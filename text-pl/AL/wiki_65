<doc id="2179927" url="https://pl.wikipedia.org/wiki?curid=2179927" title="Andreas Steinhuber">
Andreas Steinhuber

Andreas Steinhuber S.J. (ur. 11 listopada 1824 w Uttlau, zm. 15 października 1907 w Rzymie) – niemiecki duchowny katolicki, wysoki urzędnik Kurii Rzymskiej, kardynał.
Życiorys.
Do kapłaństwa przygotowywał się w seminarium w rodzinnej diecezji Pasawa, a także w Rzymie w Kolegium Germańskim (1845-1854). Po święceniach pracował jako katecheta dzieci księcia Maksymiliana Bawarskiego. Studiował także prawo na Uniwersytecie w Monachium. W 1854 wstąpił do jezuitów. Jeszcze przed ukończeniem nowicjatu zakonnego, został rektorem Kolegium Germańskiego w Rzymie, pełniąc tę funkcję w latach 1867-1880. Następnie został mianowany przez papieża teologiem i konsultorem nadzwyczajnych spraw kościelnych. Jako konsultant współpracował również z Kongregacjami Rozkrzewiania Wiary i Świętą Inkwizycją. Był następnie profesorem filozofii i teologii na uniwersytecie w Innsbrucku. 
18 maja 1894 papież Leon XIII ogłosił, iż to właśnie on był kardynałem "in pectore" z konsystorza ze stycznia 1893. Jako kardynał diakon objął w 1895 rządy w Świętej Kongregacji Odpustów i Świętych Relikwii. 1 października 1896 mianowany prefektem Świętej Kongregacji Indeksu. Na urzędzie tym pozostał do śmierci. Umarł jako kardynał protodiakon i pochowany został na Campo Verano.
Kardynał był wielkim przeciwnikiem modernizmu. W związku z tym zachęcał bardzo papieża św. Piusa X do wydania encykliki "Pascendi Dominici Gregis".

</doc>
<doc id="2179928" url="https://pl.wikipedia.org/wiki?curid=2179928" title="Wielbłądopard">
Wielbłądopard



</doc>
<doc id="2179930" url="https://pl.wikipedia.org/wiki?curid=2179930" title="Karl Scheurer">
Karl Scheurer

Karl Scheurer (ur. 27 września 1872 w Sumiswald, zm. 14 listopada 1929 w Bernie), szwajcarski polityk, członek Rady Związkowej od 11 grudnia 1919 do śmierci. Był ministrem obrony (1920 - 1929).
Był członkiem Radykalno-Demokratycznej Partii Szwajcarii.
Pełnił funkcje wiceprezydenta (1922, 1929) i prezydenta (1923) Konfederacji.

</doc>
<doc id="2179931" url="https://pl.wikipedia.org/wiki?curid=2179931" title="Anna Fraser">
Anna Fraser

Anna Fraser Sproule (ur. 25 lipca 1963) – kanadyjska narciarka, specjalistka narciarstwa dowolnego, srebrna medalistka mistrzostw świata w Tignes w kombinacji.
Zajęła także 4. miejsce w skokach akrobatycznych na igrzyskach olimpijskich w Calgary, jednak była to wtedy tylko konkurencja pokazowa. Najlepsze wyniki w Pucharze Świata osiągnęła w sezonie 1985/1986, kiedy to zajęła 2. miejsce w klasyfikacji generalnej, w klasyfikacji kombinacji była trzecia, a w klasyfikacji skoków akrobatycznych wywalczyła małą kryształową kulę. W sezonie 1986/1987 była druga w klasyfikacji generalnej oraz klasyfikacji kombinacji, a w sezonie 1984/1985 w obu tych klasyfikacjach była trzecia.

</doc>
<doc id="2179932" url="https://pl.wikipedia.org/wiki?curid=2179932" title="Karel Kuffner">
Karel Kuffner

Karel Kuffner (ur. 5 grudnia 1858 w Mirovicach, zm. 22 lutego 1940 w Pradze) – czeski lekarz psychiatra, profesor na czeskim Uniwersytecie w Pradze, autor pierwszego podręcznika psychiatrii w języku czeskim (1897), w którym wprowadził czeską terminologię psychiatryczną. Uznawany jest za ojca naukowej psychiatrii w Czechach.
Życiorys.
Ukończył studia na Uniwersytecie Karola w Pradze, następnie studiował u Theodora Meynerta w Wiedniu. Od 1900 do 1929 profesor zwyczajny psychiatrii na czeskim Uniwersytecie w Pradze.
Był autorem wielu prac w języku czeskim i niemieckim. Wprowadził pojęcie „schizoformit”, odnoszące się do przypadków rzekomej schizofrenii. W swojej klasyfikacji chorób psychicznych dokonał podziału otępień na pierwotne i wtórne, wprowadził terminy "dementia simplex consecutiva" (odpowiadający mniej więcej stosowanemu wówczas pojęciu dementia praecox), dla stanów otępienia przebiegających bez objawów psychotycznych stosował określenie "dementia praecox primitiva".
Uczniami i współpracownikami Kuffnera byli m.in. Jan Janský, Antonín Heveroch, Zdeněk Mysliveček, Ladislav Haškovec, Leo Taussig, Karel Bělohradský i Hubert Procházka. Współpracował z redakcją „Ottůva Slovníku”
Jego braćmi byli pisarz Hanuš Kuffner (1861-1929) i dziennikarz Josef Kuffner (1855-1928).

</doc>
<doc id="2179933" url="https://pl.wikipedia.org/wiki?curid=2179933" title="Kyösti Lehtonen">
Kyösti Lehtonen

Kyösti Eemil Lehtonen (ur. 13 marca 1931 w Jämsä, zm. 15 listopada 1987 w Helsinkach) − fiński zapaśnik, trzykrotny olimpijczyk. Mistrz olimpijski z IO w Melbourne (1956), piąty w Rzymie 1960 i odpadł w eliminacjach w Tokio 1964. 
Podczas IO w Melbourne zdobył złoty medal w zapasach klasycznych, w wadze lekkiej (-67 kg). Był 9-krotnym mistrzem Finlandii (styl klasyczny, w latach: 1952, 1953, 1954, 1955, 1956, 1957, 1960, 1961 oraz 1962). W 1962 zajął 2. miejsce w turnieju „Iwan-Podubbny” w Moskwie. Dwukrotny wicemistrz świata w zapasach stylem klasycznym: z Neapolu 1953 oraz z Karlsruhe 1955.

</doc>
<doc id="2179935" url="https://pl.wikipedia.org/wiki?curid=2179935" title="Staw Trzewiczek">
Staw Trzewiczek

Staw Trzewiczek (śl. "Stow od Szczewicka") − staw pochodzenia antropogenicznego, znajdujący się we wschodniej części Katowic, na terenie jednostki pomocniczej Janów-Nikiszowiec, pomiędzy ulicami: Zamkową, Teofila Ociepki i Oswobodzenia. Nazwa stawu pochodzi od nazwiska jednego z jego dawnych właścicieli.
Staw posiada podwyższoną wartość przyrodniczą. Jego powierzchnia wynosi 0,92 ha i znajduje na obszarze bezodpływowym wewnątrz zlewni Boliny. Silnie zarośnięty roślinnością szuwarową z siedliskami higrofilnymi staw wraz z otoczeniem jest miejscem rozrodu płazów i szlakiem migracji zwierząt. Obszar wokół stawu jest przeznaczony pod zabudowę usługową z zielenią urządzoną.
Od maja do sierpnia 2004 roku uporządkowano gospodarkę ściekową w rejonie stawu. Koszt inwestycji wyniósł 360 019 zł.

</doc>
<doc id="2179937" url="https://pl.wikipedia.org/wiki?curid=2179937" title="Frankfurter Nationalversammlung">
Frankfurter Nationalversammlung



</doc>
<doc id="2179940" url="https://pl.wikipedia.org/wiki?curid=2179940" title="Staw Trzewiczek w Katowicach">
Staw Trzewiczek w Katowicach



</doc>
<doc id="2179941" url="https://pl.wikipedia.org/wiki?curid=2179941" title="Stawy Barbara-Janina">
Stawy Barbara-Janina



</doc>
<doc id="2179942" url="https://pl.wikipedia.org/wiki?curid=2179942" title="Staw Bolina">
Staw Bolina

Staw Bolina i Bolina II – kompleks dwóch stawów pochodzenia antropogenicznego na terenie Katowic, w jednostce pomocniczej Janów-Nikiszowiec, w zlewni Boliny, o powierzchni 2,75 ha (Staw Bolina) i 4,21 ha (Staw Bolina II).
Zbiorniki te wykształciły się w wypełnionej glacjalnymi osadami piaszczysto-gliniastymi dolinie Boliny. Staw Bolina jest zasilany bezpośrednio wodami z Boliny. Bolina i Bolina II stanowią akweny pochodzenia antropogenicznego, powstałe w związku z działalnością górniczą. Staw Bolina powstał w latach 50. XX wieku jako zbiornik techniczny. W późniejszym czasie powstał z inicjatywy pobliskiej kopalni węgla kamiennego "Wieczorek" w rejonie stawu ośrodek rekreacyjny "Bolina". Staw Bolina był wykorzystywany jako przystań kajakowa. Ośrodek uległ z powodu szkód górniczych degradacji, a staw wyniku osiadania terenu uległ rozlaniu. W 1996 roku wykonano prace rekultywacyjne, w którym staw powrócił do kształtu przez osiadaniem. Kopalnia węgla kamiennego "Wieczorek" prowadziła w rejonie Stawu Bolina II prace rekultywacyjne w związku z prowadzoną w przeszłości działalnością górniczą. Teren ten zrekultywowano ziemią mineralną i zalesiono.
Staw Bolina stanowi fragment zdegradowanego korytarza ekologicznego, który jest miejscem rozrodu płazów. Rośnie tu również roślinność szuwarowa, w tym pałka szerokolistna. Pełni on również funkcje rekreacyjne. Stanowi on część ośrodka wypoczynkowego, na którym 29 lutego 2012 roku ustanowiono Park Bolina.

</doc>
<doc id="2179943" url="https://pl.wikipedia.org/wiki?curid=2179943" title="Staw Grünfeld w Katowicach">
Staw Grünfeld w Katowicach



</doc>
<doc id="2179944" url="https://pl.wikipedia.org/wiki?curid=2179944" title="Staw Górnik w Katowicach">
Staw Górnik w Katowicach



</doc>
<doc id="2179945" url="https://pl.wikipedia.org/wiki?curid=2179945" title="Staw Małgorzata w Katowicach">
Staw Małgorzata w Katowicach



</doc>
<doc id="2179946" url="https://pl.wikipedia.org/wiki?curid=2179946" title="Staw Bagry">
Staw Bagry



</doc>
<doc id="2179947" url="https://pl.wikipedia.org/wiki?curid=2179947" title="Staw Stawiki">
Staw Stawiki



</doc>
<doc id="2179948" url="https://pl.wikipedia.org/wiki?curid=2179948" title="João de Souza Mendes">
João de Souza Mendes

João de Souza Mendes (ur. 23 czerwca 1892 w Angra do Heroísmo, zm. 10 lipca 1969 w Rio de Janeiro) – brazylijski szachista, z zawodu lekarz.
Kariera szachowa.
Urodził się w Portugalii. Do Brazylii przeprowadził się wraz z rodziną w wieku dziecięcym, wkrótce otrzymując brazylijskie obywatelstwo. Jest rekordzistą pod względem liczby startów w meczach lub finałach indywidualnych mistrzostw Brazylii, w których uczestniczył 24 razy (w latach 1927–1967), łącznie zdobywając 11 medali: 7 złotych (1927, 1928, 1929, 1930, 1943, 1954, 1958), 3 srebrne (1934, 1953, 1965) oraz brązowy (1947). Dwukrotnie (Buenos Aires 1939, Helsinki 1952) reprezentował narodowe barwy na szachowych olimpiadach, był również uczestnikiem nieoficjalnej olimpiady w Monachium w 1936 roku.
Wielokrotnie startował w turniejach międzynarodowych, sukcesy odnosząc m.in. w Mar del Placie (1928, 3. mistrzostwa Ameryki Południowej – III m. za Roberto Grauem i Luisem Palau), Rio de Janeiro (1952 – VII m.) oraz Atlántidzie (1960 – II m. za Héctorem Rossetto). Trzykrotnie uczestniczył w turniejach strefowych (eliminacji mistrzostw świata), w latach 1951, 1954 oraz 1966, nie odnosząc jednak sukcesów.
Według retrospektywnego systemu Chessmetrics, najwyżej sklasyfikowany był w maju 1946 r., zajmował wówczas 102. miejsce na świecie.

</doc>
<doc id="2179949" url="https://pl.wikipedia.org/wiki?curid=2179949" title="Dolentium hominum">
Dolentium hominum

Dolentium hominum – list apostolski (w formie "motu proprio") Jana Pawła II ustanawiający Papieską Komisję Duszpasterstwa Pracowników Służby Zdrowia, wydany 11 lutego 1985, w pierwszą rocznicę opublikowania Listu apostolskiego "Salvifici doloris" o chrześcijańskim sensie ludzkiego cierpienia.
Struktura i omówienie.
List jest krótki i składa się z sześciu punktów, w których papież stwierdza m.in., że:

</doc>
<doc id="2179951" url="https://pl.wikipedia.org/wiki?curid=2179951" title="Jean-Jacques Challet-Venel">
Jean-Jacques Challet-Venel

Jean-Jacques Challet-Venel (ur. 11 maja 1811, zm. 6 sierpnia 1893) - szwajcarski polityk, członek Rady Związkowej od 12 lipca 1864 do 7 grudnia 1872. Kierował następującymi departamentami:
Był członkiem Radykalno-Demokratycznej Partii Szwajcarii.

</doc>
<doc id="2179953" url="https://pl.wikipedia.org/wiki?curid=2179953" title="Zahal">
Zahal



</doc>
<doc id="2179954" url="https://pl.wikipedia.org/wiki?curid=2179954" title="Tramwaje w Rydze">
Tramwaje w Rydze

Tramwaje w Rydze – system szerokotorowych linii tramwajowych działający w stolicy Łotwy, Rydze.
System składa się z 9 linii o łącznej długości 99 km, obsługiwanych przez 252 wagony. Cechą charakterystyczną systemu jest eksploatowanie wagonów z odbierakami pałąkowymi (nie dotyczy najnowszych wagonów Škoda 15 T, które mają połówkowe pantografy). W Rydze do 1 listopada 2010 w mieście działały 3 zajezdnie. Obecnie działają dwie.
Historia.
Pierwsza linia tramwaju konnego w Rydze została uruchomiona 23 sierpnia 1882. 23 lipca 1900 sieć linii tramwajowych została zelektryfikowana, co uczyniło ją drugim systemem tramwajów elektrycznych w krajach bałtyckich (po Lipawie). Do rozpoczęcia I wojny światowej w mieście było 48,8 km tras. Po odzyskaniu niepodległości przez Łotwę obsługę tramwajów przejęła belgijska spółka. Wówczas stan infrastruktury znacznie się pogorszył, toteż tramwaje w 1931 przejęło miasto.
Linie.
Stan z 28.04.2020 r.
Tabor.
Eksploatowany.
Wykaz eksploatowanych obecnie typów tramwajów.
Dawny.
Wykaz eksploatowanych dawniej typów tramwajów.

</doc>
<doc id="2179955" url="https://pl.wikipedia.org/wiki?curid=2179955" title="Nagroda Sonninga">
Nagroda Sonninga

Nagroda Sonninga () – duńska nagroda przyznawana za znaczący wkład w kulturę europejską. Komisja kierowana przez rektora Uniwersytetu Kopenhaskiego wybiera spośród kandydatów zaproponowanych przez uniwersytety europejskie. Nagroda wynosi 1 milion duńskich koron. Ceremonia odbywa się 19 kwietnia na Uniwersytecie Kopenhaskim. Nagroda została ustanowiona przez duńskiego pisarza i wydawcę Carla Johanna Sonninga (1879–1937). Pierwsze rozdanie miało miejsce w 1950 i odtąd jest wręczana systematyczne co dwa lata.

</doc>
<doc id="2179956" url="https://pl.wikipedia.org/wiki?curid=2179956" title="Kresna (gmina)">
Kresna (gmina)

Kresna () − gmina w południowo-zachodniej Bułgarii.
Miejscowości.
Miejscowości wchodzące w skład gminy Kresna:

</doc>
<doc id="2179958" url="https://pl.wikipedia.org/wiki?curid=2179958" title="Bogusław Andrzejczak">
Bogusław Andrzejczak

Bogusław Albin Andrzejczak (ur. 5 maja 1956 w Gorzowie Wielkopolskim) – polski polityk, nauczyciel i samorządowiec, w 1998 prezydent Gorzowa Wielkopolskiego, wicemarszałek województwa lubuskiego II kadencji.
Życiorys.
Studiował w Moskwie. Uzyskał stopień doktora nauk technicznych.
Od 1981 pracował jako nauczyciel, w Zespole Szkół Technicznych i Ogólnokształcących (do 1986) i następnie do 1994 w Zespole Szkół Elektrycznych w Gorzowie Wielkopolskim, od 1991 zajmując stanowisko dyrektora tej jednostki. W 1994 został powołany na wiceprezydenta Gorzowa Wielkopolskiego. W czerwcu 1998, po odwołaniu Henryka Macieja Woźniaka, głosami radnych koalicji SLD-AWS został wybrany na prezydenta tego miasta. Urząd ten sprawował do końca kadencji, ponownie w latach 1998–2002 pełniąc funkcję wiceprezydenta w nowym zarządzie miasta.
W 1998 z listy Sojuszu Lewicy Demokratycznej po raz pierwszy został radnym sejmiku lubuskiego. Reelekcję uzyskiwał w 2002, 2006 i 2010. W II kadencji (2002–2006) sprawował urząd wicemarszałka województwa. W 2007 objął stanowisko dyrektorskie w jednym z zakładów komunalnych, w 2009 został dyrektorem Przedsiębiorstwa Wodociągów i Kanalizacji w Gorzowie Wielkopolskim. W 2014 nie został ponownie wybrany na radnego.

</doc>
<doc id="2179959" url="https://pl.wikipedia.org/wiki?curid=2179959" title="Georgijs Benigsens">
Georgijs Benigsens



</doc>
<doc id="2179960" url="https://pl.wikipedia.org/wiki?curid=2179960" title="Natalja Oriechowa">
Natalja Oriechowa

Natalja Igorjewna Oriechowa (ros. Наталья Игорьевна Орехова, ur. 28 listopada 1972 w Moskwie) – rosyjska narciarka, uprawiająca narciarstwo dowolne. Jej największym sukcesem jest srebrny medal w kombinacji wywalczony podczas mistrzostw świata w Altenmarkt. Jej najlepszym wynikiem olimpijskim jest 7. miejsce w skokach akrobatycznych na igrzyskach olimpijskich w Salt Lake City. Najlepsze wyniki w Pucharze Świata osiągnęła w sezonie 1993/1994, kiedy to zajęła 2. miejsce w klasyfikacji generalnej, a klasyfikacji kombinacji była trzecia.
W 2002 r. zakończyła karierę.
Osiągnięcia.
Puchar Świata.
Miejsca na podium.
W sumie 7 zwycięstw, 6 drugich i 21 trzecich miejsc.

</doc>
<doc id="2179963" url="https://pl.wikipedia.org/wiki?curid=2179963" title="Petricz (gmina)">
Petricz (gmina)

Petricz () − gmina w południowo-zachodniej Bułgarii.
Miejscowości.
Miejscowości wchodzące w skład gminy Petricz:

</doc>
<doc id="2179964" url="https://pl.wikipedia.org/wiki?curid=2179964" title="Miotacz ognia M1A1">
Miotacz ognia M1A1

M1A1 – amerykański plecakowy miotacz ognia z okresu II wojny światowej.
Broń opracowana w 1943 roku, była udoskonaloną wersją pod wieloma względami nieudanego miotacza M1, produkowanego od 1942 roku. Obsługiwany przez jednego żołnierza, miotacz M1A1 ważył 31 kg i mieścił 18,2 l mieszanki zapalającej, pozwalającej na 8 do 10 sekund strzału. Maksymalny zasięg strzału wynosił ok. 41–46 m.
Miotacze M1A1 były wykorzystywane przez żołnierzy US Army podczas walk na Pacyfiku, we Włoszech oraz w Normandii.

</doc>
<doc id="2179965" url="https://pl.wikipedia.org/wiki?curid=2179965" title="Victor Ruffy">
Victor Ruffy

Victor Ruffy (ur. 18 stycznia 1823 zm. 29 grudnia 1869), szwajcarski polityk, członek Rady Związkowej od 6 grudnia 1867 do śmierci. Kierował następującymi departamentami:
Przewodniczył Radzie Narodu (1863 - 1864).
Był członkiem Radykalno-Demokratycznej Partii Szwajcarii.
Jego syn, Eugène Ruffy, był prezydentem Konfederacji na rok 1898.

</doc>
<doc id="2179967" url="https://pl.wikipedia.org/wiki?curid=2179967" title="Razłog (gmina)">
Razłog (gmina)

Razłog () − gmina w południowo-zachodniej Bułgarii.
Miejscowości.
Miejscowości wchodzące w skład gminy Razłog:

</doc>
<doc id="2179969" url="https://pl.wikipedia.org/wiki?curid=2179969" title="CA General San Martín">
CA General San Martín

General San Martín - argentyński klub piłkarski z siedzibą w mieście San Martín należącym do zespołu miejskiego Buenos Aires.
Historia.
Klub założony został w 1913 roku pod nazwą "Villa Urquiza". W 1922 roku uzyskał awans do pierwszej ligi mistrzostw organizowanych przez federację Asociación Argentina de Football. W pierwszoligowym debiucie w 1923 roku "Villa Urquiza" zajął przedostanie 22 miejsce. W 1924 roku też było 22 miejsce, ale ostatnie.
W 1925 po 18 meczach doszło do zmiany nazwy - ostatni raz pod nazwą "Villa Urquiza" klub wystąpił 5 lipca w przegranym 1:2 meczu z Porteño Buenos Aires. W następnym meczu rozegranym 1 listopada klub wystąpił już pod nazwą "General San Martín", wygrywając 2:1 z Club Argentino de Banfield. Ostatecznie "General San Martín" zajął w lidze 8 miejsce. W 1926 było dopiero 14 miejsce.
W 1927 roku doszło do połączenia konkurencyjnych federacji - klub "General San Martín" nie uzyskał prawa gry w połączonej lidze. Ponownie do pierwszej ligi udało się awansować w 1933 roku - klub dostał się do pierwszej ligi amatorskiej organizowanej przez federację Asociación Argentina de Football, uznawaną przez FIFA. W 1934 "General San Martín" zajął w lidze 6 miejsce.
Wkrótce federacja Asociación Argentina de Football połączyła się z organizującą ligę zawodową federacją Liga Argentina de Football tworząc nową federację Asociación del Football Argentino. Od tej chwili tylko pierwsza liga zawodowa była najwyższą piłkarską ligą Argentyny. Ponieważ klub "General San Martín" pozostał w lidze amatorskiej, przestał być klubem pierwszoligowym.
W ciągu 5 sezonów spędzonych w pierwszej lidze klub rozegrał 113 meczów, z których 31 wygrał, 22 zremisował i 60 przegrał, uzyskując 84 punkty. Klub zdobył 102 bramki i stracił 174 bramki.

</doc>
<doc id="2179970" url="https://pl.wikipedia.org/wiki?curid=2179970" title="Villa Urquiza Buenos Aires">
Villa Urquiza Buenos Aires



</doc>
<doc id="2179971" url="https://pl.wikipedia.org/wiki?curid=2179971" title="Medal Orderu Witolda Wielkiego">
Medal Orderu Witolda Wielkiego

Medal Orderu Witolda Wielkiego (lit. "Vytauto Didžiojo ordino medalis") – jedno z litewskich odznaczeń państwowych ustanowione w 1930 równocześnie z Orderem Witolda Wielkiego.
Historia.
Medal Orderu Witolda Wielkiego został ustanowiony w 1930 był przyznawany zarówno cywilom jak i wojskowym (ale tylko oficerom). Medal zaprojektował artysta Petras Tarabilda. W latach międzywojennych odznaczenie było produkowane przez szwajcarską firmę braci Huguenin. Po aneksji Litwy przez ZSRR w 1940 medal został zniesiony. Po odzyskaniu niepodległości przez Litwę w 1991 odznaczenie zostało odnowione w latach 90. XX w. i jest nadawane przez prezydenta kraju. Do 2002 medal dzielił się na trzy klasy, obecnie zniesione wraz z gruntowną zmianą wizerunku samego medalu. 
Zasady nadawania.
Medal, który do 2002 dzielił się na trzy klasy różniące się kruszcem (złoty I klasa, srebrny II klasa i brązowy III klasa), jest obecnie nadawany jako wyróżnienie dla obywateli za ich szczególny wkład w służbę dla państwa jedynie w jednej klasie (medal srebrny). Osoby, które odznaczyły się bohaterstwem na polu chwały lub narażały własne życie dla innych, odznaczane są medalem z mieczami. W latach międzywojennych odznaczono:
Opis odznaki.
Odznaką Medalu Orderu Witolda Wielkiego był medal przypominający kształtem przekrój bombki choinkowej (okrągły z nieco wydłużonym i ściętym górnym końcem). Na awersie znajdowała się ukoronowana podobizna wielkiego księcia Witolda z uniesionym mieczem. Poniżej umieszczony był litewski napis VYTAUYAS/DIDYSIS "(Witold Wielki)". Na rewersie znajdował się stylizowany herb Litwy pod koroną, ukazany na tle dzielącego medal ornamentu z liści dębowych, poniżej którego umieszczono napis „1430/1930”. W 2002 dokonano reformy odznaczenia zmieniając wygląd medalu. Bombkowaty kształt medalu zastąpiono okrągłym. Obecnie na awersie znajduje się wyobrażenie odznaki Orderu Witolda Wielkiego na promienistym tle, a na rewersie, pod otwartą koroną, umieszczony jest napis: VYTAUTAS/DIDYSIS/1392-1430 "(Witold Wielki 1392-1430)". Medal, tak jak uprzednio, zawieszany jest na klamrze umocowanej na wstążce z białej mory z dwoma pomarańczowymi paskami wzdłuż obu brzegów wstążki. Szerokość wstążki 32 mm. Na baretce umieszcza się srebrzone okucie w kształcie trójliścia (lub skrzyżowanych mieczy – w zależności od rodzaju nadanego medalu), w celu odróżnienia od baretki Krzyża Kawalerskego Orderu Witolda Wielkiego.

</doc>
<doc id="2179974" url="https://pl.wikipedia.org/wiki?curid=2179974" title="Comin' Out Hard">
Comin' Out Hard

Comin' Out Hard – debiutancki album duetu 8Ball &amp; MJG. Został wydany 1 sierpnia 1993 roku.

</doc>
<doc id="2179979" url="https://pl.wikipedia.org/wiki?curid=2179979" title="Sandanski (gmina)">
Sandanski (gmina)

Sandanski () − gmina w południowo-zachodniej Bułgarii, w obwodzie Błagojewgrad.
Miejscowości.
Miejscowości wchodzące w skład gminy Sandanski:

</doc>
<doc id="2179980" url="https://pl.wikipedia.org/wiki?curid=2179980" title="Elopichthys bambusa">
Elopichthys bambusa



</doc>
<doc id="2179981" url="https://pl.wikipedia.org/wiki?curid=2179981" title="Hala widowiskowo-sportowa w Tychach">
Hala widowiskowo-sportowa w Tychach

Hala Sportowa w Tychach – hala, na której swoje mecze rozgrywa futsalowa i koszykarska drużyna GKS Tychy oraz siatkarska TKS Nascon Kopex Tychy. Właścicielem obiektu, który jest położony w centrum miasta jest Miasto Tychy, a zarządzany jest przez Miejski Ośrodek Sportu i Rekreacji.
Historia.
Budowa nowej hali widowisko-sportowej rozpoczęła się pod koniec 2005 roku. Zakończenie budowy miało miejsce w 2008 roku, a cała inwestycja pochłonęła 31 mln złotych, z czego 6,25 mln złotych pochodziło z Ministerstwa Sportu. Inauguracja hali, która przyciągnęła komplet publiczności, odbyła się 25 maja 2008 roku. Tyscy kibice mogli zobaczyć mecz koszykówki pomiędzy zespołem z USA - Athletes in Action a reprezentacją Polski U-20.
Informacje.
Widownia, która pomieści 1250 widzów otacza parkiet z czterech stron, a do każdego sektora prowadzi osobne wejście. W hali, która jest w pełni klimatyzowana, oprócz ośmiu szatni znajduje się siłownia, sauna, gabinet odnowy biologicznej oraz salka gimnastyczna. Dla niepełnosprawnych kibiców przygotowano schodołaz, specjalne miejsca na widowni oraz toalety. Przy hali znajduje się parking na 230 samochodów i trzy autobusy.
Dojechać na hale można kilkoma autobusami i trolejbusami na przystanki:

</doc>
<doc id="2179983" url="https://pl.wikipedia.org/wiki?curid=2179983" title="Hyperoglyphe perciformis">
Hyperoglyphe perciformis



</doc>
<doc id="2179984" url="https://pl.wikipedia.org/wiki?curid=2179984" title="Katowicki Holding Węglowy S.A.">
Katowicki Holding Węglowy S.A.



</doc>
<doc id="2179985" url="https://pl.wikipedia.org/wiki?curid=2179985" title="On the Outside Looking In">
On the Outside Looking In

On the Outside Looking In – drugi studyjny album amerykańskie zespołu 8Ball &amp; MJG. Został wydany 24 maja 1994 nakładem wytwórni Suave House Records.

</doc>
<doc id="2179989" url="https://pl.wikipedia.org/wiki?curid=2179989" title="Colniza">
Colniza

Colniza – miasto i gmina w Brazylii, w stanie Mato Grosso.

</doc>
<doc id="2179990" url="https://pl.wikipedia.org/wiki?curid=2179990" title="Cătălina Cristea">
Cătălina Cristea

Cătălina Cristea (ur. 2 czerwca 1975 w Bukareszcie) – rumuńska tenisistka.
W swojej karierze najwyższe miejsce w światowym rankingu osiągnęła w lipcu 1997 roku i było to miejsce 59. W grze deblowej uzyskała lepszy wynik (miejsce 40) w sierpniu 1998 roku. Wygrała jeden turniej w grze singlowej i sześć w deblowej rangi ITF. W turniejach cyklu WTA nie wygrała żadnego turnieju singlowego, natomiast wygrała jeden turniej deblowy i było to w Warszawie w 1999 roku.

</doc>
<doc id="2179992" url="https://pl.wikipedia.org/wiki?curid=2179992" title="Cotriguaçu">
Cotriguaçu

Cotriguaçu – miasto i gmina w Brazylii, w stanie Mato Grosso.

</doc>
<doc id="2179993" url="https://pl.wikipedia.org/wiki?curid=2179993" title="Juruena">
Juruena

Juruena – miasto i gmina w Brazylii, w stanie Mato Grosso.

</doc>
<doc id="2179996" url="https://pl.wikipedia.org/wiki?curid=2179996" title="On Top of the World (album 8Ball &amp; MJG)">
On Top of the World (album 8Ball &amp; MJG)

On Top of the World – trzeci studyjny album amerykańskiego zespołu hip-hopowego 8Ball &amp; MJG. Został wydany 11 lutego, 1995 roku. Gościnnie występują E-40, Mac Mall, Big Mike i Rodney Ellis.

</doc>
<doc id="2179997" url="https://pl.wikipedia.org/wiki?curid=2179997" title="Rondolândia">
Rondolândia

Rondolândia – miasto i gmina w Brazylii, w stanie Mato Grosso.

</doc>
<doc id="2180002" url="https://pl.wikipedia.org/wiki?curid=2180002" title="Colíder">
Colíder

Colíder – miasto i gmina w Brazylii, w stanie Mato Grosso.

</doc>
<doc id="2180005" url="https://pl.wikipedia.org/wiki?curid=2180005" title="Przed niebem">
Przed niebem

Przed niebem (tytuł oryginalny: "Para nga qelli") – albański film fabularny z roku 2009 w reżyserii Ariana Çuliqiego. 
Opis fabuły.
Film telewizyjny. Akcja filmu rozgrywa się w okresie transformacji ekonomicznej Albanii. Główny bohater filmu, Kilja w krótkim czasie zdobywa majątek, który radykalnie zmienia jego życie. Film wyśmiewa hipokryzję współczesnego społeczeństwa, w którym pogoń za bogactwem przysłania tradycyjne wartości.

</doc>
<doc id="2180006" url="https://pl.wikipedia.org/wiki?curid=2180006" title="Lyrics of a Pimp">
Lyrics of a Pimp

Lyrics of a Pimp – kompilacja amerykańskie zespołu hip-hopowego 8Ball &amp; MJG. Zawiera utwory z ich pierwszego albumu "Listen To The Lyrics" i inne niewydane utwory.

</doc>
<doc id="2180007" url="https://pl.wikipedia.org/wiki?curid=2180007" title="Guarantã do Norte">
Guarantã do Norte

Guarantã do Norte – miasto i gmina w Brazylii, w stanie Mato Grosso.

</doc>
<doc id="2180008" url="https://pl.wikipedia.org/wiki?curid=2180008" title="Walter Cruz">
Walter Cruz

Walter Oswaldo Cruz (ur. 23 stycznia 1910 w Petrópolis, zm. 3 stycznia 1967 w Rio de Janeiro) – brazylijski szachista, syn Oswaldo Cruza.
Kariera szachowa.
Wielokrotnie uczestniczył w meczach lub finałach indywidualnych mistrzostw Brazylii, zdobywając 9 medali: 6 złotych (1938, 1940, 1942, 1948, 1949, 1953) oraz 3 srebrne (1928, 1929, 1939). W 1939 r. reprezentował narodowe barwy na rozegranej w Buenos Aires szachowej olimpiadzie, był również uczestnikiem nieoficjalnej olimpiady w Monachium w 1936 roku.
Wielokrotnie odnosił sukcesy w turniejach indywidualnych rozgrywanych w Rio de Janeiro, m.in. w latach 1937 (I-II m.), 1938 (I m.), 1940 (I m.), 1942 (II m.), 1943 (III m. oraz III-IV m.), 1946 (III m. oraz III-IV m.), 1947 (III m.), 1948 (III-IV m.), 1949 (I m.) oraz 1953 (IV-V m.). Inne znaczące wyniki: Montevideo 1938 (V-VI m.), Hamilton 1940 (IV m.), Kurytyba 1945 (IV-V m.) oraz Montevideo 1949 (IV-VI m.). W latach 1954 i 1957 dwukrotnie startował w turniejach strefowych (eliminacji mistrzostw świata), nie odnosząc jednak sukcesów.
Według retrospektywnego systemu Chessmetrics, najwyżej sklasyfikowany był w październiku 1945 r., zajmował wówczas 63. miejsce na świecie.

</doc>
<doc id="2180009" url="https://pl.wikipedia.org/wiki?curid=2180009" title="Matupá">
Matupá

Matupá – miasto i gmina w Brazylii, w stanie Mato Grosso.

</doc>
<doc id="2180010" url="https://pl.wikipedia.org/wiki?curid=2180010" title="In Our Lifetime, Vol. 1">
In Our Lifetime, Vol. 1

In Our Lifetime, Vol. 1 – czwarty studyjny album amerykańskiego zespołu hip-hopowego 8Ball &amp; MJG. Został wydany 18 maja, 1999 roku.

</doc>
<doc id="2180011" url="https://pl.wikipedia.org/wiki?curid=2180011" title="Nova Canaã do Norte">
Nova Canaã do Norte

Nova Canaã do Norte – miasto i gmina w Brazylii, w stanie Mato Grosso.

</doc>
<doc id="2180012" url="https://pl.wikipedia.org/wiki?curid=2180012" title="Buriewiestnik-JuRGUES Szachty">
Buriewiestnik-JuRGUES Szachty

Buriewiestnik-JuRGUES Szachty (ros. Футбольный клуб «Буревестник-ЮРГУЭС» Шахты, "Futbolnyj Kłub "Buriewiestnik-JuRGUES" Szachty") – rosyjski klub piłkarski z siedzibą w Szachtach w obwodzie rostowskim.
Historia.
Chronologia nazw:
Piłkarska drużyna "Szachtior" została założona w 1958 w mieście Szachty.
W 1958 zespół debiutował w Klasie B, strefie 4 Mistrzostw ZSRR. W 1963 w wyniku reorganizacji systemu lig ZSRR został zdegradowany do Klasy B, strefy 3, w której występował do 1969.
Potem występował w mistrzostwach obwodu rostowskiego.
Dopiero w 1989 ponownie startował w Drugiej Lidze, strefie 3. W latach 1990-1991 występował w Drugiej Niższej Lidze.
W Mistrzostwach Rosji klub startował w Drugiej Lidze, strefie 2, w której występował dwa sezony. W latach 1994-1997 występował w Trzeciej Lidze, strefie 2. W 1998 po reorganizacji systemu lig Rosji awansował do Drugiej Dywizji, strefy południowej. W 2003 zajął ostatnie 20 miejsce i pożegnał się z rozgrywkami profesjonalnymi. W 2005 na bazie klubu powstał "Buriewiestnik-JuRGUES Szachty", który reprezentował Południowo-Rosyjski Państwowy Uniwersytet Ekonomiki i Serwisu. W latach 2005-2006 zmagał się w rozgrywkach Ligi Amatorskiej. Na początku 2007 został rozformowany.

</doc>
<doc id="2180013" url="https://pl.wikipedia.org/wiki?curid=2180013" title="Szachtior Szachty">
Szachtior Szachty



</doc>
<doc id="2180016" url="https://pl.wikipedia.org/wiki?curid=2180016" title="Czersk (Jasieniec)">
Czersk (Jasieniec)

Czersk – dawna osada fabryczna, od 1992 wschodnia część wsi Jasieniec w województwie mazowieckim, w powiecie grójeckim, w gminie Jasieniec. Położony w odległości ok. 1 km na wschód od centrum Jasieńca.
Osada powstała w drugiej połowie XIX wieku w związku z uruchomieniem tu cukrowni. Ponieważ Jasieniec był mało znany, użyto dla cukrowni nazwy „Czersk” aby zakład kojarzył się z pobliskim sławnym Czerskiem i Ziemią Czerską. Około 1880 roku w końcu całą osadę przyfabryczną nazwano Czerskiem
W okresie międzywojennym była to najludniejsza miejscowość gminy Jasieniec (429 mieszk., stan na rok 1921). Do 1954 Czersk był gromadą w gminie Jasieniec, po czym utworzył odrębną jednostkę administracyjną – gromadę Czersk w powiecie grójeckim w woj. warszawskim. Gromadę zniesiono 1 stycznia 1958 w związku z przeniesieniem siedziby GRN z Czerska do Jasieńca i zmianą nazwy jednostki na "gromada Jasieniec".
1 stycznia 1992 Czersk włączono do Jasieńca.
Nie mylić z pobliskim Czerskiem.

</doc>
<doc id="2180017" url="https://pl.wikipedia.org/wiki?curid=2180017" title="Granica bośniacko-serbska">
Granica bośniacko-serbska

Granica bośniacko-serbska – granica państwowa pomiędzy Bośnią i Hercegowiną a Serbią na długości 295 kilometrów.
Początek granicy na północy znajduje się na styku granic Chorwacji, Serbii, Bośni i Hercegowiny nad rzeką Sawa (miejscowość Jamena), następnie biegnie korytem Sawy na wschód od miejscowości Sremska Rača, do ujścia do rzeki Drina. Biegnie stąd w kierunku południowym korytem Driny do okolic miejscowości Kamenica (BiH), by przybrać kierunek południowo-wschodni. Następnie przebiega przez górę Stolac (1673 m n.p.m.), przecina rzekę Crni Rzav, dochodzi do rzek Uvac i Lim, na zachód od miasta Priboj i linią krętą przez pasmo Javorje dochodzi do styku granic Bośni i Hercegowiny, Czarnogóry i Serbii.
Granica powstała po rozpadzie w 2006 roku związku Serbii i Czarnogóry. Granica w identycznym przebiegu powstała w 1878 roku (kongres berliński) po uznaniu niepodległości Serbii i po przekazaniu na 30 lat pod okupację austro-węgierską Bośni i Hercegowiny. Potwierdzona w 1908 roku po włączeniu BiH do Austro-Węgier. Formalnie istniała do 1918 roku.
W latach 1941–1945 była to granica pomiędzy Niezależnym Państwem Chorwackim (do którego włączono BiH) a okupowaną przez Niemcy Serbią.
Od 1946 do 1992 roku była wewnętrzną granicą republik związkowych – SR Bośni i Hercegowiny z SR Serbii, wchodzących w skład SFR Jugosławii.
W latach 1992–2003 była granicą Bośni i Hercegowiny z Federacyjną Republiką Jugosławii, w okresie 2003-2006 – granica ze związkiem Serbii i Czarnogóry.

</doc>
<doc id="2180018" url="https://pl.wikipedia.org/wiki?curid=2180018" title="Nova Guarita">
Nova Guarita

Nova Guarita – miasto i gmina w Brazylii, w stanie Mato Grosso.

</doc>
<doc id="2180020" url="https://pl.wikipedia.org/wiki?curid=2180020" title="Reprezentacja Turcji w koszykówce kobiet">
Reprezentacja Turcji w koszykówce kobiet

Reprezentacja Turcji w koszykówce kobiet - drużyna, która reprezentuje Turcję w koszykówce kobiet. Za jej funkcjonowanie odpowiedzialny jest Turecki Związek Koszykówki. Trzy razy brała udział w Mistrzostwach Europy, raz awansując do ćwierćfinału (2005).

</doc>
<doc id="2180021" url="https://pl.wikipedia.org/wiki?curid=2180021" title="Memphis Under World">
Memphis Under World

Memphis Under World – kompilacja amerykańskie duetu hip-hopowego 8Ball &amp; MJG. Został wydana 22 lutego, 2000 roku.

</doc>
<doc id="2180023" url="https://pl.wikipedia.org/wiki?curid=2180023" title="Priam prosi Achillesa o zwrot ciała Hektora">
Priam prosi Achillesa o zwrot ciała Hektora

Priam prosi Achillesa o zwrot ciała Hektora (ros. Приам, испрашивающий у Ахиллеса тело Гектора) – powstały w 1824 obraz rosyjskiego malarza Aleksandra Andriejewicza Iwanowa, obecnie w Państwowej Galerii Tretiakowskiej w Moskwie.
Opis.
To dzieło Iwanowa, za które nagrodzony został małym złotym medalem. Obraz powstał w pierwszym okresie twórczości, gdy artysta przebywał jeszcze w swym rodzinnym Petersburgu, uczęszczając na wykłady w Akademii Sztuk Pięknych. Miał wówczas 18 lat.
Podjęty przez Iwanowa temat zaczerpnięty został z mitologii greckiej i "Iliady" Homera. Wcześniej inni twórcy przedstawiali Priama proszącego o zwrot ciała syna, m.in. Felice Giani, Asmus Jacob Carstens, Alessandro Varotari. Scena była także przedstawiana w sztuce antycznej (ceramika, rzeźba nagrobna).
Już starożytni Grecy przedstawiali Priama pełnego godności i dostojeństwa, noszącego na swych barkach tragedię obleganego miasta i śmierć własnego syna, a był dla nich wodzem wrogiego ludu. Zabity przez Achillesa Hektor to postać podziwiana za umiłowanie ojczyzny, poświęcenie dla niej i odwagę w walce; nienaganny mąż i ojciec, opiewany w poezji. Achilles był legendarnym bohaterem tessalskim, królem Myrmidonów we Ftyi, synem nereidy Tetydy.
Hektor zginął z ręki Achillesa. Achaj nie chciał wydać ciała pokonanego, zostało ono nawet zbezczeszczone. Tak Achilles mścił się za śmierć kochanka Patroklosa. Priam, chcąc wypełnić obowiązki rodzicielskie i zachować prawa boskie, udał się do obozu greckiego, by poprosić Achillesa o wydanie zwłok. Priam wspomniał ojca Achillesa Peleusa i jego przyjaciela Patroklosa. Wzruszony Achilles zdecydował się na zwrócenie ciała, sam je nawet składając na marach.
Iwanow przedstawił Priama jako nie kryjącego żalu starca. Achilles zdaje się być jego przeciwieństwem, jest młody. Starzec klęczy, trzymając Achillesa za rękę. Achilles patrzy na przybyłego z lekką pogardą. Chociaż może już żal zaczyna budzić się w jego sercu. Rzecz dzieje się w namiocie w obozie Greków. Przez uchyloną kotarę widać rydwan z dwoma białymi rumakami. Obok lewego ramienia Achillesa znajduje się złota urna z prochami skremowanego ciała przyjaciela. Nad urną rzeźba Zeusa. Za nią zbroja i hełm. Po przeciwnej stronie obrazu stoją Automedon i Alkim, zgodnie z opisem Homera. Na ziemi obok Priama leży kaduceusz.

</doc>
<doc id="2180024" url="https://pl.wikipedia.org/wiki?curid=2180024" title="Novo Mundo">
Novo Mundo

Novo Mundo – miasto i gmina w Brazylii, w stanie Mato Grosso.

</doc>
<doc id="2180027" url="https://pl.wikipedia.org/wiki?curid=2180027" title="Gilbert Marie N’gbo Aké">
Gilbert Marie N’gbo Aké

Gilbert Marie N’gbo Aké (ur. 8 października 1955 w Abidżanie) – iworyjski profesor i ekonomista, rektor Université Félix Houphouët-Boigny. 5 grudnia 2010 mianowany premierem Wybrzeża Kości Słoniowej przez nieuznawanego przez społeczność międzynarodową prezydenta Laurenta Gbagbo, który ostatecznie został aresztowany 11 kwietnia 2011.
Życiorys.
Gilbert Marie N’gbo Aké urodził się w 1955 w Abidżanie. W 1983 doktoryzował się w zakresie ekonomii matematycznej i ekonometrii na Uniwersytecie w Tuluzie. W 1992 obronił tam również doktorat z dziedziny nauk ekonomicznych. W 1998 uzyskał tytuł profesora. W czasie pracy naukowej wykładał na uniwersytetach w Abidżanie, Dakarze, Jaunde, Duali, Lomé i Grenoble. Jest autorem wielu publikacji naukowych z zakresu ekonomii oraz członkiem licznych organizacji i stowarzyszeń naukowych.
W latach 2001–2007 pełnił funkcję dziekana Wydziału Ekonomii i Zarządzania na Université Félix Houphouët-Boigny, położonym na obrzeżach Abidżanu. W 2010 objął stanowisko rektora uniwersytetu.
5 grudnia 2010 został mianowany przez prezydenta Laurenta Gbagbo premierem Wybrzeża Kości Słoniowej. 7 grudnia 2010 ogłoszony został skład jego gabinetu. 4 grudnia 2010 na stanowisko nowego prezydenta Wybrzeża Kości Słoniowej zaprzysiężony został Laurent Gbagbo, który przegrał wybory prezydenckie z Alassane Ouattarą według wyników ogłoszonych komisję wyborczą, a wygrał według wyników zatwierdzonych przez Radę Konstytucyjną kierowaną przez członka jego partii politycznej. Tego samego dnia odbyło się również zaprzysiężenie Alassane Ouattary, którego za prawomocnego szefa państwa uznała społeczność międzynarodowa. Ouattara na szefa rządu mianował urzędującego Guillaume’a Soro.
Choć wyniki wyborów ogłoszone przez komisję wyborczą zostały oficjalnie uznane przez ONZ, w kompetencji której znajdowało się to uprawnienie, a także inne organizacje międzynarodowe, Laurent Gbagbo odmówił rezygnacji z urzędu. Doprowadziło to do dwuwładzy i kryzysu politycznego w kraju, który pomimo międzynarodowych wysiłków mediacyjnych przerodził się w lutym 2011 w wojnę domową. 11 kwietnia 2011 Laurent Gbagbo został ostatecznie pojmany i aresztowany, co zakończyło także istnienie powołanego przez niego rządu.

</doc>
<doc id="2180028" url="https://pl.wikipedia.org/wiki?curid=2180028" title="Satowcza (gmina)">
Satowcza (gmina)

Satowcza () − gmina w południowo-zachodniej Bułgarii.
Miejscowości.
Miejscowości wchodzące w skład gminy Satowcza:

</doc>
<doc id="2180029" url="https://pl.wikipedia.org/wiki?curid=2180029" title="Polska Sekcja IEEE">
Polska Sekcja IEEE

Polska Sekcja IEEE (PS IEEE) polska organizacja naukowo-techniczna zrzeszająca inżynierów (także studentów i doktorantów) elektryków, elektroników, mechatroników, technologów materiałów, informatyków, fizyków, managerów nauki i przemysłu, ekonomistów i innych specjalistów z dziedzin pokrewnych oraz obszarów w których wykorzystywane są techniki informacyjne (energetyka, przemysł motoryzacyjny, lotniczy, morski, automatyka i robotyka, technologie jądrowe, ochrona środowiska, bezpieczeństwo i obronność, matematyka, fizyka, biologia i medycyna). Jest częścią międzynarodowego Instytutu IEEE z siedzibą zarządu w Nowym Jorku – największej organizacji zawodowej na świecie. PS IEEE powstała w roku 1972 pod przewodnictwem profesora Adama K.Smolińskiego.
Status prawny.
Od początku istnienia, PS IEEE jest afiliowana przy Stowarzyszeniu Elektryków Polskich na podstawie oficjalnej umowy, odnawianej co kilka lat, pomiędzy władzami IEEE i SEP. Sekcje IEEE w Europie są związane z krajami, np. Sekcja Francuska, Angielska i Irlandzka. W niektórych krajach są afiliowane przy stowarzyszeniach elektryków (Polska, Rosja – Towarzystwo im.A.Popowa, Ukraina, Niemcy – VDE) a w niektórych posiadają osobowość prawną i są zarejestrowane jako lokalne krajowe stowarzyszenia naukowo-techniczne (Francja) – mimo równoległej afiliacji lub ścisłej współpracy z krajowym stowarzyszeniem NT (we Francji z SEE). Tendencją, wspieraną przez centralę IEEE, jest uzyskiwanie przez Sekcje krajowe osobowości prawnej jako lokalne stowarzyszenie NT – współpracujące z IEEE oraz jednocześnie z tradycyjnym stowarzyszeniem krajowym. Jest to odmienny model niż realizowany w Europie przez zrzeszenie krajowych stowarzyszeń inżynierii elektrycznej EUREL. Specjalny status posiada IEEE-USA, która jest organizacją lobbingową posiadają swoich przedstawicieli w Senacie. PS IEEE jak dotąd nie występowała o samodzielną osobowość prawną, ale nie jest to wykluczone w przyszłości.
Członkostwo.
Członkami PS IEEE są głównie przedstawiciele środowiska akademickiego, nauczyciele akademiccy i studenci. Pewną część stanowią pracownicy Jednostek Badawczo- Rozwojowych, Państwowych Instytutów Badawczych oraz administracji, przemysłu i biznesu. PS IEEE posiada ok. 1000 członków, w tym ok. 200 studentów (XII 2010). Liczba członków PS IEEE od kilku lat powoli wzrasta. Wzrasta także liczba członków wyższej kategorii Senior i Fellow.
Zarząd.
Pracami PS IEEE kieruje wybieralny, kadencyjny Zarząd. Kadencja trwa dwa lata i ten sam Zarząd może kierować pracami Sekcji tylko dwie kadencje. Zarząd składa się, zgodnie z regulaminem IEEE, z przewodniczącego Sekcji, wiceprzewodniczącego, poprzedniego przewodniczącego, skarbnika, oraz oficerów wspierających rozwój kobiet – inżynierów, opiekujących się studentami, grupą GOLD, rozwojem członkostwa, kontaktami z Oddziałami i przemysłem. Zarząd Sekcji koordynuje działania krajowych Oddziałów Towarzystw IEEE.
Współpraca.
PS IEEE współpracuje w kraju z Polskim Towarzystwem Elektrotechniki Teoretycznej i Stosowanej – PTETiS, Komitetem Elektroniki i Telekomunikacji PAN – KEiT PAN, Polską Sekcją SPIE – obecnie z Polskim Stowarzyszeniem Fotonicznym, Polskim Towarzystwem Fizycznym, Wydziałami Elektrycznymi, Elektroniki, Telekomunikacji, Automatyki i Robotyki Politechnik. PS IEEE stara się także nawiązywać współpracę z przemysłem i samorządem gospodarczym, np. poprzez Izby Gospodarcze Elektroniki, Telekomunikacji i Informatyki. PS IEEE współpracuje w skali międzynarodowej z Sekcjami IEEE krajów sąsiednich np. Litwy, Ukrainy, Rosji.
Działalność.
Sekcja działa, głównie na uczelniach, poprzez Oddziały tematyczne i studenckie (Chapters, Branches). Oddziały tematyczne (Chapters) są częścią Towarzystw (Societies), z których składa się IEEE. Oddziały grupują specjalistów z poszczególnych dziedzin nauki i techniki oraz przemysłu. W skład PS IEEE wchodzi 20 Oddziałów (I 2011): 1-Anteny i Propagacja Fal EM, Systemy Elektroniczne dla Przestrzeni Otwartej, Mikrofale; 2- Komputery-Gdańsk; 3-Komputery-Gliwice; 4-Układy i Systemy Elektroniczne; 5-Telekomunikacja-Kraków; 6-Telekomunikacja-Poznań; 7-Telekomunikacja-Warszawa; 8-Urządzenia Elektroniczne; 9-Elektroenergetyka, Zastosowania Przemysłowe; 10-Elektronka Dużej Mocy, Elektronika Przemysłowa; 11-Robotyka i Automatyka; 12-Systemy Sterowania; 13-Magnetyka; 14-Fotonika; 15-Przetwarzanie Sygnałów; 16-Aparatura Naukowa i Pomiary; 17-Inteligencja Obliczeniowa, 18-Inżynieria Biomedyczna; 19-Kompatybilność Elektromagnetyczna; 20-Elementy, Obudowy i Produkcja. W ramach IEEE działa więcej Oddziałów, które jeszcze nie mają reprezentacji w kraju, np. Elektronika Motoryzacyjna, Technika Kosmiczna, Technika Jądrowa.
W roku 1997 PS IEEE otrzymała sztandar IEEE z okazji 25-lecia działalności. W roku 2007 prof. Józef Modelski został wybrany na Dyrektora Regionu 8 IEEE na kadencję 2009-2010.
W roku 2015 Prof. Maciej Ogorzałek został wybrany na „Dyrektora Dywizji I” na kadencję 2016-2017.
W roku 2017 Prof. Ryszard Jachowicz otrzymał „Region 8 Volunteer Award".
Konferencje.
W 1996 roku PS IEEE wzięła udział w organizacji w kraju Międzynarodowej Konferencji Elektroniki Przemysłowej, we współpracy z Politechniką Warszawską i Towarzystwem IEEE Elektroniki Przemysłowej. W roku 2004 PS IEEE była gospodarzem Konferencji Zarządu Regionu 8 w Krakowie. W roku 2007 PS IEEE współorganizowała Międzynarodową Konferencję Metrologiczną IEEE-IMTC oraz Kongres IEEE EUROCON. Corocznie PS IEEE sponsoruje w kraju do kilkunastu konferencji naukowo-technicznych organizowanych przez Oddziały.

</doc>
<doc id="2180030" url="https://pl.wikipedia.org/wiki?curid=2180030" title="Twike">
Twike



</doc>
<doc id="2180033" url="https://pl.wikipedia.org/wiki?curid=2180033" title="Hans-Ulrich Thamer">
Hans-Ulrich Thamer

Hans-Ulrich Thamer (ur. 1 stycznia 1943 w Rotenburg an der Fulda) – niemiecki historyk. Studiował historię w Marburgu i Berlinie. Od 1983 wykłada historię najnowszą w Westfalskim Uniwersytecie Wilhelma w Münsterze.

</doc>
<doc id="2180034" url="https://pl.wikipedia.org/wiki?curid=2180034" title="Space Age 4 Eva">
Space Age 4 Eva

Space Age 4 Eva – piąty studyjny album duetu 8Ball &amp; MJG. Został wydany 21 listopada 2000 roku.

</doc>
<doc id="2180039" url="https://pl.wikipedia.org/wiki?curid=2180039" title="Mistrzostwa Ameryki Południowej U-17 w Piłce Nożnej 1985">
Mistrzostwa Ameryki Południowej U-17 w Piłce Nożnej 1985

Mistrzostwa Ameryki Południowej do lat 17 w piłce nożnej 1985 odbyły się w Argentynie, od 1 kwietnia do 22 kwietnia. Mogli w nim wziąć udział piłkarze urodzeni po 1 stycznia 1968.

</doc>
<doc id="2180041" url="https://pl.wikipedia.org/wiki?curid=2180041" title="Ashur-nadin-shumi">
Ashur-nadin-shumi



</doc>
<doc id="2180042" url="https://pl.wikipedia.org/wiki?curid=2180042" title="Belibni">
Belibni



</doc>
<doc id="2180043" url="https://pl.wikipedia.org/wiki?curid=2180043" title="241P/LINEAR">
241P/LINEAR

241P/LINEAR – kometa krótkookresowa, należąca do rodziny Jowisza.
Odkrycie.
Kometa została odkryta 30 października 1999 w ramach programu LINEAR.
Orbita komety i właściwości fizyczne.
Orbita komety 241P/LINEAR ma kształt elipsy o mimośrodzie 0,62. Jej peryhelium znajduje się w odległości 1,86 j.a., aphelium zaś 7,91 j.a. od Słońca. Jej okres obiegu wokół Słońca wynosi 10,8 roku, nachylenie do ekliptyki to wartość 20,74˚.
Jądro tej komety ma rozmiary kilku km.

</doc>
<doc id="2180045" url="https://pl.wikipedia.org/wiki?curid=2180045" title="Ernst Josephson">
Ernst Josephson

Ernst Abraham Josephson (ur. 16 kwietnia 1851 w Sztokholmie, zm. 22 listopada 1906) – szwedzki malarz, grafik i poeta.
Urodził się w bogatej żydowskiej rodzinie, studiował w Akademii Sztuk Pięknych w Sztokholmie. Wiele podróżował, odwiedził m.in. Francję, Holandię, Hiszpanię i Włochy, studiował i kopiował dzieła starych mistrzów m.in. Tycjana, Velasqueza i Rembrandta. W latach 1882-1888 przebywał we Francji, gdzie był założycielem "Konstnärsförbundet", związku artystów szwedzkich sprzeciwiających się sztuce akademickiej lansowanej przez Akademię w Sztokholmie. Artysta malował początkowo obrazy o tematyce historycznej, portrety i sceny rodzajowe. Później chętnie nawiązywał do mitologii skandynawskiej. Jego twórczość z tego okresu cechuje jaskrawa kolorystyka i realistyczne ujęcie.
Zniechęcony konfliktami w środowisku artystycznym i niepowodzeniami w życiu osobistym zdecydował się nie wracać do Szwecji i wyjechał do Bretanii. Latem 1888 roku zachorował na chorobę umysłową, zajmował się seansami spirytystycznymi, cierpiał na urojenia i religijne halucynacje. Po przewiezieniu do Szwecji w szpitalu w Uppsali stwierdzono u niego schizofrenię. Malarz nigdy nie powrócił do zdrowia i do końca życia wymagał opieki osób trzecich. Przyczyną choroby była prawdopodobnie nieleczona kiła.
Pomimo poważnej choroby artysta nie zrezygnował z malowania, dużo rysował, często tworzył w transie, rzekomo w imieniu wielkich twórców z przeszłości. Pisał też wiersze, m.in. tomiki "Svarta rosor" ("Czarne róże") 1888, "Gula rosor" ("Żółte róże") 1896. W 1890 definitywnie zaprzestał artystycznej działalności.
Dziwaczna i pełna deformacji twórczość Josephsona z okresu choroby, miała później wpływ na nowoczesne malarstwo szwedzkie, szczególnie ekspresjonistyczne. Największe zbiory prac artysty posiadają placówki szwedzkie m.in. Nationalmuseum w Sztokholmie i Muzeum Sztuki w Göteborgu.

</doc>
<doc id="2180052" url="https://pl.wikipedia.org/wiki?curid=2180052" title="Stoessen">
Stoessen



</doc>
<doc id="2180053" url="https://pl.wikipedia.org/wiki?curid=2180053" title="Archipelag Hochelaga">
Archipelag Hochelaga



</doc>
<doc id="2180055" url="https://pl.wikipedia.org/wiki?curid=2180055" title="Pawilon Iglica na MTP">
Pawilon Iglica na MTP

Pawilon Iglica (pawilon nr 11) – hala wystawiennicza Międzynarodowych Targów Poznańskich, zlokalizowana na terenach targowych w Poznaniu, od strony Mostu Dworcowego. Jest jednym z najbardziej rozpoznawalnych symboli MTP i Poznania.
Historia i architektura.
W 1947 rozebrano zniszczoną w czasie II wojny światowej konstrukcję dawnej Wieży Górnośląskiej autorstwa Hansa Poelziga z 1911. Początkowo dolną część Wieży (zachowaną) wykorzystywano jako pawilon ZSRR. W latach 1954-1955 nadano hali obecny kształt, m.in. poprzez likwidację walca starej Wieży, nad pierwszą i drugą kondygnacją. W miejscu dawnego walca umieszczono nowy, o mniejszym promieniu, na którym z kolei ustawiono charakterystyczną iglicę, co nadało całości formę rakiety. Autorem przebudowy był Bolesław Szmidt, który już w 1948 zaproponował pierwszą wersję przebudowy obiektu w formie masywnego, przeszklonego walca ("okrąglaka"). Według Piotra Marciniaka forma pawilonu zawierała w sobie dwie tezy – poprzez kolistą kontynuację tematu Wieży Górnośląskiej, podkreślono stare tradycje targowe miasta i ciągłość wystaw w obecnym miejscu, a poprzez modernistyczną architekturę zasygnalizowano chęć zmian i promowania nowych wartości, niesionych przez współczesność.
Hala, poprzez kratownicowe zwieńczenie, nawiązuje do realizacji wczesnych konstruktywistów radzieckich, m.in. El Lissitzky'ego i Władimira Tatlina ("Pomnik III Międzynarodówki"). Jest też kojarzona z moskiewskimi monumentalnymi budynkami socrealistycznymi, zwieńczonymi iglicami – np. Uniwersytetem Łomonosowa.
Obiekt, ustawiony bezpośrednio od strony dworca PKP, stanowił, wraz z ażurowym modelem kuli ziemskiej, symbol międzynarodowego Poznania i otwarcia Polski na świat. Stanowił także dowód na technologiczne zaawansowanie socjalistycznego państwa.
W początkach XXI wieku pawilon poddano gruntownej modernizacji, odsłaniając we wnętrzu nitowaną konstrukcję Wieży Górnośląskiej. Jednocześnie radykalnie zmieniono kontekst urbanistyczny tej części MTP, poprzez budowę przeszklonego nowego holu reprezentacyjnego, który częściowo przysłonił sylwetkę Iglicy.

</doc>
<doc id="2180056" url="https://pl.wikipedia.org/wiki?curid=2180056" title="Sisay Bezabeh">
Sisay Bezabeh

Sisay Bezabeh (ur. 9 września 1977 w Aselli w regionie Oromia) – etiopski lekkoatleta, długodystansowiec, przez większość kariery reprezentujący Australię.
Jako junior, reprezentując Etiopię, wygrał (z najlepszym czasem spośród wszystkich zawodników) bieg eliminacyjny na 5000 metrów podczas mistrzostw świata juniorów w Sydney (1996), jednak nie wystartował w biegu finałowym na tym dystansie. Mistrz Australii w kategorii młodzieżowców oraz seniorów. W 2002 został międzynarodowym mistrzem Nowej Zelandii w biegu na 10 000 metrów.
Także jego młodszy brat – Alemayehu z powodzeniem uprawia lekkoatletykę (reprezentuje Hiszpanię i jest m.in. pięciokrotnym złotym medalistą mistrzostw Europy w przełajach).

</doc>
<doc id="2180059" url="https://pl.wikipedia.org/wiki?curid=2180059" title="239P/LINEAR">
239P/LINEAR

239P/LINEAR – kometa krótkookresowa, należąca do rodziny Jowisza.
Odkrycie.
Kometa została odkryta 7 grudnia 1999 w ramach programu LINEAR.
Orbita komety i właściwości fizyczne.
Orbita komety 239P/LINEAR ma kształt elipsy o mimośrodzie 0,63. Jej peryhelium znajduje się w odległości 1,64 j.a., aphelium zaś 7,28 j.a. od Słońca. Jej okres obiegu wokół Słońca wynosi 9,43 roku, nachylenie do ekliptyki to wartość 11,32˚.
Jądro tej komety ma rozmiary kilku km.

</doc>
<doc id="2180060" url="https://pl.wikipedia.org/wiki?curid=2180060" title="Osterfeld">
Osterfeld

Osterfeld − miasto w Niemczech, w kraju związkowym Saksonia-Anhalt, w powiecie Burgenland, siedziba gminy związkowej Wethautal.
1 stycznia 2010 do miasta zostały przyłączone trzy gminy: Goldschau, Heidegrund oraz Waldau.

</doc>
<doc id="2180063" url="https://pl.wikipedia.org/wiki?curid=2180063" title="Living Legends">
Living Legends

Living Legends – szósty studyjny album duetu 8Ball &amp; MJG. Został wydany 11 maja 2004 roku. Album sprzedał się w ponad 750.000 egzemplarzach, w pierwszym tygodniu w 121.000 kopiach. Zadebiutował na 3. miejscu notowania Billboard 200.

</doc>
<doc id="2180066" url="https://pl.wikipedia.org/wiki?curid=2180066" title="Osterfeld (ujednoznacznienie)">
Osterfeld (ujednoznacznienie)

Niemcy:

</doc>
<doc id="2180070" url="https://pl.wikipedia.org/wiki?curid=2180070" title="Simitli (gmina)">
Simitli (gmina)

Simitli () − gmina w południowo-zachodniej Bułgarii.
Miejscowości.
Miejscowości wchodzące w skład gminy Simitli:

</doc>
<doc id="2180076" url="https://pl.wikipedia.org/wiki?curid=2180076" title="Calogero">
Calogero

Calogero, właśc. Calogero Maurici (ur. 30 lipca 1971 w Échirolles) – francuski kompozytor, muzyk i wokalista pochodzenia włoskiego.
Życiorys.
Pochodzi z rodziny o włoskich korzeniach, jego rodzice wywodzą się z wioski Sommatino, w południowej części Sycylii (między Licatą a Caltanissettą). W Grenoble uczył się zawodu kucharza. Dorastał w wioskach Saint-Michel-de-Saint-Geoirs oraz Saint-Étienne-de-Saint-Geoirs w departamencie Isère.
Kariera.
W wieku 20 lat debiutował z grupą Les Charts. Calogero komponuje swoje piosenki, teksty do nich układają m.in. Marc Lavoine, Jean-Jacques Goldman, Dominique A.

</doc>
<doc id="2180077" url="https://pl.wikipedia.org/wiki?curid=2180077" title="Club Argentino del Sud">
Club Argentino del Sud

Club Argentino del Sud – argentyński klub piłkarski z siedzibą w mieście Villa Domínico należącym do zespołu miejskiego Buenos Aires.
Historia.
Klub "Argentino del Sud" założony został w 1907 roku. W 1922 roku uzyskał awans do pierwszej ligi mistrzostw organizowanych przez federację Asociación Amateurs de Football. W pierwszoligowym debiucie w 1923 roku klub zajął 11 miejsce.
W 1924 "Argentino del Sud" zajął 21 miejsce, w 1925 19 miejsce, a w 1926 – 25 miejsce. W 1927 doszło do połączenia konkurencyjnych federacji piłkarskich – "Argentino del Sud" zajął w nowej połączonej lidze 26 miejsce. W 1928 było 33 miejsce, a w 1929 12 miejsce w grupie A (czyli łącznie 23-24 miejsce). W 1930 "Argentino del Sud" zajął ostatnie 36 miejsce i spadł do drugiej ligi. Klub już nigdy nie wrócił do najwyższej ligi Argentyny i w latach 30. został rozwiązany.
W ciągu 8 sezonów spędzonych w pierwszej lidze "Argentino del Sud" rozegrał 212 meczów, z których 50 wygrał, 35 zremisował i 127 przegrał, uzyskując 133 punkty. Klub zdobył 182 bramki i stracił 385 bramek.

</doc>
<doc id="2180078" url="https://pl.wikipedia.org/wiki?curid=2180078" title="Heidegrund">
Heidegrund

Polska.
Dawne nazwy miejscowości:

</doc>
<doc id="2180082" url="https://pl.wikipedia.org/wiki?curid=2180082" title="Penge West (stacja kolejowa)">
Penge West (stacja kolejowa)

Penge West – stacja kolejowa w Londynie, na terenie London Borough of Bromley, zarządzana i obsługiwana przez London Overground jako część East London Line. Na stacji zatrzymują się również pociągi firmy Southern. W roku statystycznym 2007/08 ze stacji skorzystało ok. 271 tysięcy pasażerów.

</doc>
<doc id="2180083" url="https://pl.wikipedia.org/wiki?curid=2180083" title="Strumjani (gmina)">
Strumjani (gmina)

Strumjani () − gmina w południowo-zachodniej Bułgarii.
Miejscowości.
Miejscowości wchodzące w skład gminy Strumjani:

</doc>
<doc id="2180084" url="https://pl.wikipedia.org/wiki?curid=2180084" title="Efekt magnetokaloryczny">
Efekt magnetokaloryczny



</doc>
<doc id="2180086" url="https://pl.wikipedia.org/wiki?curid=2180086" title="Zarafshon Navoiy">
Zarafshon Navoiy

Zarafshon Navoiy (uzb. «Zarafshon» (Navoiy) futbol klubi, ros. Футбольный клуб «Зарафшан» Навои, "Futbolnyj Kłub "Zarafszan" Nawoji") – uzbecki klub piłkarski z siedzibą w Navoiy.
Historia.
Piłkarska drużyna "Zarafshon" została założona w 1965 w mieście Navoiy.
W 1965 zespół debiutował w Klasie B, strefie 5 Mistrzostw ZSRR. W 1968 klub awansował do Drugiej Grupy, podgrupy 2. W 1970 w wyniku reorganizacji systemu lig ZSRR został zdegradowany do Klasy B, strefy środkowoazjatyckiej. Potem przez następne 20 sezonów występował w Drugiej Lidze. W 1991 zmagał się w Drugiej Niższej Lidze.
W 1997 klub debiutował w Wyższej Lidze Uzbekistanu. W 2002 zajął przedostatnie 15 miejsce i spadł do niższej ligi.

</doc>
<doc id="2180087" url="https://pl.wikipedia.org/wiki?curid=2180087" title="Zarafszan Nawoj">
Zarafszan Nawoj



</doc>
<doc id="2180091" url="https://pl.wikipedia.org/wiki?curid=2180091" title="Gleby arktyczne">
Gleby arktyczne

Gleby arktyczne – prymitywne gleby typowe dla obszarów polarnych. Występują tylko na półkuli północnej na wyspach Oceanu Arktycznego oraz północnych fragmentach Eurazji i Ameryki. Gleby arktyczne są praktycznie nieporośnięte roślinnością i nieprzydatne rolniczo.
Właściwości chemiczne.
Gleby arktyczne mają odczyn obojętny. Gleby te są pokryte głównie piaskami, żwirami, glinami oraz utworami pyłowymi.
Morfologia i właściwości fizyczne.
Z uwagi na wieloletnią zmarzlinę gleby arktyczne są glebami płytkimi sięgającymi maksymalnie 40 cm. Pod względem właściwości fizycznych gleby te są podobne do gleb inicjalnych.
Najbardziej rozpowszechnionym profilem glebowym jest (A)C-C. Zapis ten oznacza, patrząc od powierzchni:
Niekiedy wyróżnia się jeszcze cienką warstwę organiczną, powoduje to zmianę profilu na O-AC-C.
Występowanie.
Gleby arktyczne występujące tylko na półkuli północnej na wyspach Oceanu Arktycznego oraz północnych fragmentach Eurazji i Ameryki.
Roślinność naturalna i przydatność rolnicza.
Gleby arktyczne są z reguły pozbawione roślinności. Na kilku procentach areału rosną mało wymagające mchy i porosty oraz bardzo nielicznie trawy. Wielkość biomasy na porośniętym areale jest niewielka, przez co poziom próchniczy jest niewielki. Gleby są nieprzydatne rolniczo ze względu na niską klasę bonitacyjną oraz niekorzystny klimat w miejscu gdzie występują, stąd też nie są wykorzystywane rolniczo.

</doc>
<doc id="2180097" url="https://pl.wikipedia.org/wiki?curid=2180097" title="Crystal Palace (stacja kolejowa)">
Crystal Palace (stacja kolejowa)

Crystal Palace – stacja kolejowa w Londynie, na terenie London Borough of Bromley, zarządzana i obsługiwana przez London Overground jako część East London Line. Na stacji zatrzymują się również pociągi firmy Southern. Bryła budynku stacji nawiązuje do wyglądu zniszczonego w pożarze w 1936 roku Kryształowego Pałacu, od którego stacja (i cała okolica) czerpie swą nazwę. W roku statystycznym 2008/09 ze stacji skorzystało ok. 1,62 mln pasażerów.

</doc>
<doc id="2180099" url="https://pl.wikipedia.org/wiki?curid=2180099" title="Medal Założycieli Wojska">
Medal Założycieli Wojska

Medal Założycieli Wojska (lit. "Kariuomenės Pirmūno Medalis") – jedno z litewskich odznaczeń wojskowych ustanowione w 1940.
Historia i zasady nadawania.
Medal Założycieli Wojska został ustanowiony poprawką do ustawy o odznaczeniach z 11 kwietnia 1940, przyjętą i zaakceptowaną w parlamencie litewskim. Medal był przyznawany przez Ministerstwo Obrony Kraju zarówno cywilom jak i wojskowym, którzy w latach 1917-1919 przyczynili się do utworzenia armii litewskiej. Odznaczenie zaprojektował artysta Juozas Zikaras, a wykonaniem zajęła się szwajcarska firma braci Huguenin. 
Wyprodukowano 300 sztuk tych medali jednak nikt nie został odznaczony, ponieważ dotarły na Litwę na krótko przed okupacją Litwy przez ZSRR (15 czerwca 1940). Trafiły w ręce sowieckich władz, które przekazały je do Muzeum Wojskowego, skąd skradziono je w latach siedemdziesiątych.
Po odzyskaniu niepodległości przez Litwę w 1991 odznaczenie nie zostało odnowione. 
Opis odznaki.
Odznaką Medalu Założycieli Wojska był okrągły medal ze srebra z wyobrażeniem krzyża greckiego, na którym umieszczono postać kobiety z mieczem w dłoni i uniesioną ręką, na tle maszerujących oddziałów wojska. Pomiędzy ramionami krzyża przedstawiono widoki czterech miast: Kłajpedy, Wilna, Kowna i Szawli. Dookoła medalu na obramowaniu umieszczony był napis: UŽ LIETUVOS LAISVĘ/KARIUOMENĖS PIRMŪNAI "(Za Wolność Litwy/Pierwsi Wojskowi)". Na rewersie medalu znajdował się napis „1917-1919”, ukazany na tle wieńca z gałązek dębowych i laurowych i skrzyżowanych na nim karabinu i szabli. Medal zawieszany był na klamrze umocowanej na wstążce z mory złożonej z trzech pionowych pasów o równej szerokości: zielonego, białego i czerwonego. Szerokość wstążki 32,5 mm. Na wstążce doczepiona była dodatkowo klamerka z datą „1917-1919” rozmieszczoną po obu stronach wieńca z umieszczoną w nim literą „P”.

</doc>
<doc id="2180100" url="https://pl.wikipedia.org/wiki?curid=2180100" title="Ridin’ High">
Ridin’ High

Ridin’ High – siódmy studyjny album duetu 8Ball &amp; MJG i ich drugi dla wytwórni Bad Boy. Został wydany 13 marca, 2007 roku.
Gościnnie występują Three 6 Mafia, Juvenile, Yung Joc, Diddy, The Notorious B.I.G., Jazze Pha, 112, Big Pun &amp; Project Pat.
Po wydaniu, album zadebiutował na 83 miejscu notowania Billboard 200, sprzedając się w około 50.000 egzemplarzach w pierwszym tygodniu. Do 27 września, 2007 roku "Ridin’ High" sprzedał się w ponad 200.000 kopiach na świecie.
Sample.
Relax &amp; Take Notes
Runnin' Out Of Bud
Pimpin' Don't fail Me Now
Memphis
30 Rocks
Take It Off

</doc>
<doc id="2180102" url="https://pl.wikipedia.org/wiki?curid=2180102" title="Koenigsegg Agera">
Koenigsegg Agera

Koenigsegg Agera – hipersamochód zaprojektowany przez szwedzką firmę Koenigsegg. 
Jego 4,7-litrowy motor V8 potrafi osiągnąć 910 KM mocy (przy 6850 obr./min) i 1100 Nm momentu obrotowego (przy 5100 obr./min). Agera przyspiesza do 100 km/h w 3,1 s, natomiast do 200 km/h – w 8,9 s. Prędkość maksymalna to ponad 390 km/h. Istnieje również wersja zmodyfikowana, Agera R, przedstawiona w 2011 r, osiągająca 1115 KM. Samochód dostępny był w kilku edycjach limitowanych takich jak: Agera S, Agera S Hundra, Agera X, Agera R BLT Chinese Edition, Agera Zijin, Agera R '13 Matte Blue .

</doc>
<doc id="2180106" url="https://pl.wikipedia.org/wiki?curid=2180106" title="Mary Renault">
Mary Renault

Mary Renault, właściwie Eileen Mary Challans (ur. 4 września 1905 w Londynie, zm. 13 grudnia 1983 w Kapsztadzie) – angielska pisarka, najbardziej znana z powieści historycznych osadzonych w starożytnej Grecji.

</doc>
<doc id="2180111" url="https://pl.wikipedia.org/wiki?curid=2180111" title="Yamaha Motif XS">
Yamaha Motif XS

Yamaha Motif XS – stacja robocza japońskiej firmy Yamaha, produkowana od 2007 roku, jako kontynuacja serii Motif, następca modelu Motif ES (2003).
Wygląd.
Motif XS znacznie różni się od swojego poprzednika, ES. Ma duży, kolorowy wyświetlacz LCD, o przekątnej 5.7", i rozdzielczości 320x240 pikseli. XS posiada 8 suwaków, 8 gałek, 6 guzików sekwencera, kontrolery: Ribbon, Pitch Bend i Modulation. Podobnie jak w poprzednich seriach Motif, XS produkowany jest w 4 wersjach – 6 (61 klawiszy FSX), 7 (76 klawiszy FSX), 8 (88 klawiszy ważonych) oraz Rack (moduł brzmieniowy). Do poruszania się po menu służy kółko oraz 8 guzików (lewo, prawo, góra, dół, tak, nie, wróć, enter).
Funkcje i możliwości.
Yamaha Motif XS oferuje 1024 brzmienia fabryczne, i 384 miejsca na barwy użytkownika. Nowa odsłona Motif’a bazuje na syntezie znanej od lat – AWM, w wersji 2 z Rozszerzoną Artykulacją. 2670 próbek wave zajmuje 355MB pamięci ROM. Sekwencer XS’a potrafi zapisać 130 000 nut. Motif XS (i jego następca) pracują na systemie operacyjnym Linux, zmodyfikowanym przez firmę MontaVista. Na tym samym systemie pracuje Korg OASYS.

</doc>
<doc id="2180115" url="https://pl.wikipedia.org/wiki?curid=2180115" title="Nagroda imienia Włodzimierza Zonna">
Nagroda imienia Włodzimierza Zonna

Nagroda im. Włodzimierza Zonna – nagroda przyznawana przez Polskie Towarzystwo Astronomiczne za wybitne zasługi w szerzeniu i popularyzacji wiedzy o Wszechświecie. Jury powołane przez "Zarząd Główny PTA" co dwa lata wręcza laureatom medal poświęcony pamięci astronoma Włodzimierza Zonna. Twórczynią medalu jest Ewa Olszewska-Borys.
Nagroda przyznawana jest od 1983 roku. Zwykle otrzymuje ją jedna osoba, choć zdarzało się przyznanie jej dwóm lub trzem osobom w jednej edycji. Bywała też nadawana pośmiertnie.

</doc>
<doc id="2180117" url="https://pl.wikipedia.org/wiki?curid=2180117" title="Heathrow Terminals 2, 3">
Heathrow Terminals 2, 3

Heathrow Terminals 2, 3 – jedna z trzech stacji metra londyńskiego, a dokładniej Piccadilly line, na terenie lotniska Heathrow, największego portu lotniczego w Wielkiej Brytanii. Jak wskazuje nazwa, przeznaczona jest dla osób korzystających z terminali 2 i 3 na lotnisku. Stację otwarto w 1977 roku jako Heathrow Central. W 1986 roku zaczęła funkcjonować jako Heathrow Terminals 1,2,3 - przemianowano ją dla odróżnienia od otwartej wówczas stacji przy terminalu 4. Kiedy w 2015 zamknęto terminal 1, stacja uzyskała swoją obecną nazwę. W roku 2008 skorzystało z niej ok. 8,09 mln pasażerów. W systemie londyńskiej komunikacji miejskiej należy do szóstej strefy biletowej.

</doc>
<doc id="2180120" url="https://pl.wikipedia.org/wiki?curid=2180120" title="Wietrzne Radio">
Wietrzne Radio

Wietrzne Radio (WiR) – polonijna rozgłośnia radiowa w Chicago w Stanach Zjednoczonych.
Stacja radiowa słyszalna jest w pięciu stanach USA: Illinois, Wisconsin, Indiana, Michigan oraz Iowa. Dzięki szerokiemu zasięgowi przestrzennemu, audycje trafiają do ponad 70% Polaków mieszkających w Chicago i na dalekich przedmieściach miasta. Audycje nadawane są codziennie od godziny 5.00 do 12.00.
Od początku istnienia stacja miała nadawać program lokalny kierowany do Polonii mieszkającej na terenie Stanów Zjednoczonych. Oprócz tradycyjnych audycji informacyjnych, Wietrzne Radio posiada w swojej ramówce takie programy jak "Kartka z kalendarza", "Z kulturą na weekend", "Pieprzyk polonijny" czy cieszącą się sporą popularnością listę przebojów "Top 15".

</doc>
<doc id="2180121" url="https://pl.wikipedia.org/wiki?curid=2180121" title="PK Racibórz">
PK Racibórz



</doc>
<doc id="2180126" url="https://pl.wikipedia.org/wiki?curid=2180126" title="Języki urzędowe Rosji">
Języki urzędowe Rosji

Ogólnonarodowym językiem urzędowym na całym terytorium Rosji jest język rosyjski, co jest zapisane w art. 68 ust. 1 Konstytucji, ust. 2. gwarantuje prawo republik wchodzących w skład Rosji do ustanowienia własnych dodatkowych języków urzędowych funkcjonujących obok rosyjskiego.
Obecnie w skład Rosji wchodzi 21 republik. 20 z tych republik skorzystało z prawa deklarowania własnych języków urzędowych, tylko Karelia nie zatwierdziła we własnej konstytucji dodatkowego języka urzędowego (niemniej języki karelski, fiński i wepski ustanowione są jako dodatkowe języki na niektórych obszarach republiki).
Liczba języków urzędowych.
Dokładne określenie liczby języków urzędowych Rosji nie jest możliwe z kilku powodów.
W Dagestanie oficjalnie urzędowymi są „języki narodów Dagestanu“, ale oficjalnej listy narodów (i języków) nie ma. Spis narodowy 2002 odnotował 23 języki narodów, które można określić za historycznie zamieszkujących Dagestan. Władze dagestańskie informują, że na terenie republiki istnieją 102 narody i narodowości, z czego 14 jest "obdarzonych politycznymi atrybutami", a 30 to narody i narodowości „rdzenne“. Jednak żaden z języków wprost nie został określony jako urzędowy.
Konstytucja Republiki Ałtaju określa jako język urzędowy obok rosyjskiego też „język ałtajski“, lecz w nauce współczesnej przyjęte jest dzielenie na dwa języki: południowoałtajski oraz północnoałtajski.
Konstytucja Republiki Kabardyksko-Bałkarskiej określa jako języki urzędowe obok rosyjskiego też „język kabardyński, język bałkarski“. Konstytucja Republiki Karaczajo-Czerkieskiej określa jako języki urzędowe obok rosyjskiego też „język abazyński, język karaczajski, język nogajski, język czerkeski“. Klasyfikacje naukowe deklarują język kabardyjski jako ten samy język co i „język czerkeski“. Tak samo język bałkarski jest uznawany przez naukę jako ten sam wspólny język karaczajsko-bałkarski co i „język karaczajski“.
Konstytucja Republiki Maryjskiej określa jako języki urzędowe obok rosyjskiego też „język maryjski (górnomaryjski i wschodniomaryjski)“. Określenie w nawiasach w konstytucji wynika z tego, że język maryjski jest mocno zróżnicowany dialektalnie oraz występują w nim dwa standardy literackie: górnomaryjski i wschodniomaryjski.
Konstytucja Republiki Mordwy określa jako język urzędowy obok rosyjskiego też „język mordwiński (mokszański i erzjański)“. Te dwa języki spokrewnione – język moksza oraz język erzja – są łączone we wspólny „język mordwiński“ tylko według tradycji.
Języki z oficjalnym statusem.
Poza językami oficjalnymi, na obszarach zwartego zamieszkiwania mniejszości narodowych, języki tych mniejszości mogą być wprowadzane jako języki z oficjalnym (urzędowym) statusem. Języki te mogą wprowadzać wszystkie jednostki administracyjne Rosji, bez względu na ich status, tj. poza republikami również kraje, obwody, czy okręgi autonomiczne, a języki te wprowadzane są przeważnie na części obszaru takiej jednostki: 
Oficjalny status języków mniejszości narodowych w miejscach zwartego występowania tych mniejszości nadany został również w niektórych innych jednostkach administracyjnych Rosji (Baszkiria, Buriacja, Chakasja, Czukocki Okręg Autonomiczny, Mari El, Tatarstan, Udmurcja), jednak bez dokładnego określania, o jakie języki chodzi.

</doc>
<doc id="2180128" url="https://pl.wikipedia.org/wiki?curid=2180128" title="Bombus agrorum">
Bombus agrorum



</doc>
<doc id="2180129" url="https://pl.wikipedia.org/wiki?curid=2180129" title="Aphelenchoides fragariae">
Aphelenchoides fragariae



</doc>
<doc id="2180131" url="https://pl.wikipedia.org/wiki?curid=2180131" title="Dynamix">
Dynamix

Dynamix, Inc. była amerykańską firmą zajmującą się tworzeniem gier komputerowych. Firma tworzyła gry na wiele różnych platform 8- i 16-bitowych.
Historia.
Firma Dynamix została założona w 1984 roku przez Jeffa Tunnella. Swoją siedzibę miała w miejscowości Eugene. W pierwszym etapie swojej działalności tworzono głównie tytuły zręcznościowe dla Commodore 64 i Amigi, które wydawali tacy potentaci rynku jak Electronic Arts oraz Activision. Do najpopularniejszych pozycji zalicza się Stellar 7, Project Firestart, czy Arctic Fox.
W 1990 roku firma została kupiona przez Sierra On-Line. W tym okresie powstały ich największe przeboje z kategorii gier przygodowych i symulatorów lotu, takie jak Red Baron, The Adventures of Willy Beamish, A-10 Tank Killer, Heart of China, Rise of the Dragon. Firma stworzyła również gry logiczne (The Incredible Machine, Sid &amp; Al's Incredible Toons) oraz sportowe z serii Front Pages Sports.
W 1994 roku zainicjowano nową serię gier MetalTech, co skutkowało powstaniem takich tytułów jak Earthsiege oraz Starsiege.
Firma Dynamix została zamknięta 14 sierpnia 2001 roku w ramach restrukturyzacji jaka odbywała się w Sierra Entertainment. Większość pracowników, w tym założyciel, powołali do życia studio programistyczno-wydawnicze GarageGames, a kilka lat później PushButton Labs – studio programistyczne ukierunkowane na gry w przeglądarkach internetowych.

</doc>
<doc id="2180132" url="https://pl.wikipedia.org/wiki?curid=2180132" title="Sainte-Hélène (wyspa)">
Sainte-Hélène (wyspa)

Sainte-Hélène (fr. "Île Sainte-Hélène") – wyspa rzeczna na południu kanadyjskiej prowincji Quebec. Leży na Rzece Świętego Wawrzyńca, na wschód od wyspy Île de Montréal, w archipelagu Archipel d’Hochelaga. Administracyjnie stanowi część miasta Montreal, a dokładniej jego dzielnicy Ville-Marie. Jest oddzielona od wyspy Notre-Dame kanałem Le Moyne.
Samuel de Champlain nadał wyspie w 1611 roku nazwę "Saincte Elaine", prawdopodobnie na cześć swojej żony, Hélène Boullé. W 1871 roku utworzony został na niej park miejski, a w 1930 roku została połączona mostem Pont Jacques-Cartier z Île de Montréal i wschodnim brzegiem Rzeki Świętego Wawrzyńca (wcześniej istniało tylko połączenie promowe). Kiedy Montreal został wybrany na organizatora Expo ’67, zdecydowano powiększyć wyspę, aby pomieściły się na niej tereny wystawowe. W rezultacie Sainte-Hélène wchłonęła mniejszą Île Ronde oraz zbudowana została od podstaw sztuczna wyspa Notre-Dame. Po zamknięciu wystawy i rozebraniu większości instalacji (część z nich została, m.in. dawny pawilon amerykański, dziś muzeum przyrodnicze La Biosphère) na wyspie znowu otwarto park (który objął również obszar wyspy Notre-Dame), który nazwano Parc des Îles. W 1999 roku zmieniono nazwę tego parku na Parc Jean-Drapeau, na cześć burmistrza Montrealu odpowiedzialnego za organizację Expo ’67.

</doc>
<doc id="2180133" url="https://pl.wikipedia.org/wiki?curid=2180133" title="Osmia rufa">
Osmia rufa



</doc>
<doc id="2180134" url="https://pl.wikipedia.org/wiki?curid=2180134" title="Pawło Filipenko">
Pawło Filipenko

Pawło Ołeksijowycz Filipenko (ukr. Павло Олексійович Філіпенко; ur. 27 kwietnia 1974 w Jasynuwatej, w obwodzie donieckim) – ukraiński piłkarz grający na pozycji obrońcy, a wcześniej pomocnika.
Kariera piłkarska.
Kariera klubowa.
W 1993 rozpoczął karierę piłkarską w rosyjskim drugoligowym klubie Mietałłurg Ałdan, a w następnym roku debiutował w podstawowym składzie Szachtara Donieck. Od 1995 bronił barw Szachtara Makiejewka. Latem 1998 został piłkarzem Nywy Tarnopol. Na początku 2002 rozegrał 1 mecze w składzie Enerhetyka Bursztyn, po czym przeszedł do Prykarpattia Iwano-Frankowsk. Latem 2002 zakończył karierę piłkarską.

</doc>
<doc id="2180135" url="https://pl.wikipedia.org/wiki?curid=2180135" title="Korg M1">
Korg M1

Korg M1 - pierwsza stacja robocza firmy Korg. Produkowana w latach 1988-1994. Korg zapoczątkował w M1 serię instrumentów klawiszowych z joystickami zamiast kontrolerów Pitch Bend i Modulation.
M1 dysponował 16 głosami polifonii, 61 klawiszami. Posiadał zielono-czarny wyświetlacz.

</doc>
<doc id="2180137" url="https://pl.wikipedia.org/wiki?curid=2180137" title="Christoph Theodor Aeby">
Christoph Theodor Aeby

Christoph Theodor Aeby-Ramser (ur. 25 stycznia 1835 w Bonnefontaine, zm. 7 lipca 1885 w Bilinie) – austriacki anatom i antropolog, profesor anatomii Uniwersytetu w Bazylei, Uniwersytetu w Bernie i Uniwersytetu w Pradze, alpinista.
Życiorys.
Syn Hartmanna Friedricha i Katheriny z domu Georg. Studiował medycynę w Bazylei (1853–1856) i Getyndze (1857–1858). W 1858 roku w Bazylei otrzymał tytuł doktora medycyny. Od 1863 profesor nadzwyczajny anatomii w Bazylei, w tym samym roku przeniósł się na katedrę Uniwersytetu w Bernie. W latach 1867-68 był rektorem Uniwersytetu w Bernie. W 1884 powołany na katedrę anatomii na Uniwersytecie w Pradze, opuszczoną przez Karla Toldta. W następnym roku zmarł. Wspomnienia pośmiertne poświęcili mu Wilhelm His, Ludwig Hirzel i Siegmund Mayer.
W 1866 roku ożenił się z Magdaleną Ramser z Bollingen, córką Niklausa Ramsera.
Zajmował się głównie osteologią, anatomią mięśni i oskrzeli. Upamiętniają go eponimy mięśnia Aeby′ego (mięsień obniżacz wargi dolnej) i płaszczyzny kraniometrycznej Aeby′ego. Jego uczniami byli m.in. Chappuis, Wolfermann, Ravenel i Berlinerblau.
Był zamiłowanym alpinistą i przyjaźnił się z Edmundem von Fellenbergiem.

</doc>
<doc id="2180141" url="https://pl.wikipedia.org/wiki?curid=2180141" title="Jan Oberbek">
Jan Oberbek

Jan Oberbek (ur. 23 czerwca 1947 w Łodzi) – polski muzyk i pedagog, wirtuoz i popularyzator gry na gitarze klasycznej.
Edukacja.
W roku 1975 uzyskał dyplom łódzkiej PWSM, gdzie studiował grę na gitarze pod kierunkiem A. Kowalczyka i K. Solińskiego. Po ukończeniu łódzkiej uczelni nadal doskonalił swój warsztat w Hiszpanii, gdzie w latach 1975–1980 uczestniczył w kursach mistrzowskich, jak również pobierał prywatne lekcje wirtuozerii u takich mistrzów gitary jak J. Tomas, J.L. Gonzales, J. Rodrigo, A. Segovia. Był również uczestnikiem kursów interpretacji muzyki hiszpańskiej w Santiago de Compostela, gdzie w 1978 roku otrzymał nagrodę im. J.-M. Moralesa. W 2017 uzyskał stopień doktora w dziedzinie nauk humanistycznych na Uniwersytecie Jagiellońskim w Krakowie.
Kariera zawodowa i osiągnięcia artystyczne.
W roku 1977 założył w krakowskiej PWSM pierwszą w Polsce klasę lutni, gdzie w latach 1977-1979 uczył gry na gitarze. W 1992 wykładał w konserwatorium w Grazu. Jan Oberbek jest twórcą festiwali muzycznych „Sacro-Art” w miastach Dolnej Saksonii, których w latach 1994/1995 również był dyrektorem. Festiwale te prezentują m.in. polską muzykę w wykonaniu polskich wykonawców. W Krakowie zapoczątkował cykl spotkań muzycznych pn. Salon Gitarowy im. J.N. Bobrowicza. Z jego inicjatywy również powstała i została odprawiona na Jasnej Górze „Msza Św. na 20-lecie pontyfikatu Jana Pawła II”. Była to monumentalna kompozycja wokalno-instrumentalna skomponowana przez A. Nikodemowicza ze Lwowa. Na kanonizację Królowej Jadwigi w Krakowie przed Ojcem Świętym została zaprezentowana „Modlitwa Królowej Jadwigi pod krzyżem” epilog do opery K. Kurpińskiego – „Jadwiga Królowa Polski”. Jan Oberbek występował również z wieloma recitalami przed wielkimi postaciami tego świata, między innymi przed papieżem Janem Pawłem II, prezydentami Rzeczypospolitej i Francji, księżną Meklemburgii, księciem Monako, Markiem Chagallem i wieloma innymi. Koncertuje w kraju oraz za granicą, m.in. w krajach Europy Zachodniej i Stanach Zjednoczonych. W 1980 odbył tournée po Polsce z A. Tansmanem, wykonując jego suitę „In modo polonico”.
Dyskografia.
Nagrał 7 płyt długogrających, w tym 2 CD:

</doc>
<doc id="2180143" url="https://pl.wikipedia.org/wiki?curid=2180143" title="Tygrys balijski">
Tygrys balijski

Tygrys balijski, tygrys z wyspy Bali ("Panthera tigris balica"), w języku indonezyjskim harimau Bali, a w języku balijskim samong – podgatunek tygrysa azjatyckiego, ssaka z rodziny kotowatych, który zamieszkiwał indonezyjską wyspę Bali. Najmniejszy z podgatunków tygrysa.
Ostatni zastrzelony okaz padł 27 września 1937 roku. Możliwe jednak, że kilka tygrysów balijskich dożyło do lat 40. lub nawet 50. XX w. Podgatunek wyginął z powodu utraty siedlisk i polowań.
Wygląd.
Samiec tygrysa balijskiego osiągał 90-100 kg, a samica 65-80 kg. Samice mierzyły maksymalnie 195-200 cm, a samce 220 cm.

</doc>
<doc id="2180147" url="https://pl.wikipedia.org/wiki?curid=2180147" title="Urszula Prasek">
Urszula Prasek

Urszula Prasek z domu Szymańska (ur. 14 października 1952 w Stargardzie Szczecińskim) – polska lekkoatletka, biegaczka średnio- i długodystansowa.
Kariera.
Na halowych mistrzostwach Europy w 1974 w Göteborgu zajęła 7. miejsce w biegu na 1500 m. Na mistrzostwach Europy w 1974 w Rzymie zajęła 16. miejsce w biegu na 3000 m.
Była mistrzynią Polski na 3000 m w 1974 oraz w biegu przełajowym (długi dystans) w 1976, wicemistrzynią na 1500 m w 1976 i na 3000 m w 1973, a także brązową medalistką na 3000 m w 1978. Została również halową mistrzynią Polski w biegu na 1500 m w 1973 i w 1974 i wicemistrzynią na tym dystansie w 1975.
W latach 1972-1976 startowała w ośmiu meczach reprezentacji Polski w biegach na 1500 m i na 3000 m, odnosząc 1 zwycięstwo indywidualne.
Rekordy życiowe:
Była zawodniczką LKS Pomorza Stargard. Jest spowinowacona z Janem Praskiem, również znanym lekkoatletą, specjalistą biegów średniodystansowych, reprezentantem Polski.

</doc>
<doc id="2180150" url="https://pl.wikipedia.org/wiki?curid=2180150" title="Stary cmentarz żydowski w Sejnach">
Stary cmentarz żydowski w Sejnach

Stary cmentarz żydowski w Sejnach – został założony przypuszczalnie w XVIII wieku i zajmuje powierzchnię 0,61 ha, na której nie zachowały się żadne nagrobki. Znajduje się przy ul. Zawadzkiego.

</doc>
<doc id="2180151" url="https://pl.wikipedia.org/wiki?curid=2180151" title="Cmentarz żydowski w Sejnach">
Cmentarz żydowski w Sejnach



</doc>
<doc id="2180153" url="https://pl.wikipedia.org/wiki?curid=2180153" title="Medal Pamiątkowy 13 Stycznia">
Medal Pamiątkowy 13 Stycznia

Medal Pamiątkowy 13 Stycznia (lit. "Sausio 13-osios atminimo medalis") – pierwsze z litewskich odznaczeń ustanowionych po odzyskaniu niepodległości w 1991.
Historia i zasady nadawania.
Medal Pamiątkowy 13 Stycznia został ustanowiony w grudniu 1991 na pamiątkę dramatycznych wydarzeń w Wilnie w dniu 13 stycznia 1991 w celu nagrodzenia obywateli litewskich i obcokrajowców, którzy w okresie od stycznia do września 1991 przyczynili się do obrony niepodległości Litwy zagrożonej sowiecką inwazją. Jest najczęściej nadawanym litewskim odznaczeniem. W ciągu pierwszych 9 lat od jego ustanowienia nadano go ok. 3000 osób. Otrzymał go m.in. pierwszy prezydent Rosji Borys Jelcyn, a także inni politycy zagraniczni, którzy przyczynili się do obrony litewskiej niepodległości. Autorem medalu jest litewski rzeźbiarz L. Pivoriūnas, a wykonaniem odznaczenia zajmuje się firma „Gurtana”. Wstążka medalu, początkowo produkowana na Litwie, obecnie jest wykonywana w Danii.
Opis odznaki.
Odznaką Medalu Pamiątkowego 13 Stycznia jest okrągły medal ze srebra z alegorycznym wyobrażeniem rannego wojownika trzymającego tarczę przedstawiającą Słupy Giedymina i upadającego w stronę stojącego za nim anioła z rozłożonymi skrzydłami. Nad nimi napis: „SAUSIO 13” "(13 stycznia)", na dole medalu data „1991”. Rewers medalu przedstawia na środku napis „LIETUVA” "(Litwa)", na którym znajduje się mniejszy napis: „BUVOM, ESAME IR BŪSIM” "(Byliśmy, jesteśmy i będziemy)". Poniżej gałązka dębowa, powyżej napisu litewska Pogoń. Medal zawieszany jest na wstążce z żółtej mory z dwoma zielonymi nitkami na środku wstążki i dwoma bardzo wąskimi paskami, czerwonym i czarnym, wzdłuż obu brzegów wstążki. Szerokość wstążki 32 mm. 

</doc>
<doc id="2180158" url="https://pl.wikipedia.org/wiki?curid=2180158" title="Cichy Potok (dopływ Rychlika)">
Cichy Potok (dopływ Rychlika)

Cichy Potok – potok górski, prawy dopływ Rychlika. 
Płynie w Górach Izerskich. Jego źródła znajdują się na północno-wschodnich zboczach Cichej Równi. Płynie na północny wschód. Uchodzi do Rychlika na zachód odJakuszyc. Płynie po granicie i jego zwietrzelinie. Cały obszar zlewni Cichego Potoku porośnięty jest górnoreglowymi lasami świerkowymi, częściowo zniszczonymi i odnowionymi poprzez nowe zalesienia.

</doc>
<doc id="2180164" url="https://pl.wikipedia.org/wiki?curid=2180164" title="Rina Urabe">
Rina Urabe

 – japońska siatkarka grająca na pozycji środkowej. Obecnie występuje w drużynie Okayama Seagulls.

</doc>
<doc id="2180167" url="https://pl.wikipedia.org/wiki?curid=2180167" title="Szlifierska Struga">
Szlifierska Struga

Szlifierska Struga (niem. ) – potok górski, lewostronny dopływ Kamiennej o długości 4,03 km.
Potok płynie w Górach Izerskich. Jego źródła znajdują się na południowych zboczach Wysokiego Grzbietu Gór Izerskich, poniżej Zwaliska. Płynie początkowo na południowy wschód, później na wschód po granicie i jego zwietrzelinie. Obszar zlewni Szlifierskiej Strugi porośnięty jest górnoreglowymi lasami świerkowymi, częściowo zniszczonymi i odnowionymi poprzez nowe zalesienia.

</doc>
<doc id="2180168" url="https://pl.wikipedia.org/wiki?curid=2180168" title="Aimi Kawashima">
Aimi Kawashima

 – japońska siatkarka grająca na pozycji środkowej. Obecnie występuje w drużynie Okayama Seagulls.

</doc>
<doc id="2180176" url="https://pl.wikipedia.org/wiki?curid=2180176" title="Stanisław Robert Brzostkiewicz">
Stanisław Robert Brzostkiewicz

Stanisław Robert Brzostkiewicz (ur. 4 stycznia 1930, zm. 2 grudnia 1998 w Dąbrowie Górniczej) – polski popularyzator astronomii, miłośnik tej dziedziny nauki. Był ściśle związanym z Dąbrowskim Oddziałem PTMA. Był autorem licznych artykułów w czasopismach, głównie w „Uranii”, ale także w „Młodym Techniku”, „Problemach”, „Wiedzy i Życiu”, „Wszechświecie” i innych. Napisał także kilka książek o tematyce astronomicznej.
W 1983 roku został uhonorowany jako pierwszy laureat medalem imienia Włodzimierza Zonna, który Polskie Towarzystwo Astronomiczne przyznaje co dwa lata za szerzenie wiedzy o Wszechświecie.

</doc>
<doc id="2180179" url="https://pl.wikipedia.org/wiki?curid=2180179" title="Stanisław Brzostkiewicz">
Stanisław Brzostkiewicz



</doc>
<doc id="2180182" url="https://pl.wikipedia.org/wiki?curid=2180182" title="Scott Touzinsky">
Scott Touzinsky

Scott Touzinsky (ur. 22 kwietnia 1982 w St. Louis) – amerykański siatkarz, reprezentant Stanów Zjednoczonych, grający na pozycji przyjmującego. W sezonie 2016/2017 występował w polskiej PlusLidze, w drużynie Jastrzębskiego Węgla, gdzie zakończył karierę zawodniczą przez odnowienie się kontuzji.
Sukcesy klubowe.
Puchar Słowenii:
Mistrzostwo Słowenii:
MEVZA:
Mistrzostwo Turcji:
Superpuchar Turcji:
Mistrzostwo Niemiec:
Mistrzostwo Portoryko:
Liga Mistrzów:
Mistrzostwo Chin:
Mistrzostwo Polski:
Sukcesy reprezentacyjne.
Letnia Uniwersjada:
Mistrzostwa Ameryki Północnej, Środkowej i Karaibów:
Liga Światowa:
Igrzyska Olimpijskie:

</doc>
<doc id="2180185" url="https://pl.wikipedia.org/wiki?curid=2180185" title="Próba jodowa">
Próba jodowa

Próba jodowa – sposób określenia zawartości skrobi w badanej próbce. Wykorzystuje się w tym celu wodny roztwór jodu i jodku potasu (płyn Lugola), który ze skrobią daje trwały kompleks o intensywnej barwie, od niebieskiej do czarnoniebieskiej, ewentualnie purpurowy. 
Historia.
Barwną reakcję jodu ze skrobią opisali jako pierwsi Jean-Jacques Colin i Henri-François Gaultier de Claubry w 1814 r. (3 lata po odkryciu jodu), a próba jodowa jako metoda analityczna została opracowana w tym samym roku przez F. Stromeyera.
Struktura kompleksu.
Jod () w obecności jonów jodkowych () tworzy jony trijodkowe (), które z frakcją amylozową skrobi tworzą kompleks zbudowany z lewoskrętnej helisy polisacharydowej, wewnątrz której znajdują się łańcuchy polijodkowe, zbudowane głównie z segmentów i . Strukturę kompleksu ustalili w latach 40. XX w. R.E. Rundle i współpr. za pomocą rentgenografii strukturalnej. Helisa amylozowa ma 13 Å średnicy, skok 8 Å, a na jeden obrót przypada 6 reszt glukozy. Łańcuch polijodkowy znajduje się wewnątrz helisy, w kanale o średnicy 5 Å, a odległości pomiędzy atomami jodu wynoszą ok. 3,1 Å (w cząsteczce jest to 2,66 Å).
Barwa kompleksu.
Zabarwienie niebieskie w próbie jodowej dają łańcuchy amylozowe o długości co najmniej 40–50 reszt glukozy, co wskazuje, że do uzyskania tej barwy wystarcza łańcuch polijodkowy krótszy niż 12 atomów jodu. Jeszcze krótsze amylozy (&lt;30 reszt glukozy) dają barwę purpurową lub czerwoną. Sytuacja taka ma miejsce w amylopektynach, które ze względu na silne rozgałęzienie mają krótkie i mało stabilne fragmenty helikalne. Poza innym kolorem intensywność barwy kompleksów amylopektyn z jodem jest znacznie niższa niż w przypadku amyloz. Dekstryny (produkty częściowej hydrolizy skrobi) o większej masie cząsteczkowej zabarwiają się w tej próbie na pomarańczowo, czerwono lub czerwonobrązowo. Frakcja dekstryn, która daje pozytywny wynik próby jodowej, nosi nazwę erytrodekstryn.
Zastosowanie.
Próba jodowa stosowana jest do wykrywania skrobi w różnych próbkach, m.in. jest rutynowo wykonywana w browarnictwie, w celu stwierdzenia skuteczności procesu zacierania, czyli określeniu, czy skrobia zamieniła się już na cukry proste fermentowane przez drożdże, czy jeszcze nie. Z kolei w sadownictwie próba jodowa służy do określania stopnia dojrzałości jabłek. Niedojrzałe owoce zawierają skrobię, która podczas dojrzewania rozpada się na krótsze sacharydy o słodkim smaku. Dojrzałość owoców określa się za pomocą tzw. wskaźnika skrobiowego w skali od 1 (całkowite zabarwienie przekroju) do 8 (brak zabarwienia).
Ponadto powstawanie barwnego kompleksu skrobi z jodem wykorzystywane jest w jodometrii do wykrywania jodu. Technika ta pozwala wykryć jod w stężeniu 2–3 ppm.
Reakcja ta jest podstawą działania wskaźnikowych papierków jodoskrobiowych, służących do wykrywania utleniaczy. Zawierają one osadzony jodek i skrobię. W obecności utleniacza jodki utleniają się do jodu, który ze skrobią daje zabarwienie.

</doc>
<doc id="2180187" url="https://pl.wikipedia.org/wiki?curid=2180187" title="Alfio Fontana">
Alfio Fontana

Alfio Fontana (ur. 7 listopada 1932 w Tradate, zm. 4 lutego 2005 w Mediolanie) – włoski piłkarz, występujący na pozycji pomocnika.
Z zespołem A.C. Milan zdobył trzykrotnie zdobył Mistrzostwo Włoch (1955, 1957, 1959). Z drużyną AS Romy w 1961 wywalczył Puchar Miast Targowych, a w 1964 Puchar Włoch. W reprezentacji Włoch w latach 1957–1960 rozegrał 3 mecze.

</doc>
<doc id="2180194" url="https://pl.wikipedia.org/wiki?curid=2180194" title="Anjunabeats Volume 8">
Anjunabeats Volume 8

Anjunabeats Volume 8 – ósmy album z serii składanek Anjunabeats Volume, miksowanych i kompilowanych przez brytyjską grupę Above &amp; Beyond, która zajmuje się tworzeniem muzyki trance.
Lista Utworów.
CD 1
CD 2
Dodatkowy utwór z serwisu iTunes

</doc>
<doc id="2180200" url="https://pl.wikipedia.org/wiki?curid=2180200" title="Wanzhou">
Wanzhou

Wanzhou (chin. upr.: 万州区, chin. trad.: 萬州區, pinyin: "Wànzhōu Qū") – dzielnica w centralnej części miasta wydzielonego Chongqing, w Chinach, port nad rzeką Jangcy, przy wejściu w strefę Trzech Przełomów. W 2006 roku liczba mieszkańców dzielnicy wynosiła ok. 1,7 mln.
Wanzhou jest ośrodkiem różnorodnego przemysłu i rzemiosła oraz głównym producentem oleju tungowego. Siedziba rzymskokatolickiej diecezji Wanxian.
Wanzhou było dawniej odrębnym miastem (od 1992 roku o statusie prefektury miejskiej) i nosiło nazwę Wanxian (chin. upr.: 万县, chin. trad.: 萬縣, pinyin: "Wànxiàn"). Po utworzeniu w 1997 roku miasta wydzielonego Chongqing straciło swój dotychczasowy status i weszło w skład nowej jednostki administracyjnej jako dzielnica, której nazwę zmieniono w 2000 roku na Wanzhou.
Historia.
W 216 roku n.e. utworzono powiat, który dopiero w 1373 roku otrzymał nazwę Wanxian. W ramach chińsko-brytyjskiej umowy handlowej z 1902 roku miasto zostało otwarte dla handlu zagranicznego i stało się centrum handlu olejem tungowym oraz centrum dystrybucji dla zachodnich towarów. W mieście rozwinął się także drobny przemysł, np. produkcja papieru, konstrukcja dżonek i młynarstwo. Podczas wojny chińsko-japońskiej (1937–45) do Wanxian przenoszono zakłady przemysłowe z Wuhanu i Szanghaju. W 1945 roku większość fabryk – z wyjątkiem kilku zakładów włókienniczych (bawełna i konopie), młynów i garbarni – rozebrano i przeniesiono z powrotem na wschód. 
Po 1949 roku nastąpił szybki rozwój miasta. Powstały nowe zakłady przemysłu, m.in. chemicznego i elektronicznego. Usprawniono port rzeczny, który pod koniec lat 90. zajmował drugie miejsce w regionie górnego Jangcy (po porcie Chongqing) pod względem liczby przewiezionych pasażerów i towarów. Wybudowano nowe drogi, które połączyły miasto z centrum Chongqing i Chengdu w prowincji Syczuan. W 1997 wzniesiono most nad rzeką Jangcy, a w 2002 oddano do użytku nową linię kolejową do Dazhou w Syczuanie. Budowa Zapory Trzech Przełomów wymusiła przesiedlenie ok. 250 tys. mieszkańców dzielnicy.

</doc>
<doc id="2180201" url="https://pl.wikipedia.org/wiki?curid=2180201" title="Centrum Wyszkolenia Kosmonautów im. J. Gagarina">
Centrum Wyszkolenia Kosmonautów im. J. Gagarina

Centrum Wyszkolenia Kosmonautów im. J. Gagarina () – ośrodek szkoleniowy przygotowujący kosmonautów rosyjskich oraz kosmonautów pochodzących z innych krajów biorących udział w lotach rosyjskimi statkami kosmicznymi.
Historia.
Centrum Wyszkolenia Kosmonautów powstało 11 stycznia 1960 roku w Gwiezdnym Miasteczku pod Moskwą. Było to zamknięte osiedle ukryte w lasach na północny wschód od Moskwy, znajdujące się na terenie wojskowym, nieobecne na mapach za czasów ZSRR. W 1969 roku Centrum nadano imię Jurija Gagarina (1934-1968) – tragicznie zmarłego pierwszego kosmonauty.
W Centrum szkolili się nie tylko astronauci radzieccy, ale również z krajów bloku wschodniego, w tym z Polski, a później także ze Stanów Zjednoczonych w ramach programu Sojuz-Apollo, a także z innych krajów, których przedstawiciele odbywali loty na statkach Sojuz: Francji, Indii itd. Szeroka współpraca z astronautami amerykańskimi oraz z innych krajów została podjęta dopiero w ramach programu Space Shuttle – Mir, a obecnie programu Międzynarodowej Stacji Kosmicznej.
W 1995 roku Centrum zostało połączone z ośrodkiem szkoleniowym rosyjskich sił zbrojnych. Stało się wówczas własnością rosyjskiego Ministerstwa Obrony, było zarządzane wspólnie przez Ministerstwo Obrony i Roskosmos – Rosyjską Agencję Kosmiczną. Było to przyczyną narastających nieporozumień i sporów. W tej formie Centrum przetrwało do 2009 roku.
Stan obecny.
W kwietniu 2009 roku prezydent Rosji Dmitrij Miedwiediew podpisał dekret, na mocy którego Centrum zostało przekazane Roskosmosowi. Jego dyrektorem został Siergiej Krikalow – jeden z najbardziej doświadczonych rosyjskich kosmonautów.
Od 1 stycznia 2011 roku w miejsce dotychczasowych trzech oddziałów kosmonautów powołano jeden korpus, w którym znaleźli się kosmonauci zgrupowani wcześniej w oddziałach: Ministerstwa Obrony, przedsiębiorstwa RKK Energia (dawne zakłady S. Korolewa), Instytutu Badań problemów Biomedycznych z Moskwy (oddział grupujący lekarzy).
Dyrektorzy Centrum Wyszkolenia Kosmonautów.
Począwszy od G. Bieriegowoja wszyscy dyrektorzy Centrum to byli kosmonauci.

</doc>
<doc id="2180203" url="https://pl.wikipedia.org/wiki?curid=2180203" title="Wanxian">
Wanxian



</doc>
<doc id="2180208" url="https://pl.wikipedia.org/wiki?curid=2180208" title="Kurzacka Woda">
Kurzacka Woda

Kurzacka Woda – potok w Sudetach Zachodnich w zachodniej części Karkonoszy, prawy dopływ Kamiennej.
Źródła na północnym stoku Szrenicy, prawie u jej podnóży. Płynie na północ, omija od zachodu Gonciarek, po czym wpływa do Szklarskiej Poręby - Marysina. Przyjmuje kilka niewielkich, bezimiennych dopływów. Uchodzi do Kamiennej w Szklarskiej Porębie - Marysinie.
Płynie po granicie i jego zwietrzelinie. .

</doc>
<doc id="2180209" url="https://pl.wikipedia.org/wiki?curid=2180209" title="Anna Nehrebecka-Byczewska">
Anna Nehrebecka-Byczewska



</doc>
<doc id="2180212" url="https://pl.wikipedia.org/wiki?curid=2180212" title="Kashima-shinryū">
Kashima-shinryū

 – jedna z tradycyjnych, japońskich szkół sztuk walki o ponad 500-letniej tradycji. Zaliczana jest do tak zwanej "starej tradycji" (koryū-bujutsu).
Historia.
Szkoła została założona w XV w. przez Kunii Genpachirō Kagetsugu i Matsumoto Bizen-no-kami. Pierwszy z nich nosił tytuł sōke, czyli założyciela, a drugi tytuł shihanke, który jest właściwy tylko dla szkoły Kashima-shinryū i jest równoznaczny z sōke, ale oznacza "głowę domu instruktorów".
Taki podział powodował, że aż do osiemnastego wieku certyfikaty mistrzowskie nadawane były zarówno przez "sōke", który to tytuł należy do rodziny Kunii, aż do dnia dzisiejszego, jak i przez "shihanke", dopiero Kunii Taizen, syn Yoshinoriego, otrzymał obydwa certyfikaty z rąk ojca, jak i Ono Shigemasy, jedenastego "shihanke", unifikując w ten sposób obie linie.
W XX w. osiemnasty sōke Kunii Zen zreformował tradycję szkoły, koncentrując się na sztuce szermierki. Rozdzielił też funkcję "sōke" i "shihanke", przekazując tę drugą w ręce Seki Humitake (wł. zapis współczesny Fumitake).
Obecnie szkoła Kashima-shinryū jest nauczana między innymi przez Christiana Tissier, a w Polsce w wielu szkołach aikido działających w ramach PFA.
Cechy charakterystyczne dla szkoły.
Kashima-shinryū jest szkołą sztuk walki, a nie oddzielną sztuką. W skład wchodzą szermierka mieczem, sztuka dobywania miecza (czasami nazywana iaidō), szermierka mieczem, szermierka kijem, sztuka walki bez broni, sztuka walki sierpem(kama) oraz kilka innych nauk wymaganych w tradycyjnej edukacji samuraja.
Po reformie Kunii Zen szkoła ograniczyła się do nauczania szermierki. Głównym elementem jest filozofia ichi-no-tachi. Termin ten można tłumaczyć "najważniejsza jest pozycja szermiercza". Stąd też w nauce duży nacisk kładzie się na prawidłową pozycję adepta.
Podstawą treningu jest pięć zestawów kata składających się na kumitachi. Pierwsze kata wykonuje się za pomocą drewnianego miecza bokuto wyposażonego w gardę (tsuba), pozostałe za pomocą fukuro-shinai (shinai dodatkowo obciągnięty skórą). Zapewnia to bezpieczeństwo ćwiczących.
Lista "sōke" i "shihanke".
Kolorem zielonym oznaczono okres unifikacji tytułów "sōke" i "shihanke".

</doc>
<doc id="2180214" url="https://pl.wikipedia.org/wiki?curid=2180214" title="Meineweh">
Meineweh

Meineweh (do 31 lipca 2011 Anhalt Süd) – gmina w Niemczech, w kraju związkowym Saksonia-Anhalt, w powiecie Burgenland, wchodzi w skład gminy związkowej Wethautal. Powstała 1 stycznia 2010 z połączenia trzech gmin: Meineweh, Pretzsch oraz Unterkaka.

</doc>
<doc id="2180215" url="https://pl.wikipedia.org/wiki?curid=2180215" title="Ivan Radovanović">
Ivan Radovanović

Ivan Radovanović (cyr. Ивaн Paдoвaнoвић; ur. 29 sierpnia 1988 w Kosowskiej Mitrowicy) – serbski piłkarz grający na pozycji defensywnego pomocnika. Od 2022 roku jest zawodnikiem klubu US Salernitany.
Kariera klubowa.
Karierę piłkarską Radovanović rozpoczął w klubie Partizan Belgrad. W 2006 roku awansował do kadry pierwszej drużyny, ale nie zaliczył w nim debiutu w serbskiej lidze w sezonie 2006/2007 i w następnym został wypożyczony do klubu FK Smederevo. W Smederevie grał do końca 2007 roku.
Zimą 2008 roku Radovanović przeszedł do włoskiego klubu Atalanta BC, jednak do końca sezonu ani razu nie wystąpił w rozgrywkach Serie A. Latem 2008 został wypożyczony do drugoligowej Pisy Calcio. W sezonie 2009/2010 ponownie został zawodnikiem Atalanty, w której po raz pierwszy wystąpił 20 września 2009 w przegranym 1:4 wyjazdowym meczu z Romą. Na koniec sezonu spadł z Atalantą do Serie B.
Latem 2010 Radovanović został wypożyczony do Bologny. W klubie tym zadebiutował 19 września 2010 w meczu z Romą (2:2). Z kolei w 2011 roku wypożyczono go do Novary Calcio.
Kariera reprezentacyjna.
W swojej karierze Radovanović występował w reprezentacji Serbii U-21. W dorosłej reprezentacji zadebiutował 17 listopada 2010 roku w wygranym 1:0 towarzyskim spotkaniu z Bułgarią.

</doc>
<doc id="2180216" url="https://pl.wikipedia.org/wiki?curid=2180216" title="Anhalt Sued">
Anhalt Sued



</doc>
<doc id="2180218" url="https://pl.wikipedia.org/wiki?curid=2180218" title="Pretzsch">
Pretzsch

Niemcy:
Osoby:

</doc>
<doc id="2180222" url="https://pl.wikipedia.org/wiki?curid=2180222" title="Czarna Płóczka">
Czarna Płóczka

Czarna Płóczka (niem. "Schwarze Seiffen" ) – potok, prawy dopływ Kamiennej. 
Potok płynie w Sudetach Zachodnich w zachodniej części Karkonoszy, w zachodniej części Karkonoskiego Padołu Śródgórskiego. Jego źródła znajdują się na północny zachód od Trzech Jaworów. Płynie na północny zachód, później na północ. Przyjmuje kilka niewielkich, bezimiennych dopływów. Uchodzi do Kamiennej w Szklarskiej Porębie, naprzeciw Szklarskiej Poręby Dolnej.
Płynie po granicie i jego zwietrzelinie. Cały obszar zlewni Czarnej Płóczki porośnięty jest górnoreglowymi lasami świerkowymi.

</doc>
<doc id="2180223" url="https://pl.wikipedia.org/wiki?curid=2180223" title="Mjanma na Letnich Igrzyskach Olimpijskich 2004">
Mjanma na Letnich Igrzyskach Olimpijskich 2004

Mjanmę na Letnich Igrzyskach Olimpijskich 2004 reprezentowały dwie zawodniczki.

</doc>
<doc id="2180224" url="https://pl.wikipedia.org/wiki?curid=2180224" title="Nan Goldin">
Nan Goldin

Nancy „Nan” Goldin (ur. 12 września 1953 w Waszyngtonie) - amerykańska fotografka. Jej prace skupiają się wokół tematów seksualności, cielesności, intymności, LGBT, amerykańskiego kryzysu HIV lat 80., uzależnień. Jej najbardziej znaną pracą pozostaje "The Ballad of Sexual Dependency" ("Ballada o seksualnej zależności") z 1986 dokumentującą gejowską subkulturę po wydarzeniach ze Stonewall, przyjaciół i rodzinę Goldin. Żyje i tworzy pomiędzy Nowym Jorkiem, Berlinem i Paryżem.
Życie i twórczość.
Nancy Goldin urodziła się w 1953 w Waszyngtonie jako najmłodsza z czwórki dzieci. Dorastała w Bostonie, Massachusetts, na przedmieściach w dzielnicy Lexington w żydowskiej rodzinie z klasy średniej. Rodzice - Hyman i Lillian Goldin sami dorastali w biedzie. Pobrali się 1 września 1939. Dla Hymana jego studia na Harvardzie jako osoby żydowskiego pochodzenia były wg niego "największym osiągnięciem życiowym". Pracował w dziale ekonomicznym w Federalnej Komisji Łączności. Po ukończeniu Lexington High School Nan zaczęła uczęszczać do Satya Community School w Lincoln, gdzie zaczęła fotografować w 1968 roku. Miała wtedy 15 lat. Jej pierwsza indywidualna wystawa odbyła się w 1973 roku w Bostonie. Zawierała głównie fotografie z wizyt w gejowskich i transseksualnych wspólnotach do których wprowadził ją przyjaciel David Armstrong. Goldin ukończyła The School of the Museum of Fine Arts/Tufts University w 1977/78 roku.
Po ukończeniu studiów przeprowadziła się do Nowego Jorku. Tam zaczęła dokumentować scenę muzyki Post punk i New wave, subkulturę post-Stonewall końca lat 70. i początku 80. oraz nocne życie miasta. Fotografie wykonane między 1979 a 1986 przedstawiają subkultury dzielnicy The Bowery zażywające twarde narkotyki, prace te nazwała „ Ballada o seksualnej zależności”. Tytuł pochodzi z musicalu Bertolta Brechta Opera za 3 grosze. Estetycznie kadrowane zdjęcia przedstawiają zażywanie narkotyków, przemoc, agresywne związki, zawierają elementy autobiograficzne. Większość postaci, które pojawiają się w „Balladzie” zmarła w latach 90. z powodu przedawkowania narkotyków albo chorując na AIDS, do osób tych zaliczali się bliscy przyjaciele oraz znajomi artyści Greer Lankton oraz Cookie Mueller. Oprócz „Ballady” ze zdjęć z The Bowery stworzyła dwie serie „I’ll be your mirror”(z piosenki The Velvet Underground z debiutanckiej płyty The Velvet Underground and Nico) oraz „All By Myself”.
Prace Goldin najczęściej prezentowane są w postaci pokazu slajdów, często pokazywane na festiwalach filmowych. Najbardziej znany pokaz trwał 45 minut, pokazano 600 zdjęć. Głównymi tematami jej wczesnych prac są: miłość, życie codzienne, seksualność, płeć. Często dokumentowała również kobiety patrzące w lustra, dziewczyny w łazienkach, drag queens, stosunki seksualne, ludzkie obsesje i uzależnienia. Zdjęcia często przedstawiają życia prywatne bliskich jej osób, które przez pokazy stają się jakby publicznymi.
Prace po 1995 roku obejmują szeroki zakres tematyki: wspólny projekt książki z japońskim fotografem Nobuyoshi Araki, panoramy Nowego Jorku, krajobrazy(zwłaszcza osób w wodzie), jej kochanka, Siobahn, dzieci, rodzicielstwo i życie rodzinne.
Goldin mieszka w Nowym Jorku oraz Paryżu, jednym z powodów jest to, że Centrum Pompidou stworzyło jej retrospektywną wystawę w 2002 roku. W tym samym roku upadła i uszkodziła sobie rękę, przez co jej sprawność zmalała.
W 2006 otworzono w Nowym Jorku wystawę „Chasing a Ghost”. Była to pierwsza instalacja, która zawierała obraz ruchomy z narracją i głosem lektora. 3 niepokojące ekrany przedstawiały jej siostrę, świętych i Sybille. W wideo można było zobaczyć samobójstwo Barbary oraz to jak Nan radzi sobie z tym poprzez tworzenie licznych fotografii.
W 2007 roku otrzymała nagrodę Fundacji Erny i Victora Hasselblad. Od 1992 roku jest reprezentowana przez Matthew Marks Gallery w Nowym Jorku oraz Yvon Lambert Galery w Paryżu.
Krytycy.
Niektórzy krytycy zarzucają jej popularyzowanie heroiny oraz stylu grunge, który został później wypromowany przez magazyny mody młodzieżowej np. The Face and I-D. W wywiadzie w 2002 roku Goldin nazywa siebie „Heroin Chic” by sprzedawać ubrania i perfumy „naganne i złe”.
Wizerunek w filmach.
Zdjęcia aktorki, która grała Lucy Berliner- Ally Sheedy w filmie "High Art" w 1998 były oparte na zdjęciach Goldin.

</doc>
<doc id="2180228" url="https://pl.wikipedia.org/wiki?curid=2180228" title="Utopia – Mixed by Above &amp; Beyond">
Utopia – Mixed by Above &amp; Beyond



</doc>
<doc id="2180229" url="https://pl.wikipedia.org/wiki?curid=2180229" title="Lista kodeksów minuskułowych Nowego Testamentu (1001–2000)">
Lista kodeksów minuskułowych Nowego Testamentu (1001–2000)

Kodeks minuskułowy Nowego Testamentu jest kopią partii tekstu Nowego Testamentu pisany jest małą, grecką kursywą, która wyewoluowała z uncjały. Materiałem rękopiśmiennym najpierw był pergamin, później papier (po roku 1190). Do chwili obecnej INTF skatalogował 2911 minuskułów.
Tekst kodeksów minuskułowych zazwyczaj wyposażony jest w ułatwiający czytanie aparat, jak Sekcje Ammoniusza, Kanony Euzebiusza, κεφαλαια, τιτλοι, noty liturgiczne, etc. Niektóre zawierają komentarze (katena) oraz szereg dodatkowych materiałów, jak Prolegomena do czterech Ewangelii, Epistula ad Carpianum, Lista cudów Jezusa, Lista ewangelicznych przypowieści (np. kodeks 536), "Lista Siedemdziesięciu Apostołów", krótka biografia Apostołów, lub podsumowania podróży świętego Pawła (np. kodeks 468). Od IX wieku niektóre rękopisy posiadają w kolofonie informacje na temat daty jak i miejsca powstania poszczególnych ksiąg NT. Niektóre rękopisy podają w kolofonie imię skryby i oraz datę sporządzenia rękopisu.

</doc>
<doc id="2180232" url="https://pl.wikipedia.org/wiki?curid=2180232" title="Rudnik (dopływ Kamiennej)">
Rudnik (dopływ Kamiennej)

Rudnik ("Ostrosz", niem. ) – potok, prawy dopływ Kamiennej.
Potok płynie w Sudetach Zachodnich w zachodniej części Karkonoszy, w zachodniej części Pogórza Karkonoskiego po granicie i jego zwietrzelinie. Jego źródła znajdują się w Michałowicach. Płynie na północny zachód, początkowo po płaskim terenie, później stromo w dół, wcinając się głęboką doliną pomiędzy Płoszczaniem na południu a Drewniakiem i Złotym Widokiem na północy. Uchodzi do Kamiennej na południe od Szklarskiej Poręby Dolnej.
Dolna część zlewni Rudnika porośnięta jest górnoreglowymi lasami świerkowymi. Doliną Rudnika biegnie zielony szlak turystyczny ze Szklarskiej Poręby Górnej przez Wodospad Szklarki do Jagniątkowa przez Grzybowiec, który w górnym biegu Rudnika, w Michałowicach przecina się z niebieskim szlakiem z Piechowic na Przełęcz pod Śmielcem.

</doc>
<doc id="2180233" url="https://pl.wikipedia.org/wiki?curid=2180233" title="Jedwabniczka długosterna">
Jedwabniczka długosterna

Jedwabniczka długosterna ("Ptiliogonys caudatus") – gatunek niewielkiego ptaka górskiego z rodziny jedwabniczek (Ptiliogonatidae). Zasięg jego występowania ogranicza się jedynie do gór w Kostaryce i zachodniej Panamie, żyje przeważnie na wysokości od 1850 m n.p.m. do granicy lasu. Monotypowy. Wielkością dorównuje drozdowi i osiąga masę ciała około 37 g. Ma stonowane, jedwabiste upierzenie.
Wygląd zewnętrzny.
Samiec jedwabniczki długosternej ma 24 cm długości i jasnoszare czoło. Pozostała część, czub na głowie, szyja, podgardle i dolna część brzucha są żółte. Grzbiet, dolna część piersi i górne podbrzusze są niebiesko-szare, a lotki i długi, spiczasty ogon są czarne. Zewnętrzna część sterówek jest biało nakrapiana.
Samica ma 21 cm długości i ogólnie ma bardziej matowe upierzenie niż samiec, z ciemniejszym szarym czołem, oliwkowym ubarwieniem i krótszym, bardziej stonowanym czarnym ogonem. Osobniki młodociane są podobne do dorosłych ptaków, ale ich środkowe sterówki są krótsze, a białe nakrapianie na zewnętrznej stronie piór ogona jest mniej wyraźne.
Zachowanie.
Poza okresem lęgowym osobniki tego gatunku poszukują pokarmu w małych stadach. Ptaki łapią owady w locie lub jedzą małe owoce, zwłaszcza jemiołę. Jedwabniczka długosterna często siada na wysoko eksponowanych gałązkach.
Odgłos tego ptaka to powtarzane „czi-czip”.
Gatunek ten bywa żywicielem dla zjadliwej wszy "Brueelia ptiliogonis".
Okres lęgowy.
Środowiskiem tego ptaka są lasy górskie, gdzie para lęgowa buduje starannie gniazdo złożone z porostów w kształcie kielicha. Znajduje się ono na drzewie na 2–18 m wysokości. Czasami gnieździ się w luźnych koloniach. 
Samica składa 2 szare jaja o brązowym lub beżowym plamkowaniu. Oboje partnerzy wysiadują je przez 18–25 dni. Po wykluciu młode są karmione przez rodziców.
Status.
Międzynarodowa Unia Ochrony Przyrody (IUCN) uznaje jedwabniczkę długosterną za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako pospolity. BirdLife International uznaje trend liczebności populacji za spadkowy ze względu na postępujące niszczenie siedlisk.

</doc>
<doc id="2180234" url="https://pl.wikipedia.org/wiki?curid=2180234" title="Obwód miejski Sofia">
Obwód miejski Sofia

Obwód miejski Sofia (bułg. "Област София") – jedna z 28 jednostek administracyjnych Bułgarii. Położona w zachodniej części kraju. Zawiera w sobie stolicę Bułgarii - Sofię.

</doc>
<doc id="2180235" url="https://pl.wikipedia.org/wiki?curid=2180235" title="Hrabstwo Union (Georgia)">
Hrabstwo Union (Georgia)

Hrabstwo Union (ang. "Union County") – hrabstwo położone w północno-wschodniej Georgii, na południowym krańcu gór Blue Ridge. Według spisu w 2020 roku liczy 24,6 tys. mieszkańców, w tym 93,2% stanowiły białe społeczności nielatynoskie. W latach 2010–2020 populacja hrabstwa wzrosła o 15,3%. Jego siedzibą administracyjną i jedynym miastem jest Blairsville.
Geografia.
Według spisu z 2000 obszar całkowity hrabstwa obejmuje powierzchnię 329,02 mil2 (852,16 km2), z czego 322,55 mil2 (835,4 km2) stanowią lądy, a 6,47 mil2 (16,76 km2) stanowią wody.
Gospodarka.
Hrabstwo Union pozostaje wiejskie, a rolnictwo i turystyka są ostoją jego gospodarki.
Religia.
W 2010 roku większość mieszkańców to ewangelikalni protestanci (w większości baptyści). 7,3% populacji deklarowało członkostwo w Kościele katolickim.
Polityka.
Hrabstwo jest bardzo silnie republikańskie, gdzie w wyborach prezydenckich w 2020 roku, 81,3% głosów otrzymał Donald Trump i 18% przypadło dla Joe Bidena.

</doc>
<doc id="2180244" url="https://pl.wikipedia.org/wiki?curid=2180244" title="Splinter (album Sneaker Pimps)">
Splinter (album Sneaker Pimps)

Splinter – drugi studyjny album z całkowicie premierowym materiałem grupy Sneaker Pimps, wydany w roku 1999. Pierwsza płyta nagrana bez udziału Kelli Dayton. Rolę wokalisty przejął tu Chris Corner (będący w zespole od początku). Dodatkowo głosów użyczyły tu Sue Denim (Robots in Disguise) i Sarah McDonnell.
W porównaniu z debiutanckim albumem, płyta ta jest mroczniejsza zarówno pod względem bardziej osobistych tekstów Chrisa Cornera jak i muzyki.
Do singla "Low Five" nakręcono teledysk.
Lista utworów.
(czasy trwania poszczególnych utworów podano na dysku CD):
utwory bonusowe na edycji japońskiej:

</doc>
<doc id="2180250" url="https://pl.wikipedia.org/wiki?curid=2180250" title="Ucaskoma">
Ucaskoma

Ucaskoma (nazwa używana na Sachalinie; na Hokkaido upaskoma) – gatunek literacki wywodzący się z tradycji ajnuskiej. W klasyfikacji ustnej literatury ajnuskiej, przedstawionej przez Bronisława Piłsudskiego został umieszczony wśród gatunków epickich.
Tematy, które poruszane są w ucaskoma wiążą się głównie z przeszłością Ajnów. Pojawiają się w nich zarówno wydarzenia rzeczywiste, jak i związane z mitologią. Najczęstszymi bohaterami tych opowieści są wyróżniające się jednostki - bogacze ("nispa") lub wodzowie.
Piłsudski wyróżnił dwa rodzaje ucaskoma:

</doc>
<doc id="2180251" url="https://pl.wikipedia.org/wiki?curid=2180251" title="Rula Lenska">
Rula Lenska

Rula Lenska (właściwie Róża Maria Leopoldyna Łubieńska, ur. 30 września 1947 w St Neots) – brytyjska aktorka filmowa i teatralna polskiego pochodzenia.
Życiorys.
Jej ojciec hrabia Ludwik Maria Łubieński, major Wojska Polskiego, w czasie II wojny światowej był adiutantem generałów Sikorskiego i Andersa oraz szefem polskiej misji wojskowej na Gibraltarze. Potem pracował dla Radia Wolna Europa. Jej matką była Elżbieta z hrabiów Tyszkiewiczów. W 1946 rodzina zamieszkała w Londynie. Ma dwie siostry, Gabrielę i Annę.
Była dwukrotnie zamężna, od 1977 do 1987 r. z aktorem Brianem Deaconem, z którym ma córkę Larę Parker, i od 1987 do 1998 r. z Dennisem Watermanem, również aktorem.
W ostatnim okresie prowadzi programy podróżnicze dla BBC. Nagrywa także audiobooki.
W 2006 r. brała udział w brytyjskiej edycji programu Big Brother.
W 2009 r. zwróciła się do polskiego rządu o rekompensatę za utracone przedwojenne mienie.

</doc>
<doc id="2180262" url="https://pl.wikipedia.org/wiki?curid=2180262" title="PWS-54">
PWS-54

PWS-54 – polski samolot pasażersko-pocztowy zbudowany w zakładach PWS. Samolot nieprzyjęty do produkcji seryjnej, zbudowano tylko prototyp.
Historia.
Samolot zaprojektowany przez inż. Zbysława Ciołkosza na zamówienie Ministerstwa Komunikacji. Prototyp zbudowany w 1932 roku, oblatany w 1933 przez fabrycznego pilota zakładów PWS Franciszka Rutkowskiego. Samolot został przekazany do PLL LOT (oznaczenie SP-AHY) celem prób eksploatacyjnych. Samolot został oceniony negatywnie, głównie za zbyt mały zasięg, mały udźwig i zbyt długi dobieg.
Konstrukcja.
Jednosilnikowy górnopłat zastrzałowy o konstrukcji mieszanej, podwozie stałe (osłonięte owiewkami). Usterzenie klasyczne. Śmigło drewniane dwułopatowe.
Plany modelarskie.
MM 12/1967

</doc>
<doc id="2180263" url="https://pl.wikipedia.org/wiki?curid=2180263" title="Droga do Wolności">
Droga do Wolności



</doc>
<doc id="2180267" url="https://pl.wikipedia.org/wiki?curid=2180267" title="Tina Thompson">
Tina Thompson

Tina Marie Thompson (ur. 10 lutego 1975) – amerykańska koszykarka, niska skrzydłowa. Dwukrotna złota medalistka olimpijska.
Mierząca 188 cm wzrostu zawodniczka studiowała na University of Southern California. Do WNBA została wybrana z pierwszym numerem w drafcie w 1997 (pierwszym do WNBA) przez Houston Comets, barw tej organizacji broniła przez ponad dekadę. W 1997-2000 wywalczyła cztery tytuły mistrzowskie z rzędu. Od 2008 jest zawodniczką Los Angeles Sparks. Dziewięciokrotnie brała udział w WNBA All-Star Game, trafiła także do WNBA All-Decade Team. W Europie grała we Włoszech, Rosji (Spartak Moskwa - zwycięstwo w Eurolidze w 2007 i 2008) oraz Rumunii. Obecnie jest liderką pod względem zdobytych punktów w całej historii WNBA.
Thompson miała miejsce w reprezentacji Stanów Zjednoczonych przez wiele sezonów. Poza dwoma mistrzostwami olimpijskimi (2004 i 2008) może się poszczycić m.in. brązowym medalem mistrzostw świata (2006). Z udziału w mistrzostwach w 1998 i 2002 wykluczyła ją kontuzja.

</doc>
<doc id="2180269" url="https://pl.wikipedia.org/wiki?curid=2180269" title="Dzień zawiedzionych">
Dzień zawiedzionych

Dzień zawiedzionych, dzień oszukanych (fr. "Journée des dupes") – dzień (11 listopada 1630) w historii Francji, w którym król Ludwik XIII oddał ostatecznie władzę i zaufanie kardynałowi Richelieu, jako pierwszemu ministrowi Francji.
Tło historyczne.
Kardynał Richelieu stał się pierwszoplanową postacią w polityce francuskiej już w roku 1624. Musiał jednak liczyć się z wciąż silną opozycją, zarówno wśród arystokracji, jak i w łonie samej rodziny królewskiej. Jego najzagorzalszą przeciwniczką stała się z czasem królowa-matka Maria Medycejska, która sama wcześniej zapoczątkowała karierę Richelieu i wystarała się dla niego o kapelusz kardynalski (1622). Niechęć królowej wynikała po części z rywalizacji o wpływ na jej chwiejnego syna, a po części z kierunku polityki, jaki obrał kardynał. Richelieu, który zawdzięczał swe wyniesienie "parti dévot", starał się jednak wyciszać konflikty religijne we Francji i po zwycięstwie nad hugenotami zaproponował im tzw. "pokój łaski" (1629). W traktacie tym kardynał wprawdzie odebrał hugenotom przywileje polityczne i należące do nich twierdze, ale jednocześnie potwierdził w pełnej rozciągłości tolerancję religijną wprowadzoną edyktem nantejskim. Pokój z hugenotami, jak i sojusz Francji z krajami protestanckimi w toczącej się wojnie trzydziestoletniej, był nie do przyjęcia dla stronnictwa ultrakatolickiego. Przeciwko kardynałowi wystąpili oprócz matki króla, jej młodszy syn – Gaston Orleański, będący wówczas następcą tronu, jak i królewska żona – Anna Austriaczka, która swe małżeństwo z Ludwikiem XIII zawdzięczała prohiszpańskiej polityce Marii.
Przebieg.
Sygnałem do wystąpienia przeciw kardynałowi było pogorszenie zdrowia króla jesienią 1630 roku. Ponieważ jego małżeństwo z Anną pozostawało bezdzietne, następcą pozostawał jego jedyny brat – Gaston. Maria Medycejska chciała odzyskać wpływ na rządy z czasów jej regencji poprzez usunięcie kardynała i zapewnienie Gastonowi tronu. Gdy jednak król poczuł się lepiej i odzyskanie przez nią władzy wydawało się znów odległe, królowa postanowiła doprowadzić do otwartej konfrontacji ze swoim dawnym protegowanym. 10 listopada kardynał prowadził mediacje między królem a jego młodszym bratem. Król nalegał, by Gaston pogodził się z kardynałem i jego stronnictwem. Richelieu przystał na to i rzeczywiście doszło do poprawy stosunków z księciem Orleanu, a kilku jego faworytów otrzymało nawet awanse. Ten sukces skłonił króla do rozmowy z matką, aby i ją pogodzić ze swoim pierwszym ministrem. Następnego dnia, 11 listopada w Pałacu Luksemburskim (w rezydencji Marii Medycejskiej) doszło do spotkania Ludwika z królową matką. Maria rozkazała zamknąć wszystkie wejścia, by nie wpuścić Richelieu. Mimo to kardynał zdołał przybyć do sali, w której odbywała się rozmowa. Po gorszącej scenie kłótni, w której królowa straciła panowanie nad sobą a Richelieu przepraszał Marię za rzekomą wobec niej zdradę, królowa zwróciła się do syna nakazując mu wybrać między nią a kardynałem. Zapytała: „Wolisz lokaja od własnej matki!?” Małomówny i zmęczony król nie dał wyraźnej odpowiedzi, nakazał jedynie kardynałowi opuścić dwór. 
Po tym incydencie król opuścił rezydencję matki i udał się do swego pałacyku myśliwskiego w Wersalu. Gdy w Pałacu Luksemburskim zaczęli zbierać się przeciwnicy pierwszego ministra, świętując i gratulując królowej sukcesu, załamany kardynał rozważał wyjazd na prowincję lub nawet z kraju. Tymczasem król wieczorem wezwał do siebie Richelieu, pisząc w liście:
„Pan Kardynał ma dobrego władcę. Proszę mu powiedzieć, że mu się polecam i że ma niezwłocznie przybyć do Wersalu”
Według innych relacji kardynał miał udać się do Wersalu samowolnie. Tak czy inaczej Richelieu jeszcze tej samej nocy zjawił się u króla. Został przyjęty przez Ludwika XIII bardzo serdecznie i zapewniony o królewskim poparciu. Od tego momentu pozycja Richelieu pozostała niezachwiana i kierował on polityką Francji aż do swojej śmierci w roku 1642.
Skutki.
Bezpośrednim skutkiem „dnia zawiedzionych” było internowanie na początku 1631 roku królowej Marii w Compiègne po tym, gdy ponownie odmówiła pogodzenia się z kardynałem. Za tym poszło całkowite rozbicie „partii dewotów”. Jej szlacheccy przywódcy, bracia Marillac, zostali zdymisjonowani i uwięzieni zaraz po samym „dniu oszukanych” (jeden z nich, Ludwik, został później ścięty). Resztę usunięto z wpływowych miejsc po zamknięciu królowej w Compiègne. Stojący w pierwszym rzędzie wrogów Richelieu: królowa Maria i jej młodszy syn, Gaston Orleański z czasem opuścili Francję, by umrzeć na wygnaniu wciąż bezskutecznie starając się szkodzić kardynałowi. Natomiast królowa Anna mimo jej obaw o odesłanie do Hiszpanii i trudnych relacji zarówno z mężem jak i kardynałem pozostała na dworze. Jej pozycja po urodzeniu Delfina (przyszłego króla Ludwika XIV) została wzmocniona na tyle, że po śmierci kardynała i króla została regentką Francji. Lata trzydzieste wieku XVII uznawane są za jawne rządy Richelieu w imieniu chwiejnego Ludwika XIII, a umocnienie się pozycji kardynała było kolejnym etapem budowania monarchii absolutnej we Francji. Richelieu jest bowiem uważany za jednego z głównych twórców silnej władzy królewskiej we Francji. Stłumiona wówczas arystokratyczna opozycja ostatni raz podjęła walkę z absolutyzmem dopiero kilka lat po śmierci Ludwika i jego pierwszego ministra, w czasie Frondy (1648–1653).

</doc>
<doc id="2180271" url="https://pl.wikipedia.org/wiki?curid=2180271" title="Czesław Małyszewicz">
Czesław Małyszewicz

Czesław Tymoteusz Małyszewicz (ur. 6 lutego 1876 w Korytnicy, zm. 8 lipca 1929 w Wejherowie) − inżynier mechanik, oficer Marynarki Wojennej Imperium Rosyjskiego, w niepodległej Polsce pracownik Urzędu Marynarki Handlowej, później Urzędu Morskiego w Gdyni.
Życiorys.
Czesław Małyszewicz pochodził ze szlacheckiej, osiadłej w guberni siedleckiej, rodziny Teodora (1847−1922), powstańca styczniowego, i Józefy z Baczewskich (1846−1922). Ukończył studia na wydziale mechanicznym Instytutu Technologicznego im. Mikołaja I w Petersburgu. W 1903 roku, po zaliczeniu egzaminów w Morskiej Szkole Inżynierskiej w Kronsztadzie, został zaliczony do korpusu inżynierów mechaników marynarki wojennej. W latach 1903−1907 służył jako mechanik okrętowy na krążowniku „Aurora”, biorąc na jego pokładzie udział w bitwie pod Cuszimą. 1 stycznia 1905 roku otrzymał promocję do stopnia porucznika. W październiku 1907 roku został przeniesiony na kanonierkę „Koriejec”, obejmując obowiązki starszego mechanika, w stopniu sztabskapitana. W latach 1908−1909 odbył na pokładzie kanonierki długi rejs w składzie zespołu floty, płynącej na Morze Śródziemne. W grudniu 1908 roku marynarze rosyjscy wzięli udział w udzieleniu pomocy po trzęsieniu ziemi na Sycylii, za co Czesław Małyszewicz został odznaczony przez rząd włoski srebrnym medalem pamiątkowym. Później służył dalej we Flocie Bałtyckiej, prowadząc również wykłady w szkole maszynistów. W 1915 roku awansował do stopnia kapitana II rangi (odpowiednik komandora porucznika).
Po zwolnieniu ze służby w 1918 roku powrócił do Polski i na początku 1920 roku stawił się do dyspozycji Departamentu Spraw Morskich Ministerstwa Spraw Wojskowych. Zaproponowano mu pracę w powstającej administracji morskiej na Wybrzeżu. Wkrótce został kierownikiem referatu technicznego Urzędu Marynarki Handlowej w Wejherowie. Sprawował kontrolę nad infrastrukturą brzegową, w tym latarniami morskimi i portami rybackimi. Od tej pory stale pracował w polskiej administracji morskiej, po kolejnych przekształceniach instytucjonalnych zostając zastępcą dyrektora Urzędu Morskiego w Gdyni i naczelnikiem jego wydziału mechanicznego.
Czesław Małyszewicz ożenił się z Edytą Ingeborg (1885−1974), która wyemigrowała do USA i tam umarła.
Zmarł 8 lipca 1929 roku w Wejherowie i tam został pochowany.

</doc>
<doc id="2180272" url="https://pl.wikipedia.org/wiki?curid=2180272" title="Grisza Filipow">
Grisza Filipow

Georgi „Grisza” Stanczew Filipow, bułg. Георги (Гриша) Станчев Филипов (ur. 13 lipca 1919 we wsi Kadijewka (Ukraina), zm. 2 listopada 1994 w Sofii) – bułgarski działacz komunistyczny, deputowany do Zgromadzenia Narodowego 5. (1966–1971), 6. (1971–1976), 7. (1976–1981), 8. (1981–1986) i 9. (1986–1989) kadencji. Od 1940 członek Bułgarskiej Partii Komunistycznej (BPK).
Życiorys.
Urodził się na Ukrainie, w rodzinie bułgarskich emigrantów. W 1936 powrócił wraz z rodziną do Bułgarii. Ukończył gimnazjum w Łoweczu, a w 1940 studia na Wydziale Fizyczno-Matematycznym Uniwersytetu Sofijskiego. W tym samym roku wstąpił do Bułgarskiej Partii Komunistycznej.
W 1942 został ujęty przez policję i skazany na 12, a następnie na 15 lat więzienia za prowadzenie działalności antypaństwowej. Karę odbywał w więzieniu w Łoweczu. Uwolniony w 1944, wkrótce potem wyjechał do Moskwy, gdzie w 1951 ukończył studia ekonomiczne.
W 1964 objął kierownictwo Centralnej Komisji Planowania. W latach 1966–1989 był deputowanym do Zgromadzenia Narodowego. W 1974 został członkiem Biura Politycznego BPK. W latach 1981–1986 kierował pracami bułgarskiego rządu. Po dymisji ze stanowiska premiera przewodniczył komisji ekonomiczno-społecznej, działającej przy KC BPK. 20 kwietnia 1990 został usunięty z partii. Oskarżony o defraudację, zmarł w więzieniu, zanim rozpoczął się proces.
W życiu prywatnym był żonaty (żona Weliczka Filipowa), miał trzech synów.

</doc>
<doc id="2180273" url="https://pl.wikipedia.org/wiki?curid=2180273" title="Aufklärungspanzer 38(t)">
Aufklärungspanzer 38(t)

SdKfz 140/1 Aufklärungspanzer 38(t) ("Aufklärer auf PzKpfw 38(t) Ausf. M mit 2 cm Kwk 38 L/55 SdKfz 140/1") – niemiecki lekki czołg rozpoznawczy z okresu II wojny światowej. 
Czołg rozpoznawczy Aufklärungspanzer 38(t) został zbudowany na podwoziu lekkiego czołgu LT vz. 38 przy zastosowaniu wieży z samochodu pancernego Sd.Kfz.222.
Produkcja seryjna trwała od lutego 1944 do marca tego samego roku. W tym okresie łącznie wyprodukowano 70 sztuk (luty – 33 pojazdy, marzec 37 pojazdów). 
Trafiły one do kilku dywizji pancernych, m.in. 2. Dywizji Pancernej na froncie zachodnim.

</doc>
<doc id="2180274" url="https://pl.wikipedia.org/wiki?curid=2180274" title="An Fengshi">
An Fengshi

An Fengshi () – chiński dyplomata.
Ambasador Chińskiej Republiki Ludowej w Republice Rwandy między styczniem 1985 a kwietniem 1989. Następnie ambasador w Republice Gabońskiej od kwietnia 1989 do listopada 1992. Jednocześnie był akredytowany w Demokratycznej Republice Wysp Świętego Tomasza i Książęcej.

</doc>
<doc id="2180275" url="https://pl.wikipedia.org/wiki?curid=2180275" title="Julian Kryplewski">
Julian Kryplewski

Julian Kryplewski (ur. 15 lutego 1877 w Tarnowie, zm. 11 października 1949 tamże) − prawnik, adwokat, w latach 1926−1929 burmistrz Tarnowa.
Życiorys.
Julian Kryplewski był jedynym synem Andrzeja, mistrza kominiarskiego, i jego drugiej żony Antoniny Stępniowskiej. Po ukończeniu tarnowskiego gimnazjum studiował prawo na Uniwersytecie Jagiellońskim. Od 1906 roku pracował w sądach w Tarnowie i Żabnie. W 1911 roku uzyskał tytuł doktora prawa i rozpoczął samodzielną praktykę adwokacką w Tarnowie. Po wybuchu I wojny światowej został zmobilizowany i służył w armii Austro-Węgier jako prawnik, obrońca w sprawach karnych. Podobną funkcję pełnił w latach 1919−1920 w odrodzonym Wojsku Polskim. Zwolniony z wojska w stopniu kapitana, powrócił do Tarnowa i adwokatury.
W 1926 roku Julian Kryplewski został dokooptowany w skład rady miejskiej Tarnowa, reaktywowanej po trzech latach rządów komisarycznych. 30 listopada tegoż roku został zdecydowaną większością głosów wybrany nowym burmistrzem miasta. Wiceburmistrzem został, pełniący już tę funkcję do 1923 roku, Herman Mütz, również adwokat. Rządy Juliana Kryplewskiego przebiegały w cieniu realizowanej od 1927 roku przez rząd wielkiej inwestycji: budowy, na zachód od miasta, fabryki chemicznej (obecne Zakłady Azotowe w Tarnowie-Mościcach). W Tarnowie opracowano i przeprowadzono plan taniego budownictwa mieszkaniowego dla niezamożnych rodzin, opracowany przez dyrektora budownictwa miejskiego, inżyniera Witolda Giżberta-Studnickiego. W 1927 roku uroczyście otwarto Muzeum Miejskie (obecnie Muzeum Okręgowe w Tarnowie), którego pierwszym dyrektorem został promotor jego powstania, Józef Kazimierz Jakubowski. W 1929 roku, dzięki inicjatywie między innymi Juliana Kryplewskiego i Józefa Jakubowskiego do Tarnowa sprowadzono prochy generała Józefa Bema i umieszczono je w mauzoleum, zaprojektowanym przez Adolfa Szyszko-Bohusza.
Powstały wskutek nadmiernych inwestycji deficyt budżetu miasta spowodował rozwiązanie dotychczasowej rady miejskiej i przeprowadzenie w czerwcu 1929 roku wyborów samorządowych. Julian Kryplewski, mimo że bezpartyjny, kandydował z pierwszego miejsca na liście Polskiej Partii Socjalistycznej, która poniosła spektakularną klęskę, nie wprowadzając do rady miasta ani jednego przedstawiciela. Nowym burmistrzem został Michał Skowroński, zaś Julian Kryplewski powrócił do praktyki adwokackiej.
7 września 1939 roku, po ewakuacji ówczesnego prezydenta Tarnowa Mieczysława Brodzińskiego do Lwowa, Julian Kryplewski został przewodniczącym Tymczasowego Zarządu Miasta. Tego samego dnia do Tarnowa wkroczyły wojska niemieckie, zatrzymując Kryplewskiego i dwóch innych członków zarządu, księży Jana Bochenka i Józefa Lubelskiego, jako zakładników. Zwolniono ich następnego dnia, zaś Tymczasowy Zarząd Miasta został zlikwidowany przez nowe władze okupacyjne 25 września. W 1940 roku Julian Kryplewski został przewodniczącym powiatowego zarządu Rady Głównej Opiekuńczej.
Dr Julianowi Kryplewskiemu przyszło jeszcze raz stanąć na czele miasta w tragicznych dniach na początku września 1939 r. Po ucieczce ówczesnego prezydenta miasta Mieczysława Brodzińskiego do Lwowa w dniu 6 września, nazajutrz o godz. 8 rano, w budynku Opieki Społecznej przy ul. Wałowej odbyło się zebranie organizacyjne Tymczasowego Zarządu Miasta. W zebraniu brało udział ok. 30 osób. Do zarządu weszli: dr Julian Kryplewski przewodniczący, inż. Edward Okoń i Stanisław Komusiński asesorzy. Ponadto do rady powołano adwokata Antoniego Małeckiego oraz księży: dr. Józefa Lubelskiego i dr. Jana Bochenka proboszcza parafii katedralnej. Lokalem zarządu miała być kamienica przy ul Wałowej 2 /Zarząd Dóbr XX Sanguszków w Gumniskach/ Około południa tego dnia /7.09/ w mieście już były patrole niemieckie. O godz. 14 niemiecki pułkownik poinformował J.Kryplewskiego, ks. J. Bochenka i ks. J Lubelskiego, że są zakładnikami. Odpowiadać mieli za spokój w mieście swoimi głowami. Jeżeli padłyby strzały ze strony ludności cywilnej, mieli zostać rozstrzelani Kryplewski miał to zarządzenie ogłosić w mieście przy pomocy afiszy
Wieczorem padły w mieście strzały. Pilnujący zakładników niemiecki podporucznik krzyknął: “Padły strzały z ręki ludności cywilnej, będziecie rozstrzelani”. Trzymanych pod strażą członków Tymczasowego Zarządu Miasta ogarnęły chwile grozy. Wówczas to Julian Kryplewski począł tłumaczyć Niemcowi: “…że on jest burmistrzem, że może wystarczyłoby gdyby on sam tylko był rozstrzelany”. Słowa te zapisał obecny tam wtedy ks. Jan Bochenek w swojej książce “Na posterunku”, wydanej zaraz po wojnie. Zakładnicy zostali zwolnieni nazajutrz rano, rozstrzelano zaś niestety podejrzanych o oddanie strzałów braci Stanisława i Piotra Chrząszczów.
Likwidacja Tymczasowego Zarządu Miasta nastąpiła 25 września 1939r., gdy stanowisko Komisarza Miasta Tamowa objął niemiecki urzędnik okupacyjny Ernst Kundt.
Żona byłego burmistrza, Zofia Kryplewska, weszła 10 września 1939 r. w skład Komitetu Opieki nad jeńcami zorganizowanym przez PCK. W dniu 7 czerwca 1940 r. powstał w Tarnowie Polski Komitet Opiekuńczy wchodzący w skład powołanej w Generalnym Gubernatorstwie Rady Głównej Opiekuńczej /RGO/, jedynej dozwolonej przez okupanta cywilnej organizacji charytatywnej, powstałej pod silnym naciskiem na niemieckie władze okupacyjne amerykańskich organizacji charytatywnych. W listopadzie Tarnowski Komitet Opiekuńczy został zatwierdzony przez powiatowe władze okupacyjne jako Zarząd Rady Opiekuńczej Powiatowej. Przewodniczącym jego został dr Julian Kryplewski Dzięki pomocy niesionej przez tę organizację mogły przetrwać okupację setki tysięcy ludzi.
Dwaj synowie Juliana Kryplewskiego w latach 194243 byli oficerami łączności w Tarnowskim Inspektoracie Armii Krajowej Porucznik Michał Kryplewski, p.s “Gołąb” pełnił tę funkcję od sierpnia do listopada 1942 r, kiedy to wraz z ojcem zostali aresztowani przez gestapo. Syn został wywieziony do obozu w Oświęcimiu, ojca później zwolniono. Drugi jego syn, ppor. Andrzej Kryplewski, ps. “Świerszcz”, był oficerem łączności AK od listopada 1942 r. do kwietnia 1943 r. W konspiracji pracowała także ich siostra Helena Lewakowska.
Julian Kryplewski zmarł w Tarnowie 11 października 1949 r. W lutym tego samego roku zmarła jego żona. Były burmistrz miasta Tarnowa spoczywa na Starym Cmentarzu na Zabłociu w grobowcu na początku kwatery XII, przy głównej alei na prawo idąc od bramy głównej, za kaplicą XX. Sanguszków/. 

</doc>
<doc id="2180280" url="https://pl.wikipedia.org/wiki?curid=2180280" title="Zdzisław Karpiński">
Zdzisław Karpiński

Zdzisław Karpiński (ur. 22 września 1924 w Iwoniczu, zm. 20 lipca 2009 w Tarnowie) − pedagog, instruktor Związku Harcerstwa Polskiego, działacz Polskiego Towarzystwa Turystyczno-Krajoznawczego.
Zdzisław Karpiński urodził się w Iwoniczu, do Tarnowa przybył wraz z rodziną w 1939 roku. Podczas okupacji hitlerowskiej był członkiem Związku Walki Zbrojnej i żołnierzem Armii Krajowej. Z harcerstwem związał się już w latach przedwojennych, zaś po zakończeniu wojny został aktywnym instruktorem Związku Harcerstwa Polskiego. W latach 1959−1963 był Komendantem Hufca ZHP Tarnów-Miasto, poza tym pełnił w organizacji funkcje przewodniczącego Komisji Rewizyjnej Chorągwi Tarnowskiej i wiceprzewodniczącego Centralnej Komisji Rewizyjnej. Był również delegatem na VII Zjazd ZHP w 1981 roku.
Poza harcerstwem udzielał się aktywnie w Polskim Towarzystwie Turystyczno-Krajoznawczym. W latach 1975−1981 był prezesem Oddziału PTTK "Ziemi Tarnowskiej". Pełnił także funkcję członka Zarządu Wojewódzkiego PTTK. Jego działalność obejmowała między innymi tworzenie, opisywanie i znakowanie szlaków turystycznych w regionie i szkolenie przewodników turystycznych.
Zdzisław Karpiński był również radnym Miejskiej i Wojewódzkiej Rady Narodowej w Tarnowie. Został odznaczony między innymi Krzyżem Kawalerskim Orderu Odrodzenia Polski, Srebrnym i Złotym Krzyżem Zasługi oraz Krzyżem "Za Zasługi dla ZHP". Zmarł w Tarnowie 20 lipca 2009 roku i został pochowany na cmentarzu komunalnym w dzielnicy Krzyż.

</doc>
<doc id="2180281" url="https://pl.wikipedia.org/wiki?curid=2180281" title="Henryk Szymczak (lekarz wojskowy)">
Henryk Szymczak (lekarz wojskowy)

Henryk Szymczak (ur. 1 stycznia 1930 w Białymstoku, zm. 29 września 2003) − lekarz wojskowy, oficer Polskiej Marynarki Wojennej, długoletni komendant 7 Szpitala Marynarki Wojennej w Gdańsku.
Rodzicami Henryka Szymczaka byli: Antoni, maszynista kolejowy i Anna. Po ukończeniu szkoły średniej zdecydował się na karierę lekarza wojskowego. Studia medyczne ukończył w 1955 roku, jako porucznik lekarz. Skierowano go do służby w marynarce wojennej, gdzie przechodził kolejne szczeble kariery: był lekarzem Flotylli Ścigaczy, później Flotylli Trałowców, od 1957 roku starszym lekarzem Garnizonu Hel a w latach 1958−1961 kierownikiem przychodni garnizonowej.
Kolejnymi przydziałami służbowymi były: etat asystenta Oddziału Wewnętrznego 7 Szpitala Marynarki Wojennej w Gdańsku, kierownictwo przychodni garnizonowej w Gdyni Oksywiu i komendantura 115 Wojskowego Szpitala Garnizonowego w Helu. W 1973 roku został komendantem 7 Szpitala Marynarki Wojennej. W 1975 roku Henryk Szymczak obronił na Wojskowej Akademii Medycznej pracę doktorską, której promotorem był profesor Stanisław Klajman z Katedry Medycyny Morskiej WAM.
Komandor Henryk Szymczak pozostawał komendantem 7 Szpitala MW przez 18 lat. W tym czasie, w zmieniających się realiach, utrzymywał wysoki poziom lecznictwa w podległej mu placówce. Został odznaczony Złotym Krzyżem Zasługi i Krzyżem Oficerskim Orderu Odrodzenia Polski. Przeszedł w stan spoczynku 1 lutego 1991 roku. Zamieszkał we własnym domu w Gdańsku Oliwie. Zmarł 29 września 2003 roku i został pochowany na Cmentarzu Łostowickim.

</doc>
<doc id="2180283" url="https://pl.wikipedia.org/wiki?curid=2180283" title="Stanisław Mariusz Piaskowski">
Stanisław Mariusz Piaskowski

Stanisław Mariusz Piaskowski (ur. 25 września 1909 w Kaliszu, zm. 13 października 2003 w Albany) – polski inżynier, grafik i wydawca, znany jako autor książek poświęconych historii Polskiej Marynarki Wojennej.
Życiorys.
Rodzice Stanisława Piaskowskiego: Lubomir Piaskowski i Lucyna Załęska, byli ziemianami posiadającymi majątek w Winnogórze. W latach 1928–1929 Stanisław Piaskowski wstąpił do marynarki wojennej, odbywając przeszkolenie jako torpedo-miner. Po przejściu do cywila ukończył studia inżynierskie na Politechnice Warszawskiej. We wrześniu 1939 roku pracował we Lwowie, który znalazł się pod okupacją radziecką. W latach 1939–1941 był zatrudniony przy budowie linii kolejowej Równe – Lwów. Po agresji niemieckiej wyjechał do Piotrkowa Trybunalskiego. Tam nawiązał kontakty z Armią Krajową, wykorzystując swe zdolności plastyczne przy produkcji fałszywych dokumentów na potrzeby ruchu oporu.
W 1943 roku Stanisław Piaskowski został wywieziony jako robotnik przymusowy do Francji, gdzie pracował przy budowie umocnień portowych w Marsylii. We współpracy z "Résistance" organizował tam akcje sabotażowe. Po desancie alianckim w południowej Francji kierował, w stopniu porucznika, stacją zborną dla byłych żołnierzy polskich w Nicei. Następnie został oficerem oświatowym w 7. Dywizji Piechoty a później redaktorem technicznym pisma 2. Korpusu Polskiego, tygodnika „Orzeł Biały”. Zwolniony do cywila 30 października 1947 roku, początkowo pozostał we Francji, gdzie pracował jako architekt. Przez pewien czas współpracował z paryską „Kulturą”. Następnie wyjechał do Belgii i Australii. Od 1950 roku zamieszkał w Kanadzie, w 1957 przeniósł się do Stanów Zjednoczonych, osiadając ostatecznie w Albany, gdzie pracował w biurze projektowym przedsiębiorstwa budowy dróg i mostów. Działał w Stowarzyszeniu Polskich Kombatantów, będąc prezesem miejscowego koła organizacji.
W 1958 roku założył w Albany firmę wydawniczą, zajmującą się usługami typograficznymi. W pełni zaangażował się w jej działalność po przejściu na emeryturę, wydając kilkadziesiąt pozycji, głównie historycznych (w tym "Morski Dywizjon Lotniczy 1918−1939" autorstwa Jerzego Rozwadowskiego) oraz poezje ("Indian Summer" Anny Frajlich). Jako historyk amator, wykorzystał swe możliwości dostępu do archiwów amerykańskich, brytyjskich oraz polonijnych (w tym Instytutu Józefa Piłsudskiego w Nowym Jorku czy Instytutu Polskiego i Muzeum im. gen. Sikorskiego w Londynie), przygotowując szereg prac poświęconych Polskiej Marynarce Wojennej i jej okrętom. Znaczącymi dziełami Stanisława M. Piaskowskiego były "Okręty Rzeczypospolitej Polskiej 1920−1946. Album planów", wydane w Albany w 1981 roku, a po raz pierwszy w Polsce w 1996 roku oraz trzytomowe "Kroniki Polskiej Marynarki Wojennej 1918−1946" (Albany 1983, 1987, 1990), nagrodzone w 1989 roku Nagrodą Pisarską Stowarzyszenia Polskich Kombatantów.
Stanisław Piaskowski był ponadto grafikiem, malarzem i ilustratorem, nagrodzonym w 1966 roku przez Polski Komitet Millenium w Nowym Jorku tytułem Artysta Millenium. Ilustrował między innymi "Indian Summer" Anny Frajlich oraz paryskie wydanie "Nowego odkrycia Ameryki" Aleksandra Janty-Połczyńskiego.

</doc>
<doc id="2180288" url="https://pl.wikipedia.org/wiki?curid=2180288" title="DeLisha Milton-Jones">
DeLisha Milton-Jones

DeLisha Milton-Jones (ur. 11 września 1974 w Riceboro) – amerykańska koszykarka, występująca na pozycji niskiej skrzydłowej, dwukrotna złota medalistka olimpijska.
Mierząca 185 cm wzrostu zawodniczka studiowała na University of Florida in Gainesville. Do WNBA została wybrana z czwartym numerem w drafcie w 1999 przez Los Angeles Sparks, barw tej organizacji broni również obecnie. W 2001 i 2002 zdobywała tytuły mistrzyni WNBA. W latach 2005-2007 była zawodniczką Washington Mystics. Dwukrotnie brała udział w WNBA All-Star Game (2000 i 2007). W Europie grała m.in. we Włoszech i Rosji (UMMC Jekaterynburg – zwycięstwo w Eurolidze w 2003).
9 lipca 2014 trafiła w ramach wymiany do Atlanty Dream w zamian za Swin Cash.
Thompson miała miejsce w reprezentacji Stanów Zjednoczonych przez wiele sezonów. Poza dwoma mistrzostwami olimpijskimi (2000 i 2008) może się poszczycić m.in. złotymi krążkami mistrzostw świata (1998 i 2002) oraz brązowym medalem tej imprezy (2006).

</doc>
<doc id="2180290" url="https://pl.wikipedia.org/wiki?curid=2180290" title="DeLisha Milton">
DeLisha Milton



</doc>
<doc id="2180291" url="https://pl.wikipedia.org/wiki?curid=2180291" title="DeLisha Milton Jones">
DeLisha Milton Jones



</doc>
<doc id="2180292" url="https://pl.wikipedia.org/wiki?curid=2180292" title="Tian Yimin">
Tian Yimin

Tian Yimin () – chiński dyplomata.
Ambasador Chińskiej Republiki Ludowej w Republice Gabońskiej od stycznia 1985 do lutego 1989. Jednocześnie był akredytowany w Demokratycznej Republice Wysp Świętego Tomasza i Książęcej. Następnie ambasador w Republice Rwandy między majem 1989 a majem 1993.

</doc>
<doc id="2180293" url="https://pl.wikipedia.org/wiki?curid=2180293" title="Dimityr Stanczow">
Dimityr Stanczow

Dimityr Janew Stanczow, bułg. Димитър Станчов (ur. 9 maja 1863 w Swisztowie, zm. 23 marca 1940 w Sofii) – bułgarski prawnik, dyplomata i polityk, w 1907 premier rządu bułgarskiego.
Życiorys.
Pochodził z rodziny bułgarskich kupców, którzy w XVIII wieku przenieśli się z Albanii do Swisztowa. W 1886 ukończył studia prawnicze na Uniwersytecie Wiedeńskim. W 1889 objął funkcję naczelnika tajnej kancelarii księcia Ferdynanda I. W 1895 rozpoczął karierę dyplomatyczną, reprezentując księcia w Bukareszcie i w Wiedniu. W latach 1897–1906 pełnił funkcję ministra pełnomocnego w Petersburgu.
W 1906 objął tekę ministra spraw wewnętrznych, którą w 1907 połączył z urzędem premiera. W 1908 powrócił do pracy w dyplomacji, reprezentując Bułgarię w Wielkiej Brytanii, Francji, Belgii i we Włoszech. W latach 1920–1924 pełnił funkcję ministra pełnomocnego w Londynie. Po 1924 wycofał się z aktywnego życia politycznego, sprzeciwiając się polityce rządu Cankowa. W latach 1925-1929 był prezydentem Bułgarskiego Komitetu Olimpijskiego.
W życiu prywatnym był żonaty (w 1889 poślubił damę dworu królowej Marii Luizy – Annę de Grenaud), miał pięcioro dzieci. Jego córka Nadieżda Stanczow-Muir była pierwszą kobietą w gronie bułgarskich dyplomatów.

</doc>
<doc id="2180295" url="https://pl.wikipedia.org/wiki?curid=2180295" title="Cmentarz żydowski w Czemiernikach">
Cmentarz żydowski w Czemiernikach

Cmentarz żydowski w Czemiernikach – kirkut służący niegdyś żydowskiej społeczności Czemiernik. Powstał w 1703. Został zdewastowany podczas II wojny światowej. Miał powierzchnię 0,19 ha, na której do czasów obecnych zachowało się pięć macew.

</doc>
<doc id="2180296" url="https://pl.wikipedia.org/wiki?curid=2180296" title="Ian Rayson">
Ian Rayson

Ian Rayson (ur. 4 lutego 1988 w Gosford) – australijski lekkoatleta, chodziarz.
Osiągnięcia.
Trzykrotny mistrz Australii w kategorii juniorów ma w dorobku także medale seniorskich mistrzostw kraju.

</doc>
<doc id="2180297" url="https://pl.wikipedia.org/wiki?curid=2180297" title="Delisha Milton">
Delisha Milton



</doc>
<doc id="2180298" url="https://pl.wikipedia.org/wiki?curid=2180298" title="Huang Shejiao">
Huang Shejiao

Huang Shejiao () – chiński dyplomata.
Ambasador Chińskiej Republiki Ludowej w Republice Rwandy między czerwcem 1993 a październikiem 1996. Następnie ambasador w Demokratycznej Republice Konga od grudnia 1996 do grudnia 1997.

</doc>
<doc id="2180300" url="https://pl.wikipedia.org/wiki?curid=2180300" title="Rozalia Mancewicz">
Rozalia Mancewicz

Rozalia Mancewicz-Jaworska (ur. 27 czerwca 1987 w Melbourne) – polska modelka, zdobywczyni tytułu Miss Polonia w roku 2010 i miss internautów konkursu organizowanego przez biuro Miss Polonia i portalu internetowego wp.pl oraz tytułów Miss Polski Nastolatek z roku 2004. Zajęła również 4. miejsce (3. wicemiss) w międzynarodowym konkursie piękności Miss Tourism Queen International w roku 2005.
Na dwa lata w roku 2000 wyjechała do Australii z rodzicami, gdzie chodziła do tamtejszego gimnazjum.
Studiowała filologię angielską na Uniwersytecie w Białymstoku i pomagała prowadzić rodzinne gospodarstwo agroturystyczne.
Życie prywatne.
26 września 2014 roku wyszła za mąż za Marcina Jaworskiego z którym ma syna Henryka (ur. 25 kwietnia 2016) i córkę Zofię (ur. 5 lutego 2021).

</doc>
<doc id="2180302" url="https://pl.wikipedia.org/wiki?curid=2180302" title="He Jincai">
He Jincai

He Jincai () – chiński dyplomata.
Ambasador Chińskiej Republiki Ludowej w Republice Rwandy między grudniem 1996 a październikiem 1999.

</doc>
<doc id="2180304" url="https://pl.wikipedia.org/wiki?curid=2180304" title="Linia trolejbusowa Ostrov – Jáchymov">
Linia trolejbusowa Ostrov – Jáchymov

Testowa linia trolejbusowa Ostrov – Jáchymov została wybudowana w roku 1963 w celu testowania trolejbusów marki Škoda, które od 1960 roku produkowały zakłady znajdujące się w dzielnicy Dolní Žďár w Ostrowie.
Przebieg linii.
Linia wiodła z zakładów (przy bramie znajdowała się pętla), wąską doliną Jáchymovskiego Potoku, drogą do Jachymowa. W Jachymowie znajdowały się dwie pętle. Pierwszą umieszczono przy granicy miasta obok Pałacu Radium, druga znajdowała się na przeciwległym końcu miasta, obok kościoła św. Joachima. Linia miała długość 6,1 km i na całej długości była dwukierunkowa. Zaletą tej linii (na której nigdy nie prowadzono ruchu pasażerskiego) były wzniesienia sięgające 12%, które umożliwiały sprawdzenie nowo wyprodukowanych trolejbusów.
Historia.
Linia przeszła modernizację w latach 80. W 2004 roku zakończono produkcję trolejbusów w ostrowskich zakładach (przeniesiono ją do Pilzna). Od tego czasu w Ostrowie produkowane były tylko części zamienne dla starszych pojazdów i karoserie zamienne. Ostatni raz trolejbusy wyjechały na linię testową 28 lipca 2004, były to 15TrMM, które w Czeskich Budziejowicach mają numery boczne 56 i 57. Przewody trakcyjne zdemontowano latem 2006, natomiast słupy trakcyjne usunięto tylko na odcinku między Horním Žďárem a Jachymowem, na terenie Ostrowa i Jachymowa większość z nich pozostawiono.
Obsługa techniczna.
Do obsługi linii fabryka wykorzystywała samochód techniczny Praga S5T (rok produkcji 1968), który jesienią 2004 roku przekazano w depozyt do Muzeum Technicznego w Brnie ("Technické muzeum v Brně").

</doc>
<doc id="2180305" url="https://pl.wikipedia.org/wiki?curid=2180305" title="Škoda 21Tr">
Škoda 21Tr

Škoda 21Tr – niskopodłogowy trolejbus, produkowany w zakładach Škoda na przełomie XX i XXI w. w Czechach, w Ostrovie nad Ohrzą.
Konstrukcja.
Prace nad budową nowego typu trolejbusów rozpoczęto w roku 1991. W tym czasie powstał również, zunifikowany z trolejbusem 21Tr, autobus Škoda 21Ab, którego prototyp wyprodukowano w 1995 roku. Wygląd nowych pojazdów zaprojektował inż. arch. Patrik Kotas.
Trolejbus 21Tr jest niskopodłogowym pojazdem z karoserią samonośną. Szkielet pojazdu jest stalowy, spawany z cienkich profili i blaszanych wytłoczek. Antypoślizgowa podłoga znajduje się na odcinku od pierwszych do drugich drzwi na wysokości 360 mm nad jezdnią (krawędź do wsiadania znajduje się jeszcze niżej – 345 mm). W tylnej części pojazdu podłoga znajduje się na wysokości 560 mm, pod siedzeniami jest podniesiona do 760 mm. Trolejbus może obniżyć prawą stronę do tego stopnia, że krawędź do wsiadania znajdzie się na wysokości 275 mm. Z prawej strony znajdują się trzy dwuskrzydłowe drzwi, które mogą być otwierane przez pasażerów.
Wyposażenie elektryczne opiera się na tyrystorach GTO. Napęd zapewnia silnik elektryczny szeregowy.
21TrACG.
Jeden z trolejbusów 21Tr ma oznaczenie 21TrACG. Zamontowano w nim testowe wyposażenie elektryczne na bazie tyrystorów GTO. Powstało ono w wyniku współpracy Škody Ostrov i Akademii Nauk Republiki Czeskiej. Układy mechaniczne tego trolejbusu nie różnią się od tych, zastosowanych w seryjnym 21Tr, modernizacje dotyczą jedynie układów elektrycznych.
21TrACI.
Trolejbusy 21TrACI wyposażone są w silnik asynchroniczny, wyposażenie elektryczne umieszczone jest w znacznej części w obudowach na dachu. Wyposażenie to powstało w wyniku prac firmy "Škoda-Trakční motory". Pojazdy są ponadto wyposażone w pomocniczy agregat, który umożliwia wykorzystanie ich na odcinkach pozbawionych sieci trakcyjnej (np. przy objazdach).
21TrAC.
Trolejbusy 21TrAC różnią się od typu 21TrACI tylko tym, że nie zostały wyposażone w dodatkowy agregat. Dzięki temu są lżejsze o 600 kg.
Elektrobus.
W 2003 r. firma ČAS Znojmo kupiła jeden szkielet pojazdu, przeznaczony dla trolejbusu 21Tr. W wyniku współpracy VUT w Brnie, Škody i "Elis Plzeň" na jego bazie został wybudowany elektrobus. W pojeździe zainstalowano akumulatory niklowo-kadmowe, dzięki którym elektrobus może przejechać 110–130 km. Wadą jest większa masa pojazdu (18 t). Elektrobus jest używany w komunikacji miejskiej w Znojmie od 2004 roku, jednak obecnie (maj 2009), z powodu poważnej usterki, jest na dłuższy czas wyłączony z ekploatacji.
Prototypy.
Prototyp trolejbusu 21Tr wyprodukowano w 1995 roku. W latach 1996–1997 był dokładnie testowany w Chomutowie i w Czeskich Budziejowicach (z numerem bocznym 43). Potem został wyłączony z eksploatacji i w roku 2000 zlikwidowano go w trakcie testów zderzeniowych.
Prototyp 21TrACG wyprodukowano w roku 1997. W latach 1997–1998 testowano go na linii do Jáchymowa i w Chomutowie. Po okresie testów dłuższy czas pozostawał u producenta. W 2005 roku przekazano go do Segedyna (Węgry), gdzie w otrzymał numer boczny T-810. Pojazd jest wciąż eksploatowany (2007).
Prototyp trolejbusu 21TrACI wyprodukowano w 1999 r. Do roku 2000 był testowany w Pilźnie (numer boczny 479), potem został przekazany do Hradca Králové, gdzie z numerem bocznym 50 jest wciąż eksploatowany (2007).
Dostawy.
W latach 1995–2004 wyprodukowano w sumie 135 pojazdów (włączając w to wersje 21TrACG, 21TrACI i 21TrAC) oraz jeden szkielet.

</doc>
<doc id="2180307" url="https://pl.wikipedia.org/wiki?curid=2180307" title="Eric Malpass">
Eric Malpass

Eric Lawson Malpass (ur. 14 listopada 1910 w Derby, zm. 16 października 1996 w Hampshire) – pisarz angielski.
Malpass pisał humorystyczne sielankowe powieści rozgrywające się na angielskiej wsi (szczególną popularność przyniósł mu cykl siedmiu powieści o rodzinie Pentecost), a także powieści historyczne osadzone w okresach od późnego średniowiecza do XIX wieku.
Życiorys.
Eric Malpass urodził się w Derby w Wielkiej Brytanii. Po ukończeniu edukacji w szkole średniej w Coventry podjął pracę jako urzędnik bankowy. Przepracował w Barclays Bank 39 lat, jednocześnie cały czas pisząc napędzany ambicjami literackimi. W roku 1947 nawiązał współpracę z BBC jako autor słuchowisk. Po sukcesie swojej drugiej powieści "Od siódmej rano" w 1965 zajął się pisarstwem na pełny etat.
W 1955 Malpass otrzymał nagrodę angielskiego tygodnika "The Observer" za najlepsze opowiadanie. Jego pierwsza powieść ("Beefy Jones", 1957) zdobyła włoską nagrodę Palma d'Oro za najlepszą humorystyczną powieść roku. Powieść "Od siódmej rano" została przetłumaczona na 15 języków i doczekała się ponad 60 wydań na całym świecie; szczególną popularnością cieszyła się w Niemczech, gdzie przez 3 lata nie schodziła z listy bestsellerów tygodnika "Der Spiegel".
Autor przez ponad 40 lat był prezesem stowarzyszeń literackich Nottingham Writers' Club oraz Derby Writers' Guild.
Podczas wojny służył w RAF-ie w Egipcie. Miał jednego syna. Mieszkał w Long Eaton. Zmarł w wieku 86 lat w Hampshire.
Bibliografia.
Część z przetłumaczonych na język polski powieści Malpassa dostępna jest w formie książek mówionych.
Filmografia.
Sfilmowane zostały trzy powieści Malpassa:

</doc>
<doc id="2180308" url="https://pl.wikipedia.org/wiki?curid=2180308" title="Lista kapitanów Dynama Kijów">
Lista kapitanów Dynama Kijów

Lista kapitanów ukraińskiego klubu piłkarskiego Dynamo Kijów.
Lista zawiera chronologiczny wykaz graczy, którzy pełnili funkcję kapitana Dynama Kijów.
Lista kapitanów Dynama Kijów.
Listę można sortować według kolumn.

</doc>
<doc id="2180309" url="https://pl.wikipedia.org/wiki?curid=2180309" title="Shen Jiangkuan">
Shen Jiangkuan

Shen Jiangkuan (; ur. październik 1946, Chiny) – chiński dyplomata.
Ambasador Chińskiej Republiki Ludowej w Republice Rwandy między listopadem 1999 a listopadem 2003. Następnie ambasador w Republice Dżibuti od lutego 2004 do sierpnia 2007.

</doc>
<doc id="2180310" url="https://pl.wikipedia.org/wiki?curid=2180310" title="Sejfulla Myftari">
Sejfulla Myftari

Sejfulla Myftari pseud. Cekja (ur. 25 lutego 1952 w Skraparze) – albański aktor estradowy i filmowy, satyryk.
Życiorys.
W młodości związał się z amatorskim ruchem teatralnym. Ukończył studia na wydziale aktorskim Instytutu Sztuk w Tiranie. Pracował w początkowo w teatrze zawodowym w Beracie, a następnie na scenie stołecznego Teatru Varietes, gdzie występuje w programach satyrycznych. Na dużym ekranie zadebiutował w 1992 niewielką rolą w filmie "Gjuetia e fundit". Zagrał 8 ról w albańskich filmach fabularnych. Uhonorowany tytułami Zasłużonego Artysty (Artist i Merituar) oraz Wielkiego Mistrza (Mjeshter i Madh).
W lutym 2023 uległ wypadkowi samochodowemu.

</doc>
<doc id="2180311" url="https://pl.wikipedia.org/wiki?curid=2180311" title="Dawn Staley">
Dawn Staley

Dawn Michelle Staley (ur. 4 maja 1970 w Filadelfii) – amerykańska koszykarka występująca na pozycji rozgrywającej, trzykrotna złota medalistka olimpijska, od momentu zakończenia kariery zawodniczej trenerka koszykarska, obecnie trenerka żeńskiej drużyny akademickiej – South Carolina Gamecocks.
Mierząca 165 cm wzrostu zawodniczka studiowała na University of Virginia. Do WNBA została wybrana z dziewiątym numerem w drafcie w 1999 przez Charlotte Sting, gdzie grała do 2004. W latach 2005-2007 była zawodniczką Houston Comets. Kilkakrotnie brała udział w WNBA All-Star Game, trafiła także do WNBA All-Decade Team. W Europie grała m.in. we Francji, Włoszech i Hiszpanii. Występowała również w Brazylii. 
Staley miała miejsce w reprezentacji Stanów Zjednoczonych przez wiele sezonów. Poza trzema mistrzostwami olimpijskimi (1996, 2000 i 2004) może się poszczycić m.in. oraz brązowym medalem mistrzem (1994). Członkinią różnych kadr USA była od 1989. W 2004 była chorążym amerykańskiej ekipy podczas ceremonii otwarcia igrzysk w Atenach.
Jest liderką wszech czasów NCAA w przechwytach.
W 2007 WNBA ustanowiła nagrodę jej imienia – Dawn Staley Community Leadership Award.

</doc>
<doc id="2180313" url="https://pl.wikipedia.org/wiki?curid=2180313" title="FC Pirin Błagojewgrad">
FC Pirin Błagojewgrad



</doc>
<doc id="2180315" url="https://pl.wikipedia.org/wiki?curid=2180315" title="Cmentarz żydowski w Łomazach">
Cmentarz żydowski w Łomazach

Cmentarz żydowski w Łomazach – kirkut przy ul. Brzeskiej, służący niegdyś żydowskiej społeczności Łomaz. Ma powierzchnię 1,35 ha. Na nieogrodzonym cmentarzu nie zachowały się żadne nagrobki.
Na cmentarzu znajdują się dwie zbiorowe mogiły, w których spoczywają szczątki ok. 1700 mieszkańców getta w Łomazach, zamordowanych przez okupantów niemieckich w sierpniu 1942 roku. Znajduje się tam również pomnik poświęcony pamięci wszystkich żydowskich mieszkańców wsi zamordowanych w czasie II wojny światowej. 

</doc>
<doc id="2180316" url="https://pl.wikipedia.org/wiki?curid=2180316" title="Warsztaty Żeglugi Parowej na Solcu">
Warsztaty Żeglugi Parowej na Solcu



</doc>
<doc id="2180318" url="https://pl.wikipedia.org/wiki?curid=2180318" title="Rachujka">
Rachujka



</doc>
<doc id="2180319" url="https://pl.wikipedia.org/wiki?curid=2180319" title="Stary cmentarz żydowski w Radzyniu Podlaskim">
Stary cmentarz żydowski w Radzyniu Podlaskim

Stary cmentarz żydowski w Radzyniu Podlaskim – kirkut mieści się przy ul. Zabielskiej. Data jego powstania ani pierwotna powierzchnia nie są znane. W czasie II wojny światowej uległ dewastacji. Obecnie na terenie kirkutu znajdują się budynki mieszkalne.

</doc>
<doc id="2180320" url="https://pl.wikipedia.org/wiki?curid=2180320" title="Cmentarz żydowski w Radzyniu Podlaskim">
Cmentarz żydowski w Radzyniu Podlaskim



</doc>
<doc id="2180323" url="https://pl.wikipedia.org/wiki?curid=2180323" title="Trevor Jones">
Trevor Jones

Trevor Jones (ur. 23 marca 1949) – brytyjski kompozytor, twórca muzyki filmowej. Autor ścieżki dźwiękowej do blisko 90 filmów, seriali oraz projektów filmowych i telewizyjnych.
Życiorys.
Urodził się w Kapsztadzie (RPA) w rodzinie związanej z przemysłem filmowym. Od dziecka fascynowało go kino, co prawdopodobnie miało zasadniczy wpływ na jego późniejszą twórczość. W wieku 17 lat wyjechał do Anglii, gdzie podjął studia w Królewskiej Akademii Muzycznej w Londynie, następnie studiował na Uniwersytecie w Yorku (1975-77). Po jego ukończeniu przez kolejne trzy lata (1978-80) studiował technikę dźwiękowa i filmową w National Film and Television School (od 1999 jest rektorem tej uczelni). Po studiach pozostał w Wielkiej Brytanii, która stwarzała dla niego o wiele większe możliwości w dziedzinie przemysłu filmowego, i rozpoczął współpracę z BBC (1970-75). W tym czasie uzyskał brytyjskie obywatelstwo. Początkowo pisał muzykę do filmów niskobudżetowych i krótkometrażowych. Zwrotem w jego karierze był głośny film "Excalibur", do którego muzykę napisał na prośbę reżysera Johna Boormana. Następnym jego działem była ilustracja muzyczna do filmu Jima Hensona "Ciemny kryształ", która obecnie uważana jest za jedną z najlepszych partytur w dorobku kompozytora. Jako uznanemu twórcy muzyki filmowej powierzano mu tworzenie muzyki do tak głośnych filmów jak "Uciekający pociąg", "Harry Angel", "Missisipi w ogniu", "Arachnofobia". Jego najgłośniejszym jak dotąd osiągnięciem w dziedzinie muzyki filmowej jest ścieżka dźwiękowa do filmu "Ostatni Mohikanin" z 1992 roku, którą napisał razem z Randy Edelmanem i zespołem Clannad. W 2005 roku uzyskał doktorat honoris causa Uniwersytetu Western Cape w Kapsztadzie.

</doc>
<doc id="2180324" url="https://pl.wikipedia.org/wiki?curid=2180324" title="Pokój w Alais">
Pokój w Alais

Pokój w Alais, znany również jako Pokój łaski – traktat pokojowy wydany w formie edyktu królewskiego, kończący wojnę korony francuskiej z hugenotami, podpisany przez króla Ludwika XIII 27 września 1629 roku. Jako końcowy epizod wojen religijnych we Francji, edykt był wynikiem kompromisu wynegocjowanego przez kardynała Richelieu, a także wyrazem dalekowzroczności pierwszego ministra Francji. Richelieu złamawszy potęgę militarną i polityczną hugenotów w edykcie łaski potwierdził jednocześnie w całej rozciągłości ich przywileje dotyczące swobody kultu zagwarantowane im w edykcie nantejskim jeszcze przez Henryka IV. Umożliwiło to pogodzenie hugenotów z koroną, co było niezwykle ważne w obliczu nieodległego włączenia się Francji w wojnę trzydziestoletnią.
Tło.
Pozycja hugenotów we Francji w XVII wieku.
Zakończenie wojen religijnych we Francji i sojusz hugenotów z koroną był jednym z głównych sukcesów politycznych króla Henryka IV (1589–1610). Wydany przez niego edykt nantejski (1598) gwarantował hugenotom nie tylko wolność religijną, ale również przywileje polityczne: posiadanie własnych miejsc bezpieczeństwa - miast i twierdz, które miały zagwarantowaną nietykalność ze strony katolików. Było to konieczne wobec narosłej w ciągu lat wojen domowych nienawiści między hugenotami a większością katolicką, która doprowadziła w drugiej połowie XVI wieku do wielu masakr protestantów. Edykt nantejski, jakkolwiek wprowadził we Francji pokój, nadał szeroką autonomię miastom i szlachcie hugenockiej, tworząc państwo w państwie. W czasach Henryka IV, którego rządy były przez hugenotów popierane i który sam otaczał się protestantami problem w zasadzie nie istniał. Jednak po zamordowaniu króla w 1610 roku władzę nad Francją jako regentka przejęła wdowa po Henryku IV, Maria Medycejska, która była zagorzałą katoliczką. Protestanccy ministrowie zostali zdymisjonowani, a ich miejsce szybko zajęli przedstawiciele "parti devot" - stronnictwa ultrakatolików, których wspierała sama królowa. Zepchnęło to hugenotów do roli stronnictwa opozycyjnego. Zamożne i energiczne elity miast hugenockich szukały oparcia wśród państw protestanckich - w pierwszej kolejności w Anglii. Odsunięcie Marii Medycejskiej od steru rządów (1617) niewiele zmieniło w położeniu protestantów. Młody król Ludwik XIII wychowany był wśród katolików, a bunty jakie za jego małoletności podnosili hugenoci nastroiły go do nich niechętnie. Król osobiście kilkukrotnie wyprawiał się przeciw hugenotom, odbierając im pojedyncze twierdze: Saint-Jean-d’Angély (1621), Île de Ré (1625). Mimo tego potęga hugenotów nie została złamana, a przewodzący im książę Henryk de Rohan fortyfikował kolejne miasta na południu Francji. Starcia między katolikami i hugenotami jakie powtarzały się w kolejnych latach przypominały niebezpiecznie wojny religijne XVI wieku. Chcący budować silną władzę królewską kardynał Richelieu, który od 1624 powoli przejmował ster rządów, postanowił zgnieść opozycję hugenocką nie tyle z pozycji katolickiej, ale z pozycji władzy centralnej. Niezależność hugenotów była bowiem nie do pogodzenia z rodzącą się teorią absolutnej i suwerennej władzy króla.
Wojna 1627-1629.
Walka wypowiedziana hugenotom pociągnęła za sobą konflikt z Anglią (wojna angielsko-francuska 1627-29). W czerwcu 1627 roku Anglicy pod wodzą księcia Buckingham usiłowali odbić z rąk francuskich Île de Ré - wyspę strzegącą wejścia do portu La Rochelle, najważniejszej z fortec protestanckich we Francji. Atak angielski nie powiódł się i wojska królewskie rozpoczęły w sierpniu 1627 oblężenie La Rochelle. Ponieważ miasto mogło być zaopatrywane od strony morza Richelieu rozkazał wybudować wał odgradzający port i ustawić przy wejściu do portu silną artylerię. Prace inżynieryjne ukończono w kwietniu 1628 roku i odtąd kolejne angielskie próby odblokowania miasta od strony morza nie powiodły się. Podobnie nieudana była próba wzniecenia powstania na południu Francji, jakiej podjął się Henryk de Rohan (luty 1628). Wobec tych niepowodzeń miasto poddało się po 14 miesiącach nieprzerwanego oblężenia, 28 października 1628 roku. Upadek La Rochelle było głównym ciosem wymierzonym w protestantów. Kolejne twierdze hugenockie poddawały się armii królewskiej, aż wreszcie poddał się sam Henryk de Rohan i 28 czerwca 1629 w ostatniej twierdzy hugenockiej - Alais, podpisał pokój łaski, na warunkach zaproponowanych przez kardynała Richelieu.
Znaczenie i skutki.
Kardynał Richelieu w walce z hugenotami korzystał z poparcia "parti dévot" i Marii Medycejskiej, dzięki której zrobił karierę. Jednak w odróżnieniu od swych politycznych sprzymierzeńców z początku kariery nie walczył on z hugenotami z powodów religijnych. Bezpośrednim skutkiem pokoju łaski było więc narażenie się wojującym katolikom i samej królowej matce. Starcie ze stronnictwem królowej Richelieu wygrał w rok po pokoju w Alais, podczas tzw. „dnia oszukanych”. Od tej pory władza kardynała miała być niezagrożona.
Pokój w Alais był też ważnym etapem w budowaniu centralizmu i absolutyzmu królewskiego. Likwidacja niezależności politycznej hugenotów leżała w interesie rządu centralnego i jak to podkreślał w swoich pismach Richelieu, była częścią „racji stanu” Francji. Z drugiej strony powściągliwość w prześladowaniu hugenotów umożliwiła budowę trwałego pokoju wewnętrznego.
Oprócz stabilizacji wewnętrznej pokój łaski miał ważne znaczenie międzynarodowe. Francja, która w wojnie trzydziestoletniej stanęła po stronie obozu protestanckiego przeciw Habsburgom, nie mogła pozwolić sobie na prześladowanie protestantów we własnych granicach.
Pozytywne skutki pokoju łaski w znacznej mierze zaprzepaścił Ludwik XIV, który w 1685 edyktem z Fontainebleau zniósł wolność wyznania i przyczynił się do emigracji sporej rzeszy hugenotów. W tym aspekcie edykt z Alais jest traktowany niejednokrotnie jako etap przejściowy na drodze obalania postanowień nantejskich z końca XVI wieku.

</doc>
<doc id="2180327" url="https://pl.wikipedia.org/wiki?curid=2180327" title="Alicja Szajek">
Alicja Szajek



</doc>
<doc id="2180328" url="https://pl.wikipedia.org/wiki?curid=2180328" title="Grigorij Jaropud">
Grigorij Jaropud

Grigorij Wasiljewicz Jaropud, ros. Григорий Васильевич Яропуд (ur. 24 lipca 1907 r. we wsi Bochoniki w guberni winnickiej, zm. po 1948 r.) – radziecki inżynier wojskowy, propagandysta Rosyjskiej Armii Wyzwoleńczej, a następnie szef oddziału inżynieryjnego sztabu Sił Zbrojnych Komitetu Wyzwolenia Narodów Rosji i dowódca Wojsk Pomocniczych Sił Zbrojnych KONR podczas II wojny światowej.
W 1921 r. ukończył szkołę w Winnicy, w 1925 r. technikum budowlane, w 1931 r. instytut budowlany, zaś w 1934 r. instytut hydrotechniczny w Kijowie. 21 lipca 1938 r. zmobilizowano go do Armii Czerwonej. Został głównym inżynierem odcinka wojskowego nr 711. 31 lipca 1939 r. awansował do stopnia wojeninżyniera 3 rangi. Od 4 listopada 1940 r. służył w Głównym Urzędzie Wojskowym Sownarkomu. W 1941 r. został wojeninżynierem 2 rangi. Nie jest znane jego miejsce służby wojskowej po ataku wojsk niemieckich na ZSRR 22 czerwca 1941 r. Latem 1942 r. dostał się do niewoli. Przebywał w oflagu w Hammelburgu. Jesienią 1942 r. wstąpił do kolaboracyjnej efemerycznej Rosyjskiej Robotniczej Partii Ludowej. Został wysłany na kurs propagandowy w Wulheide, po ukończeniu którego w kwietniu 1943 r. trafił do szkoły propagandystów ROA w Dabendorfie pod Berlinem. Następnie prowadził działalność propagandową w jednym z obozów jenieckich. Na pocz. 1944 r. odkomenderowano go do okupowanej Francji. W lutym - marcu stał na czele grupy propagandystów ROA jako starszy inspektor w Rumunii. Zajmował się werbunkiem do ROA. Jesienią 1944 r. przeszedł do nowo formowanych Sił Zbrojnych Komitetu Wyzwolenia Narodów Rosji, uzyskując stopień pułkownika. Od grudnia był szefem oddziału inżynieryjnego sztabu Sił Zbrojnych KONR. Stanął na czele Wojsk Pomocniczych Sił Zbrojnych KONR. 9 maja wraz ze sztabem poddał się Amerykanom. Uniknął deportacji do ZSRR. Do 1948 r. przebywał w Monachium, po czym wyjechał do Maroka, gdzie pracował jako inżynier w firmie budowlanej.

</doc>
<doc id="2180330" url="https://pl.wikipedia.org/wiki?curid=2180330" title="Rostisław Połczaninow">
Rostisław Połczaninow

Rostisław Władimirowicz Połczaninow, ros. Ростислав Владимирович Полчанинов (ur. 27 stycznia 1919 w Nowoczerkasku, zm. 8 października 2022) – rosyjski pisarz emigracyjny, publicysta, wydawca, działacz oświatowo-religijny.
Jego rodzina w 1920 r. wyjechała z Rosji i zamieszkała w Królestwie SHS. Rostisław W. Połczaninow ukończył rosyjską szkołę klasyczną w Sarajewie, miejscowe gimnazjum, po czym studia prawnicze na Uniwersytecie w Belgradzie. Od 1931 r. działał w Narodowej Organizacji Skautów Rosyjskich (NORS). W 1936 r. wstąpił do Rosyjskiego Sokoła, natomiast w 1936 r. do Narodowego Związku Pracujących (NTS). Od jesieni 1937 r. uczył w rosyjskiej szkole podstawowej w Sarajewie. Po zajęciu Jugosławii przez wojska niemieckie w kwietniu 1941 r., został wysłany na roboty przymusowe do Niemiec. Uciekł z nich, przybywając w 1943 r. poprzez Warszawę i Rygę do Pskowa. Z ramienia NTS pracował w misji prawosławnej. Uczył w szkole misyjnej zorganizowanej przy cerkwi Św. Dymitra. Zorganizował konspiracyjny oddział NORS. W 1944 r. ewakuował się do Niemiec.
Po zakończeniu wojny został skautmasterem Organizacji Rosyjskich Młodych Wywiadowców. W październiku 1951 r. zamieszkał w Nowym Jorku. Początkowo pracował jako robotnik w fabryce. W latach 1967–1983 prowadził cotygodniowe audycje radiowe w Radiu „Wolna Europa”. Jednocześnie do 1979 r. uczył w szkołach rosyjskich. Przez pewien czas był zastępcą inspektora szkolnego Synodu Rosyjskiego Kościoła Prawosławnego poza granicami Rosji. Napisał szereg podręczników do historii i geografii Rosji oraz książki o dziejach Rosjan w Ameryce i rosyjskiej sztuce. Wydawał biuletyny „Stranicy istorii” i „W pomoszcz rukowoditielu” oraz pismo „Za swobodnuju Rossiju: Soobszczenija miestnoj organizacyi NTS na Wostokie SSzA”. Od lipca 1987 r. był wydawcą pisma „Puti russkogo sokolstwa”. W czerwcu 1992 r. uczestniczył w zjeździe skautowskim w Rosji.

</doc>
<doc id="2180331" url="https://pl.wikipedia.org/wiki?curid=2180331" title="Elizabeth Renzi">
Elizabeth Renzi



</doc>
<doc id="2180332" url="https://pl.wikipedia.org/wiki?curid=2180332" title="No. 3 Squadron RAF">
No. 3 Squadron RAF

No. 3 Squadron RAF – brytyjska jednostka lotnicza utworzona w maju 1912 w Larkhill w hrabstwie Wiltshire jako Air Battalion Royal Engineers.
W momencie reorganizacji i utworzenia Royal Flying Corps 12 maja 1912 roku jednostka została przemianowana na No. 3 Squadron, Royal Flying Corps. Jednostka jako pierwsza w RFC została wyposażona w sprzęt latający cięższy od powietrza.
Z wybuchem I wojny światowej jednostka została przeniesiona na terytorium Francji. W jednostce służył od czerwca 1913 roku do stycznia 1916 roku jako mechanik jeden z największych asów myśliwskich I wojny światowej – James McCudden.
Piloci jednostki wykonywali zadania rozpoznawcze. 1 stycznia 1917 roku jednostka została przezbrojona w samoloty Morane-Saulnier L, Morane-Saulnier N i z obserwacyjno-rozpoznawczej przemianowana na myśliwską. 
W całym okresie I wojny światowej odniosła ponad 120 zwycięstw. 
Łącznie w jednostce w okresie I wojny światowej służyło dziewięciu asów myśliwskich m.in.: 
Okres międzywojenny.
Z Francji do Anglii jednostka powróciła w lutym 1919 roku. Formalnie została rozwiązana 27 października 1920 roku. 1 kwietnia 1920 została ponownie powołana do życia w Indiach jako jednostka myśliwska wyposażona w samoloty Sopwith Snipe. Jednostkę ponownie rozwiązano w październiku 1921 roku. Natychmiast została odtworzona w Szkocji jako jednostka obserwacyjna lotnictwa morskiego wyposażona najpierw w samoloty Airco DH.9A, a następnie w Westland Walrus. W kwietniu 1924 roku została przeformowana jako jednostka myśliwska lądowa i do 1935 roku operowała na terytorium Wielkiej Brytanii. W 1935 roku jednostka brała udział w walkach podczas wojny włosko-abisyńskiej 1935-1936. Operowała wówczas na samolotach Bristol Bulldog.
W sierpniu 1936 roku jednostka powróciła do Wielkiej Brytanii i w 1937 roku została przezbrojona w samoloty Gloster Gladiator, a w marcu 1938 w Hawker Hurricane.

</doc>
<doc id="2180333" url="https://pl.wikipedia.org/wiki?curid=2180333" title="Cmentarz wojenny w Stawiszczach">
Cmentarz wojenny w Stawiszczach

Cmentarz wojenny w Stawiszczach – cmentarz z I wojny światowej znajdujący się w miejscowości Stawiszcze w gminie Sieradz.
Cmentarz znajduje przy drodze krajowej nr 12 pomiędzy Sieradzem, a Zduńską Wolą. Położony jest bezpośrednio za rowem przydrożnym.
Na cmentarzu jest pochowanych 16 żołnierzy w pojedynczym grobie zbiorowym poległych 20 listopada 1914 roku:

</doc>
<doc id="2180335" url="https://pl.wikipedia.org/wiki?curid=2180335" title="Hazel LeRoy Wallace">
Hazel LeRoy Wallace

Hazel LeRoy Wallace (ur. 12 listopada 1897 w Lethbridge, zm. 22 marca 1976) – kanadyjski as myśliwski z okresu I wojny światowej. Odniósł 14 zwycięstw powietrznych.
Hazel LeRoy Wallace w 1917 roku służył w Royal Naval Air Service w 9 eskadrze RNAS (9 Naval). W jednostce odniósł swoje pierwsze zwycięstwo powietrzne, 6 września 1917 roku zestrzelił niemiecki samolot Albatros C. Na początku 1918 roku został przeniesiony do 1 Eskadry RNAS, w której w marcu zestrzelił dwa samoloty Albatros D.V. Po przeniesieniu jednostki do Royal Flying Corps 1 kwietnia Wallace pozostał w jednostce do końca maja odnosząc kolejne zwycięstwa. Po przejściu na przełomie maja i czerwca 1918 roku do jednostki No. 3 Squadron RAF został mianowany dowódcą jednego z kluczy. Wszystkie zwycięstwa powietrzne odniósł na samolocie Sopwith Camel.
Ostatnie zwycięstwo odniósł 22 sierpnia 1918 roku. Razem z porucznikiem George'em Rileyem w okolicach Tilloy zestrzelili niemiecki balon obserwacyjny.

</doc>
<doc id="2180336" url="https://pl.wikipedia.org/wiki?curid=2180336" title="Rosyjska Robotnicza Partia Ludowa">
Rosyjska Robotnicza Partia Ludowa

Rosyjska Robotnicza Partia Ludowa (ros. Русская Трудовая Народная Партия, RTNP) – efemeryczne kolaboracyjne ugrupowanie polityczne podczas II wojny światowej.
Ugrupowanie zostało utworzone we wrześniu 1941 r. w oflagu dla oficerów Armii Czerwonej w Hammelburgu. Działało faktycznie pod auspicjami Abwehry. Na jego czele stanął b. prokurator wojskowy sowieckiej 100 Dywizji Strzeleckiej S. A. Malcew. Oddziałem propagandy kierował b. aktor Siergiej N. Bołchowskoj (Swierczkow), oddziałem wywiadowczym – mjr A. P. Fillipow, zaś oddziałem wojskowym – gen. Iwan A. Błagowieszczenski, a następnie gen. Fiodor I. Truchin. Niemieckimi oficerami łącznikowymi byli kpt. Abwehry von Sivers i Sonderführer Koch. Działacze partii działali wśród sowieckich jeńców wojennych. Program głosił uwolnienie Rosji od bolszewizmu z pomocą Niemiec i uzyskanie ograniczonej niezawisłości z ustrojem republikańskim. W listopadzie 1941 r. kierownictwo RTNP zaproponowało Niemcom formowanie ochotniczych oddziałów wojskowych złożonych z b. czerwonoarmistów do walki z Sowietami. Utworzono werbunkową komisję wojskową. Według części źródeł zgłosiło się ok. 3,5 tys. osób, według innych jedynie ok. 800. Z powodu małej liczby ochotników postanowiono wykorzystać ich po specjalistycznym przeszkoleniu jako dywersantów na tyłach Armii Czerwonej. Pomimo tego czołowi działacze RTNP przedstawili nierealny pomysł utworzenia armii rosyjskiej, która zastąpiłaby niemieckie siły zbrojne w pełnieniu służby okupacyjnej w krajach Europy Zachodniej i na Bałkanach, dzięki czemu Niemcy mogliby skierować więcej wojsk na front wschodni. Planowali nawet wysłać rosyjskie oddziały kolaboracyjne do walki z wojskami alianckimi w Afryce Północnej. Oddział wywiadowczy sporządzał listy sowieckich oficerów, którzy opowiadali się przeciwko Niemcom, przekazywane następnie Gestapo. W czerwcu 1942 r. działalność partii zamarła z powodu epidemii tyfusu w oflagu w Hammelburgu. Pod koniec 1942 r. Niemcy przenieśli ok. 30 czołowych działaczy RTNP do obozu propagandowego w Wulheide, gdzie ugrupowanie odrodziło się. Do kierownictwa doszli płk Michaił Mieandrow, płk Nikołaj Szatow, gen. Aleksandr Budycho i gen. Pawieł Bogdanow. Jego działalność została całkowicie przestawiona na werbunek ochotników do oddziałów kolaboracyjnych na służbie niemieckiej.

</doc>
<doc id="2180337" url="https://pl.wikipedia.org/wiki?curid=2180337" title="Al Dżauf">
Al Dżauf



</doc>
<doc id="2180338" url="https://pl.wikipedia.org/wiki?curid=2180338" title="Operacja Biting">
Operacja Biting

Operacja Biting, znana również jako rajd na Bruneval – tajna akcja brytyjskiego Dowództwa Operacji Połączonych przeciw radarowi niemieckiemu we francuskiej miejscowości Bruneval nad kanałem La Manche, przeprowadzona nocą z 27 na 28 lutego 1942 roku podczas II wojny światowej.
Pewną liczbę takich instalacji wykrył zwiad lotniczy RAF-u w 1941 roku. Ich przeznaczenie nie było znane, jakkolwiek niektórzy naukowcy brytyjscy uważali, że instalacje te mają coś wspólnego z ciężkimi stratami ponoszonymi przez bombowce RAF-u dokonujące nalotów na cele w okupowanej Europie. Naukowcy ci zażądali, aby dokonać rajdu na jedną ze stacji tego radaru (nazwanego "radarem würzburskim") i zdemontować najważniejsze jego części, które mogłyby zostać sprowadzone do Wielkiej Brytanii i dokładnie zbadane. Na cel ataku wybrano stację radarową w pobliżu miejscowości Bruneval na wybrzeżu Normandii. W związku z tym, że Niemcy wznieśli silne umocnienia nadbrzeżne, uznano, iż desant od strony morza przyniesie wielkie straty atakującym i da obrońcom wystarczająco dużo czasu na zniszczenie instalacji. Podjęto więc decyzję, że będzie to desant spadochronowy, a jedynie ewakuacja odbędzie się drogą morską. W ten sposób można byłoby zaskoczyć Niemców i przejąć urządzenia nietknięte, a jednocześnie zminimalizować ewentualne straty własne.
Tuż przed północą 27 lutego (co poprzedzone było intensywnymi ćwiczeniami i kilkakrotnym przekładaniem terminu ze względu na pogodę) niewielki oddział spadochroniarzy dowodzonych przez majora Johna Frosta wylądował we Francji, kilka kilometrów od celu ataku. Po dotarciu do willi, na której terenie znajdował się radar, zabili oni kilku członków garnizonu niemieckiego, a następnie dostali się do stacji. Najważniejsze elementy radaru wymontował technik towarzyszący oddziałowi. Po wykonaniu zadania Brytyjczycy skierowali się ku plaży. Tam doszło do wymiany ognia z Niemcami, jednak grupie Frosta udało się dostać na pokłady kilku ścigaczy artyleryjskich, które zabrały ich do Wielkiej Brytanii. Rajd zakończył się sukcesem: straty poniesione w czasie operacji były niewielkie, a przywiezione części radaru – wraz z wziętym do niewoli Niemcem obsługującym urządzenie – pozwoliły Brytyjczykom poznać niemieckie postępy w rozwoju techniki radarowej i podjąć odpowiednie kroki dla neutralizacji działań niemieckich urządzeń.
Tło.
Po zakończeniu kampanii francuskiej i ewakuacji wojsk brytyjskich z Dunkierki w ramach operacji Dynamo, zainteresowanie Brytyjczyków skierowane zostało na bombardowania strategiczne Niemiec przez RAF Bomber Command. Jednak straty bombowców, które zaczęły znacznie wzrastać w roku 1941, przekonały wywiad brytyjski, że Niemcy dysponują zaawansowaną technologią radarową. Od dziesięciu lat trwał wyścig między brytyjskimi i niemieckimi naukowcami, przy czym Niemcy znajdowali się na tym samym etapie badań, a bywało, że wyprzedzali Brytyjczyków. Do wybuchu II wojny światowej brytyjskie radary osiągnęły względnie wysoki poziom, głównie dzięki pracom Roberta Watsona-Watta, jakkolwiek były to urządzenia trudne w odczycie i skłonne do pomyłek, a także nie działały efektywnie w czasie nocnych nalotów niemieckich w roku 1940. Inny naukowiec brytyjski, Reginald Victor Jones, który w 1939 roku został pierwszym brytyjskim oficerem wywiadu naukowego i spędził pierwszy rok wojny na badaniach stanu zaawansowania Niemców w pracach nad radarem w porównaniu do stanu wiedzy na Wyspach; w rezultacie tych dociekań uznał, że Niemcy mają już radar.
Po przebadaniu pozyskanych przez wywiad niemieckich dokumentów, szczątków rozbitego bombowca Luftwaffe, gdzie znaleziono rodzaj odbiornika i złamaniu kodów Enigmy, jak również po przesłuchaniu mogących posiadać właściwą wiedzę jeńców, Jones doszedł do wniosku, że sygnały radiowe wysokiej częstotliwości, odbierane na Wyspach a nadawane gdzieś na kontynencie, muszą pochodzić z kierunkowej stacji radarowej. W ciągu kilku miesięcy Jones zdołał zidentyfikować kilka takich stacji radarowych, z których jedna miała służyć wykrywaniu brytyjskich bombowców; był to radar systemu Freya. Jones miał wkrótce otrzymać dowody na istnienie systemu Freya, bowiem samoloty zwiadowcze RAF dostarczyły zdjęcia tajemniczych obiektów w pobliżu Hagi – dwa obrotowe okrągłe talerze średnicy około 7 metrów. Teraz Jones i podlegający mu naukowcy mogli podjąć pracę nad przeciwdziałaniu systemowi, a RAF mógł zacząć lokalizować i niszczyć stacje na własną rękę. Jones znalazł dowody na istnienie kolejnego stopnia rozwojowego systemu Freya, który w kodzie Enigmy był określany mianem „radaru Würzburg”, co potwierdziły zdjęcia dostarczone przez RAF w listopadzie 1941 roku. Urządzenie składało się z parabolicznego zwierciadła o średnicy około 3 m, sprzężonego z wykrywającą brytyjskie bombowce Freyą i kierującego w ich kierunku nocne myśliwce. Oba systemy uzupełniały się wzajemnie: Freya była radarem dalekiego zasięgu, lecz pozbawionym precyzji, tymczasem Würzburg miał znacznie mniejszy zasięg, był natomiast znacznie dokładniejszy. Würzburg miał jeszcze i tę przewagę nad Freyą, że był mniejszy i łatwiejszy w konstrukcji, co pozwoliło na jego budowę w ilościach, jakich Luftwaffe potrzebowało dla obrony kraju.
Przygotowania.
W celu zneutralizowania systemu würzburskiego poprzez opracowanie działań zaradczych Jones i jego zespół musieli wejść w posiadanie ważnych komponentów jednej z istniejących stacji. Jedną z nich wykrył samolot zwiadowczy RAF-u podczas lotu nad wybrzeżem francuskim w pobliżu Hawru. Radar znajdował się na wybrzeżu klifowym na północ od wioski Bruneval, około 19 km od Hawru. Był to dla Brytyjczyków najbliższy taki radar; kilka innych instalacji znajdowało się we Francji, ale w głębi lądu, zaś pozostałe (wykryte) znajdowały się w miejscach tak odległych, jak Rumunia i Bułgaria. W tej sytuacji skierowano zapytanie do admirała Louisa Mountbattena, czy Dowództwo Operacji Połączonych może podjąć się zorganizowania rajdu na Bruneval w celu przechwycenia radaru würzburskiego, przewiezienia jego komponentów do Anglii i gruntownego przebadania. Mountbatten przekazał prośbę zespołu Komitetowi Szefów Sztabów, który po krótkiej naradzie wyraził zgodę. Otrzymawszy pozytywną odpowiedź, Mountbatten zaczął bacznie przyglądać się instalacji w Bruneval i doszedł do wniosku, że wobec wzniesienia przez Niemców silnego systemu obrony nadbrzeżnej w okolicach Bruneval desant od strony morza jest niemożliwy. Uznał, że atakujące siły poniosłyby zbyt wielkie straty i straciły zbyt wiele czasu, by zapobiec zniszczeniu radaru przez obrońców. Przekonany, że kluczowymi elementami powodzenia operacji są szybkość i zaskoczenie, przyjął, że jedynym rozwiązaniem będzie desant z powietrza. 8 stycznia 1942 skontaktował się w związku z tym z dowództwami formowanej od niedawna 1 Dywizji Powietrznodesantowej i 38 Skrzydła RAF pytając, czy mogłyby podjąć się przeprowadzenia takiej operacji. Dowódcy obu jednostek wyrazili zgodę; szczególne zainteresowanie wyrażał dowódca spadochroniarzy, zdaniem którego sukces operacji mógłby znacznie podnieść morale żołnierzy i jednocześnie sprawdzić wartość bojową formacji (byłaby to pierwsza jej akcja bojowa).
Dowódcy obu jednostek byli przekonani, że zarówno spadochroniarze jak i lotnicy będą, po przeszkoleniu, gotowi do akcji z końcem lutego 1942, kiedy to warunki meteorologiczne powinny pozwolić na przeprowadzenie operacji. Ćwiczenia zaczęły się niemal natychmiast, ale napotkano pierwsze problemy: 38 Skrzydło było nową formacją, niezdolną do skierowania do akcji jakiegokolwiek doświadczonego dywizjonu. Do wykonania zadania wyznaczono więc ostatecznie 51 Dywizjon RAF pod dowództwem podpułkownika Percy’ego Pickarda, przy czym dowódcą eskadry, która miała wziąć bezpośrednio udział w akcji, mianowano kapitana Normana. Innym problemem był stan przygotowania kompanii wojsk powietrznodesantowych, jaka miała zostać wybrana do wykonania zadania. Nie było to łatwe, bowiem 1 Dywizja Powietrznodesantowa składała się z zaledwie dwóch batalionów, z których tylko jeden – 1. batalion spadochronowy – miał za sobą kompletne przeszkolenie. Dowódca dywizji, generał-major Browning, pragnący by jego 1. batalion był w każdej chwili gotowy do jakiejś nieprzewidywanej akcji, nakazał więc dowódcy 2. batalionu wskazanie jednej z kompanii z jego oddziału. Wybór padł na kompanię „C”, dowodzoną przez majora Johna Frosta. Kompania była jednak świeżo sformowana i ani major Frost, ani żaden z jego ludzi nie ukończyli jeszcze kursu spadochronowego. Plan przygotowywanej operacji okryty był tak głęboką tajemnicą, że podczas pierwszego spotkania z oficerem łącznikowym dowództwa dywizji major Frost został powiadomiony, że jego kompania ma wziąć udział w grze wojennej, która będzie obserwowana przez wysokich przedstawicieli Ministerstwa Wojny. Powiedziano mu również, że kompania będzie podzielona podczas ćwiczeń na cztery osobne pododdziały, co było wbrew planom Frosta. Dopiero na skutek zgłaszanych oficerom sztabu dywizji przez majora obiekcji, został on poinformowany o zamierzonej operacji zbrojnej, co spowodowało, że Frost wyzbył się wątpliwości i z zapałem przystąpił do szkolenia żołnierzy.
Większość ćwiczeń spadochronowych kompania odbywała na Salisbury Plain w Wiltshire, po czym przetransportowano żołnierzy do Inveraray w Szkocji, gdzie na brzegach Loch Fyne, ćwiczyli załadunek na łodzie desantowe, co miało ich przygotować do ewakuacji drogą morską po zakończeniu rajdu. Po zakończeniu tej części ćwiczeń kompania wróciła na poligon w Wiltshire, gdzie zaczęto uczyć się współpracy z lotnikami z 51 Dywizjonu podczas nocnych skoków z samolotów. Zważywszy, że dywizjon nie miał dotąd do czynienia ze zrzucaniem spadochroniarzy, tę część ćwiczeń można było uznać za udaną. By ćwiczenia miały jak najbardziej realny wymiar, na poligonie wzniesiono makiety instalacji radarowej i pobliskich budynków. W tym samym czasie mjr Frost został przedstawiony komandorowi Cookowi z Royal Australian Navy, który miał dowodzić siłami morskimi przeznaczonymi do ewakuacji kompanii po zakończeniu rajdu, jak również grupą 32 komandosów z 12 Commando. Ci ostatni mieli znajdować się na barkach desantowych i osłaniać ogniem ewakuujących się z plaży spadochroniarzy. Frost spotkał się również z sierżantem-pilotem C.W.H Coxem z RAF, który zgłosił się na ochotnika do udziału w akcji; jako ekspert w dziedzinie radiomechaniki miał zlokalizować radar würzburski, sfotografować urządzenie i zdemontować najważniejsze części, celem przetransportowania ich do Wielkiej Brytanii. Cox miał otrzymać na czas trwania akcji mundur wojsk lądowych i takiż numer identyfikacyjny na wypadek wzięcia uczestników rajdu do niewoli; istniała obawa, że Niemcy – zorientowawszy się, że jedynie on jest w mundurze lotniczym – zainteresowaliby się nim szczególnie. Ministerstwo Wojny nie wyraziło na to jednak zgody.
Informacje na temat radaru w Bruneval zdobywano również w trakcie ćwiczeń, głównie z pomocą francuskiego ruchu oporu, bez czego pozyskanie szczegółowych danych o siłach niemieckich strzegących instalacji byłoby niemożliwe. Zwiad przeprowadziła grupa pod wodzą Gilberta Renault, znanego Brytyjczykom jako 'Remy'. Były dwa główne cele ataku: willa położona około 100 metrów od krawędzi klifu, gdzie znajdowały się urządzenia odbiorcze, a także kilka mniejszych budynków, gdzie skoszarowany był niewielki garnizon. Antena würzburskiego aparatu stała na otwartym terenie pomiędzy willą a klifem. Radar obsługiwany był 24 godziny na dobę przez techników łączności, a strzeżony był przez sieć posterunków obsadzanych przez około 30 żołnierzy; w nieco oddalonych budynkach otoczonych pierścieniem drzew skoszarowanych było dalszych stu żołnierzy i łącznościowców. Pluton piechoty stacjonował na północy, w samym Bruneval, a jego zadaniem była osłona plaży, z której miała nastąpić ewakuacja; umocnienia składały się z jednego umocnionego punktu niedaleko plaży, jak również ze stanowisk karabinów maszynowych na krawędzi klifu. Plaża nie była zaminowana i tylko w kilku miejscach znajdowały się zasieki z drutu kolczastego, była natomiast regularnie patrolowana, a w głębi lądu – jak przypuszczano – znajdowały się zmechanizowane odwody, które w ciągu godziny mogłyby dotrzeć na miejsce. Na podstawie tych informacji Frost postanowił podzielić swą kompanię na pięć 40-osobowych grup, z których każda otrzymała nazwę od sławnych admirałów Royal Navy: Nelson, Jelicoe, Hardy, Drake i Rodney. Grupa Nelson miała oczyścić z nieprzyjaciela i zabezpieczyć pozycje nad plażą, podczas gdy grupy Jellicoe, Hardy i Drake miały przechwycić radar i pobliską willę zajmowaną przez łącznościowców z Luftwaffe i ich ochronę; Rodney była grupą rezerwową, która miała zająć stanowiska pomiędzy radarem a kierunkiem, z którego spodziewano się ewentualnej odsieczy. Uznano, że najlepsze warunki do przeprowadzenia rajdu to pełnia księżyca (dobra widoczność) i przypływ (możność podejścia jednostek desantowych jak najbliżej brzegu), co automatycznie zawężało możliwość przeprowadzenia akcji do czterech nocy pomiędzy 24 i 27 lutego. 23 lutego przeprowadzono próbną akcję, która zakończyła się kompletnym fiaskiem mimo idealnych warunków pogodowych i braku rzeczywistego przeciwnika: jedna z łodzi desantowych mających ewakuować spadochroniarzy weszła na mieliznę około 50 metrów od brzegu i została zepchnięta na głębszą wodę wysiłkiem całej kompanii C.
Rajd kompanii C.
Data ataku była kilkakrotnie odkładana ze względu na złą pogodę, aż wreszcie 27 lutego warunki okazały się idealne. Siły nawodne komandora Cooka wyszły w morze po południu, a wieczorem wystartowały transportowe Whitleye 51 Dywizjonu niosące na pokładach spadochroniarzy z kompanii C. Samoloty przebyły Kanał bez niespodzianek i choć nad wybrzeżem napotkały ciężki ogień zaporowy baterii przeciwlotniczych, bez strat dotarły na wyznaczone miejsca zrzutu w pobliżu instalacji radarowej. Lądowanie obyło się bez strat, aczkolwiek część grupy 'Nelson' zrzucona została o 3 kilometry dalej. Gdy poszczególne grupy zebrały się i pozbierały zrzucone w zasobnikach wyposażenie, ruszyły wykonać zadania. Grupy 'Jellicoe', 'Hardy' i 'Drake' nie napotkały nieprzyjaciela i gdy dotarły do willi major Frost rozkazał otworzyć ogień. Jeden żołnierz Wehrmachtu został zabity, gdy zaczął strzelać z okna na piętrze, a dwaj inni zostali wzięci do niewoli. W czasie przesłuchania jeńcy zeznali, że większość garnizonu stacjonuje w głębi lądu. W pobliskich budynkach było jednak sporo żołnierzy nieprzyjaciela, którzy – zaalarmowani strzałami – otworzyli ogień zabijając jednego ze spadochroniarzy. Wymiana ognia stawała się coraz bardziej intensywna, a ponadto zauważono nieprzyjacielskie pojazdy zbliżające się od strony lasu; to bardzo niepokoiło Frosta, szczególnie że jego radiostacja przestała działać, więc stracił łączność z pozostałymi grupami, szczególnie zaś z grupą 'Nelson', której zadaniem było zabezpieczenie plaży. Jedna część planu działała jednak sprawnie: sierż. Cox z kilkoma saperami przybył na czas, rozmontował komponenty radaru i zapakował je na specjalnie skonstruowany w tym celu wózek.
Major Frost, mając już to, co było celem rajdu i będąc pod silnym nieprzyjacielskim ogniem, wydał grupom rozkaz wycofania się na plaże ewakuacyjne. Wkrótce okazało się jednak, że grupa 'Nelson' nie wykonała zadania; niemieckie karabiny maszynowe znad klifu zaczęły ostrzeliwać wycofujących się Brytyjczyków, co przypłacił życiem jeden z podoficerów. W tej sytuacji major Frost kazał grupie 'Rodney' i kilkunastu obecnym z grupy 'Nelson' zlikwidować gniazda karabinów maszynowych, podczas gdy sam, na czele pozostałych grup wrócił do willi, ponownie obsadzonej przez nieprzyjaciela. Po oczyszczeniu willi z Niemców Frost wrócił na plażę, gdzie okazało się, że gniazda karabinów maszynowych zostały zlikwidowane, bowiem dotarła na miejsce ta część grupy 'Nelson', która została zrzucona w niewłaściwym miejscu. Tymczasem, a była już godzina 2.15, jednostki komandora Cooka nie dawały znaku życia. Frost nakazał grupie 'Nelson' bronić podejść do plaży od strony lądu, po czym wystrzelił rakietę sygnalizacyjną, co spowodowało, że siły nawodne wkrótce nadciągnęły. Zgodnie ze wstępnym planem operacji do plaży miały podchodzić dwie łodzie desantowe jednocześnie, ale w czasie ćwiczeń okazało się, że nie daje to zadowalających wyników, w związku z powyższym na plaży wylądowało sześć (tj. wszystkie) jednostek jednocześnie, przy czym komandosi z 12 Commando otwarli natychmiast ogień do Niemców na szczycie klifu. Pośpiech i nagła zmiana planu spowodowały, że niektóre jednostki desantowe opuszczały plażę przeładowane, podczas gdy inne niemal puste. Niezależnie od tego zdemontowane części radaru oraz jeńców niemieckich ewakuowano bez problemów, a niemal cała kompania została zabrana z plaży i dowieziona przez łodzie desantowe do szybkich ścigaczy artyleryjskich, które przetransportowały ją bezpiecznie do brzegów brytyjskich. W drodze powrotnej Frost dowiedział się, że siły komandora Cooka nie odebrały odeń żadnego sygnału radiowego, a większość czasu zajęło im unikanie patrolowych okrętów niemieckich, które omal ich nie wykryły. Droga powrotna do portów brytyjskich odbyła się już bez przeszkód, tym bardziej, że eskorta powiększyła się o 4 niszczyciele i osłonę samolotów myśliwskich Spitfire.
Rezultaty.
Sukces rajdu na Bruneval okazał się brzemienny w skutki. Po pierwsze zakończone powodzeniem uderzenie na niemieckie instalacje na terenach okupowanych bardzo wzmocniło morale brytyjskiej opinii publicznej, a to za sprawą brytyjskich mediów, które omawiały tę sprawę przez kilka tygodni. Premier Winston Churchill interesował się akcją osobiście i 3 marca zwołał posiedzenie gabinetu, podczas którego wysłuchano sprawozdania majora Frosta i kilku innych oficerów biorących udział w akcji. W rezultacie przyznanych zostało uczestnikom kilka odznaczeń. 15 maja 1942 roku specjalny dodatek "London Gazette" informował o 19 odznaczeniach: Frost otrzymał Military Cross (MC), Cook Distinguished Service Cross (DSC), a Cox Military Medal (MM); ponadto przyznano dwa kolejne DSC i kilka innych odznaczeń. Sukces ten skłonił ponadto Ministerstwo Wojny do rozbudowy istniejących brytyjskich wojsk powietrznodesantowych, poprzez utworzenie specjalnej Battle School w Derbyshire w kwietniu 1942 roku i pułku spadochronowego, a także przekształcenia kilku batalionów piechoty w bataliony powietrznodesantowe w sierpniu 1942 roku.
Kolejnym ważnym rezultatem rajdu była wiedza, jaką zdobyli brytyjscy naukowcy. Przebadanie zdobytych komponentów wykazało, że Niemcy wprowadzili w swym radarze system modularny, który polepszył sprawność obsługi i pozwolił na poprawę błędów wcześniejszych radarów, także brytyjskich. Potwierdziły to przesłuchania wziętego do niewoli niemieckiego łącznościowca. Doprowadziło to także do wniosku, że ostatnio zastosowane przeciwdziałania, znane pod kodową nazwą "Window" (pocięta w paski folia aluminiowa zrzucana z samolotów), sprawdza się także w odniesieniu do radaru würzburskiego. Skuteczność dipoli odbijających została potwierdzona podczas nalotów na Hamburg w roku 1943, kiedy to bombowce użyły systemu "Window", wprowadzając w błąd radary niemieckie.

</doc>
<doc id="2180339" url="https://pl.wikipedia.org/wiki?curid=2180339" title="Mertendorf (Saksonia-Anhalt)">
Mertendorf (Saksonia-Anhalt)

Mertendorf – gmina w Niemczech, w kraju związkowym Saksonia-Anhalt, w powiecie Burgenland, wchodzi w skład gminy związkowej Wethautal.
Gmina powstała 1 stycznia 2010 z połączenia trzech gmin: Görschen, Löbitz i Mertendorf.

</doc>
<doc id="2180341" url="https://pl.wikipedia.org/wiki?curid=2180341" title="Mertendorf">
Mertendorf

Niemcy:

</doc>
<doc id="2180342" url="https://pl.wikipedia.org/wiki?curid=2180342" title="Schönburg (Saksonia-Anhalt)">
Schönburg (Saksonia-Anhalt)

Schönburg – gmina w Niemczech, w kraju związkowym Saksonia-Anhalt, w powiecie Burgenland, wchodzi w skład gminy związkowej Wethautal.

</doc>
<doc id="2180343" url="https://pl.wikipedia.org/wiki?curid=2180343" title="Schönburg">
Schönburg

Niemcy:
Inne:
Zobacz też:

</doc>
<doc id="2180344" url="https://pl.wikipedia.org/wiki?curid=2180344" title="Schoenburg">
Schoenburg



</doc>
<doc id="2180345" url="https://pl.wikipedia.org/wiki?curid=2180345" title="Will Hubbard">
Will Hubbard

Will Hubbard (ur. 25 lutego 1895 w Todmorden, zm. 1 lutego 1969 w Melbourne) – brytyjski asów myśliwskich okresu I wojny światowej. Odniósł 10 zwycięstw powietrznych.
Will Hubbard był synem Williama Hubbarda, urodził się w rodzinnym pubie "the Rope and Anchor Inn" w Todmorden, West Yorkshire. W 1914 roku służył w Warwickshire Yeomanry, jednostce kawalerii. Przed rozpoczęciem służby w Royal Flying Corps służył w Royal Naval Motor Squadron. Karierę pilota rozpoczął na początku 1918 roku. Po przejściu szkolenia z pilotażu został skierowany do No. 3 Squadron RAF. Pierwsze zwycięstwo powietrzne odniósł 2 maja 1918 roku na samolocie Sopwith Camel w okolicach Arras. Kolejne dwa zwycięstwa odniósł 14 maja w okolicach Vaux. Piąte dające mu tytuł asa myśliwskiego odniósł 9 czerwca nad niemieckim samolotem Albatros C. Zwycięstwo to odniósł razem z innymi asami swojej jednostki: Douglasem Bellem i Lloydem Hamiltonem.
26 sierpnia 1918 roku po zestrzeleniu 7 samolotu wroga, samolot Hubbarda uległ awarii, silnik odmówił posłuszeństwa. Hubbard wylądował na ziemi niczyjej, jednak pomimo obstrzału udało mu się wystartować i przelecieć na swoją stronę.
Ostatnie dziesiąte zwycięstwo odniósł 29 października 1918 roku. Hubbard zestrzelił niemieckiego Fokkera D.VII. W tym też miesiącu został mianowany kapitanem.
Poz zakończeniu wojny pracował w General Motors w Melbourne. W czasie II wojny światowej służył w Royal Australian Air Force. Zginął w wypadku samochodowym w 1969 roku.

</doc>
<doc id="2180347" url="https://pl.wikipedia.org/wiki?curid=2180347" title="Hobbit (trylogia filmowa)">
Hobbit (trylogia filmowa)

Hobbit () – trylogia filmowa produkcji amerykańsko-nowozelandzkiej, łącząca gatunek fantasy z filmem przygodowym. Jest to filmowa adaptacja powieści "Hobbit, czyli tam i z powrotem" autorstwa J.R.R. Tolkiena, wprowadzana do kin jako prequel trylogii filmowej "Władca Pierścieni". Producentem, współscenarzystą i reżyserem całego projektu jest Peter Jackson.
Początkowo "Hobbit" miał składać się z dwóch części, jednak w lipcu 2012 roku Peter Jackson poinformował, iż w związku ze sporą ilością wciąż niezrealizowanego materiału literackiego, ekipa wróci na plan i nakręci dodatkowe zdjęcia, całość zaś zostanie zaprezentowana w trzech filmach. Światowa premiera pierwszego obrazu z serii, zatytułowanego ' ("The Hobbit: An Unexpected Journey"), miała miejsce 28 listopada 2012 roku. Drugi film, ' ("The Hobbit: The Desolation of Smaug"), pojawił się w kinach 13 grudnia 2013, zaś trzeci, "Hobbit: Tam i z powrotem", miał mieć premierę 18 lipca 2014, jednak 28 lutego 2013 roku MGM wydało oświadczenie prasowe zgodnie z którym premierę filmu przesunięto na 17 grudnia 2014. W kwietniu 2014 roku zmieniono tytuł trzeciej części na "The Hobbit: The Battle of the Five Armies" ("").
Wśród obsady znalazło się kilkoro aktorów grających te same role, co w ekranizacji "Władcy Pierścieni", m.in. Ian McKellen, Andy Serkis, Ian Holm, Hugo Weaving, w tym także ci, których postaci nie występują w książce "Hobbit": Cate Blanchett, Christopher Lee, Elijah Wood i Orlando Bloom. Kilka osób wystąpiło znów w ekipie filmowej: współscenarzyści Fran Walsh i Philippa Boyens, ilustratorzy John Howe i Alan Lee, dyrektor artystyczny Dan Hennah oraz operator Andrew Lesnie. Rekwizyty zapewniło znów Wētā Workshop, a Weta Digital ponownie opracowało efekty specjalne. Muzykę do filmu skomponował Howard Shore, kompozytor ścieżki dźwiękowej do "Władcy Pierścieni".
Zdjęcia rozpoczęły się 21 marca 2011 roku w Nowej Zelandii i zakończyły 6 lipca 2012 roku tamże. W związku z decyzją o podzieleniu przedsięwzięcia na trzy obrazy, w wakacje 2013 roku twórcy udali się na plan w celu dokręcenia brakujących scen do trzeciej części.
Produkcja.
Peter Jackson i Fran Walsh wyrazili zainteresowanie ekranizacją Hobbita w 1995, miała to być pierwsza część trylogii (dwie pozostałe opierałyby się na "Władcy Pierścieni"). Pomysł ten jednak upadł, gdy zapadła decyzja o realizacji całej trylogii jedynie na podstawie "The Lord of the Rings". Ostatecznie postanowiono podzielić "Hobbita" na dwa osobne filmy.
W kwietniu 2008 na stanowisku reżysera został obsadzony Guillermo del Toro. Preprodukcja rozpoczęła się w sierpniu 2008, scenariusz pisali Del Toro, Jackson, Walsh oraz Philippa Boyens. Del Toro napisał scenariusz do pierwszej części obrazu, zaś Jackson, Walsh i Boyens do drugiej. Następnie zamienili się tekstami i wnieśli poprawki. Początkowo zakładano, że pierwsza część filmu będzie ekranizacją książki, a druga pomostem pomiędzy historią "Hobbita" i "Władcy Pierścieni", jednak w 2009 roku w wywiadzie dla magazynu "Empire" del Toro zapowiedział, że obie części ekranizacji będą oparte na powieści "Hobbit, czyli tam i z powrotem". Z powodu opóźnień w produkcji Del Toro zrezygnował z reżyserii filmów w maju 2010. W październiku 2010 New Line Cinema, Warner Bros. i MGM ogłosiły podpisanie kontraktu, na mocy którego Jackson miał reżyserować oba filmy w 3D. Jackson nieco zmienił plany w 2012 roku, decydując, że z racji dużej ilości niewykorzystanego materiału, zamiast dwóch, powstaną trzy filmy ekranizujące powieść.
Zdjęcia rozpoczęły się 21 marca 2011. Film był kręcony kamerami cyfrowymi RED EPIC, Jackson wykorzystał 30 ich sztuk na planie filmowym. W kwietniu 2011 reżyser ujawnił, że zdjęcia do filmu powstają przy użyciu 48 klatek na sekundę zamiast standardowych 24. Zabieg miał na celu poprawę jakości i płynności obrazu. Po pierwszych pokazach roboczej wersji filmu technika 48 klatek została ostro skrytykowana. Dziennikarze i widzowie zgodnie twierdzili, iż sprawdza się ona w przypadku krajobrazów, które „zapierały dech w piersiach”, a ich zdaniem inne ujęcia wyglądały niefilmowo, a także zbyt realistycznie, a wrażenie przypominało oglądanie „opery mydlanej na telewizorze HD”. Warner Bros. postanowiło wydać broszurę informującą widzów o użytej technologii oraz poinformowało, że tylko część kopii filmu będzie dystrybuowana w formacie 48 klatek na sekundę.

</doc>
<doc id="2180348" url="https://pl.wikipedia.org/wiki?curid=2180348" title="Yves Laroche">
Yves Laroche



</doc>
<doc id="2180350" url="https://pl.wikipedia.org/wiki?curid=2180350" title="Sam Bewley">
Sam Bewley

 
Sam Bewley (ur. 22 lipca 1987 w Rotorua) – nowozelandzki kolarz torowy i szosowy, zawodnik należącej do dywizji UCI WorldTeams drużyny Mitchelton-Scott. Dwukrotny brązowy medalista olimpijski i trzykrotnie brązowy mistrzostw świata.
Kariera.
Dwa razy występował w igrzyskach olimpijskich. W 2008 roku w Pekinie zdobył brązowy medal (razem z Haydenem Roulstonem, Markiem Ryanem i Jessem Sergentem) w wyścigu na dochodzenie drużynowo. Sukces powtórzył cztery lata później podczas igrzysk w Londynie. Brązowy medalista mistrzostw świata i srebrny igrzysk Wspólnoty Narodów w 2010 roku oraz mistrz świata juniorów (2005) w drużynowym wyścigu na dochodzenie.

</doc>
<doc id="2180351" url="https://pl.wikipedia.org/wiki?curid=2180351" title="Linia kolejowa nr 322">
Linia kolejowa nr 322

Linia kolejowa nr 322 – jednotorowa, normalnotorowa linia kolejowa w województwie dolnośląskim, łącząca posterunek odgałęźny Kłodzko Nowe ze stacją Stronie Śląskie. Jest to linia niezelektryfikowana. Obecnie linia jest nieużywana w ruchu pasażerskim, planowane było jego przywrócenie po remoncie szlaku, który miał się zakończyć około 2018 roku. Aktualnie na linii prowadzony jest ruch towarowy (na odcinku do Ołdrzychowic Kłodzkich – Kopalnia Dolomitu).
Historia linii.
Linia kolejowa z Kłodzka do dzisiejszego Stronia Śląskiego została otwarta 14 listopada 1897 r. po trzech latach budowy. Zwana była "Bieletalbahn" lub "Landecker Biele Bahn", czyli Kolej Doliny Białej Lądeckiej. Stacja końcowa linii przypisana była wówczas do wsi Schreckendorf, dzisiejszego Strachocina. Po II wojnie światowej wieś ta została wchłonięta przez intensywnie rozwijające się Stronie Śląskie, stąd dzisiejsza nazwa stacji.
Na linii powstały 64 obiekty drogowe, w tym zaledwie 2 mosty.

</doc>
<doc id="2180352" url="https://pl.wikipedia.org/wiki?curid=2180352" title="The Adventures of Willy Beamish">
The Adventures of Willy Beamish

The Adventures of Willy Beamish – komputerowa gra przygodowa stworzona przez firmę Dynamix w nowo zaprojektowanym systemie DGDS - Dynamix Game Development System. Gra swoją premierę miała w 1991 roku na platformy Amiga i MS-DOS (dla tej ostatniej także w wersji CD z dygitalizowaną mową). Rok później pojawiła się na Macintosha, a dwa lata później dla SEGA CD (wyłącznie w wersji z dygitalizowaną mową).
Fabuła.
Gracz wciela się w postać dziewięciolatka - Willy'ego Beamisha. Zaczął się okres wakacji, a jedynym jego marzeniem jest wzięcie udziału w zawodach komputerowych w Nintari. Wpisowe jest jednak drogie. Willy nie może liczyć na pomoc rodziców, gdyż na nieszczęście jego ojciec stracił pracę. Musi więc w jakiś sposób zdobyć pieniądze. Zwykłe prace domowe, w postaci mycia samochodu ojca czy skoszenie trawnika, są dobrą formę na poprawę kieszonkowego budżetu, lecz nie na tyle, aby w szybkim tempie uzbierać niezbędne 2500 dolarów wpisowego. Willy musi zdobyć pieniądze, a jednocześnie prowadzić życie rodzinne wykonując polecenia ojca i matki, dbając o to, aby ich poziom niezadowolenia nie był wysoki.
Gra podzielona jest na kilka dni, które kończą się snem Willy'ego. Wiele czynności jest możliwych do wykonania tylko w określonym dniu a i nawet godzinie. Warto więc obserwować czas na zegarku, który Willy nosi w plecaku. Nie można zapominać o codziennej praktyce w Nintari oraz o jedzeniu czy wyprowadzaniu psa.
Rozgrywka jest liniowa, choć nie wszystkie czynności należy wykonywać. Na przykład, sposobów wyjścia ze szkoły pierwszego dnia gry jest kilka. Wielu osób możemy nie spotkać, nie prowadzić z nimi konwersacji, a jednocześnie nadal ukończyć grę.
Wykonanie.
Grafika w grze została wykonania w ręcznie rysowanym, komiksowym, animowanym stylu. Większość czynności wywołanych akcją gracza jest obrazowanych stosowną animacją, która może przyczynić się do rozwoju fabuły jak i do klęski gracza, który może zakończyć zabawę.

</doc>
<doc id="2180353" url="https://pl.wikipedia.org/wiki?curid=2180353" title="Wethau (gmina)">
Wethau (gmina)

Wethau – gmina w Niemczech, w kraju związkowym Saksonia-Anhalt, w powiecie Burgenland, wchodzi w skład gminy związkowej Wethautal.
1 stycznia 2010 do gminy Wethau przyłączono gminę Gieckau.

</doc>
<doc id="2180354" url="https://pl.wikipedia.org/wiki?curid=2180354" title="Wethau">
Wethau

Niemcy:
Zobacz też:

</doc>
<doc id="2180356" url="https://pl.wikipedia.org/wiki?curid=2180356" title="Catalina Cristea">
Catalina Cristea



</doc>
<doc id="2180357" url="https://pl.wikipedia.org/wiki?curid=2180357" title="Marc Ryan">
Marc Ryan

Marc Ryan (ur. 14 października 1982 w Timaru) – nowozelandzki kolarz torowy i szosowy, dwukrotny medalista olimpijski oraz czterokrotny medalista mistrzostw świata.
Kariera.
Pierwsze sukcesy w karierze Marc Ryan osiągnął w 2005 roku, kiedy na igrzyskach Oceanii zdobył złoty medal w drużynowym wyścigu na dochodzenie oraz srebrne w wyścigu indywidualnym i punktowym. Podczas igrzysk Wspólnoty Narodów w Melbourne w 2006 roku zdobył brązowy medal w drużynie. Wynik ten reprezentacja Nowej Zelandii w składzie: Sam Bewley, Hayden Roulston, Marc Ryan i Jesse Sergent powtórzyła na igrzyskach olimpijskich w Pekinie w 2008 roku oraz igrzyskach w Londynie w 2012 roku, gdzie Roulstona zastąpił Aaron Gate. W międzyczasie zdobył w tej samej konkurencji kolejne brązowe medale podczas mistrzostw świata w Pruszkowie w 2009 roku i rozgrywanych trzy lata później mistrzostw świata w Melbourne. W 2014 roku brał udział w mistrzostwach świata w Cali, gdzie ponownie był trzeci w drużynie, ponadto zajmując też trzecie miejsce w wyścigu indywidualnym. Wyprzedzili go jedynie Australijczyk Alexander Edmondson oraz Szwajcar Stefan Küng. Wielokrotnie zdobywał medale mistrzostw kraju, zarówno w kolarstwie torowym, jak i szosowym.

</doc>
<doc id="2180362" url="https://pl.wikipedia.org/wiki?curid=2180362" title="Jesse Sergent">
Jesse Sergent

Jesse Sergent (ur. 8 lipca 1988 w Feilding) – były nowozelandzki kolarz torowy i szosowy, dwukrotny medalista olimpijski i czterokrotny medalista mistrzostw świata.
Kariera.
Jeden raz występował w igrzyskach olimpijskich. W 2008 roku w Pekinie zdobył brązowy medal (razem z Haydenem Roulstonem, Marcem Ryanem i Samem Bewleyem) w wyścigu na dochodzenie drużynowo. Srebrny indywidualnie i dwukrotnie brązowy medalista w drużynie podczas mistrzostw świata seniorów oraz mistrz świata juniorów (2005) w drużynowym wyścigu na dochodzenie. Srebrny medalista Igrzysk Wspólnoty Narodów w 2010 roku w drużynowym wyścigu na dochodzenie.
Trzeci kolarz wyścigu szosowego Olympia's Tour w 2010 roku i zwycięzca Driedaagse van West-Vlaanderen rok później.
W lipcu 2016 roku ogłosił zakończenie kariery w związku z problemami zdrowotnymi.

</doc>
<doc id="2180365" url="https://pl.wikipedia.org/wiki?curid=2180365" title="Molauer Land">
Molauer Land

Molauer Land – gmina w Niemczech, w kraju związkowym Saksonia-Anhalt, w powiecie Burgenland, wchodzi w skład gminy związkowej Wethautal. Powstała 1 stycznia 2010 z połączenia czterech gmin: Abtlöbnitz, Casekirchen, Leislau oraz Molau.

</doc>
<doc id="2180366" url="https://pl.wikipedia.org/wiki?curid=2180366" title="Sejm inkwizycyjny 1592">
Sejm inkwizycyjny 1592

Sejm inkwizycyjny (7 września – 19 października 1592) – na sejmie tym ujawnione zostały tajne projekty królewskie dotyczące przymierza z Habsburgami. Dokumenty te wywołały oburzenie szlachty i spowodowały ostry atak na króla ze strony Jana Zamoyskiego.

</doc>
<doc id="2180372" url="https://pl.wikipedia.org/wiki?curid=2180372" title="Ángeles Montolio">
Ángeles Montolio

Ángeles Montolio (ur. 6 sierpnia 1975 w Barcelonie) – hiszpańska tenisistka, reprezentantka kraju w Fed Cup.
Kariera tenisowa.
Zawodową tenisistką Montolino była w latach 1990–2003.
W swojej karierze wygrała dwanaście turniejów singlowych i jeden deblowy w cyklu ITF. W rozgrywkach rangi WTA Tour zwyciężyła trzykrotnie w grze singlowej, w Porto, Estoril i Bol, a także osiągnęła finały w Madrycie i Palermo. Największe sukcesy w turniejach wielkoszlemowych Montolino to dotarcie do trzeciej rundy podczas Wimbledonu 2001, US Open 1999 i US Open 2001.
W 1994 i 2002 reprezentowała Hiszpanię w Fed Cup triumfując w dwóch meczach deblowych i ponosząc jedną porażkę w singlu.
W rankingu gry pojedynczej Montolino najwyżej była na 22. miejscu (25 lutego 2002), a w klasyfikacji gry podwójnej na 114. pozycji (21 kwietnia 1997).

</doc>
<doc id="2180373" url="https://pl.wikipedia.org/wiki?curid=2180373" title="Michałowicki Potok">
Michałowicki Potok

Michałowicki Potok (niem. "Grundfloss") – potok, prawy dopływ Kamiennej.
Potok płynie w Sudetach Zachodnich w północno-zachodniej części Karkonoszy, w północno-zachodniej części Pogórza Karkonoskiego. Jego źródła znajdują się w Michałowicach. Płynie na północny zachód, dość stromo, wcinając się głęboką doliną pomiędzy Drewniakiem i Złotym Widokiem na południu a Piechowicką Górą północy. Uchodzi do Kamiennej w górnej części Piechowic.
Płynie po granicie i jego zwietrzelinie. Dolna część zlewni Michałowickiego Potoku porośnięta jest górnoreglowymi lasami świerkowymi. W górnej części, w Michałowicach Michałowicki Potok przecina niebieski szlak turystyczny z Piechowic na Przełęcz pod Śmielcem.

</doc>
<doc id="2180376" url="https://pl.wikipedia.org/wiki?curid=2180376" title="Jaworowy Grzbiet">
Jaworowy Grzbiet

Jaworowy Grzbiet (słow. "Javorový hrebeň") – krótka grań odchodząca na południe od Suchego Wierchu Kondrackiego (1890 m) w Tatrach Zachodnich. Na mapach jej nazwa zwykle nie jest tłumaczona na język polski, lecz podpisywana jest po słowacku. Grań ta opada do Doliny Cichej powyżej Polany pod Jaworem. W kierunku od góry na dół, czyli z północy na południe, kolejno wyróżnia się w niej:
Nazwę przełączek oraz Jaworowe Brdo wprowadził do literatury Władysław Cywiński.
Jaworowy Grzbiet stanowi wschodnie obramowanie Dolinki Rozpadłej w górnej części i Jaworowego Żlebu w dolnej części. Wschodnie stoki Jaworowego Grzbietu opadają do Wielkiego Żlebu Kondrackiego. Grzbiet jest częściowo zarośnięty kosodrzewiną, częściowo piarżysty, a częściowo trawiasty. Wschodnie i zachodnie stoki strome, a ich podnóża to prawdziwie polawinowy krajobraz. Olbrzymie lawiny schodzące po obu stronach Jaworowego Grzbietu wyrywają darń i powodują, że koryto żlebów wyszlifowane jest do gołej skały, a lasy u podnóża zniszczone.
Jaworowym Grzbietem nie prowadzi żaden znakowany szlak turystyczny. Dla taterników ma on jednak duże znaczenie. W zimie prowadzi nim jedyna w tej okolicy bezpieczna droga (tzn. bez zagrożenia lawinowego) z Doliny Cichej na główną grań.

</doc>
<doc id="2180377" url="https://pl.wikipedia.org/wiki?curid=2180377" title="Angeles Montolio">
Angeles Montolio



</doc>
<doc id="2180380" url="https://pl.wikipedia.org/wiki?curid=2180380" title="Angern">
Angern



</doc>
<doc id="2180381" url="https://pl.wikipedia.org/wiki?curid=2180381" title="Altenhausen">
Altenhausen

Niemcy:

</doc>
<doc id="2180382" url="https://pl.wikipedia.org/wiki?curid=2180382" title="Piekielnik (dopływ Kamiennej)">
Piekielnik (dopływ Kamiennej)

Piekielnik (niem. ) – potok, prawy dopływ Kamiennej.
Potok płynie w Sudetach Zachodnich w północno-zachodniej części Karkonoszy, w północno-zachodniej części Pogórza Karkonoskiego. Jego źródła znajdują się na wschód od Michałowic. Płynie na północ, dość stromo, wcinając się głęboką doliną pomiędzy Młynikiem na wschodzie a Piechowicką Górą na zachodzie. Uchodzi do Kamiennej w środkowej części Piechowic.
Płynie po granicie i jego zwietrzelinie. Zlewnia Piekielnika porośnięta jest górnoreglowymi lasami świerkowymi. W dolnym biegu, przed ujściem potok przecina żółty szlak turystyczny z Piechowic na Grzybowiec.

</doc>
<doc id="2180384" url="https://pl.wikipedia.org/wiki?curid=2180384" title="Jaworowa Kopa">
Jaworowa Kopa



</doc>
<doc id="2180385" url="https://pl.wikipedia.org/wiki?curid=2180385" title="Bergen Street (stacja metra na Eastern Parkway Line)">
Bergen Street (stacja metra na Eastern Parkway Line)

Bergen Street – stacja metra nowojorskiego, na linii 2, 3 i 4. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Atlantic Avenue i Grand Army Plaza. Została otwarta 23 sierpnia 1920.

</doc>
<doc id="2180386" url="https://pl.wikipedia.org/wiki?curid=2180386" title="Grand Army Plaza (stacja metra)">
Grand Army Plaza (stacja metra)

Grand Army Plaza – stacja metra nowojorskiego, na linii 2, 3 i 4. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Bergen Street i Eastern Parkway – Brooklyn Museum. Została otwarta 23 sierpnia 1920.

</doc>
<doc id="2180387" url="https://pl.wikipedia.org/wiki?curid=2180387" title="Józef Kazimierz Jakubowski">
Józef Kazimierz Jakubowski

Józef Kazimierz Jakubowski (ur. 11 marca 1861 w Tarnowie, zm. 30 stycznia 1942 tamże) − prawnik, podróżnik, inicjator powstania i pierwszy dyrektor Muzeum Miejskiego w Tarnowie.
Ojciec Józefa, Kazimierz Jakubowski, był znanym tarnowskim publicystą i redaktorem. Po ukończeniu tarnowskiego gimnazjum, Józef Jakubowski rozpoczął studia na Wydziale Prawa Uniwersytetu Jagiellońskiego. Ukończył je w 1883 roku, po czym rozpoczął pracę jako prokurator, najpierw w Tarnowie, następnie w Rzeszowie. W 1899 roku powrócił do pracy w tarnowskiej prokuraturze. Na emeryturę przeszedł w 1921 roku, po czym otworzył własną kancelarię adwokacką.
W 1904 roku odbył wyprawę na Spitsbergen, opisaną w wydanej rok później książce "Do granic wiecznego lodu. Kartki z podróży w lipcu 1904 roku z Kilonii brzegami Norwegii na Spitsbergen i do 80o 34' półn. szerok. odbytej". Ponadto podróżował do Afryki Północnej, w góry Atlas oraz w Alpy Wysokie.
W Tarnowie znany był jako działacz społeczny i samorządowy. W 1926 roku został wybrany do rady miejskiej, pełniąc w zarządzie miasta funkcję asesora i drugiego zastępcy burmistrza. Do najważniejszych jego inicjatyw należą: założenie w 1927 roku Muzeum Miejskiego (obecne Muzeum Okręgowe w Tarnowie), którego został pierwszym dyrektorem oraz sprowadzenie do Tarnowa prochów generała Józefa Bema i umieszczenie ich w mauzoleum w Ogrodzie Strzeleckim w 1929 roku. Na skutek jego zabiegów powstała w mieście Komisja Opieki nad Zabytkami Przeszłości. Był również prezesem lokalnej organizacji Polskiego Czerwonego Krzyża.
Zmarł w Tarnowie 30 stycznia 1942 roku i został pochowany na Starym Cmentarzu.

</doc>
<doc id="2180388" url="https://pl.wikipedia.org/wiki?curid=2180388" title="Cicha Pomoc">
Cicha Pomoc



</doc>
<doc id="2180389" url="https://pl.wikipedia.org/wiki?curid=2180389" title="Karol Bacz">
Karol Bacz

Karol Józef Bacz (ur. 18 października 1900 w Krakowie, zm. 23 listopada 1984 w Warszawie) − polski oficer, żołnierz I Brygady Legionów Polskich, Wojska Polskiego i Korpusu Ochrony Pogranicza, Straży Granicznej, a po zakończeniu II wojny światowej Wojsk Ochrony Pogranicza. Jego imię nosi Morski Oddział Straży Granicznej.
Życiorys.
Karol Bacz pochodził z rodziny krakowskiego pracownika kolei, Wincentego Bacza i Zofii Ciapały. Był piątym z sześciorga ich dzieci. Od 1911 uczył się w Gimnazjum św. Anny. Po wybuchu I wojny światowej przerwał naukę i 5 lutego 1915 wstąpił jako ochotnik do Legionów Polskich. Zataił przy tym swój wiek, podając o rok wcześniejszą datę urodzenia. Do 1917 służył w 5 pułku piechoty Legionów. Po kryzysie przysięgowym został przeniesiony do c. i k. 13 pułku piechoty. W czerwcu 1918 ukończył Szkołę Oficerów Rezerwy c. i k. I Korpusu w Opawie i do końca wojny służył jako dowódca plutonu w 7 kompanii c. i k. 100 pułku piechoty.
10 listopada 1918 powrócił do 5 pp Leg. formującego się Wojska Polskiego. Po promocji do stopnia sierżanta, w lutym 1919 został przeniesiony do 1 pułku piechoty Legionów. Służył w nim jako dowódca plutonu, jeszcze w tym samym roku awansując na stopień podporucznika, a w kwietniu 1920 porucznika. Wziął udział w wojnie polsko-bolszewickiej, wyróżniając się odwagą w walkach: pod Józefowem 3 stycznia, Parczewem 16 sierpnia, w Białymstoku 22 sierpnia, pod Lidą 27 września i nad Serweczem 14 października 1920.
Po zakończeniu wojny polsko-bolszewickiej Karol Bacz powrócił do nauki w Gimnazjum św. Anny w Krakowie. Po zaliczeniu egzaminu dojrzałości odbył dwa kursy szkoleniowe dla oficerów w Szkole Podchorążych Piechoty. W październiku 1922 został dowódcą kompanii w 1 pp Leg. 31 marca 1924 awansował do stopnia kapitana ze starszeństwem z dniem 1 lipca 1923 i 159. lokatą w korpusie oficerów piechoty. Z dniem 20 października 1924 został przeniesiony do organizującego się Korpusu Ochrony Pogranicza. W 5 batalionie granicznym pełnił kolejno funkcję dowódcy kompanii i kwatermistrza batalionu, tymczasowo również szefa sztabu 3 Brygady Ochrony Pogranicza. Do połowy 1929 służył w Korpusie Ochrony Pogranicza.
W 1929 został ponownie przeniesiony do Wojska Polskiego, pełniąc przez kolejne dwa lata funkcję kierownika referatu podoficerskiego Biura Personalnego Ministerstwa Spraw Wojskowych. W czerwcu 1931 roku został przeniesiony do 20 pułku piechoty w Krakowie na stanowisko dowódcy 1 kompanii ckm. Pełnił również obowiązki instruktorskie. Pracował tymczasowo w Wojskowym Sądzie Rejonowym w Krakowie. Z dniem 1 lipca 1935 roku został przydzielony do Straży Granicznej na sześciomiesięczną praktykę. Praktykę odbył w Inspektoracie Granicznym nr 5 w Gdyni. Zaowocowała ona decyzją o odejściu z wojska (oficjalnie motywowaną względami zdrowotnymi) i związaniu się z nową formacją. Na stopień majora został mianowany ze starszeństwem z dniem 1 stycznia 1936 i 11. lokatą w korpusie oficerów piechoty.
Formalnie przeniesiony w stan spoczynku z dniem 30 kwietnia 1936, major Bacz tego samego dnia został mianowany inspektorem Straży Granicznej i kierownikiem Inspektoratu Granicznego Gdynia. Od lipca 1937 do października 1938 pełnił obowiązki kierownika Pomorskiego Inspektoratu Okręgowego SG w Bydgoszczy. Następnie został mianowany komendantem Śląskiego Okręgu SG w Katowicach. Jeszcze w 1937 za swą pracę w Straży Granicznej został odznaczony Krzyżem Kawalerskim Orderu Odrodzenia Polski.
Podczas kampanii wrześniowej Karol Bacz uczestniczył w walkach granicznych na Śląsku, następnie dowodził batalionem w starciach w okolicy Rawy Ruskiej, gdzie dostał się do niewoli niemieckiej. W październiku uciekł z transportu jeńców i przedostał się do Krakowa. Aresztowany 9 listopada 1939 podczas łapanki, do stycznia 1940 był więziony przy Montelupich. W latach 1943−1945 był, pod pseudonimem „Górski”, oficerem łącznikowym konspiracyjnej Polskiej Armii Ludowej.
W 1945 zgłosił swój akces do Wojska Polskiego. Od października został, w stopniu podpułkownika, szefem formowanego Wydziału Wojsk Ochrony Pogranicza Dowództwa Okręgu Wojskowego nr II w Toruniu. W ciągu następnych kilku miesięcy nadzorował organizację struktur WOP na podległym sobie terenie, przyczyniając się do ich sprawnego funkcjonowania na terenie Pomorza. Intensywna służba spowodowała jednak nasilenie się choroby serca. 17 lipca 1946 Karol Bacz został awansowany na pułkownika, we wrześniu odznaczony Złotym Krzyżem Zasługi, zaś w październiku mianowany dowódcą 12 Gdańskiego Oddziału WOP. Jednak już w następnym roku, na fali czystek i wobec nieufności władz w stosunku do przedwojennych oficerów Wojska Polskiego i Korpusu Ochrony Pogranicza, został 28 maja 1947 zwolniony ze służby wojskowej, bez określenia przyczyn.
Już jako osoba cywilna został przewodniczącym gdańskiego Zarządu Okręgowego Związku Inwalidów Wojennych. W 1948 usunięto go z Polskiej Partii Socjalistycznej, za „odchylenie prawicowe”, a w styczniu 1949 zwolniono ze stanowiska. Przez kilka miesięcy pracował jako dyrektor Portowych Zakładów Sanitarnych, następnie jako kierownik wydziału w Miejskim Przedsiębiorstwie Remontowo-Budowlanym w Gdyni. Dopiero w 1956 przyznano mu prawo do emerytury wojskowej. W 1958, wraz z poślubioną 3 lata wcześniej Antoniną Kaufer, przeprowadził się do Warszawy, gdzie został sekretarzem generalnym Związku Inwalidów Wojennych PRL a od kwietnia 1959 do przejścia na emeryturę w 1970 pracował w Spółdzielni Inwalidów „Świt”. 13 lipca 1971 został drugi raz odznaczony Krzyżem Kawalerskim Orderu Odrodzenia Polski.
Zmarł 23 listopada 1984 i został pochowany na cmentarzu Północnym na Wólce Węglowej w Warszawie (kwatera W-II-9-2-6).
Upamiętnienie.
5 listopada 2004 imię pułkownika Karola Bacza otrzymał Morski Oddział Straży Granicznej w Gdańsku.

</doc>
<doc id="2180390" url="https://pl.wikipedia.org/wiki?curid=2180390" title="Torrejón de Ardoz (stacja kolejowa)">
Torrejón de Ardoz (stacja kolejowa)

Torrejón de Ardoz (hiszp: "Estación de Torrejón de Ardoz") – stacja kolejowa w Torrejón de Ardoz, we wspólnocie autonomicznej Madryt, w Hiszpanii. Jest obsługiwana przez pociągi linii C-2 i C-7 Cercanías Madrid. Stacja powstała w XIX w na linii Madryt-Saragossa. Należy do strefy B2 Consorcio Regional de Transportes.

</doc>
<doc id="2180391" url="https://pl.wikipedia.org/wiki?curid=2180391" title="David Worth Bagley">
David Worth Bagley

David Worth Bagley (ur. 8 stycznia 1883 w Raleigh, zm. 24 maja 1960 w San Diego) − amerykański wojskowy, admirał United States Navy, uczestnik obydwu wojen światowych.
Życiorys.
Był młodszym bratem chorążego Wortha Bagleya, jedynego oficera Marynarki Wojennej Stanów Zjednoczonych poległego w boju podczas wojny amerykańsko-hiszpańskiej. W latach 1900−1904 studiował w United States Naval Academy, po czym rozpoczął służbę na pokładzie pancernika USS „Missouri”. W 1905 został przeniesiony do Floty Azjatyckiej, początkowo na kanonierkę USS „Concord”, następnie krążownik pancerny USS „West Virginia”. Kolejnym przydziałem był pancernik USS „Rhode Island”, na którym odbył rejs dookoła świata w składzie Wielkiej Białej Floty. Po powrocie zajmował różne stanowiska na morzu i lądzie, aby we wrześniu 1915 objąć swoje pierwsze dowództwo na niszczycielu USS „Drayton”.
Na początku 1917 został dowódcą niszczyciela USS „Jacob Jones”. Po przystąpieniu Stanów Zjednoczonych do działań wojennych okręt ten wszedł w skład grupy amerykańskich jednostek pełniących służbę na wodach europejskich. 6 grudnia 1917 USS „Jacob Jones” został zatopiony torpedą niemieckiego U-Boota, SM U-53. Za swój udział w akcji ratunkowej Bagley został odznaczony Medalem Marynarki Wojennej za Wybitną Służbę. Po powrocie do Stanów Zjednoczonych objął dowództwo – będącego jeszcze w budowie – niszczyciela USS „Lea”. Wkrótce jednak, w styczniu 1919, został ponownie wysłany do Europy, będąc desygnowany na stanowisko attaché morskiego w Hadze, które zajmował do 1922.
W okresie międzywojennym David pełnił różne funkcje w US Navy, od dowodzenia pojedynczymi okrętami, do zwierzchnictwa nad dywizjonami niszczycieli i komendanturę stoczni Mare Island. 1 kwietnia 1938 został promowany do stopnia kontradmirała. Na początku 1941 został dowódcą 2. Dywizjonu Pancerników, z USS „Tennessee” jako okrętem flagowym. Na jego pokładzie przystąpił do działań wojennych podczas japońskiego nalotu na Pearl Harbor 7 grudnia 1941.
Podczas II wojny światowej pełnił, między innymi, funkcję dowódcy 14. Dystryktu Morskiego ("14th Naval District") na Hawajach. 1 lutego 1944 awansował do stopnia wiceadmirała. Od połowy 1945 pracował w Biurze Szefa Operacji Morskich w Waszyngtonie.
22 marca 1946 został przeniesiony w stan spoczynku, a 1 kwietnia 1947 – promowany do stopnia admirała. Zmarł w szpitalu marynarki w San Diego 24 maja 1960.

</doc>
<doc id="2180392" url="https://pl.wikipedia.org/wiki?curid=2180392" title="Boris Własow">
Boris Własow

Boris Wasiljewicz Własow, ros. Борис Васильевич Власов (ur. w 1906 r., zm. ?) – radziecki wojskowy (major), propagandysta Rosyjskiej Armii Wyzwoleńczej, a następnie dowódca pułku zaopatrzenia 2 Dywizji Piechoty Sił Zbrojnych Komitetu Wyzwolenia Narodów Rosji podczas II wojny światowej.
W 1922 r. wstąpił do Armii Czerwonej. Doszedł do stopnia majora. Po ataku wojsk niemieckich na ZSRR 22 czerwca 1941 r., sprawował funkcję szefa oddziału operacyjnego sztabu 253 Dywizji Strzeleckiej. 27 maja 1942 r. w rejonie Charkowa dostał się do niewoli niemieckiej. Na pocz. 1943 r. wstąpił do Rosyjskiej Armii Wyzwoleńczej (ROA). Skierowano go do szkoły propagandystów ROA w Dabendorfie pod Berlinem. Po jej ukończeniu kierował wojskowym i fizycznym szkoleniem kursantów szkoły. Od listopada 1943 r. w stopniu podpułkownika był komendantem kursów przygotowawczych ROA w obozie w Luckenwalde. Latem 1944 r. stanął na czele grupy propagandystów w domu opieki dla oficerów ROA we Frankfurcie nad Odrą. Następnie pełnił funkcję komendanta kursów przygotowawczych ROA w obozie w Zittenhorst pod Berlinem. Od lutego 1945 r. dowodził pułkiem zaopatrzenia 2 Dywizji Piechoty Sił Zbrojnych KONR gen. Grigorija A. Zwieriewa. Za ograbienie przez grupę żołnierzy jego pułku niemieckiego kolejowego transportu wojskowego został przez gen. Andrieja A. Własowa zdegradowany do stopnia majora. 9 maja na czele pułku poddał się Amerykanom. W sierpniu 1945 r. z obawy przed deportacją do ZSRR zbiegł z obozu jenieckiego. Dalsze jego losy są nieznane.
Bibliografia.
Kiriłł M. Aleksandrow, Офицерский корпус армии генерала - лейтенанта А. А. Власова, 1944 - 1945, 2001

</doc>
<doc id="2180393" url="https://pl.wikipedia.org/wiki?curid=2180393" title="Physical Address Extension">
Physical Address Extension

Physical Address Extension (PAE) – rozszerzenie umożliwiające procesorom x86 (32-bitowym) dostęp do fizycznej przestrzeni adresowej (w tym pamięci o dostępie swobodnym RAM) o rozmiarze większym niż 4 gigabajty.
Obsługa w systemach operacyjnych.
FreeBSD.
FreeBSD obsługuje PAE od wersji 4.9 gałęzi 4.x i 5.1 gałęzi 5.x.
Linux.
Jądro Linuksa obsługuje PAE od wersji 2.3.23, pozwalając na wykorzystanie do 64 GB pamięci RAM przez 32 bitowe jądro. Część dystrybucji Linuksa ma domyślnie włączone PAE, ponieważ dodaje ono obsługę NX-bit.
Mac OS X.
OS X obsługuje PAE i NX bit na wszystkich procesorach obsługiwanych przez Apple (od 10.4.4, pierwszej dystrybucji na Intela). Mac Pro i Xserve mogą obsługiwać do 32 GB RAM-u, choć jądro Mac OS X 10.5 Leopard pozostaje 32-bitowe.
Microsoft Windows.
Następujące 32-bitowe wersje Microsoft Windows obsługują PAE
Poniższa tabela pokazuje maksymalną ilość pamięci RAM, jaka może być dostępna w poszczególnych wersjach systemu Windows:
Solaris.
Solaris obsługuje PAE od wersji 7.
Haiku.
Haiku obsługuje PAE w wersjach rozwojowych od czerwca 2010. W wersji Alpha 3 jest domyślna.

</doc>
<doc id="2180394" url="https://pl.wikipedia.org/wiki?curid=2180394" title="Börde">
Börde

Niemcy:
Zobacz też:

</doc>
<doc id="2180395" url="https://pl.wikipedia.org/wiki?curid=2180395" title="Boerde">
Boerde



</doc>
<doc id="2180396" url="https://pl.wikipedia.org/wiki?curid=2180396" title="Mała Sucha Czuba">
Mała Sucha Czuba



</doc>
<doc id="2180398" url="https://pl.wikipedia.org/wiki?curid=2180398" title="Pośrednia Sucha Czuba">
Pośrednia Sucha Czuba



</doc>
<doc id="2180399" url="https://pl.wikipedia.org/wiki?curid=2180399" title="Wysoka Sucha Czuba">
Wysoka Sucha Czuba



</doc>
<doc id="2180400" url="https://pl.wikipedia.org/wiki?curid=2180400" title="Worth Bagley">
Worth Bagley

Worth Bagley (ur. 6 kwietnia 1874 w Raleigh, zginął 11 maja 1898 pod Cárdenas na Kubie) − amerykański wojskowy, jedyny oficer United States Navy zabity w boju w czasie wojny amerykańsko-hiszpańskiej w 1898 roku.
Worth Bagley wstąpił do United States Naval Academy w 1891 roku. Ukończył ją jako midszypmen w 1895 roku i, po dwóch latach służby, został awansowany do stopnia "Ensign" (najniższy stopień oficerski w US Navy, po części odpowiednik podporucznika marynarki) i skierowany do załogi torpedowca USS „Winslow”. Od kwietnia 1898 roku, po wybuchu wojny z Hiszpanią, służył w rejonie północnego wybrzeża Kuby.
11 maja 1898 roku „Winslow” wpłynął do portu w Cárdenas, aby uzupełnić węgiel z jednego ze stacjonujących tam dużych okrętów amerykańskich. Dowódca stacjonującej tam eskadry skierował torpedowiec, wraz z kanonierką USS „Wilmington” i kutrem straży celnej „Hudson”, na patrol w poszukiwaniu zauważonych hiszpańskich jednostek wojennych. Wczesnym popołudniem „Winslow” stał się celem dla hiszpańskich dział artylerii brzegowej. Pierwszy celny pocisk zniszczył urządzenie sterowe. Wkrótce trafiona została również jedna z maszynowni i torpedowiec, osłaniany teraz przez pozostałe amerykańskie okręty, stał się niezdolny do walki. Z kutra „Hudson” podano hol i Amerykanie zaczęli wycofywać się poza zasięg hiszpańskiej artylerii. Odłamki kolejnego pocisku, który rozerwał się w rejonie rufowej maszynowni, zabiły jednak pięciu członków załogi torpedowca: Wortha Bagleya i czterech marynarzy. "Ensign" Bagley stał się w ten sposób jedynym oficerem US Navy zabitym w boju podczas wojny 1898 roku.
Na cześć Wortha Bagleya nazwano trzy kolejne okręty US Navy: torpedowiec USS „Bagley” (TB-24) oraz niszczyciele USS „Bagley” (DD-185) i USS „Bagley” (DD-386). Czwarty okręt o tej nazwie, fregata USS „Bagley” (FF-1069) typu "Knox", została nazwana dla uhonorowania zarówno Wortha Bagleya, jak i jego młodszego brata, admirała Davida W. Bagleya.

</doc>
<doc id="2180401" url="https://pl.wikipedia.org/wiki?curid=2180401" title="Kada Zagharta">
Kada Zagharta

Kada Zagharta (arab. قضاء زغرتا) – jednostka administracyjna w Libanie, należąca do Dystryktu Północnego. Jest położona na północ od Bejrutu. Kada Zagharta zamieszkiwana jest głównie przez maronitów, w dalszej kolejności przez sunnitów i pozostałych chrześcijan. W życiu społecznym i politycznym regionu dużą rolę odgrywa wciąż pięć maronickich rodów: Bulos (Makari), Farandżijja, Douaihy, Karam i Moawad.
Wybory parlamentarne.
Okręg wyborczy, obejmujący Kada Zagharta, reprezentowany jest w libańskim Zgromadzeniu Narodowym przez 3 deputowanych maronickich.

</doc>
<doc id="2180402" url="https://pl.wikipedia.org/wiki?curid=2180402" title="Aleksander Żabczyński">
Aleksander Żabczyński

 

</doc>
<doc id="2180405" url="https://pl.wikipedia.org/wiki?curid=2180405" title="Mariusz Ołdakowski">
Mariusz Ołdakowski

Mariusz Adam Antoni Ołdakowski (ur. 14 stycznia 1920 w Pieścirogach, zm. 15 kwietnia 2005 w Londynie) − oficer Polskiej Marynarki Wojennej, uczestnik II wojny światowej, po zakończeniu wojny oficer floty handlowej, działacz emigracyjny, ostatni redaktor naczelny pisma Stowarzyszenia Marynarki Wojennej „Nasze Sygnały”.
Życiorys.
Mariusz Ołdakowski był synem ziemiańskiej rodziny z powiatu działdowskiego, Adama Ołdakowskiego i Marii Bagieńskiej. Po ukończeniu gimnazjum w Mławie, w 1938 roku wstąpił do Szkoły Podchorążych Marynarki Wojennej. Latem 1939 roku wraz ze swym rocznikiem, wypłynął w rejs szkoleniowy na ORP „Wilia”, 18 sierpnia został przeokrętowany na żaglowiec szkolny ORP „Iskra”, na którym zastał go wybuch II wojny światowej. Po chwilowym pobycie w obozie w Landerneau we Francji, powrócił do Szkoły Podchorążych na pokładzie ORP „Gdynia”.
W ramach praktyk wychodził w morze na niszczycielu ORP „Grom” i okręcie podwodnym ORP „Orzeł”, uczestnicząc między innymi w patrolu tego ostatniego w kwietniu 1940 roku, podczas którego zatopiony został niemiecki frachtowiec „Rio de Janeiro”, płynący z wojskami inwazyjnymi do Norwegii. W 1941 roku był, jako stażysta, członkiem załogi brytyjskich HMS „Nelson” i HMS „Renown”. 1 września 1941 roku otrzymał promocję do stopnia podporucznika marynarki. Do maja 1942 roku służył jako oficer wachtowy na ORP "Garland", następnie na ORP "Kujawiak", na którym wziął udział w operacji "Harpoon", zakończonej zatonięciem okrętu na minach niedaleko Malty 16 czerwca 1942 roku.
Kolejnym morskim przydziałem Mariusza Ołdakowskiego było od 21 lipca 1943 roku stanowisko III oficera artylerii krążownika ORP „Dragon”. Pełnił je aż do utraty jednostki w następstwie storpedowania przez niemiecką żywą torpedę 8 lipca 1944 roku. Podczas służby na ORP „Dragon” awansował do stopnia porucznika marynarki. Kolejno pełnił funkcję III i II oficera artylerii na ORP „Conrad” oraz, już po zakończeniu działań wojennych, I oficera artylerii na ORP „Błyskawica” i ponownie ORP „Conrad”. Służbę w Polskiej Marynarce Wojennej, w stopniu komandora podporucznika, zakończył 4 kwietnia 1947 roku.
Komandor Mariusz Ołdakowski pozostał po wojnie na emigracji, pracując jako oficer marynarki handlowej. Po przejściu na emeryturę zamieszkał w Londynie, udzielając się czynnie w organizacjach kombatanckich. Był członkiem Stowarzyszenia Marynarki Wojennej, sekretarzem Funduszu Społecznego Stowarzyszenia i członkiem Stowarzyszenia Polskich Oficerów Marynarki Handlowej. Był ostatnim redaktorem naczelnym wydawanego przez Stowarzyszenie Marynarki Wojennej od 1945 roku czasopisma „Nasze Sygnały”. Zmarł 15 kwietnia 2005 roku, jako ostatni członek wojennej załogi ORP „Orzeł”.

</doc>
<doc id="2180406" url="https://pl.wikipedia.org/wiki?curid=2180406" title="Port lotniczy Tulon-Hyères">
Port lotniczy Tulon-Hyères

Port lotniczy Tulon-Hyères (IATA: TLN, ICAO: LFTH) – port lotniczy położony 3 kilometry na południowy wschód od Hyères, 19 kilometrów na wschód od Tulonu oraz 67 km na wschód od Marsylii, w regionie Prowansja-Alpy-Lazurowe Wybrzeże, we Francji.

</doc>
<doc id="2180407" url="https://pl.wikipedia.org/wiki?curid=2180407" title="Hadashi de bara wo fume">
Hadashi de bara wo fume

 – shōjo-manga napisana i zilustrowana przez Rinko Ueda, znana również pod angielskim tytułem "Stepping on Roses". Seria była drukowana w magazynie "Margaret" od 2007 roku do 19 marca 2012. 
Opis fabuły.
Sumi Kitamura to biedna dziewczyna mieszkająca z bratem, który często przyprowadza do domu dzieci znalezione na ulicy. Pewnego razu jedno z dzieci dostaje wysokiej gorączki. Sumi prosi o pomoc doktora, ale ponieważ dziewczyna nie ma pieniędzy, lekarz nie chce zająć się chłopcem. Kiedy wydaje się, że już nie ma ratunku, nieznajomy mężczyzna daje Kitamurze trochę pieniędzy. Po tym incydencie dziewczyna postanawia w jakiś sposób zarobić pieniądze na opłacenie czynszu za mieszkanie. Spotyka przystojnego mężczyznę o imieniu Soichiro Ashida, który twierdzi, że zapłaci za wszystko, o co tylko poprosi Sumi, ale w zamian za to dziewczyna musi go poślubić i nie zakochać się w nim.

</doc>
<doc id="2180408" url="https://pl.wikipedia.org/wiki?curid=2180408" title="Ligier JS7">
Ligier JS7

Ligier JS7 – bolid Formuły 1 zespołu Ligier używany w sezonie 1977 i dwa pierwsze wyścigi 1978 roku. Model JS7 był drugim modelem bolidu zespołu Ligier, który wygrał wyścig w Grand Prix Szwecji. Od wyścigu Grand Prix RPA zespół Ligier zmienił model JS7 na ulepszoną wersje JS7/9. Od Monako zespół prowadził nowy model Ligier JS9.

</doc>
<doc id="2180411" url="https://pl.wikipedia.org/wiki?curid=2180411" title="Page Size Extension">
Page Size Extension

Page Size Extension (PSE) – rozszerzenie procesorów x86, umożliwiające zwiększenie rozmiaru strony pamięci ponad tradycyjne 4 kilobajty. Rozszerzenie to wprowadzono w mikroprocesorach Pentium, ale zostało ono publicznie udokumentowane przez Intela wraz z wydaniem Pentium Pro. Instrukcja CPUID pozwala sprawdzić dostępność tego rozszerzenia na procesorach x86.

</doc>
<doc id="2180413" url="https://pl.wikipedia.org/wiki?curid=2180413" title="Stanisław Klimowski">
Stanisław Klimowski

Stanisław Klimowski (ur. 6 lutego 1891 w Krakowie, zm. 17 lipca 1982 w Katowicach) − polski artysta, malarz i rzeźbiarz, związany głównie z Nowym Wiśniczem.
Życiorys.
Stanisław Klimowski studiował malarstwo i rzeźbę na krakowskiej Akademii Sztuk Pięknych, pod kierunkiem Jacka Malczewskiego, Teodora Axentowicza i Konstantego Laszczki. Od 1911 roku należał do Związku Artystów Plastyków i wystawiał między innymi w Pałacu Sztuki. Lata I wojny światowej spędził w szeregach armii austro-węgierskiej, tworząc w tym czasie szereg prac obrazujących życie frontowe.
W 1918 roku ożenił się z Heleną Grenikówną i w dwa lata później przeprowadził do Nowego Wiśnicza. Tam powstała znaczna część jego obrazów: portretów i pejzaży. W 1934 roku, z uwagi na problemy zdrowotne, przeprowadził się z żoną do Zakopanego. Usunięty stamtąd w 1940 roku przez okupacyjne władze niemieckie, zamieszkał ponownie w Nowym Wiśniczu. Od 1951 roku był nauczycielem w miejscowym Liceum Technik Plastycznych (obecne Liceum Plastyczne im. Jana Matejki). W 1958 roku, po śmierci pierwszej żony, ożenił się ponownie z Bogusławą Iskierką i w 1961 roku przeniósł do Katowic. Tam zmarł 17 lipca 1982 roku. Został pochowany na Cmentarzu Rakowickim w Krakowie.
Obrazy Stanisława Klimowskiego znajdują się między innymi w zbiorach Muzeum Narodowego w Krakowie, Muzeum Wojska Polskiego w Warszawie, Muzeum Śląskiego w Katowicach, Muzeum im. Stanisława Fischera w Bochni, Muzeum Powstań Śląskich w Świętochłowicach i Muzeum Ziemi Wiśnickiej. W Nowym Wiśniczu w latach 1992 - 2010 działało Muzeum Biograficzne Stanisława Klimowskiego założone z inicjatywy wdowy po artyście oraz jego syna Jana i jego żony Jadwigi.

</doc>
<doc id="2180414" url="https://pl.wikipedia.org/wiki?curid=2180414" title="Kada Al-Kura">
Kada Al-Kura

Kada Al-Kura (arab. قضاء الكورة) – jednostka administracyjna w Libanie, należąca do muhafazy Dystrykt Północny, położona na północ od Bejrutu. Dystrykt zamieszkiwany jest przede wszystkim przez prawosławnych chrześcijan.
Wybory parlamentarne.
Okręg wyborczy, obejmujący dystrykt Al-Kura, reprezentowany jest w libańskim Zgromadzeniu Narodowym przez 3 deputowanych prawosławnych.

</doc>
<doc id="2180417" url="https://pl.wikipedia.org/wiki?curid=2180417" title="RMS Homeric (1913)">
RMS Homeric (1913)

RMS Homeric − brytyjski statek pasażerski, budowany w stoczni Schichaua w Gdańsku jako "Columbus" dla niemieckiego armatora Norddeutscher Lloyd, po zakończeniu I wojny światowej w stanie nieukończonym przyznany Wielkiej Brytanii jako część reparacji i przejęty pod nową nazwą przez White Star Line. Do 1932 roku pływał na liniach transatlantyckich, następnie był wykorzystywany jako statek wycieczkowy. Wycofany w 1935 roku, został zezłomowany w roku następnym.
Historia.
W 1912 roku rozpoczęto w stoczni Ferdinanda Schichaua w Gdańsku budowę dwóch bliźniaczych statków pasażerskich: "Columbus" i "Hindenburg", przeznaczonych do obsługi linii nowojorskiej, na zamówienie przedsiębiorstwa żeglugowego Norddeutscher Lloyd z Bremy. W chwili rozpoczęcia budowy miały to być największe transatlantyki niemieckiego armatora. "Columbus" zwodowano 17 grudnia 1913 roku, ale prace wykończeniowe zostały wstrzymane po wybuchu I wojny światowej, przy stanie zaawansowania ocenianym na 80%.
Na mocy postanowień traktatu wersalskiego, w 1919 roku statek został przyznany Wielkiej Brytanii. Rok później nabyła go White Star Line z Liverpoolu, decydując o zmianie nazwy na "Homeric". Po zakończeniu prac stoczniowych w Gdańsku parowiec przepłynął do Southampton, gdzie został ostatecznie wyposażony i wcielony w skład floty brytyjskiego przewoźnika. 15 lutego 1922 roku transatlantyk wypłynął w dziewiczy rejs do Nowego Jorku. Obsługiwał tę linię do czasu wprowadzenia na nią przez swojego armatora w 1932 roku nowoczesnych motorowców pasażerskich, po czym został przesunięty na trasy wycieczkowe. Po dokonanej w 1934 roku fuzji White Star Line z Cunard Line, nowy armator uznał statek za przestarzały i we wrześniu 1935 roku wycofał z eksploatacji. W lutym 1936 roku sprzedano go na złom firmie T. W. Ward.
Opis konstrukcji.
RMS "Homeric" był dużym, dwukominowym parowcem pasażerskim, o kadłubie długości 232,59 m, szerokości 24,64 m i średnim zanurzeniu 10,97 m. Pojemność rejestrowa wynosiła 34 351 BRT. Statek był napędzany dwiema czterocylindrowymi maszynami parowymi potrójnego rozprężania, zasilanymi w parę przez 12 kotłów i napędzającymi dwie śruby. Na przełomie 1923 i 1924 roku kotły przystosowano do opalania paliwem płynnym, co pozwoliło na wzrost prędkości maksymalnej z 18 do 19,5 węzła.
Załoga transatlantyku liczyła 730 osób, zaś maksymalna liczba przewożonych pasażerów wynosiła 2766 osób, w tym 529 w I, 487 w II i 1750 w III klasie.

</doc>
<doc id="2180418" url="https://pl.wikipedia.org/wiki?curid=2180418" title="SS Columbus (1922)">
SS Columbus (1922)

SS Columbus − niemiecki statek pasażerski, transatlanyk, zbudowany w Gdańsku w stoczni F. Schichaua dla armatora Norddeutscher Lloyd z Bremy. Obsługiwał trasę do Nowego Jorku aż do wybuchu II wojny światowej. 19 grudnia 1939 roku został zatrzymany na Oceanie Atlantyckim przez okręt Royal Navy i samozatopiony dla uniknięcia przejęcia przez nieprzyjaciela.
Historia.
Stępkę pod drugi z dużych transatlantyków parowych, budowanych przez stocznię Schichau dla Norddeutscher Lloyd, położono w 1914 roku. Przewidziano dla niego nazwę „Hindenburg”. Jego budowa została wstrzymana we wstępnej fazie w związku z wybuchem I wojny światowej. Po zakończeniu wojny, w odróżnieniu od znacznie bardziej zaawansowanego w budowie bliźniaczego statku „Columbus”, przekazanego Wielkiej Brytanii w ramach reparacji, został pozostawiony pierwotnemu właścicielowi. Budowę wznowiono w 1920 roku, wodowanie przewidziano na 17 czerwca 1922 roku. Po ceremonii nadania imienia, zmienionego na „Columbus”, kadłub zaklinował się na pochylni. Powtórne, tym razem udane wodowanie, nastąpiło 12 sierpnia.
„Columbus” wszedł do eksploatacji na linii nowojorskiej 22 kwietnia 1924 roku. Trzy lata później doznał poważnej awarii jednej z maszyn parowych i aż do 1929 roku pływał z prowizorycznie zamontowaną słabszą maszyną, z ograniczoną prędkością maksymalną. W 1929 roku przeszedł remont, podczas którego otrzymał całkowicie nową siłownię, przebudowane kabiny pasażerskie i nowe kominy. Statek pływał na trasie do Ameryki Północnej do 1939 roku, czasem będąc również wykorzystywanym w rejsach wycieczkowych. W takim charakterze wypłynął z Nowego Jorku w ostatnich dniach czerwca 1939 roku w kierunku Morza Karaibskiego, z 850 amerykańskimi pasażerami na pokładzie. Wobec zbliżającej się wojny, 30 sierpnia Amerykanie zostali wyokrętowani w Hawanie, zaś „Columbus”, po postoju w portach meksykańskich, wyruszył w drogę do Europy. Jego dowódca, kapitan Wilhelm Dähne zdecydował się, zgodnie z rozkazami z Berlina, podjąć próbę przedarcia się do III Rzeszy.
19 grudnia 1939 roku statek został w rejonie przylądka Hatteras zatrzymany przez brytyjski niszczyciel „Hyperion”. Aby nie dopuścić do przejęcia transatlantyku, jego załoga otworzyła zawory denne i podpaliła jednostkę, po czym zeszła do szalup. Statek szybko zatonął, zaś rozbitkowie zostali podjęci z wody przez amerykański krążownik ciężki „Tuscaloosa” i zabrani do Nowego Jorku.
Opis konstrukcji.
„Columbus” był dużym, dwukominowym parowcem pasażerskim, długości całkowitej 232,59 m, szerokości 24,64 m i średnim zanurzeniu 10,97 m. Pojemność rejestrowa wynosiła 34 354 BRT. Statek był napędzany dwoma czterocylindrowymi maszynami parowymi potrójnego rozprężania, zasilanymi w parę przez 12 kotłów i napędzającymi dwie śruby. W 1929 roku przeprowadzono generalną wymianę siłowni, instalując nowe kotły i dwie turbiny parowe o łącznej mocy 49 000 KM. W wyniku modernizacji prędkość maksymalna statku wzrosła z 18 do 22 węzłów.
Załoga transatlantyku liczyła 733 osoby, zaś maksymalna liczba przewożonych pasażerów wynosiła 1792 osoby, w tym 513 w I, 574 w II i 705 w III klasie.

</doc>
<doc id="2180419" url="https://pl.wikipedia.org/wiki?curid=2180419" title="43 Wirginijski Batalion Kawalerii">
43 Wirginijski Batalion Kawalerii

43 Wirginijski Batalion Kawalerii znany także jako Rangerzy Mosby'ego lub Łupieżcy Mosby'ego – konfederacki batalion partyzanckiej kawalerii działający podczas wojny secesyjnej. Zasłynął gwałtownymi i szybkimi najazdami na terytorium Unii oraz przerywaniem linii komunikacyjnych przeciwnika.
43 batalion został sformowany 10 czerwca 1863 roku w Rector's Cross Roads w pobliżu Rectortown, kiedy John Mosby uformował kompanię A. Mosby działał z polecenia generała Roberta E. Lee, który wydał mu pozwolenie sześć miesięcy wcześniej na podstawie Partyzanckiego Aktu kongresu z 1862 roku. Pod koniec lata batalion liczył już 400 ludzi w 6 kompaniach kawalerii i jednej artyleryjskiej. 43 batalion nigdy formalnie się nie poddał – 21 kwietnia 1865 został rozwiązany po kapitulacji Armii Północnej Wirginii w Appomattox Court House.

</doc>
<doc id="2180420" url="https://pl.wikipedia.org/wiki?curid=2180420" title="51 Dywizja Strzelecka (ZSRR)">
51 Dywizja Strzelecka (ZSRR)

51 Dywizja Strzelecka () – związek taktyczny piechoty Armii Czerwonej.
W czerwcu 1941 roku w składzie 14 Korpusu Strzeleckiego, 9 Armii, Odeskiego Okręgu Wojskowego. Przed napaścią hitlerowską stacjonowała w rejonie delty Dunaju, gdzie odbywała solidne szkolenie, właściwe jednostkom specjalnym. Dywizja została rozformowana 28 listopada 1942 roku.
Powtórnie sformowana 15 kwietnia 1943 na bazie 15 Brygady Strzeleckiej.

</doc>
<doc id="2180421" url="https://pl.wikipedia.org/wiki?curid=2180421" title="PSE-36">
PSE-36

PSE-36 – rozszerzenie umożliwiające procesorom x86 zwiększenie adresacji pamięci z 32 do 36 bitów. Rozwiązanie to jest alternatywą dla Physical Address Extension (PAE). Wykorzystuje tryb Page Size Extension (PSE) do mapowania 4-megabajtowych stron na 64-gigabajtową fizyczną przestrzeń adresową.
PSE-36 zostało wprowadzone wraz z architekturą Pentium II Xeon i było początkowo reklamowane jako część Intel ESMA (ang. "Intel Extended Server Memory Architecture"). Okres korzystania z tej techniki był dość krótki i praktycznie obejmował wyłącznie Windows NT 4.0 Enterprise Edition, gdzie głównie była ona używana do tworzenia i zarządzania Ramdyskiem. Windows 2000 Server nie wspierał już PSE-36 ze względu na jego małą wydajność w porównaniu do alternatywnego rozwiązania jakim było PAE, natomiast ono zostało wprowadzone w wersjach "Datacenter Serve"r i "Advanced Server". W systemach Linux rozszerzenie PSE-36 nie było nigdy wykorzystywane.
Mimo że główną zaletą PSE-36, w przeciwieństwie do PAE, był wymóg tylko niewielkiej przeróbki wewnętrznych elementów systemu operacyjnego, to trudności jakie Microsoft i IBM mieli z optymalizacją sterownika PSE-36 doprowadziły po ponad roku prac do porzucenia tego rozwiązania. Okazało się bowiem, że w wielu przypadkach system z 8 GB pamięci RAM i pracujący w trybie PSE-36 był wolniejszy od systemu pracującego w standardowym trybie z jedynie 4 GB RAM-u.

</doc>
<doc id="2180422" url="https://pl.wikipedia.org/wiki?curid=2180422" title="SS Letitia">
SS Letitia

SS Letitia – brytyjski statek pasażerski, bliźniacza jednostka SS „Athenia”, zbudowany w połowie lat 20. XX wieku dla przedsiębiorstwa żeglugowego Donaldson Line. Podczas II wojny światowej przejęty przez Royal Navy, początkowo jako krążownik pomocniczy, później transportowiec wojska, zaś od 1944 roku statek szpitalny w Kanadzie. Po zakończeniu wojny „Letitia” powróciła do obsługi ruchu pasażerskiego, zmieniając właścicieli i nazwy. Została wycofana i złomowana w 1960 roku.
Historia.
SS „Letitia” została zbudowana w 1. połowie lat 20. XX wieku dla linii żeglugowej Anchor-Donaldson Ltd., jako własność przedsiębiorstwa Donaldson Line z Glasgow. Był to drugi statek pasażerski tego właściciela noszący tę nazwę, pierwszy uległ rozbiciu w 1917 roku. Wodowanie kadłuba nastąpiło w stoczni Fairfield Shipbuilding and Engineering Company w Govan 14 października 1924 roku, zaś rozpoczęcie eksploatacji 24 kwietnia następnego roku.
Po rozpoczęciu II wojny światowej statek został przebudowany na krążownik pomocniczy Royal Navy, jako HMS „Letitia”. 7 lutego 1941 roku uszkodził dno w wyniku wejścia na skały u wybrzeży Kanady. Skierowany do stoczni remontowej, został z kolei przebudowany na transportowiec wojska. W 1944 roku, po remoncie w Stanach Zjednoczonych, „Letitia” została statkiem szpitalnym nr 66, zarządzanym przez rząd kanadyjski. Do zakończenia wojny przewoziła rannych żołnierzy kanadyjskich do kraju.
W 1946 roku statek został przejęty przez brytyjskie Ministerstwo Transportu i przemianowany na „Empire Brent”. 20 listopada tego roku zderzył się z parowcem „Stormont”, zatapiając go i odnosząc uszkodzenia. Po przejściu modernizacji w latach 1947–1948, rozpoczął służbę na linii do Azji Wschodniej, a od 1950 roku do Australii. Po kolejnej modernizacji w latach 1951–1952 i zmianie nazwy na „Captain Cook”, przeszedł na linię do Nowej Zelandii, przewożąc emigrantów. W 1959 roku jednostkę zakupił rząd nowozelandzki, a w rok później została wycofana ze służby i sprzedana do stoczni złomowej T. W. Warda w Szkocji.
Opis konstrukcji.
SS „Letitia” była jednokominowym parowcem pasażerskim, o kadłubie długości 164 m, szerokości 20,2 m oraz zanurzeniu 8,4 m. Pojemność rejestrowa wynosiła 13 479 BRT. Statek napędzany był przez sześć turbin parowych Brown-Curtis-Fairfield o łącznej mocy 9000 shp. Maksymalna prędkość wynosiła 16 węzłów, w normalnej eksploatacji nie przekraczano 15 węzłów. Załoga statku liczyła 300 osób, liczba zabieranych pasażerów wynosiła w pierwszym okresie 1539, jako statek szpitalny 1000 chorych, zaś na linii emigranckiej 1088 osób.
Podczas służby jako krążownik pomocniczy HMS „Letitia” była uzbrojona w 8 dział kal. 152 mm i 2 działa przeciwlotnicze kal. 76 mm.

</doc>
<doc id="2180423" url="https://pl.wikipedia.org/wiki?curid=2180423" title="Cichy Potok (dopływ Kamiennej)">
Cichy Potok (dopływ Kamiennej)

Cichy Potok (niem. "Quirl-Bach") – strumień w Sudetach Zachodnich w północno-zachodniej części Karkonoszy, w północno-zachodniej części Pogórza Karkonoskiego. Prawy dopływ Kamiennej.
Źródła strumienia leżą na zachód od szczytu Trzmielaka. Płynie na północ, wcinając się głęboką doliną pomiędzy Młynikiem na zachodzie a Sobieszem na wschodzie. Uchodzi do Kamiennej w dolnej części Piechowic.
Płynie po granicie i jego zwietrzelinie. Zlewnia Piekielnika porośnięta jest lasami.
Dnem doliny Cichego Potoku (Cichą Doliną) biegnie żółty szlak turystyczny z Piechowic na Grzybowiec.

</doc>
<doc id="2180425" url="https://pl.wikipedia.org/wiki?curid=2180425" title="Maja Schmid">
Maja Schmid

Maja Schmid (ur. 11 września 1967 r.) – szwajcarska narciarka, uprawiająca narciarstwo dowolne. Jej największym sukcesem jest złoty medal w kombinacji wywalczony podczas mistrzostw świata w Lake Placid. Ponadto na mistrzostwach świata w La Clusaz wywalczyła srebrny medal w tej samej konkurencji. Startowała w balecie narciarskim i skokach akrobatycznych na igrzyskach olimpijskich w Albertville zajmując odpowiednio 7 i 8. miejsce jednak były to wtedy tylko konkurencje pokazowe. Jej najlepszym wynikiem olimpijskim jest 4. miejsce w skokach akrobatycznych na igrzyskach olimpijskich w Lillehammer.
Najlepsze wyniki w Pucharze Świata osiągnęła w sezonie 1994/1995, kiedy to zajęła drugie miejsce w klasyfikacji generalnej, a klasyfikacji kombinacji wywalczyła małą kryształową kulę. W klasyfikacji kombinacji triumfowała także w sezonie 1993/1994. W sezonach 1991/1992 i 1992/1993 była druga zarówno w klasyfikacji generalnej jak i w klasyfikacji kombinacji. Ponadto w sezonie 1990/1991 była trzecia w klasyfikacji kombinacji.
W 1999 r. zakończyła karierę.
Osiągnięcia.
Puchar Świata.
Miejsca na podium.
W sumie 12 zwycięstw, 15 drugich i 16 trzecich miejsc.

</doc>
<doc id="2180426" url="https://pl.wikipedia.org/wiki?curid=2180426" title="Lloyd Andrews Hamilton">
Lloyd Andrews Hamilton

Lloyd Andrews Hamilton (ur. 25 lutego 1895 w Nowym Jorku, zm. 1 lutego 1969 w Lagnicourt) – amerykański as myśliwski okresu I wojny światowej. Odniósł 10 zwycięstw powietrznych.
Lloyd Andrews Hamilton był synem Johna A. i Jennie B. z domu Andrews Hamiltonów, urodził się w Troy (Nowy Jork). W 1916 roku ukończył Syracuse University jako Bachelor of Arts.
Do armii zaciągnął się na ochotnika i został przetransportowany do Anglii w sierpniu 1917 roku. W marcu 1918 roku został przydzielony do brytyjskiej eskadry No. 3 Squadron RAF z Royal Flying Corps. W jednostce Hamilton uzyskał tytuł asa 3 czerwca 1918 roku, uszkadzając niemieckiego Albatrosa D.V.
W lipcu został przeniesiony do United States Army Air Service do 17th Aero Squadron.
Ostatnie dziesiąte zwycięstwo odniósł 24 sierpnia 1918 roku. Hamilton zestrzelił niemiecki balon obserwacyjny w okolicach Lagnicourt. W czasie ataku został śmiertelnie ranny przez obronę przeciwlotniczą. Został pochowany w Bomy we Francji.
W 1932 roku na cześć Lloyda Andrewsa Hamiltona nazwano port lotniczy w Novato w Kalifornii.

</doc>
<doc id="2180431" url="https://pl.wikipedia.org/wiki?curid=2180431" title="Kada Al-Batrun">
Kada Al-Batrun

Kada Al-Batrun (arab. قضاء البترون) – jednostka administracyjna w Libanie, należąca do muhafazy Dystrykt Północny, położona na północ od Bejrutu. Dystrykt zamieszkiwany jest przede wszystkim przez chrześcijan (głównie maronitów i prawosławnych).
Wybory parlamentarne.
Okręg wyborczy, obejmujący dystrykt Al-Batrun, reprezentowany jest w libańskim Zgromadzeniu Narodowym przez 2 deputowanych maronickich.

</doc>
<doc id="2180432" url="https://pl.wikipedia.org/wiki?curid=2180432" title="Sokolovská pánev">
Sokolovská pánev

Sokolovská pánev - czeska jednostka geomorfologiczna, znajdująca się w północnozachodniej części Podgórza Rudawskiego (czes. "Podkrušnohorská hornatina"). 
Geografia.
Sokolovská pánev jest kotliną, rozciągającą się w kierunku południowy zachód - północny wschód, ma szerokość ok. 8 km. Najwyższym punktem jest "Dvorský vrch" (473 m n.p.m.).
Geneza.
Jest to zapadlisko powstałe wzdłuż Rudaw. Jego granice stanowią wysokie i strome stoki Rudaw i Slavkovskiego Lesu, a jego teren jest lekko pofałdowany. Kotlina jest pokryta trzeciorzędowymi osadami. Występują tu pokłady węgla brunatnego.
Działalność górnicza.
Znajdują się tu 2 złoża węgla brunatnego ("Antonín" i "Anežka"). Początki górnictwa w tym rejonie datuje się na połowę XVIII w. Stopniowo górnictwo przechodziło w wydobycie odkrywkowe, które najintensywniej rozwijało się w połowie XX w. We wschodniej części kotliny znajdują się dwie kopalnie węgla brunatnego: "Jiří" i "Družba". Zachodnia część jest już wyeksploatowana. Powstaje w niej sztuczne jezioro Medard.
Przez teren Sokolovskiej pánvi przepływa rzeka Ochrza. Znajdują się w niej miasta Sokolov i Chodov.

</doc>
<doc id="2180434" url="https://pl.wikipedia.org/wiki?curid=2180434" title="Kada Baszarri">
Kada Baszarri

Kada Baszarri (arab. قضاء بشري) – jednostka administracyjna w Libanie, należąca do muhafazy Dystrykt Północny, położona na północ od Bejrutu. Dystrykt zamieszkiwany jest przede wszystkim przez maronitów. Na jego obszarze znajdują się dwa obiekty z Listy Światowego Dziedzictwa UNESCO: Wadi Kadisza oraz Las Bożych Cedrów.
Wybory parlamentarne.
Okręg wyborczy, obejmujący dystrykt Baszarri, reprezentowany jest w libańskim Zgromadzeniu Narodowym przez 2 deputowanych maronickich.

</doc>
<doc id="2180435" url="https://pl.wikipedia.org/wiki?curid=2180435" title="Apelsin">
Apelsin

Apelsin (est. "pomarańcza") – estońska grupa rockowa założona w 1974 roku w Tallinnie przez Tõnu Aarego. Teksty do swoich piosenek pisze po estońsku i rosyjsku. W okresie Estońskiej SRR albumy zespołu były wydawane przez monopolistyczną radziecką wytwórnię Miełodija. Wiele piosenek zespołu ma satyryczny charakter.
Członkowie.
Pierwotnie w skład grupy wchodzili Tõnu Aare, Ants Nuut, Harry Kõrvits i Jaan Arder. W 1975 roku dołączyli do nich Gunnar Kriik, Ivo Linna i Mati Nuude. W latach 1989-1999 w grupie pozostawali tylko Aare, Nuut, i Arder, którzy rzadko grali razem. Arder dołączył do zespołu Hortus Musicus, a Linna i Kõrvits weszli w skład Rock Hotel. W 1999 grupa Apelsin reaktywowała się.
W 2006 roku członkami zespołu byli:

</doc>
<doc id="2180436" url="https://pl.wikipedia.org/wiki?curid=2180436" title="Kada Al-Minja-Al-Danja">
Kada Al-Minja-Al-Danja

Kada Al-Minja-Al-Danja (arab. قضاء الضنية) – jednostka administracyjna w Libanie, należąca do muhafazy Dystrykt Północny, położona na północ od Bejrutu. Dystrykt zamieszkiwany jest przede wszystkim przez sunnitów, mniejszość stanowią prawosławni i maronici.
Wybory parlamentarne.
Okręg wyborczy, obejmujący dystrykt Baszarri, reprezentowany jest w libańskim Zgromadzeniu Narodowym przez 3 deputowanych-sunnitów.

</doc>
<doc id="2180437" url="https://pl.wikipedia.org/wiki?curid=2180437" title="Barbara Kurdej-Szatan">
Barbara Kurdej-Szatan

Barbara Dominika Kurdej-Szatan (ur. 22 sierpnia 1985 w Opolu) — polska aktorka teatralna, telewizyjna i filmowa, piosenkarka i prezenterka telewizyjna. Laureatka trzech Telekamer (2015, 2016, 2017) dla najlepszej aktorki oraz Złotej Telekamery (2018).
Życiorys.
Urodziła się 22 sierpnia 1985 w Opolu. Jest córką Janusza Kurdeja i Elizy Wyszomirskiej-Kurdej. Jej ojciec pracował jako elektryk, a matka była dyrektorką Miejskiego Ośrodka Kultury w Opolu. Ma starszą o pięć lat siostrę Katarzynę, która również jest aktorką i piosenkarką.
Jako dziecko przez siedem lat śpiewała w chórze kameralnym Cantores Opolienses „Legenda”, z którym brała udział w wielu krajowych i zagranicznych konkursach. Zainteresowała się również teatrem i grą aktorską, a umiejętności rozwijała, biorąc udział w warsztatach teatralnych prowadzonych przez Andrzeja Głowackiego. Ukończyła szkołę muzyczną I stopnia w klasie wiolonczeli, po czym rozpoczęła naukę w szkole II stopnia, którą jednak przerwała po dwóch latach. Następnie udzielała się w Opolskim Studiu Piosenki i śpiewała w chórze Opole Gospel Choir, z którym wystąpiła m.in. na Krajowym Festiwalu Piosenki Polskiej w Opolu. Brała udział również w konkursach piosenki anglojęzycznej i piosenki francuskiej. Po niezdaniu egzaminów do PWST w Krakowie przez rok uczyła się w Państwowym Policealnym Studium Wokalno-Aktorskim im. Danuty Baduszkowej w Gdyni. Następnie dostała się na wydział wokalno-estradowy krakowskej PWST, którą ukończyła w 2009. Na egzaminie dyplomowym zagrała Leni w spektaklu Franza Kafki "Proces" w reż. Wojciecha Kościelniaka. W okresie studiów dorabiała, śpiewając w zespole weselnym Marsels.
W 2006 zadebiutowała na szklanym ekranie epizodyczną rolą Iwony w serialu "Plebania". W latach 2008–2010 była aktorką Teatru Nowego im. Tadeusza Łomnickiego w Poznaniu, w którym zagrała m.in. Helenę w "Śnie nocy letniej". W tym okresie zagrała epizodyczne role w filmach "Enen" (2009) i "Ciacho" (2010). Od 2010 występuje w Teatrze 6. piętro. W 2012 z zespołem Soul City zajęła piąte miejsce w drugiej edycji programu rozrywkowego TVN "X Factor". W tym samym roku zadebiutowała w Teatrze Muzycznym „Roma”, w którym grała główną rolę Liny Lamont w "Deszczowej piosence" (2012) i występowała w spektaklu "Ale musicale!" (2013). W 2013 grała w przedstawieniu Teatru Gudejko "Only Love" wystawianym w Teatrze Kamienica.
W latach 2013–2021 występowała w roli konsultantki ds. sprzedaży w serii spotów reklamowych „Gwiazdy przeszły do Play” z udziałem celebrytów. Występowanie w spotach zapewniło jej ogólnopolską rozpoznawalność, a przez media określana była jako „blondynka z Playa”.
W 2014 zagrała główną rolę w komedii romantycznej "Dzień dobry, kocham cię!", do której nagrała w duecie Liberem tytułową piosenkę. W latach 2014–2021 występowała w roli Joanny Chodakowskiej (wcześniej Tarnowskiej) w serialu TVP2 "M jak miłość". Również w 2014 nawiązała współpracę z Telewizją Polską, dla której prowadziła bądź współprowadziła programy: "Kocham cię, Polsko!" (2016–2018), "The Voice of Poland" (2016–2018), "The Voice Kids" (2018–2019) i "Dance Dance Dance" (2019). Oprócz tego w 2014 współprowadziła 51. KFPP w Opolu oraz koncert "Sabat Czarownic" w Kielcach. W 2019 zakończyła współpracę z TVP, co nieoficjalnie tłumaczono jej zaangażowaniem w antyrządowe protesty i poparcie Rafała Trzaskowskiego z Koalicji Obywatelskiej w wyborach na prezydenta Warszawy w 2020.
Od 2015 gra w Krakowskim Teatrze Variété, w którym wystąpiła m.in. w głównej roli Elle Woods w spektaklu "Legalna blondynka" oraz jako Roxie w "Chicago". W tym samym roku wystąpiła w roli sierżant Jadźki Zarównej w komedii "Wkręceni 2", a w 2016 zagrała Andżelę w filmie "7 rzeczy, których nie wiecie o facetach". W latach 2017–2020 grała główną rolę Marii Biernackiej w serialu "W rytmie serca" emitowanym na Polsacie. W 2018 zagrała drugoplanową rolę Weroniki w filmie "Pech to nie grzech" oraz Kasię w "Narzeczonym na niby", a także wystąpiła z mężem Rafałem Szatanem w jednym z odcinków pierwszej edycji programu Polsatu "The Story of My Life. Historia naszego życia". 30 czerwca 2019 współprowadziła koncert "Przebojowe Opole. Jedziemy na wakacje" transmitowany na Polsacie. Jesienią 2019 w parze z Jackiem Jeschke została finalistką 10. edycji programu rozrywkowego Polsatu "Dancing with the Stars. Taniec z gwiazdami". W 2020 wystąpiła w roli Sylwii w "Swingersach". W okresie pandemii COVID-19 zaaranżowała cykl koncertów online transmitowanych na Instagramie, wzięła udział w akcjach dla dzieci "Przerwa na bajkę" i "Instanocki" oraz utworzyła z rodzinny zespół muzyczny MaKuSza, z którym nagrała piosenki „Matka” i „Winne spotkanie”. Jesienią 2021 zajęła drugie miejsce w finale 15. edycji programu rozrywkowego Polsatu "Twoja twarz brzmi znajomo". W 2022 współprowadziła program TTV "Project Cupid", uczestniczyła w pierwszej edycji programu TVN "Mask Singer", współprowadziła program Zoom TV "Poranny rogal" i wzięła udział w kampanii promocyjnej serwisu Wyborcza.pl. W 2023 będzie miała premierę komedia romantyczna "Miłość ma cztery łapy", w której zagrała główną rolę Jowity.
Życie prywatne.
Przez siedem lat pozostawała w nieformalnym związku z Łukaszem Jóźwiakiem. We wrześniu 2011 poślubiła aktora i piosenkarza Rafała Szatana. Mają córkę Hannę (ur. 2012) i syna Henryka (ur. 2020).
Choruje na boreliozę.
W marcu 2022 założyła fundację „Z Porywu Serca”.
Kontrowersje.
4 listopada 2021, podczas kryzysu migracyjnego na granicy białorusko-polskiej, Kurdej-Szatan udostępniła kilkuminutowe nagranie, na którym widać było uzbrojone osoby w mundurach (najprawdopodobniej funkcjonariuszy polskiej straży granicznej) szarpiące się z kobietami trzymającymi na rękach dzieci. W tle było słychać krzyki i płacz dzieci. Kurdej-Szatan, udostępniając nagranie, skomentowała je emocjonalnie, używając też wulgaryzmów. Aktorka we wpisie określiła funkcjonariuszy Straży Granicznej z nagrania m.in. słowami „maszyny bez serca bez mózgu”, „mordercy”. 6 listopada 2021 Kurdej-Szatan zamieściła wpis, w którym przeprosiła za „niestosowny język i przekleństwa”. Prokuratura wszczęła w tej sprawie śledztwo, a 9 listopada 2021 decyzją prezesa Jacka Kurskiego aktorka została zwolniona z TVP. W maju 2022 prokuratura postawiła jej zarzut znieważenia funkcjonariuszy Straży Granicznej. W grudniu tego samego roku Sąd Rejonowy w Pruszkowie umorzył postępowanie ze względu na niewypełnienie znamion przestępstwa. Po wyroku prokuratura zaskarżyła wydane postanowienie sądu. W lutym 2023 Sąd Okręgowy w Warszawie prawomocnie umorzył sprawę.

</doc>
<doc id="2180440" url="https://pl.wikipedia.org/wiki?curid=2180440" title="Władimir Swito">
Władimir Swito



</doc>
<doc id="2180442" url="https://pl.wikipedia.org/wiki?curid=2180442" title="Kada Trypolis">
Kada Trypolis

Kada Trypolis (arab. قضاء طرابلس) – jednostka administracyjna w Libanie, obejmująca miasto Trypolis wraz z okolicą. Dystrykt zamieszkiwany jest przede wszystkim przez sunnitów (około 80%), mniejszość stanowią chrześcijanie i alawici. 
Ludność według wyznania.
Źródło: https://web.archive.org/web/20090612021250/http://www.elnashra.com/elections/vote
Wybory parlamentarne.
Okręg wyborczy, obejmujący dystrykt Trypolis, reprezentowany jest w libańskim Zgromadzeniu Narodowym przez 8 deputowanych (5 sunnitów, po 1 maronicie, prawosławnym i alawicie).

</doc>
<doc id="2180443" url="https://pl.wikipedia.org/wiki?curid=2180443" title="Wiktor Karaczun">
Wiktor Karaczun



</doc>
<doc id="2180445" url="https://pl.wikipedia.org/wiki?curid=2180445" title="FM World">
FM World

FM World (dawniej FM GROUP WORLD) – polskie przedsiębiorstwo, które wywodzi się ze spółki FM World Polska założonej w 2004 roku przez Artura Trawińskiego, specjalizujące się w dystrybucji produktów opartej na marketingu sieciowym.
Historia.
Początkowo spółka istniała pod nazwą FM GROUP WORLD Artur Trawiński Spółka z o.o. Sp. k., która z dniem 6 lutego 2019 roku została przekształcona w spółkę FM World Sp. z o.o. Od początku swojej działalności przedsiębiorstwo związane jest z zakładami Perfand, zajmującymi się produkcją perfum. W późniejszym czasie firma poszerzyła swoją ofertę, w której obecnie znajdują się chemia gospodarcza, kosmetyki do makijażu i pielęgnacji, suplementy diety oraz kawy i herbaty.
Działalność.
Raport na temat wyników firm MLM w Polsce, przygotowany przez firmę InfoCredit, opublikowany przez „Network Magazyn” pokazuje, że FM World rozwija się najszybciej w całej branży MLM w Polsce.
Z firmą współpracuje ponad milion partnerów biznesowych na całym świecie, z czego około 200 tysięcy działa w Polsce.
Produkty.
W ofercie FM World można znaleźć:
Marki.
Utique.
Marka oferująca perfumy, naturalne oleje do twarzy i włosów, balsamy do ciała, żele pod prysznic oraz kremy do pielęgnacji twarzy.
Hairlab.
Linia składa się z produktów do pielęgnacji włosów, wyselekcjonowanych przez Macieja Maniewskiego.
Nutricode.
Suplementy diety.
Fontainavie.
Kosmetyki do pielęgnacji twarzy o działaniu anti-ageing.
Federico Mahora.
To sztandarowa oferta FM WORLD oferująca perfumy i wody perfumowane, które tworzone są przy współpracy z firmami Perfand oraz Drom Fragrances. Marka Federico Mahora obejmuje także linie kosmetyków do pielęgnacji twarzy, ciała, włosów oraz make up, takie jak Gold Regenesis, Hello Honey, Complete Care, Aloe Vera, Mix &amp; Match.
Aurile.
Kawy, herbaty i czekoladki. Markę wyróżniają kawy funkcjonalne bogate w witaminy i minerały oraz herbaty wzbogacone płatkami kwiatów i aromatami.
Smart &amp; Clean.
Środki czystości i chemia gospodarcza.
Nagrody.
Firma zdobyła 4 nagrody Gazele Biznesu:
W 2011 roku firma FM World zdobyła Laur Klienta „Odkrycie 2011”
W 2013 roku firma FM World zdobyła Certyfikat Wiarygodności Biznesowej
W 2014 roku firma FM GROUP World otrzymała tytuł National Champion 2014 / 2015 w konkursie European Business Awards
W 2017 roku perfumy Utique RUBY zwyciężyły w konkursie Qltowy Kosmetyk 2017
W 2017 roku firma FM World została nagrodzona statuetką Sukces Roku 2017 w kategorii kosmetologia
Showroom.
Firma FM World posiada swój showroom w Berlinie.

</doc>
<doc id="2180446" url="https://pl.wikipedia.org/wiki?curid=2180446" title="Brazylia na Letnich Igrzyskach Olimpijskich 2004">
Brazylia na Letnich Igrzyskach Olimpijskich 2004

Brazylię na Letnich Igrzyskach Olimpijskich 2004 reprezentowało 243 zawodników, 124 mężczyzn i 119 kobiety.

</doc>
<doc id="2180449" url="https://pl.wikipedia.org/wiki?curid=2180449" title="Leichter Panzerspahwagen">
Leichter Panzerspahwagen



</doc>
<doc id="2180450" url="https://pl.wikipedia.org/wiki?curid=2180450" title="Hasta (nakszatra)">
Hasta (nakszatra)

Hasta (dewanagari हस्त, trl. Hasta, ang. Hasta) – w astrologii wedyjskiej – nakszatra, rezydencja księżycowa.
Wśród znaczeń kojarzonych z tą konstelacją lub jej wpływem na osobę lub dzień występują:
Surja jest archetypem tej konstelacji. Żywiołem jest powietrze.

</doc>
<doc id="2180451" url="https://pl.wikipedia.org/wiki?curid=2180451" title="Iwan Wyszniegradski">
Iwan Wyszniegradski

Iwan Aleksandrowicz Wyszniegradskij (; ur. w Wysznim Wołoczoku, zm. w Petersburgu) – rosyjski profesor mechaniki, wczesny teoretyk automatyki, minister finansów Imperium Rosyjskiego w latach 1887–1892.
Życiorys.
W latach 1843–1845 studiował w seminarium duchownym w Twerze. W 1851 ukończył studia na Wydziale Fizyki i Matematyki Głównego Instytutu Pedagogicznego w Petersburgu. W 1854 uzyskał tytuł magistra nauk matematycznych na Uniwersytecie Petersburskim. 
W latach 1860–1862 przebywał za granicą rozszerzając wiedzę na temat inżynierii mechanicznej w przedsiębiorstwach przemysłowych i wyższych uczelniach technicznych w Niemczech, Francji, Belgii i Wielkiej Brytanii. W Wyższej Szkole Technicznej w Karlsruhe uczestniczył w wykładach Ferdinanda Redtenbachera na temat projektowania maszyn.
W 1862 został mianowany profesorem mechaniki w Instytucie Technologii w Petersburgu, a w 1865 profesorem mechaniki praktycznej w Michajłowska Akademia Artyleryjska. W latach 1867–1878 pracował jako inżynier mechanik w Głównej Dyrekcji Artylerii. W 1875 został dyrektorem Instytutu Technologii w Petersburgu.
W latach 1887–1892 był ministrem finansów. Prowadził politykę mającą na celu wyrównanie deficytu budżetowego, silniejszą ingerencję rządu w prywatne koleje oraz nacjonalizację kolei najmniej rentownych, a także wsparcie krajowego przemysłu i przygotowanie reformy monetarnej. Osiągnął to poprzez podniesienie podatku bezpośredniego, nacisk na wzrost eksport i rozwój linii kolejowych. Mimo osiągnięcia zrównoważonego budżetu, zgromadzenia rezerw złota i wzmocnienia wartości rubla był krytykowany z powodu wprowadzenia bezwzględnych przepisów podatkowych, które szczególnie dotknęły chłopów i drobną szlachtę i doprowadziły do głodu w latach 1891–1892.
Odznaczony Orderem Świętego Aleksandra Newskiego i Orderem Świętego Włodzimierza I klasy.
Jego wnukiem był Iwan Wyszniegradski, rosyjski kompozytor i teoretyk muzyki, jeden z prekursorów mikrotonowości.

</doc>
<doc id="2180455" url="https://pl.wikipedia.org/wiki?curid=2180455" title="Andrew Hogg">
Andrew Hogg

Andrew Hogg (ur. 2 marca 1985 w Kingston upon Thames) – piłkarz maltański grający na pozycji bramkarza. Mierzy 183 cm wzrostu. Od 2013 roku jest zawodnikiem klubu AEL Kallonis. W reprezentacji Malty zadebiutował w 2006 roku.

</doc>
<doc id="2180456" url="https://pl.wikipedia.org/wiki?curid=2180456" title="Katherina Kubenk">
Katherina Kubenk

Katherina Kubenk (ur. 11 października 1970 w Toronto) – kanadyjska narciarka, uprawiająca narciarstwo dowolne. Jej największym sukcesem jest złoty medal w kombinacji wywalczony podczas mistrzostw świata w Altenmarkt. Ponadto na mistrzostwach świata w Altenmarkt wywalczyła brązowy medal w tej samej konkurencji. Zajęła także 16. miejsce w jeździe po muldach oraz 19 w skokach akrobatycznych na igrzyskach olimpijskich w Lillehammer.
Najlepsze wyniki w Pucharze Świata osiągnęła w sezonie 1992/1993, kiedy to triumfowała w klasyfikacji generalnej oraz w klasyfikacji kombinacji. W klasyfikacji generalnej triumfowała także w sezonie 1995/1996. Ponadto w sezonie 1993/1994 była trzecia w klasyfikacji generalnej i druga w klasyfikacji kombinacji, a w sezonie 1994/1995 w obu klasyfikacjach była trzecia. W sezonie 1996/1997 była trzecia w klasyfikacji generalnej, a w sezonie 1989/1990 była trzecia w klasyfikacji kombinacji.
W 1998 r. zakończyła karierę.

</doc>
<doc id="2180457" url="https://pl.wikipedia.org/wiki?curid=2180457" title="Israel López">
Israel López

Israel López Hernández (ur. 29 września 1974 w mieście Meksyk) – meksykański piłkarz występujący najczęściej na pozycji defensywnego pomocnika, obecnie zawodnik Querétaro.
López jest wychowankiem stołecznego zespołu Pumas UNAM – z drużyną tą był związany przez pierwsze osiem lat profesjonalnej kariery. Po krótkim epizodzie w C.D. Guadalajara został zawodnikiem Toluki, z którą wywalczył dwa tytuły mistrzowskie (Apertura 2002, Apertura 2005). W 2006 roku przeszedł do Cruz Azul. Stąd był wypożyczany do Toluki, Necaxy, Tecos UAG i Querétaro.
Łopez był także reprezentantem Meksyku; w latach 2000–2007 rozegrał w kadrze narodowej 26 spotkań. Brał udział w Igrzyskach Olimpijskich 2004 i Złotym Pucharze CONCACAF 2005.

</doc>
<doc id="2180459" url="https://pl.wikipedia.org/wiki?curid=2180459" title="Racing Bobo-Dioulasso">
Racing Bobo-Dioulasso

Racing Bobo-Dioulasso to burkiński klub sportowy mający siedzibę w mieście Bobo-Dioulasso.

</doc>
<doc id="2180460" url="https://pl.wikipedia.org/wiki?curid=2180460" title="Andrzej Rychłowski">
Andrzej Rychłowski

Andrzej Sławomir Rychłowski (ur. 4 lutego 1963 w Malborku) – polski samorządowiec, burmistrz Malborka w latach 2006–2014.
Życiorys.
Przez 20 lat był właścicielem przedsiębiorstwa Domex, zajmującego się produkcją materiałów budowlanych oraz budową obiektów mieszkalnych i handlowo-usługowych. Znalazł się wśród założycieli struktur Platformy Obywatelskiej w Malborku i powiecie malborskim, którymi kierował do 2017. W wyborach parlamentarnych w 2005 bez powodzenia kandydował do Sejmu. Rok później w wyborach samorządowych został wybrany na urząd burmistrza Malborka. W pierwszej turze otrzymał 19,5% głosów. W drugiej turze pokonał dotychczasowego burmistrza Jana Tadeusza Wilka, otrzymując 60,22% głosów. Ukończył później studia politologiczne (specjalność: polityka socjalno-samorządowa) w humanistycznej szkole wyższej Ateneum w Gdańsku. W wyborach samorządowych w 2010 uzyskał reelekcję na stanowisko burmistrza Malborka, otrzymując w pierwszej turze 63,89% głosów. W 2014 nie został wybrany na kolejną kadencję, startując ze związanego z Platformą Obywatelską komitetu Porozumienie Obywatelskie. Wygrał I turę z wynikiem 36,43% głosów, jednak w II turze uległ Markowi Charzewskiemu, otrzymując 39,68% głosów. Wybierany w skład władz krajowych i regionalnych PO, zasiadał m.in. w krajowym sądzie koleżeńskim partii.
Żonaty, ma dwoje dzieci.

</doc>
<doc id="2180461" url="https://pl.wikipedia.org/wiki?curid=2180461" title="Edward John Routh">
Edward John Routh

 
Edward John Routh (ur. 20 stycznia 1831 w Quebecu, zm. 7 czerwca 1907 w Cambridge) – matematyk angielski.
Przyczynił się do usystematyzowania matematycznej teorii mechaniki. Był twórcą kilku koncepcji istotnych dla rozwoju teoria sterowania. W 1877 roku przedstawił matematyczną metodę określania kiedy równanie charakterystyczne posiada stabilne pierwiastki (zob. Kryterium stabilności Routha-Hurwitza).

</doc>
<doc id="2180462" url="https://pl.wikipedia.org/wiki?curid=2180462" title="Yolanda Griffith">
Yolanda Griffith

Yolanda Evette Griffith (ur. 1 marca 1970 w Chicago) – amerykańska koszykarka występująca na pozycji środkowej, dwukrotna złota medalistka olimpijska, od momentu zakończenia kariery zawodniczej trenerka koszykarska.
Mierząca 191 cm wzrostu zawodniczka studiowała na Florida Atlantic University. Do WNBA została wybrana z drugim numerem w drafcie w 1999 przez Sacramento Monarchs, gdzie grała do 2007. W 2005 zdobyła tytuł mistrzowski zostając również MVP finałów. W 2008 była zawodniczką Seattle Storm, w 2009 grała w Indiana Fever. Siedmiokrotnie brała udział w WNBA All-Star Game, trafiła także do WNBA All-Decade Team. W 1999 została wybrana MVP rozgrywek oraz najlepszym obrońcą ligi. W Europie grała m.in. w Niemczech, Włoszech i Rosji. 9 czerwca 2009 roku podczas meczu z Seattle Storm Griffith nadciągnęła mięsień Achillesa. Kontuzja wyeliminowała ją z gry do końca sezonu. Tym samym było to oficjalne zakończenie sportowej kariery przez Amerykankę.
Po olimpijskie złoto sięgnęła z reprezentacją Stanów Zjednoczonych w 2000 i 2004.

</doc>
<doc id="2180463" url="https://pl.wikipedia.org/wiki?curid=2180463" title="Fabryka Kontenerów „Unikon”">
Fabryka Kontenerów „Unikon”

Fabryka Kontenerów „Unikon” - popularna nazwa zakładu przemysłowego w prawobrzeżnej części Szczecina położonego na osiedlu administracyjnym Płonia-Śmierdnica-Jezierzyce, w części miasta zwanej Strugą. Pierwszy zakład w tym miejscu powstał w XVI w. - był to młyn papierniczy napędzany wodami rzeki Płonia. Produkcję papieru kontynuowano, aż do czasów II wojny światowej. W latach siedemdziesiątych XX w. w zakładzie rozpoczęto produkcję kontenerów (był to jedyny tego typu zakład w ówczesnej Polsce). Po 1989 zakład kilkakrotnie zmieniał nazwę i właściciela. 
Historia.
Młyn papierniczy w okolicy wsi Płonia został założony nad rzeką Płonią w 1528 na mocy przywileju wydanego przez księcia Jerzego I i Barnima XI. Przywilej ten był powtarzany jeszcze dwukrotnie: w 1579 przez księcia Jana Fryderyka oraz w 1611 przez księcia Filipa II. Na zlecenie tego ostatniego, w 1618 papiernia wyprodukowała papier, na którym Eilhardus Lubinus sporządził Wielką Mapę Księstwa Pomorskiego.
W 1659 papiernia uległa zniszczeniu podczas wojny szwedzko-brandenburskiej. Odbudowa nastąpiła po ok. 20 latach dzięki dotacjom elektora brandenburskiego Fryderyka I.
Od 1705 papiernia była dzierżawiona przez rodzinę Munche (lub Münch), która od 1769 stała się jej właścicielem. W 1871 młyn papierniczy został sprzedany szczecińskiemu kupcowi Otto Kühnermannowi, który w następnym roku przekształcił zakład w spółkę akcyjną. Pozyskany kapitał umożliwił gruntowną modernizację papierni i przekształcenie jej z manufaktury w zakład przemysłowy wyposażony w nowoczesne maszyny papiernicze napędzane przez dwa koła wodne, trzy turbiny oraz dwie maszyny parowe o mocy 40 i 100 KM. Dokonano wówczas także regulacji rzeki Płoni oraz doprowadzono do zakładu bocznicę kolejową. W 1906 powierzchnia zakładu wynosiła ok. 35 ha. Większość pracowników mieszkała w należącej do zakładu wsi Struga. W latach dwudziestych XX w. zakład wyposażony był w dwie maszyny papiernicze i produkował szeroką gamę wyrobów papierniczych (papier pocztowy, pocztówkowy, listowy, drukarski, rysunkowy, wielowarstwowy, do maszyn do pisania oraz papier czerpany). Energii elektrycznej dostarczały znajdujące się na miejscu generatory napędzane maszyną parową o mocy 800 KM i trzema turbinami wodnymi o łącznej mocy 220 KM.
W marcu 1945 fabryka została poważnie uszkodzona podczas ofensywy wojsk radzieckich. Po zakończeniu II wojny światowej zabudowania dawnej papierni wykorzystywane były jako zaplecze magazynowe Państwowego Urzędu Rezerw. Na początku lat sześćdziesiątych zmieniono przeznaczenie kompleksu fabrycznego i utworzono tu Szczecińskie Zakłady Przemysłu Maszynowego Leśnego produkujące sprzęt do prac leśnych oraz aparaturę do chemii drzewnej i dla zakładów płyt wiórowych. W 1971 zmieniono profil produkcji zakładów i zaczęto wytwarzać kontenery, części do podwozi wagonów kolejowych oraz elementy suszarń przemysłowych. W 1972 nastąpiła zmiana nazwy zakładów na Fabryka Urządzeń Wagonowych „Fakon”, a po 1975 na: Fabryka Kontenerów „Unikon”. Jednocześnie ograniczono asortyment produkcji koncentrując się na wytwarzaniu kontenerów. Rocznie produkowano do 10 000 kontenerów przeliczeniowych TEU, przeznaczonych prawie w całości na eksport m.in. do Szwecji, Norwegii, Danii, Niderlanów, Belgii, Niemiec Zachodnich, Francji, Austrii, Jugosławii. Zakład zatrudniał do 650 osób.
Po 1989 zakład kilkakrotnie zmieniał formę organizacyjną i właściciela co powodowało częste zmiany nazwy („Unikon-International”, „Box Europe”, „Gulf Intermodal”). W 2006 zakład ogłosił upadłość.

</doc>
<doc id="2180464" url="https://pl.wikipedia.org/wiki?curid=2180464" title=".o">
.o



</doc>
<doc id="2180465" url="https://pl.wikipedia.org/wiki?curid=2180465" title="Guantanamo Party Program">
Guantanamo Party Program

Guantanamo Party Program - zespół założony na przełomie 2006/2007 roku we Wrocławiu, wykonujący muzykę łączącą elementy sludge, post hardcore i noise rock.
Historia.
Zespół powstał pod koniec 2006 roku. Inicjatorem powołania nowego projektu muzycznego był Dariusz Liboski, wokalista, który wcześniej udzielał się m.in. w wołowskim Lost Road i lubińskim Bonito. W podstawowym składzie znaleźli się również gitarzysta wyżej wymienionych zespołów – Wojciech Feret, perkusista grind-core`owego Wojtyła - Jakub Przybyłek oraz były basista wrocławskiej grupy Poltergeist - Grzegorz Sontowski.
Początkowo zespół wykonywał muzykę, która była połączeniem różnych ekstremalnych nurtów: screamo, noise, emo-violence. Zagrał także kilka dobrze przyjętych koncertów. Okres ten został zakończony nagraniem krótkiego demo "The Past".
Po nagraniu pierwszego materiału studyjnego, członkowie postawili na zmianę stylistyczną. Nowy materiał powstał jako wynik inspiracji zarówno zespołami sludge`owymi (Neurosis, Cult of Luna, Overmars), jak i noise rockowymi (Lvmen, Today Is The Day, Krzycz, Thema 11, La Aferra). Do składu doszedł drugi gitarzysta – Jonatan Staniec. Po zagraniu kilkunastu koncertów w Polsce, członkowie Guantanamo Party Program zarejestrowali we wrocławskim studiu Hellsound swój pierwszy pełnowymiarowy album. Za nagranie i brzmienie płyty odpowiadał Jarosław Wysocki. W trakcie końcowych prac nad albumem od zespołu odszedł Jonatan, co spowodowało zawieszenie aktywności koncertowej. Materiał w marcu 2010 został wydany nakładem niezależnej wytwórni No Sanctuary Records, a później wznowiony na kasecie przez Hasiok Records. 
W 2010 dołączył Łukasz Lisoń, który wcześniej udzielał się między innymi w opolskim zespole Lola Hart. W nowym, ustabilizowanym składzie, Guantanamo Party Program wróciło do grania koncertów. Zespół miał okazję wystąpić w Polsce, Czechach, Słowacji i Niemczech. W międzyczasie wydany został split z zaprzyjaźnionymi zespołami – Echoes Of Yul i Sun For Miles. Wydawcą nowego materiału były dwie wytwórnie: We Are All Pacinos Records z Opola oraz No Sanctuary Records. Na płycie pojawiły się dwa utwory znane z debiutanckiego CD zespołu, ale wzbogacone o warstwę instrumentalną stworzoną przez członka Echoes Of Yul – Jarosława Leśkiewicza.
W listopadzie 2010 na trasie koncertowej zespół wspomógł gitarzysta – Artur Rumiński, udzielający się m.in. w grupach Sun For Miles, Wilczy Szaniec, Thaw.
W 2012, członkowie zespołu zarejestrowali kolejny materiał. Album zatytułowany "II" został wydany w maju 2013 przez dwie wytwórnie - za wersję winylową odpowiadała Caramba Records, a kompaktową - Chaos W Mojej Głowie. Nagrania, które nie weszły na płytę, zostały później opublikowane na 3 winylowych splitach z zaprzyjaźnionymi zespołami: w 2012 roku z We Are Idols , w 2014 z Suffering Mind , oraz z Hard To Breathe .
Ostatni album zespołu zatytułowany "III" ukazał się 1 września 2017 roku nakładem Anteny Krzyku. 
Guantanamo Party Program zagrało kilkadziesiąt koncertów m.in. z grupami: At The Soundawn, Blindead, Ufomammut, The Arson Project, Young Widows, Mouse On The Keys, Cripple Bastards, Job Karma, Membrane, Malignant Tumour, Lento, Coliseum czy Kongh.

</doc>
<doc id="2180466" url="https://pl.wikipedia.org/wiki?curid=2180466" title="Leon Klimecki">
Leon Klimecki

Leon Piotr Klimecki (ur. 11 kwietnia 1889 w Łukowie, zm. 8 lutego 1968 tamże) – polski działacz społeczny i dyplomata, zasłużony obywatel miasta Łukowa.
Życiorys.
Urodził się w zasłużonej łukowskiej rodzinie, matka Kazimiera z Archimowiczów była m.in. inicjatorką powstania Biblioteki Publicznej, ojciec Piotr był poważanym w mieście felczerem, który współorganizował polską Szkołę Realną w Łukowie. Leon po ukończeniu szkoły podstawowej rozpoczął naukę w gimnazjum rządowym w Białej Podlaskiej, z którego został relegowany za udział w strajku szkolnym w 1905. Dzięki staraniom matki przyjęto go do polskiego gimnazjum gen. Chrzanowskiego w Warszawie. Podczas nauki rozpoczął naukę języka esperanto i przyłączył się do Związku Polskiej Młodzieży Esperanckiej, dzięki czemu uczestniczył w IV Międzynarodowym Kongresie Esperantystów, który się odbył w sierpniu 1908 w Dreźnie. Wkrótce otrzymał funkcję członka zarządu Związku Polskiej Młodzieży Esperanckiej, jego związki z esperanto trwały do 1939. 
W 1909 ukończył gimnazjum i wyjechał do Szwajcarii na studia, naukę zdobywał na uniwersytecie w Genewie, gdzie uczęszczał na wydział literatury i nauk społecznych. Za zasługi związane z połączeniem trzech działających w Genewie polskich bibliotek otrzymał funkcję prezesa Zarządu Ogólnej Biblioteki Polskiej i Czytelni w Genewie. Był inicjatorem powstania w 1914 Zrzeszenia Polskich Bratnich Pomocy, które było organizacją apolityczną i bezpartyjną. Ponadto Leon Klimecki był publicystą, tematem jego not, artykułów i felietonów była sprawa polskich emigrantów w Szwajcarii, sytuacji politycznej i gospodarczej w Polsce, stosunki społeczne mające miejsce na terytorium Polski, oraz sprawy socjalne emigrantów. Od 1918 rozpoczął pracę referenta ekonomicznego w Królewsko-Polskim Przedstawicielstwie w Bernie, trwało to do 1 czerwca 1920, gdy zlikwidowano stanowisko attaché handlowego przy Przedstawicielstwie Polskim w Bernie. 
W lipcu 1920 po 11 latach powrócił do Polski, otrzymał stanowisko starszego radcy w Ministerstwie Spraw Zagranicznych, po miesiącu został oddelegowany do Biura Propagandy Zagranicznej. Współpracował tam m.in. z Zofią Nałkowską, Tadeuszem Brezą, Jarosławem Iwaszkiewiczem. Po likwidacji Biura Propagandy Zagranicznej w marcu 1921 został przeniesiony do Biura Prasowego Ministerstwa Spraw Zagranicznych. W październiku 1927 otrzymał nominację na radcę ministerialnego, w wyniku czego w czerwcu 1928 został I sekretarzem Poselstwa Polskiego w Sofii. Jego misja trwała do kwietnia 1932, kiedy to został odwołany decyzją wicemin. Józefa Becka. Leon Klimecki odszedł ze służby dyplomatycznej z dniem 31 maja 1932, co było wynikiem rozgrywek politycznych prowadzonych na szczeblu ministerialnym.
Do maja 1935 przebywał w Warszawie i utrzymywał się z publikacji o charakterze polityczno-gospodarczym, następnie powrócił do rodzinnego Łukowa. Po 1945 działał społecznie oraz publikował w reaktywowanej "„Gazecie Łukowskiej”". Był inicjatorem akcji ratowania pamiątek po Henryku Sienkiewiczu oraz organizacji setnej rocznicy urodzin pisarza. Był przewodniczącym Powiatowego Komitetu Obrońców Pokoju (1949–1950) oraz członkiem Miejskiej Komisji Kultury i Sztuki. Pełnił również funkcję przewodniczącego Towarzystwa Miłośników Sztuki. Zainicjował powstanie istotnych dla historii Łukowa publikacji m.in. "„Z przeszłości Ziemi Łukowskiej”" (1959), "„Dzieje miasta Łukowa”" (1962). Zainicjował powstanie Towarzystwa Miłośników Ziemi Łukowskiej oraz Muzeum Ziemi Łukowskiej.
Leon Klimecki był odznaczony Krzyżem Kawalerskim Orderu Odrodzenia Polski, Srebrnym Krzyżem Zasługi, Medalem 10-lecia Polski Ludowej oraz Odznaką Tysiąclecia Państwa Polskiego.
Upamiętnienie.
Jedno z łukowskich osiedli nosi imię Leona Klimeckiego.

</doc>
<doc id="2180468" url="https://pl.wikipedia.org/wiki?curid=2180468" title="Ćitra (nakszatra)">
Ćitra (nakszatra)

Ćitra (dewanagari: चित्रा) – nakszatra, rezydencja księżycowa umiejscowiona w gwiazdozbiorze wagi, którą w astrologii wedyjskiej rządzi Wenus.
Słowo "ćajtra" oznacza:

</doc>
<doc id="2180469" url="https://pl.wikipedia.org/wiki?curid=2180469" title="Rudolf Pfitzner">
Rudolf Pfitzner

Rudolf Pfitzner (ur. w 1864, zm. 18 marca w 1921 roku w Darmstadt) – pastor w Szprotawie, niemiecki entomolog, specjalista od motyli "(Lepidoptera)".
Ze Szprotawy wyprowadził się w 1913 roku. Podróżował po świecie, m.in. do Afryki Północnej. Pod koniec życia zgromadził kolekcję liczącą ok. 40 tys. egzemplarzy owadów, w tym o dużym znaczeniu naukowym – rodzina niesobkowatych "(Hepialidae)" oraz tzw. zbiór lokalny z czasów praktyki duszpasterskiej w Szprotawie.
Z jego prac warte wymienienia jest przede wszystkim opracowanie fauny motyli dziennych okolic Szprotawy i Borów Dolnośląskich. Pfitzner odkrył tu stanowiska występowania rzadkich gatunków, m.in. w granicach obecnego rezerwatu Buczyna Szprotawska, Wzgórza Koberbrunn i innych uroczysk.
W miejscu zamieszkania uchodził za postać oryginalną, lubił pokazywać się w krótkich spodenkach, co w jego czasach wywoływało duże zainteresowanie.

</doc>
<doc id="2180470" url="https://pl.wikipedia.org/wiki?curid=2180470" title="Mikaël Kingsbury">
Mikaël Kingsbury

Mikaël Kingsbury (ur. 24 lipca 1992 w Sainte-Agathe-des-Monts) – kanadyjski narciarz dowolny, specjalizujący się w jeździe po muldach, trzykrotny medalista olimpijski, wielokrotny medalista mistrzostw świata i wielokrotny zdobywca Pucharu Świata. 
W 2011 roku wystąpił na mistrzostwach świata w Deer Valley, gdzie zajął drugie miejsce w muldach podwójnych i trzecie w jeździe po muldach. Na rozgrywanych dwa lata później mistrzostwach świata w Voss był najlepszy w muldach i drugi w muldach podwójnych. Kolejne dwa medale zdobył podczas mistrzostw świata w Kreischbergu w 2015 roku, tym razem zwyciężając w muldach podwójnych i zajmując drugie miejsce w muldach. Ponadto wywalczył brązowy medal w jeździe po muldach na mistrzostwach świata w Sierra Nevada w 2017 roku. W olimpijskim debiucie podczas igrzysk olimpijskich w Soczi w 2014 roku wywalczył srebrny medal w jeździe po muldach, gdzie wyprzedził go tylko jego rodak, Alexandre Bilodeau. Cztery lata później, na igrzyskach w Pjongczangu został mistrzem olimpijskim w tej samej konkurencji. Rok później, na mistrzostwach świata w Deer Valley ponownie został mistrzem świata zarówno w jeździe po muldach jak i w muldach podwójnych. Dwa lata później, podczas mistrzostw świata w Ałmaty zdobył kolejne tytuły mistrzowskie w jeździe po muldach oraz muldach podwójnych. W ramach zimowych igrzysk olimpijskich w Pekinie wystartował w konkurencji jazdy po muldach – w finale zmagań uzyskał wynik 82,18 pkt i zdobył srebrny medal.
Ponadto zdobywał Kryształową Kulę za zwycięstwo w klasyfikacji generalnej w sezonach 2011/2012, 2012/2013, 2013/2014, 2014/2015, 2015/2016, 2016/2017, 2017/2018, 2018/2019, 2019/2020 i 2021/2022. Równocześnie zdobywał Małą kryształową kulę za zwycięstwa w klasyfikacji jazdy po muldach. Był też trzeci w klasyfikacji jazdy po muldach w sezonie 2010/2011.
W dniu 12 grudnia 2015 Mikaël stanął 29. raz na najwyższym stopniu zawodów PŚ. Dzięki temu wyczynowi pobił rekord 28 zwycięstw w PŚ w narciarstwie dowolnym mężczyzn, który należał do Francuza Edgara Grospirona od 1995 roku.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja jazdy po muldach jest jednocześnie klasyfikacją generalną.

</doc>
<doc id="2180474" url="https://pl.wikipedia.org/wiki?curid=2180474" title="Czuang-tse">
Czuang-tse



</doc>
<doc id="2180476" url="https://pl.wikipedia.org/wiki?curid=2180476" title="Lao-cy">
Lao-cy



</doc>
<doc id="2180479" url="https://pl.wikipedia.org/wiki?curid=2180479" title="Jiří Čadek">
Jiří Čadek

Jiří Čadek (ur. 7 grudnia 1935 w Pavlíkovie, zm. 20 grudnia 2021) – czeski piłkarz grający na pozycji obrońcy.
Čadek całą swoją dorosłą karierę grał w Dukli Praga. Zagrał w 328 meczach, jednakże nie strzelił żadnej bramki. W trakcie swojej gry w Dukli, Čadek wygrał ligę czechosłowacką siedem razy oraz Puchar Czechosłowacji trzy razy.
Čadek był graczem czechosłowackiej reprezentacji i wystąpił w mistrzostwach świata w 1958 w Szwecji, gdzie zagrał w meczu z Irlandią Północną.

</doc>
<doc id="2180481" url="https://pl.wikipedia.org/wiki?curid=2180481" title="Seks, kłamstwa i narkotyki">
Seks, kłamstwa i narkotyki

Seks, kłamstwa i narkotyki () - hiszpański komediodramat w reżyserii Alfonso Albacete i Davida Menkesa z 2009 roku.
Opis fabuły.
Film opowiada o grupie młodzieży z Alicante, którzy podczas wakacji odkrywają uroki życia, spędzając dni na plaży, a noce w dyskotekach, nie będąc świadomymi konsekwencji takiego postępowania. Głównym sensem ich życia są ciągłe imprezy na plaży i w klubach, narkotyki, seks i wzajemne kłamstwa. W pewnym momencie młodzi ludzie zdadzą sobie sprawę, że takie postępowanie niesie za sobą poważne konsekwencje.

</doc>
<doc id="2180486" url="https://pl.wikipedia.org/wiki?curid=2180486" title="Scolopax alba">
Scolopax alba



</doc>
<doc id="2180487" url="https://pl.wikipedia.org/wiki?curid=2180487" title="Wyższa liga ZSRR w piłce nożnej (1937)">
Wyższa liga ZSRR w piłce nożnej (1937)



</doc>
<doc id="2180488" url="https://pl.wikipedia.org/wiki?curid=2180488" title="Henry Harwood">
Henry Harwood

Henry Harwood Harwood (ur. 19 stycznia 1888 w Londynie, zm. 9 czerwca 1950 w Goring-on-Thames) − brytyjski oficer marynarki, admirał, uczestnik obydwu wojen światowych, zwycięzca w bitwie u ujścia La Platy, dowódca Floty Śródziemnomorskiej w latach 1942−1943.
Życiorys.
Wstąpił do Royal Navy w 1903 roku. Podczas I wojny światowej służył między innymi na pancerniku HMS "Royal Sovereign„. Po zakończeniu wojny pełnił różne funkcje w zespołach floty, specjalizując się w dziedzinie broni torpedowej. Dowodził kolejno ciężkim krążownikiem HMS "Cumberland„, dywizjonem niszczycieli, krążownikiem HMS "London„, zaś od 1936 roku "South American Division of the America and West Indies Station", eskadrą Royal Navy stacjonującą w rejonie południowego Atlantyku. Jego okrętem flagowym został HMS "Exeter„. Na początku 1939 roku załogi podległych mu okrętów wzięły udział w akcji niesienia pomocy humanitarnej dla ofiar trzęsienia ziemi w Chillán w Chile, za co został odznaczony między innymi chilijskim "Orden del Merito".
Po wybuchu II wojny światowej Henry Harwood otrzymał promocję do stopnia komodora. Zadaniem jego eskadry miało być zwalczanie niemieckich rajderów, niszczących aliancką żeglugę na Atlantyku. 13 grudnia 1939 roku, dzięki analizie meldunków radiowych z zaatakowanych statków, zespół komodora Harwooda przechwycił niemiecki pancernik kieszonkowy „Admiral Graf Spee„ w rejonie estuarium La Platy. Po bitwie uszkodzony niemiecki okręt schronił się w neutralnym porcie Montevideo, zaś 17 grudnia został zatopiony na redzie przez własną załogę. Tego samego dnia Henry Harwood otrzymał awans do stopnia kontradmirała i został odznaczony Orderem Łaźni.
W latach 1940−1942 admirał Harwood pełnił funkcję Lorda Komisarza Admiralicji i asystenta szefa sztabu marynarki. W kwietniu 1942 roku został dowódcą Floty Śródziemnomorskiej, zaś po podziale w lutym 1943 roku tego obszaru wojennego na kilka odrębnych dowództw, komendantem strefy Lewantu, w stopniu wiceadmirała. W czerwcu tegoż roku zrezygnował z tego stanowiska ze względu na problemy zdrowotne i został oficerem odpowiadającym za zaopatrzenie 8. Armii. W latach 1944−1945 dowodził obszarem Orkadów i Szetlandów. Po zakończeniu działań wojennych, w sierpniu 1945 roku, przeszedł na emeryturę w stopniu pełnego admirała. Zmarł w 1950 roku w wiosce Goring-on-Thames w hrabstwie Oxfordshire i tam został pochowany.

</doc>
<doc id="2180489" url="https://pl.wikipedia.org/wiki?curid=2180489" title="Scolopax rubra">
Scolopax rubra



</doc>
<doc id="2180490" url="https://pl.wikipedia.org/wiki?curid=2180490" title="Trzy Stawy w Katowicach">
Trzy Stawy w Katowicach



</doc>
<doc id="2180491" url="https://pl.wikipedia.org/wiki?curid=2180491" title="Turniej o Srebrny Kask 1976">
Turniej o Srebrny Kask 1976

Turniej o Srebrny Kask 1976 w sporcie żużlowym – coroczny turniej żużlowy organizowany przez Polski Związek Motorowy. Jedenasty finał odbywał się w Rudzie Śląskiej i Zielonej Górze. Mariusz Okoniewski wygrał dwudniowy turniej.

</doc>
<doc id="2180493" url="https://pl.wikipedia.org/wiki?curid=2180493" title="Örnen (1896)">
Örnen (1896)

Örnen − szwedzki krążownik torpedowy z ostatnich lat XIX wieku, pierwszy okręt typu "Örnen", nawiązującego koncepcją do budowanych w tym czasie w innych państwach kanonierek torpedowych. W 1926 roku przeklasyfikowany na okręt szkolny, służył w szwedzkiej flocie jeszcze w czasie II wojny światowej.
Historia.
Plany budowy jednostek, mających chronić własną flotę przed atakami torpedowców przeciwnika i prowadzić jednocześnie rozpoznanie na rzecz własnych sił, istniały w dowództwie szwedzkiej marynarki wojennej od 1892 roku. Trzy lata później projekt został zaakceptowany przez Riksdag i budowa pierwszego okrętu, oficjalnie klasyfikowanego jako krążownik torpedowy (pomimo że wielkością i uzbrojeniem odpowiadał budowanym między innymi dla Royal Navy kanonierkom torpedowym i na ich koncepcji był wzorowany), została zlecona koncernowi Motala Verkstad, który zrealizował ją w podległej sobie stoczni Lindholmens Göteborgu.
Wodowanie jednostki odbyło się 6 sierpnia 1896 roku, formalne wcielenie w skład szwedzkiej marynarki wojennej 4 maja, zaś faktyczne wejście do służby 12 maja 1897 roku. W tym samym roku nastąpiła prezentacja okrętu na Powszechnej Wystawie Sztuki i Przemysłu w Sztokholmie. Już w pierwszych latach eksploatacji okazało się, że nowe okręty nie spełniają dobrze przewidywanych dla nich funkcji i znaczną część z nich przejęły wprowadzone w 1902 roku do linii kontrtorpedowce.
W grudniu 1905 roku "Örnen" został wysłany w składzie zespołu floty do Rygi, aby chronić tam interesy szwedzkich obywateli. Podczas I wojny światowej wypełniał funkcje dozorowe. Wobec dużego zużycia został odstawiony do rezerwy w 1922 roku. Cztery lata później stał się jednostką szkolną. Po przezbrojeniu na początku II wojny światowej pozostawał w stanie gotowości na wypadek pogwałcenia szwedzkiej neutralności. Wycofano go ze służby 16 czerwca 1947 roku, zaś w 1950 roku został zatopiony jako okręt-cel.
Opis konstrukcji.
Kadłub krążownika "Örnen" miał długość całkowitą 69,2 m, szerokość 8,2 m i zanurzenie 3,2 m. Wyporność konstrukcyjna wynosiła 800 ton. Napęd stanowiły dwie maszyny parowe potrójnego rozprężania o łącznej mocy 4000 KM, napędzające dwie śruby. Prędkość maksymalna wynosiła 19 węzłów.
Uzbrojenie składało się z dwóch pojedynczych dział kal. 120 mm i czterech kal. 57 mm oraz pojedynczej wyrzutni torped kal. 381 mm (usuniętej w 1928 roku). Na początku 1940 roku działa 57 mm zostały zastąpione czterema zdwojonymi podstawami dział przeciwlotniczych kal. 25 mm.

</doc>
<doc id="2180494" url="https://pl.wikipedia.org/wiki?curid=2180494" title="Enrique Casaretto">
Enrique Casaretto

Enrique Casaretto Sono (niekiedy Cassaretto) (ur. 29 kwietnia 1945, zm. 22 czerwca 2020) – piłkarz peruwiański noszący przydomek "El Loco", napastnik.
W latach 1957-1959 Casaretto grał w klubie "Deportivo Torino", skąd następnie przeszedł do klubu Boca Juniors Chiclayo. Potem do 1965 roku występował w klubie Atlético Grau Piura, skąd przeniósł się do Universitario Lima.
Casaretto razem z klubem Universitario Lima wziął udział w turnieju Copa Libertadores 1966, gdzie Universitario odpadł w fazie grupowej przegrywając rywalizację z dwoma klubami argentyńskimi - River Plate i Boca Juniors. Dla swego klubu zdobył 2 bramki (w wygranym 2:1 meczu z Boca Juniors i w zremisowanym 1:1 meczu z River Plate). W tym samym roku Casaretto zdobył swój pierwszy tytuł mistrza Peru.
Rok później razem z Universitario wziął udział w turnieju Copa Libertadores 1967, gdzie dotarł do fazy półfinałowej - Universitario należał do grona czterech najlepszych klubów turnieju. Casaretto zdobył dla swego klubu 5 bramek. W 1967 drugi raz z rzędu zdobył mistrzostwo Peru.
Casaretto trzeci raz z rzędu razem z Univeristario wziął udział w Pucharze Wyzwolicieli podczas turnieju Copa Libertadores 1968, gdzie Universitario dotarł do fazy ćwierćfinałowej. Casaretto zdobył dla swego klubu 1 bramkę.
W 1969 roku jako gracz Universitario zdobył po raz trzeci w swej karierze mistrzostwo Peru, dzięki czemu wziął udział w turnieju Copa Libertadores 1970, gdzie Universitario dotarł do ćwierćfinału. Casaretto zdobył w turnieju 2 bramki.
Wicemistrzostwo Peru w 1970 roku dało prawo startu w turnieju Copa Libertadores 1971. W fazie grupowej Universitario spisał się rewelacyjnie, gdyż nie przegrał meczu i zajął pierwsze miejsce, zostawiając w tyle dwa argentyńskie kluby - Rosario Central i Boca Juniors. W fazie półfinałowej nie sprostał jednak późniejszemu triumfatorowi, urugwajskiemu klubowi Club Nacional de Football i brazylijskiemu SE Palmeiras.
W 1971 Casaretto razem z Universitario zdobył czwarty tytuł mistrza Peru i następnie przeszedł do klubu Defensor Lima. W 1973 razem z klubem Defensor piąty raz został mistrzem Peru, po czym przeniósł się do klubu Atlético Chalaco Callao. W 1975 roku został graczem klubu Club Sporting Cristal.
Jako gracz klubu Sporting Cristal wziął udział w turnieju Copa América 1975, gdzie Peru zdobyło tytuł mistrza Ameryki Południowej. Casaretto zagrał w dwóch meczach półfinałowych z Brazylią - w meczu wyjazdowym, wygranym przez Peru 3:1, zdobył dla swej drużyny 2 bramki, walnie przyczyniając się do awansu. Zagrał też w mniej udanym meczu rewanżowym, w którym Peru przegrało w Limie z Brazylią 0:2, co jednak nie przeszkodziło w dotarciu do finału.
Casaretto na zakończenie kariery w 1976 roku grał w USA, w klubie Miami Toros, gdzie rozegrał 6 meczów. W 1980 roku występował w australijskim klubie "Once Amigos".
Casaretto w okresie od 29 sierpnia 1968 roku do 16 października 1975 roku rozegrał w reprezentacji narodowej 10 meczów, w których zdobył 8 bramek.

</doc>
<doc id="2180497" url="https://pl.wikipedia.org/wiki?curid=2180497" title="Claes Horn (1898)">
Claes Horn (1898)

Claes Horn − szwedzki krążownik torpedowy z ostatnich lat XIX wieku, jeden z pięciu okrętów typu "Örnen", nawiązującego koncepcją do budowanych w tym czasie w innych państwach kanonierek torpedowych. Na skutek zużycia został wycofany z linii w 1923 roku i złomowany w roku następnym.
Historia.
Budowa krążownika torpedowego "Claes Horn" została zaakceptowana przez parlament szwedzki w 1895 roku i sfinansowana z budżetu na rok następny. Stępkę pod okręt położono w stoczni W. Lindbergs w Sztokholmie w ostatnich miesiącach 1896 roku, wodowanie nastąpiło 9 lutego 1898 roku, zaś zakończenie budowy 22 czerwca 1898 roku. Oficjalnie "Claes Horn" wszedł do służby 7 sierpnia tegoż roku. Według pierwotnych zamierzeń krążownik miał nosić nazwę "Ejdern", ale 24 listopada 1897 roku zmieniono ją dla uczczenia Klasa Horna, admirała z XVI wieku.
W czerwcu 1905 roku, po jednostronnym proklamowaniu zerwania unii szwedzko-norweskiej przez Storting, flota szwedzka została postawiona w stan gotowości. Narastające napięcie spowodowało mobilizację silnego zespołu okrętów, mającego w razie eskalacji konfliktu zaatakować wybrzeże norweskie i stolicę kraju, Oslo. W jej skład weszły między innymi cztery jednostki typu "Örnen", w tym "Claes Horn". Przez kolejnych kilka miesięcy jego zadaniem było patrolowanie okolicznych szkierów. Po zakończonych uznaniem norweskiej niepodległości rokowaniach w Karlstad, 11 października 1905 roku flotę odwołano.
Po raz kolejny "Claes Horn" został postawiony w stan gotowości bojowej na przełomie 1912 i 1913 roku, w związku z narastającym w okresie wojen bałkańskich napięciem międzynarodowym. Krążownik bazował wówczas w rejonie Sundu. W okresie I wojny światowej okręt patrolował wybrzeża neutralnej Szwecji, zaś po jej zakończeniu, na skutek nadmiernego zużycia mechanizmów, 12 października 1923 roku został wycofany ze składu floty i w następnym roku sprzedany do stoczni złomowej.
Opis konstrukcji.
Kadłub krążownika "Claes Horn" miał długość całkowitą 69,2 m, szerokość 8,2 m i zanurzenie 3,2 m. Wyporność konstrukcyjna wynosiła 800 ton. Napęd stanowiły dwie maszyny parowe potrójnego rozprężania o łącznej mocy 4000 KM, napędzające dwie śruby. Prędkość maksymalna wynosiła 19 węzłów. 
Uzbrojenie składało się z dwóch pojedynczych dział kal. 120 mm i czterech kal. 57 mm oraz pojedynczej wyrzutni torped kal. 381 mm, zamontowanej na stałe w stewie dziobowej.

</doc>
<doc id="2180498" url="https://pl.wikipedia.org/wiki?curid=2180498" title="Kazimierz Kotowski">
Kazimierz Kotowski

Kazimierz Jerzy Kotowski (ur. 22 lutego 1951 w Opatowie) – polski polityk, samorządowiec, rolnik, przez trzy kadencje starosta opatowski, prezes zarządu Związku Powiatów Polskich, od 2010 do 2015 członek zarządu województwa świętokrzyskiego, poseł na Sejm VIII kadencji.
Życiorys.
Ukończył studia na Wydziale Rolniczym Akademii Rolniczej w Lublinie, kształcił się również w zakresie samorządu i administracji oraz gospodarki nieruchomościami.
Od 1998 do 2010 przez trzy kadencje sprawował urząd starosty opatowskiego. W 2008 został powołany na prezesa zarządu Związku Powiatów Polskich. Jest członkiem Polskiego Stronnictwa Ludowego, pełnił funkcję radnego powiatu opatowskiego. Został też prezesem zarządu powiatowego Związku Ochotniczych Straży Pożarnych RP.
W wyborach w 2010 został wybrany do sejmiku świętokrzyskiego IV kadencji, następnie powołany na członka zarządu województwa. Bez powodzenia kandydował w wyborach uzupełniających do Senatu w 2014, zajmując 2. miejsce (nieznacznie przegrał z kandydatem PiS). W tym samym roku uzyskał reelekcję w wyborach do sejmiku, utrzymał również stanowisko członka zarządu. Wkrótce po tym odmówił przyjęcia mandatu poselskiego, zwolnionego przez Jarosława Górczyńskiego.
W 2015 wystartował ponownie w wyborach parlamentarnych z pierwszego miejsca na kieleckiej liście PSL. Otrzymał 6851 głosów, zdobywając tym samym mandat poselski. W wyborach w 2019 nie uzyskał poselskiej reelekcji.

</doc>
<doc id="2180499" url="https://pl.wikipedia.org/wiki?curid=2180499" title="Guardamar del Segura">
Guardamar del Segura

Guardamar del Segura – miasto we wschodniej Hiszpanii, we wspólnocie Walencja na południowo-wschodnim wybrzeżu 30 km od Alicante. Ma tu ujście rzeka Segura do Morza Śródziemnego. Głównym impulsem do rozwoju miasta jest turystyka, przemysł (fabryka akumulatorów samochodowych), rolnictwo i budownictwo. Patronką miasta jest Matka Boża Różańcowa.

</doc>
<doc id="2180500" url="https://pl.wikipedia.org/wiki?curid=2180500" title="Gruppa A czempionata SSSR po futbołu (1936, jesień)">
Gruppa A czempionata SSSR po futbołu (1936, jesień)

Rozgrywki radzieckiej grupy A w sezonie jesień 1936 były drugimi w historii radzieckiej pierwszej ligi . W rozgrywkach wzięło udział osiem drużyn, w tym jedna, która awansowała z grupy B – Dinamo Tbilisi. Mistrzowski tytuł po raz pierwszy wywalczyła drużyna Spartaka Moskwa. Królem strzelców ligi został Gieorgij Głazkow ze Spartaka Moskwa, który zdobył 7 goli.
Tabela końcowa.
Zasady przyznawania punktów:
Punkty przyznawano według poniższego zestawienia:

</doc>
<doc id="2180501" url="https://pl.wikipedia.org/wiki?curid=2180501" title="Sandra Schmitt">
Sandra Schmitt

Sandra Schmitt (ur. 26 kwietnia 1981 w Mörfelden, zm. 11 listopada 2000 w Kaprun) – niemiecka narciarka, specjalistka narciarstwa dowolnego. Jej największym sukcesem jest złoty medal w jeździe po muldach podwójnych wywalczony podczas mistrzostw świata w Meiringen. Na tych samych mistrzostwach była piąta w jeździe po muldach. Zajęła także 9. miejsce w jeździe po muldach na igrzyskach olimpijskich w Nagano. Najlepsze wyniki w Pucharze Świata osiągnęła w sezonie 1999/2000, kiedy to zajęła 5. miejsce w klasyfikacji generalnej, w klasyfikacji jazdy po muldach i jazdy po muldach podwójnych była trzecia.
Schmitt zginęła w pożarze kolejki górskiej w Kaprun w Austrii 11 listopada 2000 roku.

</doc>
<doc id="2180502" url="https://pl.wikipedia.org/wiki?curid=2180502" title="Parafia św. Mikołaja w Tuluzie">
Parafia św. Mikołaja w Tuluzie

Parafia św. Mikołaja – prawosławna parafia w Tuluzie. Należy do dekanatu Francji południowo-zachodniej Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego.
Erygowana w 1929. Nabożeństwa parafialne odbywają się w językach cerkiewnosłowiańskim i języku francuskim, według kalendarza gregoriańskiego (z wyłączeniem ustalania daty Wielkanocy). Twórcami parafii byli Biali emigranci z Rosji.

</doc>
<doc id="2180504" url="https://pl.wikipedia.org/wiki?curid=2180504" title="Granica chorwacko-słoweńska">
Granica chorwacko-słoweńska

Granica chorwacko-słoweńska – granica międzypaństwowa pomiędzy Chorwacją i Słowenią na odcinku 670 kilometrów.
Początek granicy na północy znajduje się w miejscu styku granic Węgier, Słowenii i Chorwacji u ujścia rzeki Lendava do rzeki Mura. Następnie granica biegnie w kierunku zachodnim rzeką Mura, na zachód od chorwackiej miejscowości Štrigova skręca na południe i dochodzi do rzeki Drawa, na wschód od słoweńskiej miejscowości Središče ob Dravi. Biegnie następnie rzeką Drawa w kierunku zachodnim, by za miejscowością Ormož przybrać kierunek południowo-zachodni. Biegnie przez pasmo Macelj, zostawiając po stronie słoweńskiej Rogatec, Podčetrtek i dochodzi do rzeki Sutla. Rzeką Sutla do jej ujścia do Sawy, przecina rzekę, biegnie przez pasmo Gorjanici (Trdinov vrh 1181 m n.p.m.) i dochodzi do rzeki Kupa, na wschód od miejscowości Metlika, biegnie rzeką w kierunku południowo-zachodnim, omija łukiem chorwacką miejscowość Prezid, przecina Góry Dynarskie na wschód od góry Snežnik (1796 m n.p.m.), biegnie między słoweńską miejscowością Jelšane i chorwacką Šapjane, przecina pasmo Ćićarija i dochodzi do rzeki Dragonja, biegnie jej korytem do ujścia do Zatoki Pirańskiej.
Granica powstała 25 czerwca 1991 roku, kiedy to obydwa kraje tworzące granicę wystąpiły z Socjalistycznej Federacyjnej Republiki Jugosławii (SFRJ).
W latach 1947–1991 była to wewnętrzna granica, o identycznym przebiegu, pomiędzy republikami wchodzącymi w skład SFRJ. W 1992 r. Komisja Arbitrażowa Konferencji Pokojowej w sprawie Jugosławii zdecydowała, że granice między byłymi republikami związkowymi powinny stać się ich międzynarodowymi granicami. Słowenia i Chorwacja próbowały następnie porozumieć się nt. doprecyzowania granicy. W 2001 roku premierzy obu państw podpisali porozumienie Drnovšek-Račan, na mocy którego Słowenia miała otrzymać ⅔ Zatoki Pirańskiej oraz część morza terytorialnego Chorwacji, jednak chorwacka opozycja skrytykowała jego zapisy i porozumienie nie zostało ratyfikowane przez parlament.
Po wstąpieniu Słowenii do Unii Europejskiej w 2004 roku, jej władze blokowały przystąpienie Chorwacji i dopiero w 2009 roku Chorwacja zgodziła się spór oddać przed Stały Trybunał Arbitrażowy w Hadze. W 2015 r. chorwackie media ujawniły, że przedstawicielka rządu Słowenii usiłowała wpłynąć na sędziów w celu uzyskania korzystnego dla Słowenii werdyktu. Ostatecznie skład trybunału zmieniono, a 29 czerwca 2017 r. trybunał wydał werdykt, w którym w większości spornych fragmentów granicy lądowej przyznał rację Chorwacji, a na odcinkach granicy na wodach Zatoki Pirańskiej – Słowenii.
Zgodnie z treścią chorwacko-słoweńskiego porozumienia o arbitrażu z 2009 roku wyrok miał być wdrożony w ciągu pół roku od jego ogłoszenia, jednak władze Chorwacji odmówiły wcielenia go w życie, a Słoweńcy realizowali tylko te punkty, które są dla nich korzystne.

</doc>
<doc id="2180505" url="https://pl.wikipedia.org/wiki?curid=2180505" title="Ildebrando D’Arcangelo">
Ildebrando D’Arcangelo

Ildebrando D’Arcangelo (ur. w 1969 w Pescarze) – włoski śpiewak operowy, bas baryton.
Studia muzyczne rozpoczął w 1985 roku w konserwatorium w rodzinnej Pescarze. Później uczył się u Paride Venturiego w Bolonii. Na scenie debiutował w 1991 roku w operze Mozarta „Così fan tutte”. Od tego czasu regularnie występuje w europejskich teatrach operowych, między innymi w mediolańskiej La Scali, Wiener Staatsoper, madryckim Teatro Real, londyńskim Covent Garden, paryskiej Opéra Bastille. W 1994 roku debiutował w Metropolitan Opera w Nowym Jorku jako Masetto w „Don Giovannim”. W późniejszych latach gościł tam śpiewając między innymi partie Leporella (1997) i Figara (1999).
Współpracował z tak znanymi dyrygentami jak Claudio Abbado, John Eliot Gardiner, Walerij Giergijew, Bernard Haitink, Nikolaus Harnoncourt, Christopher Hogwood, René Jacobs, Riccardo Muti, Seiji Ozawa czy Georg Solti.

</doc>
<doc id="2180506" url="https://pl.wikipedia.org/wiki?curid=2180506" title="Enrique Cassaretto">
Enrique Cassaretto



</doc>
<doc id="2180507" url="https://pl.wikipedia.org/wiki?curid=2180507" title="Wybory parlamentarne w Kosowie w 2010 roku">
Wybory parlamentarne w Kosowie w 2010 roku

Wybory parlamentarne w Kosowie w 2010 roku − wybory do parlamentu Kosowa (Zgromadzenia Kosowa), które odbyły się 12 grudnia 2010 roku, po uchwaleniu przez parlament wotum nieufności dla rządu Hashima Thaçiego. Były to pierwsze wybory parlamentarne w Kosowie od momentu proklamowania niepodległości tego kraju (w 2008 roku). Mieszkańcy Kosowa wybierali 100 ze 120 członków Zgromadzenia Kosowa. Pozostałe mandaty to miejsca zarezerwowane dla mniejszości narodowych. 
Oddano ponad 646 tys. głosów. Frekwencja wyborcza wyniosła 47,8% uprawnionych do głosowania. Zwycięstwo, podobnie jak w wyborach roku 2007, odniosła Demokratyczna Partia Kosowa. Przewodnicząca grupy obserwatorów Parlamentu Europejskiego - Doris Pack oświadczyła, że w dwóch okręgach wyborczych doszło do poważnych naruszeń ordynacji wyborczej. Jednocześnie przedstawiciele PE uznali, że wybory były w całości dobrze zorganizowane i przeprowadzone w sposób demokratyczny. Obserwatorzy podkreślili także wzrost aktywności wyborczej Serbów w porównaniu z wyborami 2007.
Z uwagi na nieprawidłowości w przebiegu wyborów zostały one powtórzone 9 stycznia 2011 w 21 komisjach wyborczych (12 w Skënderaj, 5 w Drenas, dwie w Deçan i po jednej w Malishevë i Lipjan).

</doc>
<doc id="2180509" url="https://pl.wikipedia.org/wiki?curid=2180509" title="Swati (nakszatra)">
Swati (nakszatra)

Swati (Dewanagari: स्वाती; Svātī) – nakszatra, rezydencja, dom księżycowy.
Termin używany w astrologii dźjotisz do określenia części Zodiaku, której pierwsza część znajduje się w Wadze a druga część należy do Skorpiona.
W sanskrycie "swati" oznacza miecz. W praktyce oznacza czas dzień ruchliwy, pełen niepokoju. Dobry na zabawy, odwiedziny oraz spotkania towarzyskie.

</doc>
<doc id="2180511" url="https://pl.wikipedia.org/wiki?curid=2180511" title="Wyższa liga ZSRR w piłce nożnej (1936)">
Wyższa liga ZSRR w piłce nożnej (1936)



</doc>
<doc id="2180512" url="https://pl.wikipedia.org/wiki?curid=2180512" title="Pęczek Burdacha">
Pęczek Burdacha



</doc>
<doc id="2180514" url="https://pl.wikipedia.org/wiki?curid=2180514" title="Suk al-Gharb">
Suk al-Gharb

Suk al-Gharb (arab: سوق الغرب , czyli "suk zachodni") – miejscowość w Libanie, w dystrykcie Alajh. W okresie wojny domowej w Libanie strategicznie położony Suk al-Gharb był terenem zaciętych walk wojsk libańskich pod dowództwem gen. Michela Aouna z druzami (podczas "wojny górskiej" w 1983) oraz Syryjczykami (w 1989).

</doc>
<doc id="2180515" url="https://pl.wikipedia.org/wiki?curid=2180515" title="Cezary Jankowski">
Cezary Jankowski

Cezary Jankowski (ur. 10 lipca 1977 w Głogowie) – polski aktor teatralny, filmowy i telewizyjny. Absolwent PWST we Wrocławiu. Aktor w Teatrze Powszechnym im. Jana Kochanowskiego w Radomiu i Teatrze im. Stefana Żeromskiego w Kielcach,Teatrze Powszechnym w Łodzi,Teatrze Capitol w Warszawie.

</doc>
<doc id="2180516" url="https://pl.wikipedia.org/wiki?curid=2180516" title="Cheirodon axelrodi">
Cheirodon axelrodi



</doc>
<doc id="2180518" url="https://pl.wikipedia.org/wiki?curid=2180518" title="Tibnin">
Tibnin

Tibnin, Tibnine (arab تبنين) – wieś w libańskim regionie Dżabal Amil, w dystrykcie Kada Bint Dżubajl, 112 km na południe od Bejrutu. W pobliżu miejscowości znajdują się ruiny zamku Toron, wybudowanego w 1105 roku przez Hugona de Saint-Omer. W latach 1996-2009 stacjonowała w Tibnin kompania remontowa z Polskiego Kontygentu Wojskowego.

</doc>
<doc id="2180519" url="https://pl.wikipedia.org/wiki?curid=2180519" title="Tantalus Falcinellus">
Tantalus Falcinellus



</doc>
<doc id="2180520" url="https://pl.wikipedia.org/wiki?curid=2180520" title="Isuzu Gemini">
Isuzu Gemini

Isuzu Gemini – kompaktowy samochód osobowy produkowany przez japońską firmę Isuzu w latach 1974–2000. Dostępny jako: 4-drzwiowy sedan, 2-drzwiowe coupé oraz 3-drzwiowy hatchback. Następca modelu Bellett. Do napędu używano silników R4. Moc przenoszona była na oś przednią (I generacja - napęd tylny) poprzez 4- lub 5-biegową manualną bądź 3-biegową automatyczną skrzynię biegów. Samochód sprzedawany był na całym świecie pod wieloma różnymi nazwami. Powstało pięć generacji modelu.

</doc>
<doc id="2180521" url="https://pl.wikipedia.org/wiki?curid=2180521" title="Marina Czerkasowa">
Marina Czerkasowa

Marina Jewgienjewna Czerkasowa (ros. Марина Евгеньевна Черкасова, ur. 1 marca 1972 w Moskwie) – rosyjska narciarka, uprawiająca narciarstwo dowolne. Jej największym sukcesem jest srebrny medal w jeździe po muldach podwójnych wywalczony podczas mistrzostw świata w Deer Valley. Jej najlepszym wynikiem olimpijskim jest 9. miejsce w jeździe po muldach na igrzyskach olimpijskich w Salt Lake City. Najlepsze wyniki w Pucharze Świata osiągnęła w sezonie 1995/1996, kiedy to zajęła 33. miejsce w klasyfikacji generalnej, w klasyfikacji jazdy po muldach podwójnych była dziewiąta.

</doc>
<doc id="2180522" url="https://pl.wikipedia.org/wiki?curid=2180522" title="Atar (mitologia)">
Atar (mitologia)

Atar - w mitologii irańskiej syn Ahury Mazdy, jeden z jazatów, Ogień.
Po utracie chwały (chwareny) przez Dżemszyda walczył o nią z Ażi (synem Arymana), jednak żaden z nich jej nie zdobył. O zabicie Atara oskarżył Garszaspa Ahura Mazda nie wpuszczając go do nieba.
Kult świętego ognia (Atara) odgrywa zasadniczą rolę w zaratusztrianizmie.

</doc>
<doc id="2180523" url="https://pl.wikipedia.org/wiki?curid=2180523" title="Geo Spectrum">
Geo Spectrum



</doc>
<doc id="2180524" url="https://pl.wikipedia.org/wiki?curid=2180524" title="Walenty Wyrwa">
Walenty Wyrwa

Walenty Wyrwa (ur. 26 grudnia 1914 r. w Rotthausen, zm. 20 stycznia 2010 r. w Strzegomiu) – pierwszy Honorowy Obywatel Strzegomia, kronikarz, pasjonat historii Dolnego Śląska, członek Towarzystwa Miłośników Ziemi Strzegomskiej.
Życiorys.
Urodził się 26 grudnia 1914 r. w Rotthausen, górniczej dzielnicy Gelsenkirchen, w niemieckim Zagłębiu Ruhry. Wiosną 1920 r. wraz z rodzicami i starszą siostrą osiedlił się w Sierakowie, w ówczesnym województwie poznańskim. Dzięki pomocy znajomych w krótkim czasie rodzina nauczyła się języka polskiego, a Walenty wraz z siostrą w 1928 r. ukończyli szkołę podstawową. Po ukończeniu szkoły podjął pracę w hucie szkła w Sierakowie. Po dwóch latach pracy przy produkcji aptecznych naczyń szklanych, wyjechał do Kępna, gdzie w roku 1933 został absolwentem szkoły zawodowej, dokształcającej w dziale usług osobistych ze specjalnością perukarstwa, charakteryzacji i fryzjerstwa. Praktykę zawodową w pracowni perukarskiej Opery Poznańskiej połączył z pobieraniem prywatnych lekcji gry na skrzypcach. To właśnie w Poznaniu narodziła się jego miłość do muzyki poważnej. A przede wszystkim poznał swoją przyszłą żonę, Anielę Babczyńską... 
Ślub odbył się 26 stycznia 1936 r. w kościele garnizonowym Św. Wojciecha w Poznaniu. W 1938 r. wrócił wraz z żoną i dwójką dzieci, Katarzyną i Andrzejem, do Sierakowa. Tam też zastała ich II wojna światowa. W październiku 1940r., po kilkakrotnej odmowie przyjęcia obywatelstwa niemieckiego, rodzina Wyrwów została wysiedlona. Walenty, urodzony w Niemczech, mając matkę Niemkę naraził siebie i swoją rodzinę na tułaczkę i poniewierkę oraz utratę całego majątku. Twierdził bowiem, iż „człowiek określa się tylko raz w życiu, kim jest”. W 1942 r. na skutek niedożywienia i chłodu zmarła 6-letnia córka, Katarzyna. Żona, Aniela była wówczas w ciąży i z ciężkim sercem oczekiwała następnego dziecka, Józefa. 
Wiosną 1947 r. rodzina osiedliła się w Strzegomiu. Mimo katastrofalnego stanu miasta, Walenty zdecydował się, by rodzina tu została. Po wojnie uzupełnił średnie wykształcenie. Poza pracą zawodową, rozpoczął swoją aktywność w życiu kulturalnym miasta. Przy pomocy kilku młodych zapaleńców zorganizował działalność estradową, rozpoczynając od małych form scenicznych. Wystawiano m.in. składanki z utworów K.I.Gałczyńskiego: „Zegarek”, „Matka”, „Dorożka”. Następnie otworzył Dziecięcy Teatrzyk Baśni. Spełniał rolę reżysera, scenografa, dekoratora. Tworzył również teksty i muzykę do przedstawień. Kilkakrotnie wystawiano baśnie sceniczne H.Ch.Andersena: „Calineczka”, „Dzikie łabędzie”, „Smocza awantura”.
W roku 1983 Walenty Wyrwa otrzymał nagrodę Ministra Kultury i Sztuki. 
Poza teatrem, wielką pasją Walentego było poznawanie dziejów Strzegomia. Materiały źródłowe dotyczące miasta zdobywał z zagranicznych wydawnictw i archiwów. Na ich bazie powstała książka „Strzegom - historia i współczesność” autorstwa Magdaleny Hennig. Wyraziła ona swoje podziękowanie w następujący sposób: 
"„Nieocenioną pomoc podczas prac przygotowawczych okazał mi strzegomianin, Walenty Wyrwa, gdyż owoce jego wieloletniej benedyktyńskiej pracy kronikarskiej stanowiły punkt wyjścia do stworzenia niniejszego opracowania”."
Od 1966 r. Walenty Wyrwa pełnił funkcję kronikarza Miasta i Gminy Strzegom. Troska o zabytki przeszłości skłoniła go do podjęcia obowiązków społecznego opiekuna zabytków. Za długoletnie starania o zachowanie niewielu pozostałych obiektów otrzymał srebrną odznakę Społecznego Opiekuna Zabytków. W 1975 r. został członkiem Towarzystwa Miłośników Ziemi Strzegomskiej. 
Ukoronowaniem pracy historycznej jest książka „Obiekty sakralne Strzegomia” autorstwa Walentego Wyrwy, wydana w 1996 r. 
Po przejściu na emeryturę, kronikarz rozpoczął swój cykl podróży zagranicznych, głównie do byłej NRD i RFN. Pełnił również funkcję tłumacza podczas różnych konferencji. 
Najsłynniejszym lirykiem W.Wyrwy jest „Ballada trzech gór” - opisana wierszem historia Strzegomia. 
Uchwałą Burmistrza i Rady Miejskiej Gminy Strzegom z dnia 31 maja 1999 r. Walenty Wyrwa został odznaczony medalem Honorowego Obywatela Strzegomia.
W kręgu poezji J.Ch.Günthera.
Penetracja dziejów Strzegomia spowodowała zainteresowanie Walentego twórczością Johanna Christiana Günthera, poety okresu baroku, urodzonego w Strzegomiu. Swoją pasję kronikarz rozwijał poprzez tłumaczenie tekstów barokowego twórcy. W.Wyrwa o Güntherze: 
"„Kilka wybranych wierszy Johanna Christiana Günthera, wyselekcjonowanych z jego bogatej twórczości, a ukazanych w chronologicznym układzie, pozwala na odtworzenie klimatu i obyczajów odległych czasów rządów saskich."
"Uważnie czytając, przy odrobinie wrażliwości, przeżywamy wraz z poetą jego burzliwy i tragiczny żywot, jego młodzieńczy entuzjazm, zapał twórczy, pierwszą miłość, jego wzloty i upadki."
Pośród innych liryków występują tu też wiersze biesiadne, pisane podczas wesołych studenckich spotkań w gronie przyjaciół. 
"Następne wiersze z okresu drezdeńskiego cechuje na-brzmiała gorycz doznanego zawodu na dworze króla polskiego, Fryderyka Augusta Sasa, zwanego Mocnym. Günther daremnie zabiegał o miejsce nadwornego poety. "
"W końcowej części zbioru znajdujemy poetę złożonego chorobą i widzimy skrajną rozpacz jego ostatnich dni. "
"Celem mojej pracy było ukazanie polskiemu czytelnikowi postaci tego śląskiego artysty, człowieka z bogactwem talentu, ale też z brzemieniem trosk, nie wolnego od ludzkich słabości, nałogów i przywar, które tak tragicznie zaciążyły na jego losie.”""
1. https://web.archive.org/web/20090427151414/http://www.strzegom.pl/2004/strony/kio_strzegomianie_hos_wyrwa.htm
2. http://swidniczka.pl/news,single,init,article,972

</doc>
<doc id="2180525" url="https://pl.wikipedia.org/wiki?curid=2180525" title="Chevrolet Spectrum">
Chevrolet Spectrum

Chevrolet Spectrum – samochód osobowy klasy kompaktowej produkowany pod amerykańską marką Chevrolet w latach 1984–1988 oraz pod amerykańską marką Geo jako Geo Spectrum w latach 1988–1989.
Historia i opis modelu.
W listopadzie 1984 roku w ramach współpracy z japońskim Isuzu koncern General Motors zdecydował się poszerzyć ofertę Chevroleta na rynku Stanów Zjednoczonych o model Spectrum, który był bliźniaczym modelem dla Isuzu I-Mark. Od równolegle oferowanego odpowiednika samochód Chevroleta różnił się innymi oznaczeniami oraz emblematami.
Lifting i zmiana nazwy.
W 1988 roku przeprowadzono zmodernizowane Spectrum, które podobnie jak bliźniacze Isuzu I-Mark zyskało nowy kształt reflektorów zachodzących na błotniki, przestylizowany zderzak i inną atrapę chłodnicy. Dodatkowo General Motors w ramach utworzenia w 1988 roku nowej, taniej marki przeznaczonej do oferowania importowanych z Japonii modeli Geo, Chevrolet Spectrum został przemianowany na Geo Spectrum, nie tracąc jednak logo Chevroleta. Pod tą postacią produkowano go przez rok, po czym przedstawiono następcę – model Geo Prizm.

</doc>
<doc id="2180526" url="https://pl.wikipedia.org/wiki?curid=2180526" title="Isuzu I-Mark">
Isuzu I-Mark



</doc>
<doc id="2180527" url="https://pl.wikipedia.org/wiki?curid=2180527" title="Opel Gemini">
Opel Gemini



</doc>
<doc id="2180528" url="https://pl.wikipedia.org/wiki?curid=2180528" title="Opel Isuzu">
Opel Isuzu



</doc>
<doc id="2180529" url="https://pl.wikipedia.org/wiki?curid=2180529" title="Wielki Żleb Kondracki">
Wielki Żleb Kondracki

Wielki Żleb Kondracki – żleb w Tatrach Zachodnich, opadający spod Suchego Wierchu Kondrackiego na południową stronę, do Doliny Cichej. Jego zachodnie obramowanie tworzy Jaworowy Grzbiet, również odchodzący od Suchego Wierchu Kondrackiego i opadający w południowym kierunku do Doliny Cichej. W górnej części żleb ma kilka odnóg (wszystkie po jego orograficznie lewej stronie), podchodzących pod Suche Czuby i ich przełączki. Najdalsza wschodnia odnoga opada spod Wysokiej Suchej Czuby. Zachodnia część trawiastego, podgraniowego upłazu, z którego opadają odnogi żlebu, nosi nazwę Czerwonego Upłazu. Odnogi te łączą się z sobą w jedno wspólne koryto na wysokości ok. 1550 m. Główne koryto żlebu łukowato opada w południowo-wschodnim kierunku, uchodząc do dna Doliny Cichej po wschodniej stronie Jaworowych Skałek.
Żleb nie miał polskiej nazwy. Na polskich mapach oznaczany był czasami po słowacku jako "Červený úplaz". Jest to błędna nazwa, w gwarze podhalańskiej bowiem upłazem nie nazywa się żlebu, lecz pewien rodzaj stoku. Nazwę polską wprowadził dopiero Władysław Cywiński w swoim szczegółowym przewodniku tatrzańskim.
Jest to wielki żleb. Każdej zimy schodzą nim lawiny i są to wielkie lawiny. Żleb zbiera bowiem śnieg spod grani o długości około 900 m, a wysokość tej grani nad dnem Doliny Cichej wynosi około 600 m. Jak pisze Władysław Cywiński: „"Lawina z lutego 2000 wyłamała las nie tylko po północnej stronie doliny. Przecięła potok i sięgnęła na zbocze Kop Liptowskich około 100 m ponad dnem Doliny Cichej. Jej szerokość przy dnie doliny wynosiła blisko 500 m. Resztki lawiny, przykryte izolacyjną warstwą drzew (...) przetrwały do następnej zimy". Drwale i kierowcy 10-tonowych ciężarówek mieli robotę na dwa lata"”.
Dnem żlebu wiedzie jedna z dróg taternickich. Pierwsze przejście: Władysław Cywiński. Zimą możliwa jest do przejścia tylko przy zupełnym braku zagrożenia lawinowego.

</doc>
<doc id="2180530" url="https://pl.wikipedia.org/wiki?curid=2180530" title="Pontiac Sunburst">
Pontiac Sunburst

Pontiac Sunburst – samochód osobowy klasy kompaktowej produkowany pod amerykańską marką Pontiac w latach 1984 – 1988.
Historia i opis modelu.
W 1984 roku kanadyjski oddział General Motors, posiadający wówczas. dużą autonomię, zdecydował się rozbudować lokalne portoflio marki Pontiac o bliźniaczą wersję modeli Isuzu I-Mark i Chevrolet Spectrum. Samochód otrzymał nazwę "Sunburst" i minimalne zmiany wizualne, różniąc się jedynie atrapą chłodnicy i oznaczeniami nadwozia. W ofercie zastąpił inny model poddany badge engineering, lokalnego bliźniaka Chevroleta Chevette - model Acadian.
Import Pontiaka Sunburst z japońskich zakładów Isuzu w Jokohamie trwała do 1988 roku, kończąc się dwa lata przed produkcją innych bliźniaczych modeli budowanych w ramach koncernu General Motors. Od tego czasu w klasie kompaktowej oferta Pontiaca w Kanadzie była już taka sama, jak w Stanach Zjednoczonych.

</doc>
<doc id="2180531" url="https://pl.wikipedia.org/wiki?curid=2180531" title="Peixoto de Azevedo">
Peixoto de Azevedo

Peixoto de Azevedo – miasto i gmina w Brazylii, w stanie Mato Grosso.

</doc>
<doc id="2180532" url="https://pl.wikipedia.org/wiki?curid=2180532" title="Bahamdun">
Bahamdun

Bahamdun (arab. بحمدون, "Baḥamdūn") – miasto w Libanie, w kadzie Alajh, ok. 23 km na południe od Bejrutu, zamieszkana przez chrześcijan. Bahamdun tworzą dwie wioski: Bahamdun al-Mahatta i Bahamdun ad-Daja. We wrześniu 1983 roku, podczas tzw. „wojny górskiej” toczyły się zacięte walki o Bahamdun pomiędzy milicjami chrześcijańskim i druzyjskimi. Po zdobyciu miasta druzowie zamordowali kilkuset cywilnych mieszkańców i członków SL.

</doc>
<doc id="2180533" url="https://pl.wikipedia.org/wiki?curid=2180533" title="Hans Rosling">
Hans Rosling

Hans Rosling (ur. 27 lipca 1948 w Uppsali, zm. 7 lutego 2017 tamże) – profesor zdrowia publicznego w Instytucie Karolinska i dyrektor (która stworzyła oprogramowanie ), popularyzator powszechnej edukacji, opartej na faktach.
Życiorys.
Pochodził z niezamożnej rodziny, która była zmuszona do korzystania z pomocy społecznej, gdy matka Hansa była długotrwale hospitalizowana z powodu gruźlicy. Hans korzystał też z darmowej edukacji oraz leczenia, gdy zachorował. Osobiste doświadczenia z dzieciństwa leżały u podstaw przekonania, że wszyscy mają prawo do podstawowej opieki zdrowotnej oraz dofinansowywania droższych terapii.
Rosling w młodości chciał zostać aktorem (był m.in. połykaczem mieczy, co zademonstrował w czasie wystąpienia na konferencji TED. W latach 1967–1974 studiował statystykę i medycynę na Uniwersytecie w Uppsali. Od 1972 roku studiował zdrowie publiczne w w Bengaluru; otrzymał licencję lekarza w 1976. W okresie 1979–1981 pełnił funkcję District Medical Officer w Nacala w północnym Mozambiku.
21 sierpnia 1981 r. Hans Rosling odkrył ognisko choroby porażeniowej, opisanej w 1938 r. jako konzo. Badania z tym związane pozwoliły mu uzyskać stopień doktora na uniwersytecie w Uppsali w 1986 roku. Spędził dwie dekady badając ogniska tej choroby na odosobnionych obszarach Afryki. W tym czasie był promotorem więcej niż 10 doktorantów.
Ogniska choroby pojawiały się wśród ludności dotkniętej głodem, której dieta, zdominowana przez niewystarczająco przetworzony maniok, prowadzi do niedożywienia i wchłaniania dużych dawek cyjanku.
Badania Roslinga skupiały się również na innych powiązaniach pomiędzy rozwojem gospodarczym, rolnictwem, ubóstwem i zdrowiem w Afryce, Azji i Ameryce Łacińskiej. Był doradcą w kwestiach zdrowotnych dla WHO, UNICEF-u i agencji pomocowych. W 1993 r. był jednym z założycieli oddziału organizacji Lekarze bez Granic w Szwecji. W latach 2001–2007 był kierownikiem Wydziału Zdrowia Międzynarodowego (IHCAR) Instytutu Karolinska. Jako przewodniczący Karolinska International Research and Training Committee (1998–2004) rozpoczął współpracę badawczą w dziedzinie medycyny z uniwersytetami z Azji, Afryki, Bliskiego Wschodu i Ameryki Łacińskiej. Rozpoczął nowe kursy na temat globalnego zdrowia, jak również był współautorem podręcznika, który promuje obraz świata oparty na faktach (Evidence-based medicine).
Prowadził dokument telewizyjny "The Joy of Stats", który BBC Four wyemitowało w grudniu 2010.
Wspólnie ze swoim synem (Ola Rosling) i synową (Anna Rosling Rönnlund) założył Fundację Gapminder. Wynikiem działania fundacji jest – oprogramowanie, które statystyki przedstawia w formie ruchomych, interaktywnych wykresów. Celem Trendalyzera jest promocja obrazu świata opartego na faktach, a nie stereotypach, poprzez wykorzystanie i zrozumienie wolnodostępnych, publicznych statystyk.
Hans Rosling wykorzystywał Trendalyzer podczas swoich prelekcji. Interaktywne animacje są wolnodostępne ze strony fundacji. 16 marca 2007 r. Google nabył Trendalyzer, a w 2008 upubliczniło gadżet „wykres ruchomy”, a w 2009 Public Data Explorer.
Zmarł 7 lutego 2017 r. z powodu raka trzustki.
Publikacje.
W bazie PubMed zgromadzono 74 publikacje naukowe, których współautorem jest Hans Rosling. Wymieniono m.in.:
O ostatniej książce Hansa Roslinga pt. "" Bill Gates napisał: "It’s a fitting final word from a brilliant man, and one of the best books I’ve ever read". Książkę wydano w 24 językach. Ukazała się również w języku polskim.
Nagrody, wyróżnienia i upamiętnienie.
W 2009 roku został umieszczony na liście 100. czołowych myślicieli świata, opracowanej przez czasopismo Foreign Policy.
W maju 2018 roku z inicjatywy "Nobel Center" i "Gapminder Foundation" zainaugurowano w "Nobel Prize Museum" cykl wydarzeń nazwanych "Popular Education Day". Został zorganizowany w celu kontynuacji dzieła Hansa Roslinga i dla uczczenia jego pamięci. W czasie wydarzeń będą prowadzone wykłady i debaty na temat globalnego rozwoju, w których mają uczestniczyć laureaci Nagród Nobla i inni wybitni naukowcy i nauczyciele. Pierwszy Dzień Edukacji Powszechnej dotyczył popularyzowania „Factfulness” – znaczenia „faktyczności”, rzetelnej wiedzy o świecie, opartej na faktach (w tym evidence-based medicine).

</doc>
<doc id="2180534" url="https://pl.wikipedia.org/wiki?curid=2180534" title="Jacob Bagge (1898)">
Jacob Bagge (1898)

Jacob Bagge − szwedzki krążownik torpedowy z ostatnich lat XIX wieku, jeden z pięciu okrętów typu "Örnen", nawiązującego koncepcją do budowanych w tym czasie w innych państwach kanonierek torpedowych. Od 1927 roku służył jako tender lotnictwa morskiego, zaś w 1941 roku został przeklasyfikowany na okręt szkolny. Po częściowym przezbrojeniu służył w tej roli przez okres II wojny światowej i został wycofany dopiero w 1947 roku.
Historia.
Budowa krążownika torpedowego "Jacob Bagge" została zaakceptowana przez parlament szwedzki w 1895 roku i sfinansowana z budżetu na rok następny. Stępkę pod okręt położono w stoczni Kockums w Malmö w ostatnich miesiącach 1896 roku, wodowanie nastąpiło 30 kwietnia 1898 roku, zaś zakończenie budowy 12 listopada 1898 roku. Oficjalnie "Jacob Bagge" wszedł do służby 23 listopada tegoż roku. Według pierwotnych zamierzeń krążownik miał nosić nazwę "Tärnan", ale 24 listopada 1897 roku zmieniono ją dla uczczenia Jakoba Bagge, admirała z XVI wieku.
W czerwcu 1905 roku, po jednostronnym proklamowaniu zerwania unii szwedzko-norweskiej przez Storting, flota szwedzka została postawiona w stan gotowości. Narastające napięcie spowodowało mobilizację silnego zespołu okrętów, mającego w razie eskalacji konfliktu zaatakować wybrzeże norweskie i stolicę kraju, Oslo. W jej skład weszły między innymi cztery jednostki typu "Örnen", w tym "Jacob Bagge". Przez kolejnych kilka miesięcy jego zadaniem było patrolowanie okolicznych szkierów. Po zakończonych uznaniem norweskiej niepodległości rokowaniach w Karlstad, 11 października 1905 roku flotę odwołano.
Po raz kolejny okręt został postawiony w stan gotowości bojowej na przełomie 1912 i 1913 roku, w związku z narastającym w okresie wojen bałkańskich napięciem międzynarodowym. Krążownik bazował wówczas w rejonie Göteborga. W okresie I wojny światowej okręt patrolował wybrzeża neutralnej Szwecji. Po jej zakończeniu został początkowo odstawiony do rezerwy, a w 1927 roku częściowo rozbrojony i przebudowany na zaopatrzeniowiec lotnictwa morskiego. W 1941 roku został przezbrojony i służył przez okres II wojny światowej jako okręt szkolny. Z listy floty został skreślony 13 czerwca 1947 roku i złomowany w 1951 roku.
Opis konstrukcji.
Kadłub krążownika "Claes Horn" miał długość całkowitą 69,2 m, szerokość 8,2 m i zanurzenie 3,2 m. Wyporność konstrukcyjna wynosiła 800 ton. Napęd stanowiły dwie maszyny parowe potrójnego rozprężania o łącznej mocy 4000 KM, napędzające dwie śruby. Prędkość maksymalna wynosiła 19 węzłów. 
Uzbrojenie składało się z dwóch pojedynczych dział kal. 120 mm i czterech kal. 57 mm oraz pojedynczej wyrzutni torped kal. 381 mm, zamontowanej na stałe w stewie dziobowej. Na przełomie 1940 i 1941 roku działa 57 mm zostały zastąpione dwoma zdwojonymi podstawami dział przeciwlotniczych kal. 25 mm.

</doc>
<doc id="2180535" url="https://pl.wikipedia.org/wiki?curid=2180535" title="Numenius chihi">
Numenius chihi



</doc>
<doc id="2180536" url="https://pl.wikipedia.org/wiki?curid=2180536" title="Psilander (1899)">
Psilander (1899)

Psilander − szwedzki krążownik torpedowy z ostatnich lat XIX wieku, jeden z pięciu okrętów typu "Örnen", nawiązującego koncepcją do budowanych w tym czasie w innych państwach kanonierek torpedowych. Od 1928 roku wykorzystywany jako okręt szkolny, został wycofany w 1937 roku i zatopiony jako okręt-cel dwa lata później.
Historia.
Budowa krążownika torpedowego "Psilander" została zaakceptowana przez parlament szwedzki w 1895 roku i sfinansowana z budżetu na 1897 rok. Stępkę pod okręt położono w stoczni Bergsunds Finbodda w 1898 roku, wodowanie nastąpiło 25 listopada 1899 roku, zaś zakończenie budowy i wejście do służby 20 lipca 1900 roku. Nazwa krążownika pochodziła od nazwiska admirała Gustafa von Psilandera (1669−1738).
W czerwcu 1905 roku, po jednostronnym proklamowaniu zerwania unii szwedzko-norweskiej przez Storting, flota szwedzka została postawiona w stan gotowości. Narastające napięcie spowodowało mobilizację silnego zespołu okrętów, mającego w razie eskalacji konfliktu zaatakować wybrzeże norweskie i stolicę kraju, Oslo. W jej skład weszły między innymi cztery jednostki typu "Örnen", w tym "Psilander". Przez kolejnych kilka miesięcy jego zadaniem było patrolowanie okolicznych szkierów. Po zakończonych uznaniem norweskiej niepodległości rokowaniach w Karlstad, 11 października 1905 roku flotę odwołano. W grudniu okręt został wraz z bliźniaczym "Örnenem" wysłany do portu w Rydze, dla ewentualnej ochrony interesów obywateli szwedzkich.
W okresie I wojny światowej "Psilander" patrolował wybrzeża neutralnej Szwecji. Po jej zakończeniu został początkowo odstawiony do rezerwy, a w 1928 roku przeklasyfikowany na okręt szkolny. W 1936 roku, wobec zużycia mechanizmów jednostki, podjęto decyzję o jej wycofaniu. Formalnie "Psilander" został skreślony z listy floty 1 lipca 1937 roku. Przez kolejne dwa lata był wykorzystywany jako okręt-cel i zatonął po trafieniu torpedą 3 sierpnia 1939 roku. W tym samym roku Szwecja zakupiła we Włoszech niszczyciel "Giovanni Nicotera" typu "Sella", który otrzymał nazwę "Psilander" i służył w marynarce wojennej w latach 1940−1947.
Opis konstrukcji.
Kadłub krążownika "Psilander" miał długość całkowitą 72,9 m, szerokość 8,3 m i zanurzenie 3,3 m. Wyporność konstrukcyjna wynosiła 814 ton. Napęd stanowiły dwie maszyny parowe potrójnego rozprężania o łącznej mocy 4500 KM, napędzające dwie śruby. Prędkość maksymalna wynosiła 20,5 węzła. Uzbrojenie składało się z dwóch pojedynczych dział kal. 120 mm i czterech kal. 57 mm oraz pojedynczej wyrzutni torped kal. 381 mm, zamontowanej na stałe w stewie dziobowej.

</doc>
<doc id="2180537" url="https://pl.wikipedia.org/wiki?curid=2180537" title="Terra Nova do Norte">
Terra Nova do Norte

Terra Nova do Norte – miasto i gmina w Brazylii, w stanie Mato Grosso.

</doc>
<doc id="2180538" url="https://pl.wikipedia.org/wiki?curid=2180538" title="Andriej Zazrojew">
Andriej Zazrojew

Andriej Iwanowicz Zazrojew (Zazroszwili) (ros. Андрей Иванович Зазроев (Зазрошвили); ur. 21 października 1925 w Tbilisi, Gruzińska SRR, zm. 16 marca 1987 w Tbilisi) – rosyjski piłkarz pochodzenia gruzińskiego, grający najczęściej na pozycji napastnika, trener piłkarski.
Kariera piłkarska.
Kariera klubowa.
Wychowanek klubu Dinamo Tbilisi. W 1946 karierę zawodniczą zaczynał jako zawodnik Krylji Sowietow Mołotow. Następnie występował w Dinamie Tbilisi. W 1952 przez konflikt z trenerami tbiliskiego klubu przeszedł do Dynama Kijów, w którym został obrany kapitanem drużyny. W 1956 powrócił Dynama Tbilisi, w którym zakończył karierę.
Kariera trenerska.
Po zakończeniu kariery piłkarskiej rozpoczął pracę trenerską. W latach 1958-1959 trenował klub Buriewiestnik Tbilisi. W 1959 pomagał trenować Dinamo Tbilisi. Następnie prowadził kluby Alazani Gurdżaani, Energetik Duszanbe, Spartak Ordżonikidze i Meszachte Tkibuli. W latach 1968–1970 pracował na stanowisku głównego trenera Spartak Ordżonikidze, z którym awansował do Wyższej Ligi ZSRR. W 1970 również pełnił funkcję dyrektora w Spartaku Ordżonikidze. Potem prowadził kluby Dila Gori, Metalurgi Rustawi, Spartak Tbilisi i jeszcze dwa razy Spartak Ordżonikidze.

</doc>
<doc id="2180539" url="https://pl.wikipedia.org/wiki?curid=2180539" title="Spartak Tbilisi">
Spartak Tbilisi



</doc>
<doc id="2180541" url="https://pl.wikipedia.org/wiki?curid=2180541" title="Clas Uggla (1899)">
Clas Uggla (1899)

Clas Uggla − szwedzki krążownik torpedowy z ostatnich lat XIX wieku, jeden z pięciu okrętów typu "Örnen", nawiązującego koncepcją do budowanych w tym czasie w innych państwach kanonierek torpedowych. W 1917 roku wszedł na mieliznę i zatonął.
Historia.
Budowa krążownika torpedowego „Clas Uggla” została zaakceptowana przez parlament szwedzki w 1895 roku i sfinansowana z budżetu na 1897 rok. Stępkę pod okręt położono w stoczni Bergsunds w Sztokholmie w 1898 roku, wodowanie nastąpiło 9 grudnia 1899 roku, zaś zakończenie budowy 30 października 1900 roku. Oficjalnie okręt wcielono w skład szwedzkiej marynarki wojennej 28 listopada tegoż roku. Nazwa krążownika pochodziła od nazwiska admirała Claasa Uggli, żyjącego w XVII wieku.
W czerwcu 1905 roku, po jednostronnym proklamowaniu zerwania unii szwedzko-norweskiej przez Storting, flota szwedzka została postawiona w stan gotowości. Narastające napięcie spowodowało mobilizację silnego zespołu okrętów, mającego w razie eskalacji konfliktu zaatakować wybrzeże norweskie i stolicę kraju, Oslo. W jej skład weszły między innymi cztery jednostki typu "Örnen", w tym „Clas Uggla”. Przez kolejnych kilka miesięcy jego zadaniem było patrolowanie okolicznych szkierów. Po zakończonych uznaniem norweskiej niepodległości rokowaniach w Karlstad, 11 października 1905 roku flotę odwołano.
Podczas I wojny światowej krążownik wchodził w skład patroli neutralności. 22 czerwca 1917 roku wszedł na mieliznę w rejonie wyspy Ulvön niedaleko Härnösand. Próby ściągnięcia okrętu na głęboką wodę nie powiodły się i 30 sierpnia „Clas Uggla” zatonął.
Opis konstrukcji.
Kadłub krążownika „Clas Uggla” miał długość całkowitą 72,9 m, szerokość 8,3 m i zanurzenie 3,3 m. Wyporność konstrukcyjna wynosiła 814 ton. Napęd stanowiły dwie maszyny parowe potrójnego rozprężania o łącznej mocy 4500 KM, napędzające dwie śruby. Prędkość maksymalna wynosiła 20,5 węzła. 
Uzbrojenie składało się z dwóch pojedynczych dział kal. 120 mm i czterech kal. 57 mm oraz pojedynczej wyrzutni torped kal. 381 mm, zamontowanej na stałe w stewie dziobowej.

</doc>
<doc id="2180542" url="https://pl.wikipedia.org/wiki?curid=2180542" title="Alto Boa Vista">
Alto Boa Vista

Alto Boa Vista – miasto i gmina w Brazylii, w stanie Mato Grosso.

</doc>
<doc id="2180544" url="https://pl.wikipedia.org/wiki?curid=2180544" title="Jan Głuchowski">
Jan Głuchowski

Jan Józef Głuchowski (ur. 16 marca 1940 w Żylinie) – polski prawnik, specjalizujący się w finansach międzynarodowych, prawie finansowym i prawie podatkowym, a także pisarz i dyplomata.
Życiorys.
W 1957 roku ukończył Liceum im. Fryderyka Chopina w Sochaczewie i podjął studia na Wydziale Transportu w Wyższej Szkole Ekonomicznej w Sopocie. Ukończył je w 1962 i podjął pracę na Wydziale Prawa i Administracji Uniwersytetu Mikołaja Kopernika w Toruniu. Stopień doktora uzyskał na UMK w 1965, tematem jego rozprawy były "Lokaty budżetowe w Polsce Ludowej", a promotorem Zbigniew Jaśkiewicz. Habilitację uzyskał w 1970 w Wyższej Szkole Ekonomicznej w Sopocie, na podstawie rozprawy "Wewnętrzny kredyt publiczny w budżetach europejskich państw socjalistycznych". Tytuł profesora nadzwyczajnego otrzymał na UMK w 1977, a tytuł profesora zwyczajnego nauk prawnych w 1986.
W latach 1976–1978 pełnił funkcję dziekana Wydziału Prawa i Administracji UMK, od 1984 do 1988 roku był dyrektorem Instytutu Administracji i Zarządzania, a 1988 do 1990 prorektorem UMK. W latach 1990–1991 kierował Katedrą Prawa Finansowego na Wydziale Prawa i Administracji, a potem Katedrą Zarządzania Finansami na Wydziale Ekonomii i Zarządzania UMK.
Pracował też na Katolickim Uniwersytecie Lubelskim, gdzie był kierownikiem Katedry Prawa Finansowego. W latach 1998–1999 był prorektorem Wyższej Szkoły Bankowej w Poznaniu, a w latach 2000–2013 pełnił funkcję rektora Wyższej Szkoły Bankowej w Toruniu, gdzie nadal pełni funkcję dyrektora Instytutu Ekonomii i Finansów. Pracuje też w Katedrze Prawa Międzynarodowego i Prawa Unii Europejskiej na Akademii Leona Koźmińskiego.
Za działalność dydaktyczną i naukową był kilkukrotnie wyróżniany nagrodami Rektora UMK oraz dwukrotnie nagrodą Ministra Oświaty i Szkolnictwa Wyższego. W latach 1979–1991 był członkiem Rady Naukowej Polskiego Instytutu Spraw Międzynarodowych. W 1991 odbył staż w Ministerstwie Spraw Zagranicznych oraz piastował w tym roku stanowisko ambasadora RP w Bangladeszu.
Oprócz publikacji prawniczych tworzy literaturę beletrystyczną, jest autorem powieści historycznych "Król szulerów" i "Ostatnia gra SS-gruppenführera". Członek rady naukowej czasopisma Bank i Kredyt.

</doc>
<doc id="2180546" url="https://pl.wikipedia.org/wiki?curid=2180546" title="Al-Churi">
Al-Churi

Al-Churi, Al/El Khoury, Al Coury, Khouri (arab.: خوري ) – arabskie nazwisko, rozpowszechnione wśród chrześcijan na Bliskim Wschodzie i arabskiej diasporze.

</doc>
<doc id="2180547" url="https://pl.wikipedia.org/wiki?curid=2180547" title="Bom Jesus do Araguaia">
Bom Jesus do Araguaia

Bom Jesus do Araguaia – miasto i gmina w Brazylii, w stanie Mato Grosso.

</doc>
<doc id="2180548" url="https://pl.wikipedia.org/wiki?curid=2180548" title="Tami Bradley">
Tami Bradley

Tami Bradley (ur. 4 lipca 1970 w Vancouver) – kanadyjska narciarka, specjalistka narciarstwa dowolnego. Jej największym sukcesem jest brązowy medal w jeździe po muldach podwójnych wywalczony podczas mistrzostw świata w Whistler. Jej najlepszym wynikiem olimpijskim jest 14. miejsce w jeździe po muldach na igrzyskach olimpijskich w Salt Lake City. Najlepsze wyniki w Pucharze Świata osiągnęła w sezonie 2002/2003, kiedy to zajęła 2. miejsce w klasyfikacji jazdy po muldach podwójnych.
W 2003 r. zakończyła karierę.

</doc>
<doc id="2180549" url="https://pl.wikipedia.org/wiki?curid=2180549" title="Tantalus cristatus">
Tantalus cristatus



</doc>
<doc id="2180550" url="https://pl.wikipedia.org/wiki?curid=2180550" title="Grand Prix Austrii 1970">
Grand Prix Austrii 1970

Grand Prix Austrii 1970 (oryg. Grosser Preis von Österreich) – 9. runda Mistrzostw Świata Formuły 1 w sezonie 1970, która odbyła się 16 sierpnia 1970, po raz 1. na torze Österreichring.
8. Grand Prix Austrii, 2. zaliczane do Mistrzostw Świata Formuły 1.

</doc>
<doc id="2180551" url="https://pl.wikipedia.org/wiki?curid=2180551" title="Mięsień bródkowy">
Mięsień bródkowy

Mięsień bródkowy () – mały i krótki mięsień wyrazowy twarzy człowieka, należący do grupy mięśni otoczenia szpary ust. Przyczep początkowy ma na żuchwie (na łękach zębodołowych dolnych siekaczy i kła), a końcowy na skórze bródki. Odpowiada za podnoszenie uwypuklenia bródki i wargi dolnej, nadając twarzy wyraz nadąsany, pogłębia też bruzdę bródkowo-wargową. Unerwiony jest przez gałąź brzeżną żuchwy nerwu twarzowego.

</doc>
<doc id="2180552" url="https://pl.wikipedia.org/wiki?curid=2180552" title="The Gift">
The Gift

The Gift – drugi album studyjny, szkockiej piosenkarki Susan Boyle. Wydany został 8 listopada 2010 roku, przez wytwórnię Syco i Columbia Records. Sama Susan wspomniała, że album będzie utrzymany w stylu lat 60., gdyż "była to jej era".
Konkurs.
Boyle przy nagrywaniu albumu postanowiła urządzić konkurs o nazwie "Poszukiwania Susan" (oryg. "Susan's Search"). Aplikanci musieli zaśpiewać kolędę "Silent Night" i załadować na jej kanał YouTube. Zwyciężczynią konkursu okazała się 33-letnia sanitariuszka, Amber Stassi, która wystąpiła na płycie Susan w piosence "Do you hear what I hear?".
Odbiór.
Po ogromnym sukcesie debiutanckiej płyty I Dreamed a Dream, spodziewano się dużego zainteresowania drugą płytą "The Gift". I rzeczywiście, w USA, w pierwszym tygodniu sprzedaży, album uplasował się na szczycie listy Billboard 200 i osiągnął poziom 318 000 sprzedanych egzemplarzy. Natomiast w Wielkiej Brytanii w pierwszym tygodniu sprzedano 102 000 płyt.

</doc>
<doc id="2180553" url="https://pl.wikipedia.org/wiki?curid=2180553" title="Canabrava do Norte">
Canabrava do Norte

Canabrava do Norte – miasto i gmina w Brazylii, w stanie Mato Grosso.

</doc>
<doc id="2180557" url="https://pl.wikipedia.org/wiki?curid=2180557" title="Westerburg">
Westerburg

Westerburg – miasto w zachodniej części Niemiec, położone w kraju związkowym Nadrenia-Palatynat, w powiecie Westerwald, siedziba gminy związkowej Westerburg. W 2010 miasto zamieszkiwane było przez 5498 osób.
Geografia.
Westerburg położony jest w obrębie pasma górskiego Westerwald w północno-wschodniej części Nadrenii-Palatynatu, kilka kilometrów od granicy z Hesją. Przez centrum miasta przepływa potok Schafbach (dorzecze Lahnu).
Westerburg składa się z czterech dzielnic: Gershasen, Sainscheid, Wengenroth i Westerburg.
Historia.
Pierwsze wzmianki o mieście pochodzą z roku 1209. W roku 1292 Westerburg otrzymał prawa miejskie.
Transport.
Odległość miasta od autostrad A3 (Kolonia – Frankfurt nad Menem), A45 (Dortmund – Gießen) oraz A48 (Montabaur – Trewir) jest nie większa niż 20 km.
Westerburg położony jest przy linii kolejowej Limburg an der Lahn–Altenkirchen (Westerwald) (połączenia kolejowe między innymi do Kolonii, Koblencji, Frankfurtu nad Menem i Wiesbaden).
W pobliżu miasta przebiega linia kolei dużych prędkości Frankfurt – Kolonia z najbliższymi przystankami w miastach Montabaur i Limburg an der Lahn.
Kilka kilometrów od Westerburg znajduje się lotnisko w Ailertchen.
Współpraca.
Miejscowości partnerskie:

</doc>
<doc id="2180558" url="https://pl.wikipedia.org/wiki?curid=2180558" title="Hubertine Auclert">
Hubertine Auclert

Hubertine Auclert (ur. 10 kwietnia 1848, zm. 4 sierpnia 1914) – jedna z wiodących francuskich feministek i sufrażystek.
Życiorys.
Pochodziła ze średniozamożnej rodziny z Owernii. Uczyła się w klasztorze katolickim i planowała przyjęcie ślubów zakonnych. Jednak ostatecznie opuściła klasztor w 1869, przeniosła się do Paryża i zaczęła głosić antyklerykalizm. Zapoznała się tam z działalnością czołowych feministów francuskich tamtego okresu: Marii Deraismes i Léona Richera (później została jego sekretarką). Głosiła radykalne wówczas hasła: nie tylko prawo wyborcze dla kobiet, ale również dopuszczenie kobiet do stanowisk w administracji państwowej. W 1876 założyła "Société de droit des femmes" ("Stowarzyszenie dla Praw Kobiet", od 1883 "Société de suffrage des femmes" czyli "Stowarzyszenie dla Praw Wyborczych Kobiet").
W 1880 Auclert wezwała Francuzki do bojkotu podatków, argumentując że osoby pozbawione praw publicznych nie powinny płacić podatków. W tym czasie wyszła za mąż za adwokata Antoniego Lévriera. 13 lutego 1881 założyła miesięcznik feministyczny "La Citoyenne" ("Obywatelka"), który zyskał poparcie czołowych feministek, takich jak Séverine i Marie Bashkirtseff. W 1884 Auclert krytykowała nowe prawo o legalizacji rozwodów jako dyskryminujące kobiety pod względem majątkowym.
W 1888 Auclert z mężem zamieszkała w Algierii, jednak po jego śmierci wróciła do Paryża 4 lata później. W 1900 utworzyła Narodową Radę Kobiet Francuskich – organizację zrzeszającą wszystkie francuskie organizacje feministyczne w celu poparcia dla prawa wyborczego dla kobiet. W 1908 Auclert symbolicznie rozbiła urnę wyborczą, a w 1910 wraz z Marguerite Durand prowokacyjnie zgłosiły się jako kandydatki na posłów do parlamentu. Została pochowana na cmentarzu Père-Lachaise w Paryżu.
Bibliografia.
Elizabeth Cady Stanton, Susan Brownell Anthony, Matilda Joslyn, "History of Woman Suffrage", Harvard University 1886, s.899. 

</doc>
<doc id="2180559" url="https://pl.wikipedia.org/wiki?curid=2180559" title="Revillagigedo (wyspa)">
Revillagigedo (wyspa)

Revillagigedo – wyspa w Stanach Zjednoczonych o powierzchni 2754,84 km², położona na Oceanie Spokojnym, w Archipelagu Aleksandra, administracyjnie w południowej części stanu Alaska.
Wyspa jest oddzielona od stałego lądu przez Kanał Behma, od Wyspy Księcia Walii przez Cieśninę Clarence'a, a od Annette Island przez Kanał Revillagigedo. Jest 12. pod względem wielkości wyspą USA i 166. na świecie.
Revillagigedo była w XVIII wieku badana przez Brytyjczyków, Hiszpanów i Rosjan, a nazwa pochodzi od Juan Vicente de Güemes Padilla Horcasitas y Aguayo, hrabiego Revillagigedo i wicekróla Meksyku.
Jedynymi miastami na wyspie są Ketchikan i Saxman.
Wśród mieszkańców wyspy używana jest nazwa "Revilla".

</doc>
<doc id="2180560" url="https://pl.wikipedia.org/wiki?curid=2180560" title="Confresa">
Confresa

Confresa – miasto i gmina w Brazylii, w stanie Mato Grosso.

</doc>
<doc id="2180561" url="https://pl.wikipedia.org/wiki?curid=2180561" title="Maluf">
Maluf

Maluf, Maalouf, Al-Malouf (arab.: معلوف lub المعلوف) - nazwisko arabskie, występujące obecnie głównie wśród ludności chrześcijańskiej Libanu. Członkowie rodziny Malufów szczycą się pochodzeniem ze schrystianizowanego plemienia Ghassanidów, którzy ok. II w. n.e. wyemigrowali z dzisiejszego Jemenu do regionu Hauran w Syrii.

</doc>
<doc id="2180562" url="https://pl.wikipedia.org/wiki?curid=2180562" title="Pływanie na Igrzyskach Azjatyckich 2010">
Pływanie na Igrzyskach Azjatyckich 2010

Pływanie na Igrzyskach Azjatyckich 2010 odbyło się w hali pływackiej "Aoti Aquatics Centre" w Guanghzou w dniach 13 – 18 listopada 2010. Tabelę medalową zawodów zdominowali gospodarze igrzysk, którzy sięgnęli po 22 złote medale. Pływanie jako dyscyplina sportowa podczas igrzysk azjatyckich została rozegrana po raz szesnasty w historii. 

</doc>
<doc id="2180563" url="https://pl.wikipedia.org/wiki?curid=2180563" title="Miki Itō">
Miki Itō

 – japońska narciarka, specjalistka narciarstwa dowolnego. Jest trzykrotną srebrną medalistką mistrzostw świata, tytuły te wywalczyła na mistrzostwach świata w Inawashiro i Voss. Jej najlepszym wynikiem olimpijskim jest 12. miejsce w jeździe po muldach na igrzyskach olimpijskich w Vancouver. Najlepsze wyniki w Pucharze Świata osiągnęła w sezonie 2008/2009, kiedy to zajęła 18. miejsce w klasyfikacji generalnej, a w klasyfikacji jazdy po muldach była szósta.

</doc>
<doc id="2180564" url="https://pl.wikipedia.org/wiki?curid=2180564" title="Warzęchy">
Warzęchy



</doc>
<doc id="2180565" url="https://pl.wikipedia.org/wiki?curid=2180565" title="Miki Ito">
Miki Ito



</doc>
<doc id="2180566" url="https://pl.wikipedia.org/wiki?curid=2180566" title="Granica austriacko-słoweńska">
Granica austriacko-słoweńska

Granica austriacko-słoweńska – granica międzypaństwowa pomiędzy Austrią i Słowenią na odcinku 330 kilometrów.
Opis.
Początek granicy znajduje się w górach Karawanki, w miejscu styku granic Włoch, Austrii i Słowenii, na zachód od przełęczy Korensko sedlo (niem. "Wurzenpass") – 1073 m n.p.m. Następnie biegnie w kierunku wschodnim grzbietami gór Karawanki, m.in. przez Kepa (niem. "Mittagskogel") – 2143 m n.p.m., Stol – 2238 m n.p.m., przełęcz Ljubelj (niem. "Loiblpass") – 1368 m n.p.m., Košutnikov turen (niem. "Koschutnik Turm") – 2134 m n.p.m., Jezerski vrh – 1215 m n.p.m., Velika glava – 2126 m n.p.m. i dochodzi do rzeki Drawa (Vič, na zachód od Dravogradu). Następnie przez przełęcz Radelj (niem. "Radlpass") – 670 m n.p.m., przez pasmo Kozjak i dochodzi do rzeki Mura (Šentilj), by na wschód od miejscowości Gornja Radgona przyjąć kierunek północny. Na północny wschód od miejscowości Kuzma dociera do styku granic Austrii, Słowenii i Węgier.
Historia.
Granica powstała w 1991 roku po proklamowaniu niepodległości przez Słowenię. W latach 1929–1938 i 1947–1991 była to granica austriacko-jugosłowiańska, o identycznym przebiegu. W latach 1920–1929 była to granica Królestwa SHS z Austrią, zaś w latach 1938–1941 granica Jugosławii z III Rzeszą.

</doc>
<doc id="2180569" url="https://pl.wikipedia.org/wiki?curid=2180569" title="Luciara">
Luciara

Luciara – miasto i gmina w Brazylii, w stanie Mato Grosso.

</doc>
<doc id="2180570" url="https://pl.wikipedia.org/wiki?curid=2180570" title="Ajtos (gmina)">
Ajtos (gmina)

Ajtos () − gmina we wschodniej Bułgarii.
Miejscowości.
Miejscowości wchodzące w skład gminy Ajtos:

</doc>
<doc id="2180572" url="https://pl.wikipedia.org/wiki?curid=2180572" title="Rebeka Chobok Ar-Rajes">
Rebeka Chobok Ar-Rajes

Rebeka Pietra Chobok Ar-Rajes lub Święta Rafka, "Rebeka Ar-Rayy-s de Himlaya" (arab.: رفقا بطرسيّة شبق ألريّس ) (ur. 29 czerwca 1832 w Himlaya, zm. 23 marca 1914) – libańska zakonnica, dziewica, święta Kościoła katolickiego.
Życiorys.
Urodziła się 29 czerwca 1832 r. w miejscowości Himlaya w libańskim regionie Al-Matin jako Boutroussieh (Pietra) Chobok Ar-Rajes. W 1839 r. osierociła ją matka, a jej ojciec ponownie ożenił się. Zarówno macocha, jak jedna z ciotek chciały wydać ją za mąż, ale Pietra postanowiła zostać zakonnicą. Wstąpiła do klasztoru żeńskiego Zgromadzenia Córek Maryi w Bikfajji należącego do maronickiego zakonu mariamitów. Po ukończeniu nowicjatu przyjęła śluby zakonne oraz imię Anissa (Agnieszka), a następnie została skierowana do pomocy w jezuickim seminarium w Ghazir. W 1860 r. była świadkiem rzezi chrześcijan w Dajr al-Kamar. W 1864 r. została przeniesiona do wioski Maad, gdzie razem z inną zakonnicą założyła szkołę dla dziewcząt. W 1871 r. opuściła macierzyste zgromadzenie i wstąpiła do klasztoru św. Szymona al-Qarn w Aďtou, zamieszkanego przez siostry z Zakonu Libańskich Mniszek Maronickich. 25 sierpnia 1872 r. złożyła uroczyste śluby wieczyste, przyjmując imię Rebeka, na pamiątkę swojej matki. W październiku 1885 r. podczas modlitwy prosiła Boga, by dał jej udział w zbawczej męce Chrystusa. Od tej pory cierpiała z powodu wielu dolegliwości, ale znosiła je z cierpliwością i pokorą. W 1897 r. została przeniesiona do nowego klasztoru w Jarabta, w rejonie Al-Batrun. W 1899 r. całkowicie straciła wzrok, a wkrótce także została sparaliżowana, ale wciąż dziękowała Bogu za wszystko, szczególnie za dar cierpienia. Zmarła 23 marca 1914 roku w klasztorze w Jarabta i została tam pochowana na cmentarzu.
Proces beatyfikacyjny i kanonizacyjny.
Proces beatyfikacyjny Rebeki Pietry Chobok Ar-Rajes został rozpoczęty 23 grudnia 1925 r. Papież Jan Paweł II beatyfikował siostrę Rafkę 17 listopada 1985 r., a 10 czerwca 2001 r. została ona kanonizowana.
W kulturze.
W 2012 r. ksiądz Jarosław Cielecki nakręcił film pt. „Liban, Ziemia Świętych”, traktujący o libańskich świętych, również o św. Rebece.
Dzień pamięci.
Wspomnienie liturgiczne obchodzone jest w "dies natalis".

</doc>
<doc id="2180574" url="https://pl.wikipedia.org/wiki?curid=2180574" title="Novo Santo Antônio (Mato Grosso)">
Novo Santo Antônio (Mato Grosso)

Novo Santo Antônio – miasto i gmina w Brazylii, w stanie Mato Grosso.

</doc>
<doc id="2180575" url="https://pl.wikipedia.org/wiki?curid=2180575" title="Uwaga, niebezpieczeństwo!">
Uwaga, niebezpieczeństwo!

Uwaga, niebezpieczeństwo! (tyt. oryg. "Опасно для жизни!") – radziecki film fabularny z 1985 roku, w reżyserii Leonida Gajdaja.
Opis fabuły.
Bohaterem filmu jest Spartak Mołodcow – człowiek nieobojętny wobec nieprawidłowości, które zauważa w codziennym życiu. Taka postawa sprawia mu wiele problemów i nie znajduje zrozumienia u jego zwierzchnika, kierownika Pierediełkina. W drodze do pracy Mołodcow zauważa pęknięty przewód wysokiego napięcia. W trosce o innych obywateli postanawia strzec niebezpiecznego miejsca.
Zdjęcia do filmu realizowano w Czerniowcach i Kamieńcu Podolskim. W 1985 film obejrzało w ZSRR 20,5 mln widzów.

</doc>
<doc id="2180576" url="https://pl.wikipedia.org/wiki?curid=2180576" title="Lśnienie gwiazd">
Lśnienie gwiazd

Lśnienie gwiazd – szesnasty album zespołu Top One wydany przez wytwórnię Polgram Plus w 2001 roku. Album zawiera 12 utworów. Płytę promował teledysk do tytułowego nagrania.
Skład zespołu.
Gościnnie: 

</doc>
<doc id="2180577" url="https://pl.wikipedia.org/wiki?curid=2180577" title="Saxman">
Saxman

Saxman − miasto, zamieszkane przez 431 ludzi, w Stanach Zjednoczonych, w stanie Alaska, w okręgu Ketchikan Gateway, na wyspie Revillagigedo.

</doc>
<doc id="2180579" url="https://pl.wikipedia.org/wiki?curid=2180579" title="Czechosłowacka Jednostka Przeciwchemiczna">
Czechosłowacka Jednostka Przeciwchemiczna

Czechosłowacka Jednostka Przeciwchemiczna (czes. Československá protichemická jednotka) – wydzielony komponent Sił Zbrojnych Czeskiej i Słowackiej Republiki Federalnej, przeznaczony do zabezpieczenia przeciwchemicznego wojsk koalicyjnych podczas I wojny w Zatoce Perskiej w latach 1990–1991.
Historia.
2 sierpnia 1990 irackie dywizje pancerne i zmechanizowane zaatakowały i zajęły Kuwejt. Rada Bezpieczeństwa wezwała agresorów do wycofania się, a po braku odpowiedzi nałożyła sankcje i embarga. Władze saudyjskie obawiały się uderzenia wojsk Saddama Husajna i poprosiły społeczność międzynarodową na czele z USA i ONZ o pomoc w odparciu ewentualnej inwazji. Administracja George’a H.W. Busha szybko utworzyła koalicję antyiracką, której siły w październiku sięgnęły 220 000 żołnierzy z kilkudziesięciu państw.
23 września 1990, czechosłowackie Zgromadzenie Federalne wydało decyzję o dołączeniu do nich 200 żołnierzy wojsk chemicznych, mających zabezpieczać siły koalicyjne podczas operacji "Pustynna Tarcza", a po rezolucji Rady Bezpieczeństwa zezwalającej na zbrojne wyzwolenie Kuwejtu, także i kontruderzenia aliantów.
Była to pierwsza zagraniczna operacja sił zbrojnych Czechosłowacji (nie licząc udziału oficerów w Komisji Nadzorczej Państw Neutralnych w Korei).
Kalendarium.
Czechosłowacka Jednostka Przeciwchemiczna przestała istnieć pod koniec maja, po powrocie wszystkich żołnierzy z Arabii Saudyjskiej (w tym tych, których pozostali w Arabii Saudyjskiej jako instruktorzy).

</doc>
<doc id="2180581" url="https://pl.wikipedia.org/wiki?curid=2180581" title="Adam Parr">
Adam Parr

Adam Parr (ur. 26 maja 1965 roku w Londynie) – prezes WilliamsF1.
Życiorys.
Parr najpierw pracował dla Barclays Banku, a później Rio Tinto w Wielkiej Brytanii oraz Japonii. Pomiędzy 1992 a 1998 rokiem, studiował prawo. Wrócił do Rio Tinto 1998 jako asystent prezesa Roberta Willsona oraz dyrektora Leona Davisa. Pomiędzy 2000 a 2005 pracował i żył w Australii.
W listopadzie 2006 Parr opuścił Rio Tinto, by dołączyć do Williamsa jako dyrektor i został awansowany na prezesa przez założycieli Franka Williamsa oraz Patricka Heada w czerwcu 2010 roku.

</doc>
<doc id="2180582" url="https://pl.wikipedia.org/wiki?curid=2180582" title="Wyścig Francji WTCC">
Wyścig Francji WTCC

Wyścig Francji WTCC – runda World Touring Car Championship rozgrywana w latach 2005–2009 na torach Circuit de Nevers Magny-Cours w Burgundii i Circuit de Pau-Ville w Akwitanii. W sezonach 2005 i 2006 odbyła się na Magny-Cours, natomiast w 2007 przeniesiono ją do Pau, gdzie do 2009 włącznie była głównym wydarzeniem Grand Prix Pau. Od sezonu 2010 runda zniknęła z kalendarza WTCC, aby powrócić w 2014. Nowym obiektem rywalizacji stał się tor Circuit Paul Ricard.

</doc>
<doc id="2180583" url="https://pl.wikipedia.org/wiki?curid=2180583" title="Porto Alegre do Norte">
Porto Alegre do Norte

Porto Alegre do Norte – miasto i gmina w Brazylii, w stanie Mato Grosso.

</doc>
<doc id="2180584" url="https://pl.wikipedia.org/wiki?curid=2180584" title="Tadeusz Foryś">
Tadeusz Foryś

Tadeusz Antoni Foryś (ur. 31 października 1910 w Krakowie, zm. 6 marca 1987 w Warszawie) – polski trener i działacz piłkarski, selekcjoner reprezentacji Polski.
Życiorys.
Syn Walentego, działacza sportowego, i Heleny z Kazimierskich, brat Czesława. Był piłkarzem Warszawianki. Już przed wojną pracował w PZPN, podczas MŚ 38 znajdował się w sztabie Józefa Kałuży. 
Walczył w powstaniu warszawskim, w stopniu podporucznika AK, ps. "Tadeusz". Trafił do niewoli niemieckiej (nr jeniecki 102662).
Po zakończeniu wojny znalazł się ponownie we władzach PZPN, m.in. kilkukrotnie pełniąc funkcję szefa Rady Trenerów. Równolegle pracował z zespołami reprezentacyjnymi. Był członkiem szeregu kapitanatów na przestrzeni kilkunastu lat (1950–1964), często w roli trenera, zdarzało mu się jednak prowadzić kadrę samodzielnie (w roku 1952 oraz w latach 1963–1964).
Pracował również z zespołami ligowymi. Był trenerem m.in. Lechii Gdańsk, Polonii i Gwardii Warszawa, Ruchu Chorzów, ŁKS, GKS Katowice (w końcówce rundy jesiennej sezonu 1967/1968, w rundzie wiosennej sezonu 1968/1969 i w rundzie jesiennej sezonu 1969/1970, a następnie w sezonach 1973/1974 i 1974/1975.
W 1983 został członkiem honorowym PZPN. Zmarł w Warszawie. Pochowany na Cmentarzu Wojskowym na Powązkach (kwatera K-7-59).
Był mężem Ireny z d. Butka (1926–2017).

</doc>
<doc id="2180585" url="https://pl.wikipedia.org/wiki?curid=2180585" title="Burgas (gmina)">
Burgas (gmina)

Burgas (bułg. Община Бургас) − gmina we wschodniej Bułgarii.
Miejscowości.
Miejscowości wchodzące w skład gminy Burgas:

</doc>
<doc id="2180587" url="https://pl.wikipedia.org/wiki?curid=2180587" title="Santa Cruz do Xingu">
Santa Cruz do Xingu

Santa Cruz do Xingu – miasto i gmina w Brazylii, w stanie Mato Grosso.

</doc>
<doc id="2180589" url="https://pl.wikipedia.org/wiki?curid=2180589" title="Westley Gough">
Westley Gough

Westley Gough (ur. 4 maja 1988 w Waipukurau) – nowozelandzki kolarz torowy i szosowy, brązowy medalista olimpijski, czterokrotnie brązowy medalista mistrzostw świata.
Jeden raz występował w igrzyskach olimpijskich. W 2008 roku w Pekinie zdobył brązowy medal (razem z Haydenem Roulstonem, Samem Bewleyem, Marcem Ryanem i Jessem Sergentem) w wyścigu na dochodzenie drużynowo. Dwukrotnie brązowy medalista mistrzostw świata (2009, 2010) i srebrny igrzysk Wspólnoty Narodów w 2010 roku oraz mistrz świata juniorów (2005) w drużynowym wyścigu na dochodzenie.
Mistrz Nowej Zelandii w szosowym wyścigu (kryterium) w 2008 roku oraz w omnium w 2010 roku.

</doc>
<doc id="2180590" url="https://pl.wikipedia.org/wiki?curid=2180590" title="The Best Original Vol. 1">
The Best Original Vol. 1

The Best Original Vol. 1 – siedemnasty album zespołu Top One wydany przez wytwórnię Polgram Plus 22 sierpnia 2002 roku. Album zawiera 16 utworów nagranych w oryginalnych wersjach.

</doc>
<doc id="2180591" url="https://pl.wikipedia.org/wiki?curid=2180591" title="Isuzu Piazza">
Isuzu Piazza

Isuzu Piazza – sportowy samochód osobowy produkowany przez japońską firmę Isuzu w latach 1980–1992. Dostępny jako 2-drzwiowe coupé. Do napędu używano silników R4. Moc przenoszona była na oś przednią lub obie osie (I generacja - napęd tylny) poprzez 5-biegową manualną bądź 4-biegową automatyczną skrzynię biegów. Powstały dwie generacje modelu.

</doc>
<doc id="2180593" url="https://pl.wikipedia.org/wiki?curid=2180593" title="Isuzu Impulse">
Isuzu Impulse



</doc>
<doc id="2180595" url="https://pl.wikipedia.org/wiki?curid=2180595" title="Andrzej Batory (zm. 1563)">
Andrzej Batory (zm. 1563)

Andrzej Batory (zm. 8 stycznia 1563 w Alvinc) – węgierski szlachcic, marszałek nadworny, syn wojewody siedmiogrodzkiego Stefana Batorego i Katarzyny Telegdi.
Życiorys.
Po śmierci ojca Andrzeja Stefana Batorego, wychowaniem syna zajęła się matka, której pomagał magnat węgierski Tamás Nádasdy. Wkrótce Andrzej Batory nawiązał przyjazne relacje z rodziną Nádasdych, a Tamás uznał go nawet za swego syna. Andrzej często prosił Tamása o pomoc w sprawie młodszych braci: Krzysztofa i Stefana. W 1548, gdy Andrzej dorósł, Nádasdy zaręczył go ze swoją siostrzenicą Małgorzatą Majláth. Z powodu niepokojów wojennych i śmierci Katarzyny Telegdi do ślubu doszło dopiero w 1551. W 1556 Andrzej został członkiem rady królowej węgierskiej Izabeli Jagiellonki, zaś w 1558 marszałkiem dworu. Andrzej Batory sprawował te stanowisko do swojej śmierci w 1563. 
Z małżeństwa Andrzeja z Małgorzatą Majláth pochodziło sześcioro dzieci:

</doc>
<doc id="2180605" url="https://pl.wikipedia.org/wiki?curid=2180605" title="Ten Toes Down">
Ten Toes Down

Ten Toes Down – ósmy studyjny album amerykańskie duetu hip-hopowego 8Ball &amp; MJG. Został wydany 4 maja, 2010 roku nakładem wytwórni Bad Boy South i Grand Hustle. Album w pierwszym tygodniu sprzedał się w ilości 16.000 egzemplarzy, debiutując na 36. miejscu notowania Billboard 200. W Stanach Zjednoczonych do 16 maja, 2010 roku sprzedano 23.000 egzemplarzy.

</doc>
<doc id="2180607" url="https://pl.wikipedia.org/wiki?curid=2180607" title="William Paredes">
William Paredes

William Alberto Paredes Barbudo (ur. 9 września 1985 w Méridzie) – meksykański piłkarz występujący na pozycji lewego obrońcy, obecnie zawodnik Chiapas.
Kariera klubowa.
Paredes jest wychowankiem zespołu CF Monterrey, do którego seniorskiej drużyny został włączony w wieku dwudziestu jeden lat przez szkoleniowca Miguela Herrerę, po kilkunastu miesiącach występów w drugoligowych rezerwach klubu. W meksykańskiej Primera División zadebiutował 20 stycznia 2007 w wygranym 1:0 spotkaniu z Santos Laguną, lecz początkowo pozostawał głębokim rezerwowym ekipy i w pierwszym składzie zaczął częściej pojawiać się dopiero kilka miesięcy później. Premierowego gola w najwyższej klasie rozgrywkowej strzelił 24 lutego 2008 w zremisowanej 1:1 konfrontacji z Atlasem, zaś w jesiennym sezonie Apertura 2009 zdobył z Monterrey swój pierwszy tytuł mistrza Meksyku. W 2010 roku triumfował ze swoją drużyną w InterLidze – rozgrywkach kwalifikacyjnych do Copa Libertadores, a podczas sezonu Apertura 2010 znów zanotował mistrzostwo kraju, tym razem pełniąc głównie rolę rezerwowego. W 2011 roku triumfował w najbardziej prestiżowych rozgrywkach północnoamerykańskiego kontynentu – Lidze Mistrzów CONCACAF, dzięki czemu kilka miesięcy później mógł wziąć udział w Klubowych Mistrzostwach Świata. Tam drużyna Monterrey zajęła dopiero piąte miejsce.
Wiosną 2012 Paredes przeszedł do ekipy San Luis FC z siedzibą w San Luis Potosí, w którego barwach bez większych sukcesów spędził kolejny rok w roli podstawowego piłkarza drużyny. W styczniu 2013 na zasadzie wypożyczenia zasilił zespół Puebla FC, gdzie występował przez kolejne sześć miesięcy, po czym przeniósł się do klubu Chiapas FC z miasta Tuxtla Gutiérrez, któremu sprzedały swoją licencję władze San Luis, właściciela jego karty zawodniczej.
Kariera reprezentacyjna.
W seniorskiej reprezentacji Meksyku Paredes zadebiutował za kadencji szwedzkiego selekcjonera Svena-Görana Erikssona, 24 września 2008 w przegranym 0:1 towarzyskim meczu z Chile.

</doc>
<doc id="2180613" url="https://pl.wikipedia.org/wiki?curid=2180613" title="Stefan Persson">
Stefan Persson

Stefan Persson (ur. 4 października 1947) – szwedzki biznesmen i syn Erlinga Perssona, założyciela firmy odzieżowej Hennes &amp; Mauritz (H&amp;M). Od 1982 roku Stefan jest głównym udziałowcem w H&amp;M. Według magazynu Forbes, Persson ma majątek opiewający na 13,5 miliarda dolarów, co czyni go najbogatszą osobą w Szwecji oraz 12. na świecie. W 2009 roku jego syn Karl-Johan Persson został dyrektorem generalnym firmy. Stefan mieszka obecnie w Sztokholmie.
Persson jest fanem Djurgårdens IF. Jest również właścicielem małej angielskiej wioski Linkenholt.

</doc>
<doc id="2180616" url="https://pl.wikipedia.org/wiki?curid=2180616" title="Wyspa Kuprejanowa">
Wyspa Kuprejanowa

Wyspa Kuprejanowa – wyspa w Stanach Zjednoczonych o powierzchni 2802,83 km², położona na Oceanie Spokojnym, w Archipelagu Aleksandra, administracyjnie w południowej części stanu Alaska.
Jest 12. pod względem wielkości wyspą USA i 166. na świecie. Jedynymi miastami są Kake i Kupreanof.
Wyspę nazwano na cześć Iwana Kupriejanowa, szefa Rosyjsko-Amerykańskiej Kompanii Handlowej.

</doc>
<doc id="2180617" url="https://pl.wikipedia.org/wiki?curid=2180617" title="Pelayo (1887)">
Pelayo (1887)

Pelayo − hiszpański pancernik pozostający w służbie w latach 1888−1923, przez długi okres najsilniejszy i jedyny tej klasy okręt "Armada Española".
Projektowanie i budowa.
W 1884 roku rząd hiszpański zdecydował się zamówić w jednej ze stoczni zagranicznych nowoczesny według ówczesnych standardów pancernik, mający stać się pierwszym z serii dużych okrętów, budowanych w celu radykalnego unowocześnienia marynarki wojennej. Krajowi konstruktorzy nie byli wówczas w stanie zaprojektować jednostki na tyle nowoczesnej, że stanowiłaby istotne wzmocnienie floty w czasach znacznego postępu technicznego. Wybór ministra marynarki padł na francuską stocznię Forges et Chantiers de la Mediterranée w La Seyne-sur-Mer.
Kontrakt na budowę zawarto 26 listopada 1884 roku, zaś stępkę położono w kwietniu roku następnego. Autorem projektu pancernika był inżynier Antoine-Jean Amable Lagane, który wykorzystał plany francuskiego typu "Marceau", dostosowując je do hiszpańskich wymagań, między innymi zmniejszając nieco wymiary, aby umożliwić jednostce swobodne przejście przez Kanał Sueski. Uroczyste wodowanie okrętu odbyło się 5 lutego 1887 roku, zaś formalne przekazanie marynarce hiszpańskiej 9 września 1888 roku. Nazwa pancernika nawiązywała do Pelagiusza, pierwszego króla Asturii.
Pomimo podniesienia bandery hiszpańskiej, "Pelayo" pozostawał w stoczni, gdzie prowadzono prace wykończeniowe, i wszedł do linii dopiero na przełomie lat 1889−1890.
Opis konstrukcji.
Stalowy kadłub pancernika miał konstrukcję komorową, z podwójnym dnem podzielonym na 90 (według innych źródeł 98) przedziałów wodoszczelnych, chroniącym wnętrze, również podzielone 16 (według innych źródeł 13) grodziami. Każdy z powstałych w ten sposób przedziałów był zaopatrzony w rurę, odprowadzającą przy pomocy dwóch pomp parowych wodę w przypadku przebicia pancerza i zalania okrętu. Całkowita długość kadłuba w chwili ukończenia budowy wynosiła 105,07 m, szerokość 20,18 m, średnie zanurzenie 7,58 m, wyporność normalna 9745 ton.
Pancernik był wyposażony w dwa stalowe maszty, zaopatrzone w opancerzone bocianie gniazda z działkami szybkostrzelnymi. Na masztach można było rozpiąć, używane jako napęd pomocniczy, żagle o powierzchni około 500 m². Główny napęd stanowiły dwie dwucylindrowe pionowe maszyny parowe typu compound, o łącznej mocy indykowanej 9600 KM. Każda z nich poruszała za pośrednictwem wału jedną śrubę. Parę do maszyn dostarczało 12 kotłów płomieniówkowych o ciśnieniu roboczym pary 6 atmosfer, umieszczonych w czterech kotłowniach, z dwoma osobnymi kominami dla odprowadzenia spalin. Maksymalna prędkość na próbach z przeforsowaniem wynosiła 16,7 węzła. Zapas 800 ton węgla wystarczał na przepłynięcie 2540 mil morskich przy prędkości ekonomicznej 10 węzłów.
Główne uzbrojenie "Pelayo" stanowiły dwa działa kal. 320 mm, o długości lufy 35 kalibrów, w wieżach artyleryjskich na dziobie i rufie okrętu oraz dwa działa kal. 280 mm o długości lufy 35 kalibrów w wieżach na sponsonach burtowych na śródokręciu. Pierwotnie były one uzupełnione działem kal. 160 mm w stanowisku dziobowym i 12 dział kal. 120 mm w stanowiskach burtowych na pokładzie bateryjnym, oraz trzema działkami szybkostrzelnymi Hotchkiss kal. 57 mm i trzynastoma kal. 37 mm. Wszystkie działa, poza szybkostrzelnymi, wykonane zostały w hiszpańskiej fabryce broni Hontoria, na licencji francuskiego Caneta. Ponadto pancernik wyposażony był w siedem nawodnych wyrzutni dla torped Whiteheada, zdemontowanych w 1910 roku.
Ochrona pancerna okrętu składała się z głównego pasa pancernego o maksymalnej grubości 450 mm i szerokości 2,1 m i pokładu pancernego o grubości do 87 mm. Barbety wież artyleryjskich miały grubość 400 mm i posiadały dodatkowe osłony przeciwodłamkowe grubości 50 mm. Stanowiska dział na pokładzie bateryjnym miały pancerz grubości do 75 mm. Płyty pancerne były wyprodukowane przez francuskie zakłady Creusot.
Załoga okrętu według projektu miała wynosić 520 osób, w późniejszych latach wzrosła do 630 oficerów i marynarzy.
Modyfikacje.
W ciągu swej długiej służby "Pelayo" podlegał kilkukrotnym przebudowom. Pierwsza z nich, w latach 1897−1898, przeprowadzona została w stoczni w La Seyne. W jej trakcie zmieniony został kształt rufy okrętu, co spowodowało zmianę wyporności do 9950 ton i zmniejszyło całkowitą długość kadłuba do 102,04 m oraz zdemontowane pancerne bocianie gniazda z obydwu masztów, zamontowano nowe kotły wodnorurkowe Niclausse, w liczbie 16 oraz planowano zmodernizować artylerię. Temu ostatniemu przeszkodził jednak wybuch wojny amerykańsko-hiszpańskiej. Dopiero po jej zakończeniu "Pelayo" otrzymał nowe działa średniego kalibru: szybkostrzelne armaty Canet kal. 140 mm. Jedną z nich zainstalowano w stanowisku dziobowym, osiem w kazamatach burtowych na pokładzie bateryjnym. Artyleria małokalibrowa składała się odtąd z 12 dział Nordenfelt kal. 57 mm i pięciu Hotchkiss kal. 37 mm.
Na początku XX wieku planowano przezbroić pancernik w cztery nowoczesne długolufowe armaty kal. 240 mm, ale wobec przestarzałej konstrukcji zrezygnowano z tego zamiaru, demontując jedynie podczas pobytu w stoczni w 1910 roku wszystkie wyrzutnie torpedowe.
Przebieg służby.
Jako najnowocześniejszy z dużych okrętów hiszpańskich, "Pelayo" był wykorzystywany w początkach swojej służby jako jednostka reprezentująca flotę w portach zagranicznych. W 1891 roku wizytował Pireus podczas obchodów rocznicy greckiej niepodległości, rok później Genuę, gdzie wziął udział w uroczystościach 400. rocznicy odkrycia Ameryki, zaś w 1895 roku był w składzie hiszpańskiej eskadry wysłanej na otwarcie Kanału Kilońskiego.
Po wybuchu wojny amerykańsko-hiszpańskiej pancernik został wycofany ze stoczni i powrócił w skład floty. Nie został włączony do eskadry admirała Cervery, płynącej na Kubę, co uchroniło go prawdopodobnie przed zniszczeniem podczas bitwy 3 lipca 1898 roku. Dołączony do powstającej Eskadry Rezerwowej, miał być początkowo użyty do zaatakowania atlantyckiego wybrzeża Stanów Zjednoczonych, a po odwołaniu tej akcji wysłany z całą eskadrą na Filipiny. Okręty hiszpańskie wypłynęły z bazy w Kadyksie 16 czerwca 1898 roku i skierowały się w stronę Kanału Sueskiego. Przeszły go 5 lipca, ale już następnego dnia rząd, po otrzymaniu wiadomości o klęsce pod Santiago de Cuba, nakazał im powrót na wody macierzyste.
W kolejnych latach "Pelayo" wciąż pełnił funkcję reprezentacyjnej jednostki floty, wizytując między innymi Tulon w 1901 roku i Lizbonę trzy lata później. Również w 1904 roku uczestniczył w rewii na powitanie cesarza Wilhelma II w zatoce Vigo. Jedyny w historii pancernika udział w akcji bojowej wiąże się z powstaniem marokańskich Rifenów w 1909 roku. Podczas tzw. drugiej wojny rifskiej ostrzeliwał pozycje przeciwnika pod Melillą. Pomimo przestarzałej konstrukcji, "Pelayo" pozostawał w składzie marynarki hiszpańskiej aż do lat 20. XX wieku. Na przełomie 1922 i 1923 roku został rozbrojony, a w 1925 roku sprzedany do stoczni złomowej i rozebrany. Część płyt pancernych pozostałych po złomowaniu została użyta przy próbach skuteczności armat przeciwpancernych.

</doc>
<doc id="2180618" url="https://pl.wikipedia.org/wiki?curid=2180618" title="Wajśakha (nakszatra)">
Wajśakha (nakszatra)

Wajśakha (Dewanagari: विशाखा, Vishākhā) – nakszatra, rezydencja księżycowa.
Termin używany w astrologii dźjotisz do określenia części Zodiaku, położonego w całości w znaku Skorpiona.
"Waj" oznacza oddzielać a "siakha" oznacza szkołę.
W inny sposób można znaczenie "wajśakha" można określić jako "gałąź wiedzy". Archetypem jest Kumara, bóg ognia, wojny i walki.
Jako dzień lub czas można Wajśakhę określić jako niespokojny, gniewny i gorący.
Linki zewnętrzne.
http://www.komilla.com/ 

</doc>
<doc id="2180624" url="https://pl.wikipedia.org/wiki?curid=2180624" title="Michał Skowroński">
Michał Skowroński

Michał Skowroński (ur. 3 września 1873 w Kolbuszowej, zm. 2 maja 1936 w Tarnowie) – prawnik, adwokat, burmistrz Tarnowa w latach 1929−1930.
Michał Skowroński pochodził z mieszczańskiej rodziny, mieszkającej w Kolbuszowej. Po ukończeniu gimnazjum w Rzeszowie rozpoczął studia na Wydziale Prawa Uniwersytetu Jagiellońskiego. Po uzyskaniu tytułu doktora praw zamieszkał w 1902 roku w Gorlicach, gdzie pracował jako sędzia a następnie prokurator, przez pewien czas pełniąc również funkcję radnego miasta. W 1907 roku przeprowadził się wraz z żoną Zofią i starszym synem, Romanem, do Tarnowa. W tym samym roku urodził się drugi jego syn, Michał.
Przez pierwsze dwa lata pobytu w Tarnowie Michał Skowroński pracował w miejscowej prokuraturze. Po przedwczesnej śmierci żony w 1909 roku zdecydował się otworzyć własną kancelarię adwokacką, w domu przy ulicy Katedralnej 5. Przez kolejne lata uzyskał renomę dobrego prawnika i znakomitego mówcy. Zajmował się także prawem finansowym, pełnił między innymi funkcję syndyka tarnowskiego oddziału Banku Gospodarstwa Krajowego i dyrektora Kasy Oszczędności. W 1928 roku związał się z Bezpartyjnym Blokiem Współpracy z Rządem. Z jego listy wystartował rok później w wyborach do rady miasta i uzyskał najpierw mandat radnego, zaś 1 października 1929 roku został jednogłośnie wybrany burmistrzem.
Wobec narastającego kryzysu gospodarczego zarząd i rada miejska borykali się z deficytem budżetowym i zwiększającym się bezrobociem wśród mieszkańców. Kontrola magistratu, przeprowadzona w lutym i marcu 1930 roku przez krakowski Urząd Wojewódzki dała negatywne wyniki. Pomimo wotum zaufania, jakie wkrótce potem wyraziła dla burmistrza rada miasta, coraz częściej pojawiały się pogłoski o możliwości wprowadzenia w mieście zarządu komisarycznego. Przez cały 1930 roku główną troską magistratu było opanowanie zwiększającego się zadłużenia miasta. Ostatecznie, 19 grudnia, rada miasta została rozwiązana, a władzę przejął komisarz rządowy Adam Marszałkowicz.
Michał Skowroński powrócił do praktyki adwokackiej. W 1932 roku jego młodszy syn, również Michał, z niewyjaśnionych przyczyn popełnił samobójstwo. On sam zmarł 2 maja 1936 roku i został pochowany w grobowcu rodzinnym na Starym Cmentarzu. Praktykę adwokacką przejął po nim starszy syn, Roman, zamordowany przez hitlerowców 2 marca 1941 roku.

</doc>
<doc id="2180625" url="https://pl.wikipedia.org/wiki?curid=2180625" title="Kake">
Kake



</doc>
<doc id="2180626" url="https://pl.wikipedia.org/wiki?curid=2180626" title="Listeria">
Listeria

Listeria – rodzaj bakterii.
Bakterie z rodzaju "Listeria" są Gram-dodatnie. Ich nazwa pochodzi od nazwiska angielskiego pioniera chirurgii sterylnej Josepha Listera, rodzajowi nadano obecną nazwę w 1940 roku. 
Rodzaj "Listeria" obejmuje sześć gatunków:
Głównym gatunkiem jest "L. monocytogenes", wywołująca listeriozę. "L. ivanovii" jest patogenem przeżuwaczy, rzadko wywołuje choroby u człowieka.

</doc>
<doc id="2180627" url="https://pl.wikipedia.org/wiki?curid=2180627" title="From the Bottom 2 the Top">
From the Bottom 2 the Top

From the Bottom 2 the Top – "uliczny album" amerykańskiego duetu hip-hopowego 8Ball &amp; MJG. Został wydany 5 października, 2010 roku.

</doc>
<doc id="2180629" url="https://pl.wikipedia.org/wiki?curid=2180629" title="Nahr al-Kalb">
Nahr al-Kalb

Nahr al-Kalb lub Rzeka Psa (arab. نهر الكلب, gr. "Lýkos", łac. "Lycus", "Eleutherus") – rzeka w Libanie, uchodząca do Morza Śródziemnego w dystrykcie Kasarwan, na północ od Bejrutu. Według lokalnych podań Nahr al-Kalb swoją nazwę wzięła od skowytu, jaki wydaje jej woda.
W pobliżu rzeki znajduje się kilkanaście pamiątkowych steli pozostawionych przez kolejne wojska zdobywców (od starożytnych Egipcjan, Babilończyków, Greków i Rzymian, aż po Francuzów, Brytyjczyków i współczesnych Libańczyków), objętych w 2005 roku oenzetowskim programem Pamięć Świata.

</doc>
<doc id="2180630" url="https://pl.wikipedia.org/wiki?curid=2180630" title="ŠEAL 100">
ŠEAL 100

ŠEAL 100 – typ trolejbusu produkowanego w latach 1987–1997 przez firmy Škoda, "Energoinvest Sarajevo" oraz "Vaso Miskin Crni".
Konstrukcja.
ŠEAL 100 (Škoda – Energoinvest – Alusuisse) to dwuosiowy trolejbus z karoserią wykonaną z aluminium. Po prawej stronie nadwozia znajduje się troje drzwi dwuskrzydłowych. Wyposażenie elektryczne jest takie samo jak w trolejbusach Škoda 14Tr, podwozie oraz osie dostarczyły zakłady Škoda Ostrov, nadwozie wyprodukował sarajewski zakład Vaso Miskin Crni, a montaż końcowy prototypu przeprowadzono w sarajewskiej firmie Energoinvest.
Dostawy.
Prototyp nr 627 wyprodukowano w 1987 r. Pod koniec lat 80. XX wieku dostarczono części dla dwóch kolejnych egzemplarzy, które zmontowano jednak dopiero po zakończeniu wojny w Bośni i Hercegowinie w 1997 r. Wszystkie trolejbusy typu ŠEAL 100 wycofano z eksploatacji w połowie pierwszego dziesięciolecia XXI w.: prototyp (od roku 2001 z numerem 4232) w 2004 r., dwa pozostałe wozy w 2006 roku.

</doc>
<doc id="2180631" url="https://pl.wikipedia.org/wiki?curid=2180631" title="Ażi">
Ażi

Ażi – w mitologii irańskiej smok pochodzący z nasienia Arymana.
Walczył z Atarem o chwarenę po jej utracie przez Dżemszyda.

</doc>
<doc id="2180633" url="https://pl.wikipedia.org/wiki?curid=2180633" title="Cmentarz żydowski w Rossoszu">
Cmentarz żydowski w Rossoszu

Cmentarz żydowski w Rossoszu – kirkut służący niegdyś żydowskiej społeczności Rossosza. Data powstania jest nieznana. Miał powierzchnię 0,4 ha, na której do czasów obecnych nie zachował się żaden nagrobek.

</doc>
<doc id="2180634" url="https://pl.wikipedia.org/wiki?curid=2180634" title="Nikołaj Kłado">
Nikołaj Kłado

Nikołaj Ławrientiewicz Kłado (ros.: Николай Лаврентьевич Кладо, ur. 1862, zm. 10 lipca 1919 w Petersburgu) – oficer Marynarki Wojennej Imperium Rosyjskiego, historyk i teoretyk wojskowości.
Po ukończeniu Nikołajewskiej Akademii Morskiej w Petersburgu w 1886 roku, Nikołaj Kłado służył między innymi w rosyjskiej Eskadrze Oceanu Spokojnego. Odbył również staż zagraniczny na pokładzie francuskiego krążownika pancernego „Latouche-Tréville”. Od 1895 roku wykładał historię i taktykę wojny morskiej. Po wybuchu wojny rosyjsko-japońskiej, w lecie 1904 roku, opublikował szereg artykułów w prasie rosyjskiej, popierając pomysł wysłania na Daleki Wschód okrętów Floty Bałtyckiej. Po organizacji tzw. Drugiej Eskadry Pacyfiku wszedł w skład sztabu jej dowódcy, admirała Zinowija Rożestwienskiego. Po incydencie hullskim pozostał w Europie, aby reprezentować swego przełożonego przed Międzynarodową Komisją Śledczą.
Po zakończeniu wojny Nikołaj Kłado opublikował bardzo krytyczną analizę działań floty rosyjskiej na Dalekim Wschodzie. Było to później powodem jego odejścia ze służby czynnej. W 1910 roku został wykładowcą strategii na Akademii Morskiej. Opublikował około stu prac dotyczących teorii i historii wojny na morzu, tłumaczył także na rosyjski dzieła Alfreda T. Mahana. Od 1917 roku do swojej śmierci dwa lata później pełnił obowiązki komendanta Akademii Morskiej w Petersburgu.

</doc>
<doc id="2180635" url="https://pl.wikipedia.org/wiki?curid=2180635" title="Piąty wymiar">
Piąty wymiar

Piąty wymiar (ang. "Triangle") – australijsko-brytyjski horror z 2009 roku w reżyserii Christophera Smitha.
Opis fabuły.
Jess (Melissa George) wraz z grupą przyjaciół postanawia wybrać się w rejs jachtem. Kiedy jednak znajduje się na jego pokładzie, od samego początku prześladuje ją poczucie zagrożenia. Początkowo rejs przebiega zgodnie z planem. Nagły, gwałtowny sztorm wywraca i niszczy jacht. Gdy sztorm mija spostrzegają przepływający obok statek pasażerski i wchodzą na jego pokład. Wszyscy są zaskoczeni, bo wydaje się opustoszały.
Jess odnosi wrażenie, że była już na tym statku wcześniej. Nieruchome wskazówki zegara pokładowego to tylko zapowiedź tego, co wkrótce czeka całą grupę. Pechowi żeglarze przekonują się, że spokój panujący na statku to cisza przed burzą, zapowiadająca atak siły, która nie spocznie, póki nie wyeliminuje nieproszonych gości. Walcząc desperacko o przetrwanie Jess odkrywa, że to właśnie ona posiada klucz do rozwiązania zagadki statku widmo.

</doc>
<doc id="2180636" url="https://pl.wikipedia.org/wiki?curid=2180636" title="Yoanka González">
Yoanka González

Yoanka González Pérez (ur. 9 stycznia 1976 w Villa Clara) – kubańska kolarka torowa, wicemistrzyni olimpijska i dwukrotna medalistka mistrzostw świata.
Kariera.
Trzykrotnie występowała w igrzyskach olimpijskich (2000, 2004, 2008). W 2008 roku w Pekinie zdobyła srebrny medal w wyścigu punktowym, a cztery lata wcześniej w Atenach zajęła 10. miejsce. W Sydney (2000) nie ukończyła wyścigu na szosie ze startu wspólnego. Mistrzyni świata w scratchu w 2004 roku i brązowa medalistka w wyścigu punktowym rok wcześniej. Zwyciężczyni Pucharu Świata w wyścigu punktowym w sezonie 2006/2007.
Mistrzyni igrzysk panamerykańskich w wyścigu szosowym (2003) i wyścigu punktowym (2007).

</doc>
<doc id="2180638" url="https://pl.wikipedia.org/wiki?curid=2180638" title="Yoanka Gonzalez">
Yoanka Gonzalez



</doc>
<doc id="2180641" url="https://pl.wikipedia.org/wiki?curid=2180641" title="Leon Światopełk-Mirski">
Leon Światopełk-Mirski

Leon Światopełk-Mirski ps. „"Tomasz Łucznik”" (ur. 21 października 1909 w Kazaniu, zm. 6 sierpnia 1944 w Warszawie) – oficer artylerii Wojska Polskiego, uczestnik obrony Warszawy, komendant Rejonu 3 (pl. Unii Lubelskiej ul. Bagatela) Obwodu Mokotów AK. Zamordowany w trakcie powstania warszawskiego. 
Życiorys.
Syn Witolda Juliana, podpułkownika artylerii, i Józefy. Jego ojciec także zaangażowany w działalność konspiracyjną i zesłany do Karagandy, skąd wrócił w 1956.
W 1928 ukończył gimnazjum w Kaliszu. Po ukończeniu gimnazjum od września 1930 do lipca 1931 odbył służbę wojskową na V kursie w II dywizjonie 4 baterii szkolnej Szkoły Podchorążych Rezerwy Artylerii we Włodzimierzu Wołyńskim. Praktyki odbywał w 1 pułku artylerii lekkiej Legionów w Wilnie. W stopniu plutonowego podchorążego rezerwy artylerii przeniesiony do rezerwy. 
Od października 1931 do sierpnia 1933 uczył się w Szkole Podchorążych Artylerii w Toruniu. 5 sierpnia 1933 Prezydent RP Ignacy Mościcki mianował go podporucznikiem ze starszeństwem z 15 sierpnia 1933 i 100. lokatą w korpusie oficerów artylerii, a minister spraw wojskowych wcielił do 3 pułku artylerii ciężkiej w Wilnie na stanowisko młodszego oficera baterii. Na stopień porucznika został mianowany ze starszeństwem z 19 marca 1937 i 48. lokatą w korpusie oficerów artylerii. W marcu 1939 pełnił służbę w 1 pułku artylerii przeciwlotniczej w Warszawie na stanowisku dowódcy plutonu w 5. baterii II dywizjonu. 
W wojnie obronnej 1939 wziął udział jako dowódca 2. baterii 101 dywizjonu artylerii przeciwlotniczej. Brał udział w obronie Warszawy. W konspiracji od 1939. Pod nazwiskiem „Stanisław Ciechanowski” zamieszkały Warszawa al. Niepodległości 30, dowodził Rejonem 3 Obwodu Mokotów ZWZ-AK. 
W powstaniu warszawskim dowodził oddziałem AK na terenie Mokotowa. Zginął 6 sierpnia 1944 zamordowany przez Niemców wraz z żoną, cywilami i częścią swoich oficerów w podwórzu domu przy ul. Skolimowskiej 5. 
Na liście powstańczych biogramów Muzeum Powstania Warszawskiego występuje w stopniu majora artylerii.

</doc>
<doc id="2180642" url="https://pl.wikipedia.org/wiki?curid=2180642" title="Anuradha (nakszatra)">
Anuradha (nakszatra)

Anuradha (Dewanagari: अनुराधा, Anuradha) – nakszatra, rezydencja księżycowa.
Termin używany w astrologii dźjotisz do określenia części Zodiaku, która położona jest w dwóch znakach - Skorpiona i Strzelca.
Dosłownie chwalić, wielbić, dawać, bogactwo. Czas przyjaźni, pełen kontaktów z miłymi ludźmi. Dobry na przyjemności i zabawy.

</doc>
<doc id="2180643" url="https://pl.wikipedia.org/wiki?curid=2180643" title="Hello! (album Top One)">
Hello! (album Top One)

Hello! – osiemnasty album zespołu Top One wydany przez wytwórnię Magic Records 17 maja 2006 roku. Album zawiera 13 utworów.

</doc>
<doc id="2180644" url="https://pl.wikipedia.org/wiki?curid=2180644" title="Anna Batory">
Anna Batory

Anna Batory z Somlyó (zm. ok. 1570) – wojewodzianka siedmiogrodzka, córka Stefana Batorego i Katarzyny Telegdi oraz siostra króla polskiego Stefana Batorego.
Życiorys.
16 września 1539 poślubiła Kaspera Dragfi z Béltek. Anna Batory urodziła Kasparowi dwóch synów:
Pierwszy mąż Anny zmarł 25 stycznia 1545. Po śmierci Kaspara, Anna wyszła za mąż za Antoniego Drugetha Hommonaia. Drugie małżeństwo Anny trwało do śmierci Antoniego w 1548 i pochodziło z niego dwoje dzieci:
Trzecim mężem Batorówny został jej krewny Jerzy Batory z Ecsed. Z trzeciego małżeństwa wojewodzianki pochodziło czworo dzieci:
Anna Batory oraz jej trzeci mąż Jerzy należeli do wyznania ewangelicko-reformowanego i uważali się za zagorzałych zwolenników reformacji.

</doc>
<doc id="2180646" url="https://pl.wikipedia.org/wiki?curid=2180646" title="Isuzu Florian">
Isuzu Florian

Isuzu Florian – samochód osobowy klasy średniej produkowany przez japońską firmę Isuzu w latach 1967–1983. Dostępny jako 4-drzwiowy sedan oraz 5-drzwiowe kombi. Następca modelu Bellel. Do napędu używano silników R4. Moc przenoszona była na oś tylną poprzez 3-, 4- lub 5-biegową manualną bądź 3-biegową automatyczną skrzynię biegów. Następcą został model Aska.

</doc>
<doc id="2180647" url="https://pl.wikipedia.org/wiki?curid=2180647" title="Carewo (gmina)">
Carewo (gmina)

Carewo (bułg. Община Царево) − gmina we wschodniej Bułgarii.
Miejscowości.
Miejscowości wchodzące w skład gminy Carewo:

</doc>
<doc id="2180652" url="https://pl.wikipedia.org/wiki?curid=2180652" title="CO.IN.">
CO.IN.

CO.IN. – polski zespół z pogranicza rocka alternatywnego, muzyki elektronicznej i metalu alternatywnego, założony w 2001 r. przez Szymona (d') Danisa i Dawida Sosnowskiego, do 2003 r. funkcjonujący jako projekt producencki, publikujący płyty demo, zaś od 2003 r. wzwyż jako grupa producencka oraz zespół koncertujący.
Nazwa CO.IN. jest akronimem pochodzącym od angielskiego wyrażenia "congenital inaptitude", oznaczającego (zdaniem założycieli zespołu) "wrodzony brak zdolności".
Aktywność zespołu do drugiej połowy 2005 r. ograniczała się do sporadycznych koncertów oraz publikowanych w bardzo niskim nakładzie płyt demo ("Enegram promo" oraz "Nie uciekniesz od tego"), sam zespół natomiast charakteryzował bardzo niestabilny skład, którego jedynym stałym elementem na tym etapie był d', producent i wokalista. W 2005 r. CO.IN. wydał nakładem debiutującej wytwórni fonograficznej 3PM kolejne demo, "Preenegram", wkrótce potem zaś ukazało się pierwsze oficjalne wydawnictwo elektroniczne zespołu, minialbum "k".
Na początku 2008 r. ukazała się kolejna, wydana elektronicznie płyta CO.IN. pt. "Plan B" a kilka miesięcy później, wydana została również na płycie kompaktowej (uzupełniona o bonusowy utwór "Papierosy"), nakładem fikcyjnej wytwórni płytowej Inline Underground, założonej w celu uzyskania zainteresowania płytą tradycyjnych mediów. W nagraniu płyty oraz koncertach promocyjnych, obok Szymona Danisa, udział wzięli po raz pierwszy: Sylwia Kamińska, Rafał Zaremba (od tamtej pory również współproducent zespołu), Patryk Humiński, Einar Łukasik, czyli członkowie składu funkcjonującego do dziś, oraz Piotr "Petros" Załubski. Gościnnie na "Planie B" pojawili się również wokaliści: Magda Oleś (Hetane) w utworze "Władco mój Ty", Grzegorz Nowosad (wówczas w Face of Reality) i Marta Kołodziejczyk w utworze "Predestynacja" oraz Arkadiusz "Fater" Patalong (Pro-Creation) w utworze "Papierosy".
Rok 2010 przyniósł kolejny minialbum zespołu pt. "Clubbing &amp; Scoring", w całości anglojęzyczny i podobnie jak poprzednie wydawnictwa CO.IN., wyprodukowany samodzielnie oraz opublikowany jako wydawnictwo elektroniczne na stronie internetowej zespołu.
W nagraniu płyty, gościnnie udział wzięli wokaliści Wojciech Krawiec (C.A.L.M.) w utworze "To the Critic" i Alicja Kalinowska (Kofi) w utworze "Particle Collider".
Trasa koncertowa promująca EP-kę objęła występ na scenie RedBull BusTour w Katowicach i na festiwalu w Jarocinie, kilka koncertów z zaprzyjaźnionym zespołem Desdemona oraz Koncert Gwiazd na Festiwalu Mayday, m.in. z zespołem Pro-Pain.
Wspólnie z basistką zespołu, Sylwią Kamińską, d' od 2009 r. tworzą również CO.IN.CIDE, czyli soundsystem zespołu CO.IN. z którym koncertują opcjonalnie, grając muzykę taneczną z gatunków takich jak drum'n'bass, dubstep i trip-hop.
Od dnia 5 lutego 2012 zespół zmienił nazwę na Idiothead. IH to nowe wcielenie zespołu CO.IN. Tworzą go: Szymon Danis, Sylwia Kamińska, Raf Zaremba i Patryk Mrozinski. Zespół wydał EP-kę "Free Market Music" dostępną legalnie oraz za darmo na oficjalnej stronie zespołu- www.idiothead.pl.

</doc>
<doc id="2180655" url="https://pl.wikipedia.org/wiki?curid=2180655" title="235P/LINEAR">
235P/LINEAR

235P/LINEAR – kometa krótkookresowa, należąca do rodziny Jowisza.
Odkrycie.
Kometa została odkryta w 2002 roku w ramach programu badawczego LINEAR.
Orbita komety i właściwości fizyczne.
Orbita komety 235P/LINEAR ma kształt elipsy o mimośrodzie 0,31. Jej peryhelium znajduje się w odległości 2,74 j.a., aphelium zaś 5,26 j.a. od Słońca. Jej okres obiegu wokół Słońca wynosi 8 lat, nachylenie do ekliptyki to wartość 8,9˚.
Jądro tej komety ma rozmiary kilku kilometrów.

</doc>
<doc id="2180657" url="https://pl.wikipedia.org/wiki?curid=2180657" title="Dogali (1885)">
Dogali (1885)

Dogali − włoski mały krążownik pancernopokładowy z końca XIX wieku. Budowany w stoczni brytyjskiego koncernu Armstronga w Elswick dla marynarki wojennej Grecji, pod nazwą "Salamis", nie został przez nią odebrany. Wystawiony w ofercie publicznej, został zaakceptowany i w 1887 roku zakupiony dla Regia Marina, pod nazwą "Angelo Emo", wkrótce zmienioną na "Dogali", dla uczczenia ofiar bitwy pod Dogali. Pod banderą włoską służył do 1908 roku, gdy został z kolei zakupiony przez flotę Urugwaju. Pod nazwami "24 de Agosto" i "Montevideo" był użytkowany do 1914 roku, a po wycofaniu z linii użytkowany jako hulk aż do złomowania w 1931 roku.
Zamówienie i budowa.
W 1884 roku Grecja złożyła w stoczni Armstrong Mitchell w Elswick zamówienie na niewielki krążownik pancernopokładowy o silnym jak na owe czasy uzbrojeniu i znacznej prędkości, dostosowany do działania na ograniczonym akwenie Morza Egejskiego. Plany okrętu nakreślił znany projektant William Henry White. Stępkę pod jednostkę, której nadano numer stoczniowy 482, położono 12 lutego 1885 roku. Równo dziesięć miesięcy później krążownik wodowano, nadając mu nazwę "Salamis". W 1886 roku, w trakcie zaawansowanych prac wykończeniowych, Grecja zrezygnowała z przejęcia okrętu, co zmusiło koncern Armstronga do wystawienia go na sprzedaż w ofercie publicznej. Skorzystały z niej Włochy, również potrzebujące krążowników o zbliżonych parametrach dla swojej marynarki, operującej głównie na Morzu Śródziemnym. Po niewielkich zmianach konstrukcyjnych zawarto transakcję, i za cenę 156 000 funtów Regia Marina wzbogaciła się o nową jednostkę. Banderę włoską podniesiono na okręcie 16 lutego 1887 roku, nadając mu nazwę "Angelo Emo", dla uczczenia Angelo Emo, weneckiego admirała z XVIII wieku. Wkrótce potem, jeszcze przed faktycznym rozpoczęciem służby, co nastąpiło 28 kwietnia tegoż roku, nazwę zmieniono na "Dogali".
Opis konstrukcji.
Krążownik miał typowy dla konstrukcji swoich czasów kształt kadłuba, z taranowym dziobem i krążowniczą rufą, gładkim pokładem z "żółwiową" dziobówką i niewysokimi nadbudówkami. Posiadał dwa maszty bojowe, na których możliwe było rozpinanie pomocniczego ożaglowania. Na marsach zainstalowane były obrotowe stanowiska bojowe, wyposażone w kartaczownice Gatlinga. Opancerzenie składało się z pokładu pancernego grubości 25 mm (jednego cala), ze skosami grubymi na 51 mm (2 cale). Załoga według etatów włoskich wynosiła 12 oficerów oraz 232 podoficerów i marynarzy.
Napęd stanowiły dwie poziome maszyny parowe potrójnego rozprężania, co było nowością, zastosowaną po raz pierwszy w konstrukcjach okrętowych tamtych czasów. Parę dostarczały cztery kotły parowe o podwójnym froncie. Spaliny były odprowadzane przez dwa charakterystyczne, wysokie na niemal 15 m, lekko pochylone do tyłu kominy. Projektowana moc maszyn wynosiła 5000 hp, na próbach osiągnięto 7197 ihp z przeforsowaniem, co dało prędkość maksymalną 19,66 węzła przy 152 obrotach śrub na minutę i ciśnieniu roboczym pary 6,3 at. Okręt mógł zabierać 430 ton węgla, co pozwalało przepłynąć 4000 mil morskich z prędkością ekonomiczną 10 węzłów. Producentem maszyn było przedsiębiorstwo Hawthorn, Leslie &amp; Co. z Newcastle.
Główne uzbrojenie składało się z sześciu dział kal. 152 mm, ustawionych parami, obok siebie, na pokładach dziobowym i rufowym oraz pojedynczo na sponsonach na burtach śródokręcia na wysokości drugiego komina. Były to działa konstrukcji Armstronga, odtylcowe, o długości lufy 40 kalibrów, z tarczami przeciwodłamkowymi. Uzbrojenie uzupełniało dziewięć dział kal. 57 mm na wózkach, sześć działek maszynowych Gardnera oraz kartaczownice Gatlina na stanowiskach na masztach. Przez pewien czas na okręcie zainstalowane było również pojedyncze działo kal. 75 mm. Ponadto krążownik posiadał cztery nadwodne wyrzutnie torpedowe kal. 356 mm, stałą w stewie dziobowej i trzy obrotowe, na burtach i rufie.
Przebieg służby.
Pierwszym dowódcą "Dogali" był "Capitano di fregata" (komandor podporucznik) Roberto De Luca, który przeprowadził okręt z Wielkiej Brytanii do Neapolu. Wkrótce potem okręt został przebazowany na Morze Czerwone, odwiedzając po drodze liczne porty Morza Śródziemnego. Po krótkim pobycie na wodach włoskich w lecie 1888 roku, powrócił w rejon Afryki Wschodniej, dołączając do brytyjsko-niemieckiej blokady Zanzibaru, mającej na celu wymuszenie na miejscowym sułtanie zaprzestania handlu niewolnikami. Do Włoch okręt powrócił w marcu 1889 roku.
Od kwietnia do czerwca 1890 roku "Dogali" w składzie zespołu floty patrolował wybrzeża Lewantu, w październiku tegoż roku odbył kurtuazyjną wizytę w Lizbonie. W następnym roku ponownie działał na wodach lewantyńskich. 22 lipca 1892 roku krążownik wypłynął z La Spezia, by przez Kadyks udać się do Ameryki Południowej. W lipcu 1893 roku kolejnym dowódcą okrętu został "Capitano di fregata" Augusto Aubry. "Dogali" powrócił do Włoch w maju 1894 roku i został skierowany do stoczni remontowej. W latach 1895−1896 ponownie służył na Morzu Czerwonym, w 1897 roku był w składzie dywizjonu włoskiego, obecnego na uroczystościach odsłonięcia pomnika generała Granta w Nowym Jorku. W następnych latach ponownie działał na Oceanie Atlantyckim, w rejonie Ameryki Południowej i wysp Morza Karaibskiego. Pod koniec 1904 roku, po remoncie i krótkiej służbie na Morzu Śródziemnym, został ponownie wysłany do portów Ameryki Środkowej i Południowej. Podczas pobytu u brzegów Brazylii wpłynął w głąb Amazonki, latem 1905 roku wizytował Stany Zjednoczone, zaś w roku następnym popłynął przez Cieśninę Magellana na Ocean Spokojny i wzdłuż wybrzeży Ameryki do Vancouver.
Na przełomie 1907 i 1908 roku marynarka włoska postanowiła sprzedać wysłużoną jednostkę. Zaoferowano ją flocie Urugwaju, poszukującego wzmocnień w odpowiedzi na zbrojenia Argentyny i Brazylii. Formalne zdjęcie włoskiej bandery odbyło się 16 stycznia 1908 roku. W służbie urugwajskiej krążownik nosił początkowo nazwę "24 de Agosto", następnie "Montevideo". W 1914 roku został rozbrojony i wycofany z linii, jednak aż do sprzedania na złom w 1931 roku był jeszcze wykorzystywany w charakterze hulku szkolnego.

</doc>
<doc id="2180661" url="https://pl.wikipedia.org/wiki?curid=2180661" title="Kada Dżazzin">
Kada Dżazzin

Kada Dżazzin (arab. قضاء جزين) – jednostka administracyjna w Libanie, należąca do muhafazy Dystryktu Południowego. Dystrykt zamieszkiwany jest głównie przez chrześcijan (maronitów – ok. 60% i grekokatolików – ok. 15%) oraz szyitów – ok. 20%.
Wybory parlamentarne.
Okręg wyborczy, obejmujący dystrykt Dżazzin, reprezentowany jest w libańskim Zgromadzeniu Narodowym przez 3 deputowanych (2 maronitów i 1 grekokatolika).

</doc>
<doc id="2180665" url="https://pl.wikipedia.org/wiki?curid=2180665" title="Karol Halski">
Karol Halski

Karol Halski (ur. 18 lipca 1902 w Łękawicy, zm. 2 lutego 1983 w Tarnowie) − polski pedagog, polonista i historyk, uczestnik obrony z września '39, żołnierz Związku Walki Zbrojnej i Armii Krajowej, działacz społeczny zasłużony dla upamiętnienia miejsc martyrologii.
Życiorys.
Pochodził z podtarnowskiej Łękawicy. W 1924 roku ukończył II Państwowe Gimnazjum im. Hetmana Jana Tarnowskiego w Tarnowie, po czym rozpoczął studia na Wydziale Humanistycznym Uniwersytetu Jana Kazimierza we Lwowie. Ukończył je w 1928 roku, po czym rozpoczął pracę w szkołach kolejno w Radziechowie, Kamionce Strumiłowej i Tarnopolu. W latach 1929−1930 odbył jednoroczną służbę wojskową w Szkole Podchorążych Rezerwy Artylerii we Włodzimierzu Wołyńskim. Na stopień porucznika został mianowany ze starszeństwem z 19 marca 1939 i 263. lokatą w korpusie oficerów rezerwy artylerii. W tym samym roku został mianowany dyrektorem liceum w Rzeszowie, ale nie objął stanowiska przed wybuchem II wojny światowej.
W kampanii wrześniowej walczył w stopniu porucznika jako dowódca baterii w 12 Dywizji Piechoty, a po jej rozbiciu w składzie improwizowanego oddziału pod Lublinem, Hrubieszowem, Kowlem i Horodłem. Po zakończeniu walk powrócił do zajętego przez Rosjan Tarnopola. Do 1941 roku uczył w technikum w Wiśniowcu. Po agresji niemieckiej zajął się nauczaniem na tajnych kompletach. W strukturach tarnopolskiego okręgu ZWZ-AK prowadził szkolenia dywersyjne. Został awansowany do stopnia kapitana. Po ponownym zajęciu miasta przez wojska radzieckie w 1944 roku pracował w kwatermistrzostwie Armii Czerwonej. Inwigilowany za swoją wcześniejszą działalność przez NKWD i zagrożony aresztowaniem, wyjechał najpierw do Lwowa, a następnie na Ziemie Odzyskane.
W latach 1946−1947 był członkiem WiN w Nysie. W 1947 roku wyjechał do Buska-Zdroju, gdzie dostał pracę w liceum pedagogicznym. Prześladowany za działalność w Armii Krajowej i podziemiu antykomunistycznym porzucił pracę i przez kilka lat ukrywał się. Został aresztowany w 1952 roku i skazany na dziesięć lat więzienia. Zwolniono go w 1956 roku. Zamieszkał w Tarnowie, gdzie udało mu się dostać pracę w Państwowym Liceum Sztuk Plastycznych i Liceum dla Pracujących. Od 1961 roku uczył języka polskiego w III Liceum Ogólnokształcącym. Od wyjścia na wolność zajmował się również dokumentowaniem historii ruchu oporu w tarnowskiem oraz upamiętnianiem miejsc straceń. Z jego inicjatywy dokonano w 1957 roku ekshumacji zwłok osób zamordowanych podczas wojny w lesie Kruk w Skrzyszowie, w miejscu, na którym stanął później pomnik poświęcony Stefanii Hanausek i pozostałym ofiarom. Rok później dzięki zaangażowaniu Karola Halskiego dokonano ekshumacji ciał ofiar rozstrzeliwań w Pogórskiej Woli, w tym Heleny Marusarzówny. Ważnym dziełem Karola Halskiego była "Kronika grobownictwa Ziemi Tarnowskiej i Tarnowa", dokumentacja grobów i cmentarzy żołnierzy i osób cywilnych poległych w walkach od powstania listopadowego po II wojnę światową. Dokumentował również relacje żołnierzy AK i opisy działań podziemia w regionie Tarnowa. Karol Halski pracował w III Liceum Ogólnokształcącym do przejścia na emeryturę w 1972 roku. Zmarł w 1983 roku i został pochowany na Starym Cmentarzu w Tarnowie.
Był odznaczony między innymi Złotym Krzyżem Zasługi i Medalem Komisji Edukacji Narodowej. W 2001 roku jego imieniem nazwano jedną z ulic w tarnowskiej dzielnicy Zabłocie.

</doc>
<doc id="2180668" url="https://pl.wikipedia.org/wiki?curid=2180668" title="Lindemann">
Lindemann



</doc>
<doc id="2180669" url="https://pl.wikipedia.org/wiki?curid=2180669" title="HMS M1">
HMS M1

HMS M1 − brytyjski duży okręt podwodny z końcowego okresu I wojny światowej, należący do typu "M", zaprojektowanego specjalnie do przenoszenia silnego uzbrojenia artyleryjskiego. Wszedł do służby zbyt późno, by wziąć udział w działaniach wojennych. Zatonął wraz z całą załogą w 1925 roku po kolizji ze szwedzkim frachtowcem SS „Vidar”.
Historia.
W początkowym okresie I wojny światowej w brytyjskiej Admiralicji powstawały różne koncepcje prowadzenia działań przez okręty podwodne. Jedną z nich, wysuniętą i promowaną przez Pierwszego Lorda Morskiego, admirała Johna Fishera, było uzbrojenie jednostek oceanicznych w działo okrętowe dużego kalibru, które miało być skuteczniejsze i tańsze w zwalczaniu nieprzyjacielskiej żeglugi. Już po odejściu lorda Fishera z zajmowanego stanowiska powstał projekt takiego okrętu i, po uzyskaniu akceptacji Royal Navy, został skierowany do realizacji. Dwie pierwsze z czterech zamówionych jednostek miała zbudować stocznia koncernu Vickersa w Barrow-in-Furness.
Stępkę pod przyszły HMS M1 położono w lipcu 1916 roku, wodowanie odbyło się 9 lipca 1917 roku, zaś po pomyślnie zakończonych próbach morskich i strzelaniach z działa kalibru 305 mm (największego kiedykolwiek zainstalowanego na okręcie podwodnym), podwodny monitor wszedł do służby 17 kwietnia 1918 roku. Został skierowany na Maltę, gdzie spodziewano się znaleźć warunki do wykorzystania go w kończącej się wojnie. Jednak pomiędzy sierpniem a listopadem 1918 roku okręt nie został użyty w akcji. Po zawieszeniu broni pozostał na Morzu Śródziemnym, zawijając do wielu tamtejszych portów, przez pewien okres pływał również po Morzu Czarnym, co związane było z toczącą się w Rosji wojną domową.
Po powrocie do Wielkiej Brytanii M1 przeszedł konieczny remont i został odstawiony do rezerwy. Przywrócony do linii w maju 1921 roku, wszedł w skład Floty Atlantyckiej. W 1923 roku, razem z bliźniaczym HMS M2 odbył rejs do portów Skandynawii i Morza Bałtyckiego. W pierwszych dniach listopada 1925 roku, działając w składzie 5. Flotylli Okrętów Podwodnych Floty Atlantyckiej, wziął udział w ćwiczeniach w rejonie Plymouth. 12 listopada, w złych warunkach pogodowych, doszło do kolizji M1 ze szwedzkim frachtowcem SS „Vidar”, po której okręt podwodny zatonął wraz z całą, liczącą 69 osób, załogą. Dowódca parowca nie zorientował się w sytuacji, co uniemożliwiło podjęcie jakiejkolwiek akcji ratowniczej, zaś przyczynę utraty okrętu poznano dopiero pięć dni później. Wrak M1 odnaleziono dopiero w 1999 roku, na głębokości 81 metrów. Jest on chroniony przez "Protection of Military Remains Act".

</doc>
<doc id="2180671" url="https://pl.wikipedia.org/wiki?curid=2180671" title="Cmentarz żydowski w Sławatyczach">
Cmentarz żydowski w Sławatyczach

Cmentarz żydowski w Sławatyczach – kirkut niegdyś służący żydowskiej społeczności Sławatycz. Cmentarz znajduje się przy ul. Polnej i ma powierzchnię 1 ha. Jest ogrodzony i zachowało się na nim kilka nagrobków.

</doc>
<doc id="2180672" url="https://pl.wikipedia.org/wiki?curid=2180672" title="Too Hard to Swallow">
Too Hard to Swallow

Too Hard to Swallow – debiutancki album amerykańskiego zespołu hip-hopowego UGK. Został wydany 10 listopada, 1992 roku.

</doc>
<doc id="2180673" url="https://pl.wikipedia.org/wiki?curid=2180673" title="HMS M2">
HMS M2

HMS M2 − brytyjski duży okręt podwodny z lat 20. XX wieku, należący do typu "M", zaprojektowanego specjalnie do przenoszenia silnego uzbrojenia artyleryjskiego. W latach 1924−1928 przystosowany do przenoszenia wodnosamolotu, zatonął w tragicznym wypadku w styczniu 1932 roku.
Historia.
W początkowym okresie I wojny światowej w brytyjskiej Admiralicji powstawały różne koncepcje prowadzenia działań przez okręty podwodne. Jedna z nich, wysunięta i promowaną przez Pierwszego Lorda Morskiego, admirała Johna Fishera, było uzbrojenie jednostek oceanicznych w działo okrętowe dużego kalibru, które miało być skuteczniejsze i tańsze w zwalczaniu nieprzyjacielskiej żeglugi. Już po odejściu lorda Fishera z zajmowanego stanowiska powstał projekt takiego okrętu i, po uzyskaniu akceptacji, został skierowany do realizacji. Dwie pierwsze z czterech zamówionych jednostek miała zbudować stocznia koncernu Vickersa w Barrow-in-Furness.
Stępkę pod przyszły HMS M2 położono 13 lipca 1916 roku, wodowanie odbyło się 15 kwietnia 1919 roku, zaś budowę zakończono 5 listopada tegoż roku. Po zakończeniu prób morskich okręt wszedł do służby w Royal Navy 14 lutego 1920 roku. Podobnie jak bliźniacze M1 i M3, działał w ramach Floty Atlantyckiej. W 1923 roku, w wyniku niekontrolowanego zanurzenia, zszedł na głębokość 73 metrów, o 12 m przekraczającą dopuszczalną bezpieczną głębokość ustaloną dla jednostek typu "M". W następnym roku na okręcie doszło do najpierw poważnej awarii maszyn, zaś w kilka miesięcy później do przypadkowego rozerwania lufy armaty kal. 305 mm podczas strzału ćwiczebnego.
W latach 1924−1928 M2 został przebudowany w stoczni w Chatham na podwodny nosiciel wodnosamolotu. Konwersja ta spowodowana była po części ustaleniami traktatu waszyngtońskiego, zezwalającego na przenoszenie przez okręty podwodne dział o maksymalnym kalibrze 203 mm. W miejsce armaty wraz z osłoną zabudowano hangar dla niewielkiego wodnosamolotu Parnall Peto, którego dwa egzemplarze zbudowano specjalnie do tego celu w zakładach Parnall w Bristolu. Po ponownym wejściu do linii M2 był wykorzystywany jako okręt doświadczalny do sprawdzenia przydatności wprowadzonych rozwiązań i udoskonalenia procedur wykorzystania lotnictwa pokładowego przez okręty podwodne.
26 stycznia 1932 roku okręt wypłynął z bazy Portland na ćwiczenia, których celem było doprowadzenie do jak najszybszego startu wodnosamolotu po wynurzeniu na powierzchnię. Ostatni sygnał radiowy odebrano o godz. 10.11. Gdy do popołudnia M2 nie powrócił do bazy, Royal Navy zarządziła poszukiwania. Po kilku dniach wydano oświadczenie, że okręt prawdopodobnie zatonął wraz z cała załogą, w wyniku nieszczęśliwego wypadku. Ostatecznie wrak odnaleziono 3 lutego. Próby podniesienia go na powierzchnie nie powiodły się, i pozostał na głębokości około 33 metrów, chroniony jako grób podwodny przez "Protection of Military Remains Act". W katastrofie zginęło 59 członków załogi oraz obserwator ćwiczeń.

</doc>
<doc id="2180675" url="https://pl.wikipedia.org/wiki?curid=2180675" title="Mula (nakszatra)">
Mula (nakszatra)

Mula (Dewanagari: मूल) – nakszatra, rezydencja księżycowa.
Termin używany w astrologii dźjotisz do określenia części Zodiaku, która położona jest w dwóch znakach - Strzelcu i Koziorożcu.
"Mula" oznacza korzeń, fundament, kraniec, praprzyczynę i pochodzenie. Wskazuje na chłodny, zasadniczy dzień.

</doc>
<doc id="2180676" url="https://pl.wikipedia.org/wiki?curid=2180676" title="Super Tight...">
Super Tight...

Super Tight... – drugi studyjny album amerykańskiego zespołu hip-hopowego UGK. Został wydany 30 sierpnia, 1994 roku.

</doc>
<doc id="2180677" url="https://pl.wikipedia.org/wiki?curid=2180677" title="HMS M3">
HMS M3

HMS M3 − brytyjski duży okręt podwodny z lat 20. XX wieku, należący do typu "M", zaprojektowanego specjalnie do przenoszenia silnego uzbrojenia artyleryjskiego. W latach 1927−1928 przystosowany do przenoszenia 100 min morskich, został ostatecznie wycofany z linii w 1932 roku.
Historia.
W początkowym okresie I wojny światowej w brytyjskiej Admiralicji powstawały różne koncepcje prowadzenia działań przez okręty podwodne. Jedną z nich, wysuniętą i promowaną przez Pierwszego Lorda Morskiego, admirała Johna Fishera, było uzbrojenie jednostek oceanicznych w działo okrętowe dużego kalibru, które miało być skuteczniejsze i tańsze w zwalczaniu nieprzyjacielskiej żeglugi. Już po odejściu lorda Fishera z zajmowanego stanowiska powstał projekt takiego okrętu i, po uzyskaniu akceptacji, został skierowany do realizacji. Dwie pierwsze z czterech zamówionych jednostek miała zbudować stocznia koncernu Vickersa w Barrow-in-Furness, dwie kolejne Armstrong Whitworth w Elswick.
Stępkę pod przyszły HMS M3 położono 4 grudnia 1916 roku, wodowanie odbyło się 14 października 1918 roku, okręt wszedł do służby w Royal Navy 9 lipca 1920 roku. Podobnie jak bliźniacze M1 i M2, działał w ramach Floty Atlantyckiej. W latach 1927−1928 został przebudowany w stoczni w Chatham na podwodny stawiacz min. Konwersja ta spowodowana była po części ustaleniami traktatu waszyngtońskiego, zezwalającego na przenoszenie przez okręty podwodne dział o maksymalnym kalibrze 203 mm. Po zdemontowaniu armat na pokładzie zamontowano nadbudówkę, mieszczącą tory minowe dla maksymalnie 100 min morskich.
Pierwszą próbę stawiania min w zanurzeniu przeprowadzono w grudniu 1929 roku. Została uznana za całkowicie udaną, zaś doświadczenia zebrane podczas krótkiej eksploatacji M3 w nowej roli były wykorzystane przy projektowaniu serii podwodnych stawiaczy min typu "Porpoise/Grampus". Jednak, z powodu złych właściwości morskich, spowodowanych zmianą rozkładu mas i stawiającą duży opór wodzie nadbudówką, M3 został już w 1930 roku uznany za niezdolny do służby liniowej i ostatecznie skreślony z listy okrętów Royal Navy 16 lutego 1932 roku. W roku następnym sprzedano go firmie rozbiórkowej Cashmore z Newport.

</doc>
<doc id="2180680" url="https://pl.wikipedia.org/wiki?curid=2180680" title="Hans Prinzhorn">
Hans Prinzhorn

Hans Prinzhorn (ur. 6 czerwca 1886 w Hemer, zm. 14 czerwca 1933 w Monachium) – niemiecki lekarz psychiatra i historyk sztuki.
Studiował historię sztuki i filozofię na Uniwersytecie Wiedeńskim, w 1908 roku otrzymał tytuł doktora. Wyjechał do Anglii, gdzie zamierzał pobierać nauki śpiewu. Później studiował medycynę na Uniwersytecie we Fryburgu Bryzgowijskim. Tytuł doktora medycyny otrzymał w 1917 roku w Strassburgu. Podczas I wojny światowej był chirurgiem polowym.
Od 1919 asystent Karla Wilmannsa w klinice psychiatrycznej w Heidelbergu. Zebrał wtedy kolekcję sztuki chorych psychicznie. W 1921 roku zbiory zawierały ponad 5000 dzieł. W 1922 roku opublikował monografię na temat sztuki chorych umysłowo, "Bildnerei der Geisteskranken". Praktykował w Zurychu, Dreźnie i Wiesbaden. Od 1925 prowadził praktykę psychoterapeutyczną we Frankfurcie.
Zmarł w 1933 roku na dur brzuszny. Został pochowany na Cmentarzu Leśnym w Monachium.

</doc>
<doc id="2180682" url="https://pl.wikipedia.org/wiki?curid=2180682" title="Ridin' Dirty">
Ridin' Dirty

Ridin' Dirty – trzeci studyjny album amerykańskiego zespołu UGK. Został wydany 29 lipca, 1996 roku.

</doc>
<doc id="2180684" url="https://pl.wikipedia.org/wiki?curid=2180684" title="Ulica Bytomska w Tarnowskich Górach">
Ulica Bytomska w Tarnowskich Górach

Ulica Bytomska w Tarnowskich Górach (do 1925 i 1939−1945 "Beuthenerstraße", 1925−1939 i od 1945 "ul. Bytomska") – jedna z najważniejszych ulic Tarnowskich Gór. Łączy centrum miasta z dzielnicami Osada Jana i Bobrowniki Śląskie-Piekary Rudne.
Przebieg.
Ulica rozpoczyna się na skrzyżowaniu z główną reprezentacyjną ulicą miasta – ulicą Krakowską – po czym dalej biegnie w kierunku południowym. Po drodze krzyżuje się z inną drogą powiatową (ulicą Legionów), biegnie ponad rzeką Stołą, ponadto przecina ją linia Górnośląskich Kolei Wąskotorowych. Ulica kończy swój bieg na skrzyżowaniu z obwodnicą śródmiejską, a jej kontynuacją jest będąca częścią drogi krajowej nr 11 ulica Józefa Korola, która prowadzi bezpośrednio do Bytomia.
Ulica przebiega przez obszar dwóch dzielnic:
Początkowy odcinek jednojezdniowej ulicy Bytomskiej od skrzyżowania z ulicą Krakowską do skrzyżowania z ulicami Piastowską i Oświęcimską ma po dwa pasy ruchu w obu kierunkach.
Historia.
Budowa ulicy Bytomskiej jako elementu drogi prowadzącej z Królewskiej Huty przez Bytom do Tarnowskich Gór rozpoczęła się w 1805, jednak droga łącząca Tarnowskie Góry z Bytomiem musiała istnieć już u zarania dziejów młodszego ośrodka. Wcześniej korzystano z krętych dróg nieutwardzonych należących często do prywatnych właścicieli (bezimienna droga prowadząca z Tarnowskich Gór do Bytomia pojawia się na jednej z najwcześniejszych map tego regionu – mapie księstwa opolskiego autorstwa Iohannesa Wolfganga Wielanda z 1736 roku).
Od XVI wieku, gdy powstały Tarnowskie Góry, aż do ok. 1832 obecny początkowy odcinek ulicy Bytomskiej był położony za tzw. Bramą Krakowską – miejscem poboru myta – a więc poza obszarem miasta i miał postać obszernego placu (obecnie Plac Wolności) zwanego Krakowskim Przedmieściem (niem. "Krakauer Vorstadt"). W XVI wieku znajdowały się na nim chaty biedoty, zaś w 1. połowie XIX wieku – stodoły należące do mieszczan. Około 1651 nieopodal Bramy Krakowskiej niejaki Wagner założył browar (jeden z dwóch w tamtym czasie w mieście i jego najbliższym sąsiedztwie).
W latach 1830–1831 droga została przebudowana, zaś między 1898 a 1912 w miejsce kocich łbów zyskała bruk granitowy.
W 1904 w Miechowicach otwarto Zakład św. Jana ("St. Johanneshaus") ojców kamilianów, jednak już rok później zadecydowano o budowie większego obiektu skierowanego do leczenia alkoholików. Grunt pod budowę podarował zarząd dóbr hrabiów Henckel von Donnersmarck znajdujący się w Karłuszowcu na południe od Tarnowskich Gór. Zakład leczenia pijaków ("Trinker-Heilanstalt") oraz kościół pw. św. Jana Chrzciciela powstały w latach 1906–1907 na wzgórzu Galgenberg (obecnie Osada Jana), które dawniej było miejscem straceń, a które ulica Bytomska mija od zachodu.
W budynku pod nr. 6 przy ulicy Bytomskiej znalazła w 1857 swoją siedzibę Górnośląska Spółka Bracka – instytucja zajmująca się górniczymi ubezpieczeniami społecznymi. W latach 1899–1897, 1904 oraz 1909–1910 budynek był rozbudowywany.
4 sierpnia 2015 ulicą Bytomską przebiegała trasa 3. etapu wyścigu kolarskiego Tour de Pologne.
Budynki.
Przy ulicy Bytomskiej mieści się szereg budynków użyteczności publicznej będących obiektami zabytkowymi wpisanymi do Gminnej Ewidencji Zabytków:
Zabytkami nie są:
Komunikacja.
Ulica Bytomska jest jedną z najważniejszych arterii komunikacyjnych Tarnowskich Gór. Jest drogą klasy G i stanowi część drogi powiatowej nr 3276S powiatu tarnogórskiego. 
Według stanu z marca 2023 roku ulicą Bytomską kursują autobusy organizowane przez Zarząd Transportu Metropolitalnego, obsługujące następujące linie:
Przy ulicy zlokalizowane są przystanki autobusowe "Tarnowskie Góry Bytomska" oraz "Osada Jana".
Mieszkalnictwo.
Według danych Urzędu Stanu Cywilnego na dzień 31 grudnia 2022 roku przy ulicy Bytomskiej zameldowane na pobyt stały były 463 osoby.

</doc>
<doc id="2180686" url="https://pl.wikipedia.org/wiki?curid=2180686" title="Egipt w średniowieczu">
Egipt w średniowieczu

Średniowieczny Egipt – okres w dziejach Egiptu obejmujący czasy od panowania bizantyńskiego do podboju tureckiego. Umownie rozpoczyna się on w roku 395, w którym doszło do ostatecznego podziału Cesarstwa Rzymskiego na wschodnie i zachodnie, a kończy wraz z upadkiem państwa mameluków w 1517 i rozpoczęciem panowania tureckiego. Jakkolwiek istnieje również tendencja do utożsamiania historii średniowiecznego Egiptu tylko z przedtureckimi czasami islamskimi. Wówczas nie wlicza się do tego okresu panowania bizantyńskiego (395–642), które było kontynuacją rządów rzymskich. Historia Egiptu w średniowieczu da się podzielić na kilka zasadniczych i dość odrębnych okresów. W żadnym z nich nie istniało państwo stricte egipskie, choć w niektórych Egipt był ośrodkiem większych organizmów państwowych, które jednak opierały się na ludności napływowej.
Egipt bizantyński (395–645).
Ostateczny podział Cesarstwa Rzymskiego dokonany w 395 roku przez Teodozjusza Wielkiego początkowo niewiele zmienił w sytuacji Egiptu. Prowincja ta ze względu na swoje położenie była na uboczu bieżących problemów imperium i cieszyła się względnym spokojem. Egipt pozostał jednym z najbogatszych krajów nad Morzem Śródziemnym, a jego ziemie nie były niszczone przez najazdy barbarzyńców doby wielkiej wędrówki ludów. Kryzys władzy bizantyńskiej nastąpił w związku z pojawieniem się w V wieku herezji monofizyckiej, która stała się popularna w prowincjach wschodnich cesarstwa, w tym w Egipcie. Krwawe prześladowania i zaburzenia związane z walkami religijnymi podkopywały supremację Konstantynopola. Ostatecznie Egipt padł ofiarą obcych najazdów w VII wieku. Najpierw w latach 618–621 kraj został podbity przez irańską (perską) dynastię Sasanidów, którzy usiłowali odtworzyć starożytne imperium. Persów zdołał pokonać cesarz bizantyński Herakliusz i w 629 roku przywrócił na krótko władzę grecką nad prowincją. W 633 rozpoczęły się ataki koczowników arabskich, którzy po zajęciu szeregu ziem należących do Bizancjum i Iranu w 640 roku rozpoczęli podbój Egiptu. W 642 roku upadła stołeczna Aleksandria, a w 645 cały Egipt znalazł się pod panowaniem arabskim.
Panowanie arabskie (640–1250).
Egipt częścią imperium arabskiego (640–868).
Arabski podbój Egiptu okazał się trwały ponieważ najeźdźcy nie prześladowali w tym czasie egipskich chrześcijan – co zdarzało się ze strony Konstantynopola, który usiłował strzec prawowierności w całym imperium. W pierwszym okresie, gdy imperium zachowywało jedność Egipt był tylko jedną z wielu jego prowincji. Stolicą Kalifatu został najpierw, za dynastii Umajjadów Damaszek (661–750), a po zwycięstwie Abbasydów został nią bardziej odległy od Egiptu Bagdad (750–868). Wielki rozrost terytorialny imperium arabskiego i różnorodność ludów je zamieszkujących kryły w sobie zalążki jego szybkiego rozpadu. Niemniej Egipt był w tym czasie na tyle ważną i nieperyferyjną prowincją, że utrudniało to jego ewentualne uniezależnienie się. W okresie tym nastąpiła dość szybka islamizacja kraju, choć chrześcijanie egipscy obrządku koptyjskiego nie zostali nigdy nawróceni do końca i do dziś stanowią ok. 10% ludności Egiptu. Muzułmańscy zdobywcy Egiptu przenieśli stolicę kraju z chrześcijańskiej i greckiej Aleksandrii w głąb kraju. Kilkakrotnie zmieniana, ostatecznie została ustalona w Kairze, który pozostał stolicą i największym miastem Egiptu do dziś.
Egipt Tulunidów (868–905).
Wraz z upływem czasu władza kalifów w Bagdadzie stawała się coraz słabsza i zaczęła ograniczać się do aspektów religijnych. W trudzie rządzenia w częściach ogromnego imperium zastępowali kalifów zarządcy zwani emirami. Abbasydzi obawiając się ambicji arabskich możnych na emirów wyznaczali często ludzi pochodzenia tureckiego lub irańskiego. Liczyli na ich większą lojalność względem władców, którym zawdzięczali całą swą pozycję. Jednak z czasem siły odśrodkowe stały się na tyle silne, a egalitaryzm islamu na tyle niwelował problem pochodzenia emirów, że umożliwił im usamodzielnienie się względem Bagdadu. Pierwszym namiestnikiem (emirem) Egiptu, który zerwał swą zależność wobec kalifa był dawny gwardzista tureckiego pochodzenia, Ahmad Ibn Tulun (868–884). Władza Tulunidów objęła oprócz Egiptu także Palestynę i Syrię. Jednak ich siła osłabła bardzo za panowania prawnuka Ahmada Ibn Tuluna – Haruna (896–904), którego rządy sprowadzały się do korzystania z uciech życia dworskiego. Wykorzystali to Abbasydzi, którzy w 904 roku zaatakowali emirat. Zdołali zdobyć Syrię, a po zamordowaniu Haruna przez jego żołnierzy wkroczyli do Egiptu, gdzie zmusili jego następcę Szajbana do ucieczki (905).
Restauracja władzy Abbasydów (905–935).
Jakkolwiek władza Abbasydów została odrestaurowana, to sam problem słabości kalifów nie został zażegnany. Krucha jedność Egiptu ze stołecznym Bagdadem została zerwana w 935 roku, gdy kalif Ar-Radi został zmuszony oddać faktyczną władzę w ręce tureckiego gwardzisty Ibn Raika, który otrzymał tytuł „emira emirów”. Upadek realnej władzy kalifa pozbawił skrupułów zarządców prowincji, którzy dotychczas uznawali autorytet następców Mahometa. Ponieważ Egipt był najbogatszą z prowincji abbasydzkich, szybko też rozpoczęła się walka o panowanie nad nim.
Państwo Ichszydydów (935–969).
Nowe państwo i dynastię rządzącą Egiptem ponownie założył przybysz pochodzenia tureckiego, Muhammad Ibn Tughdż, który w roku 935 zerwał z Bagdadem. W odróżnieniu od Tulunidów nowy władca zdołał w roku 939 zdobyć uznanie swej władzy ze strony kalifa, który nadał Muhammadowi tytuł „ichszid” (oznaczający po persku „księcia”). Od tytułu tego ukuta została nazwa dynastii. Ibn Tughdż nie zadowolił się tylko panowaniem nad Egiptem i wkrótce opanował Palestynę i Syrię (941) oraz Al-Hidżaz (942). Potęga dynastii trwała jednak krótko. Po śmierci jej założyciela władzę sprawowali formalnie kolejno jego synowie. W praktyce krajem rządził jako regent czarnoskóry eunuch rodem z Abisynii – Abu al-Misk Kafur, który w 966 roku sięgnął po pełnię władzy. Za jego rządów kraj musiał odpierać ataki Hamdanidów, którzy zajęli część Syrii. Po śmierci Kafura Egipt został od zachodu najechany i podbity przez nowych zdobywców – szyicką (isma’ilicką) dynastię Fatymidów (969).
Kalifat Fatymidów (969–1169).
Jakkolwiek Fatymidzi byli zdobywcami, którzy przybyli do Egiptu z Tunezji, szybko przenieśli centrum swego państwa do znacznie bogatszego i bardziej cywilizowanego kraju nad Nilem. Wspaniale rozbudowali wówczas Kair, który dopiero za ich panowania stał się niekwestionowaną stolicą Egiptu i jednym z najważniejszych miast Świata Islamu. Nazwa dynastii pochodzi od Fatimy, córki Mahometa od której wywodzili swe pochodzenie jej członkowie. Państwo Fatymidów było jednym z najpotężniejszych w historii średniowiecznego islamu, a sami Fatymidzi założyli konkurencyjny wobec Bagdadu, szyicki kalifat. W okresie apogeum potęgi Fatymidzi rządzili całą Północną Afryką, od Maroka poprzez Algierię, Tunezję po Egipt oraz Palestyną, Syrią i Al-Hidżazem. Ponieważ Isma’iliccy władcy tego imperium byli w zdecydowanej mniejszości, cechowała ich daleko posunięta tolerancja – nie tylko w stosunku do wyznawców pozostałych odłamów islamu, ale również wobec chrześcijan i żydów. Fatymidzi swą siłę militarną w Egipcie oparli na armii mameluków – niewolników kipczackich lub kaukaskich.
Pierwszym Fatymidą rządzącym Egiptem był Al-Mu'izz, który dokonał jego podboju w roku 969. Był on znany z tolerancji wobec chrześcijan egipskich. Al-Mu’izz podczas swego panowania zdobył również Sycylię i wyprawił się na Syrię, gdzie jednak zmarł w roku 975. Jego następcą został młodszy z synów Al-Aziz (975–996). Kontynuował on podboje ojca opanowując ostatecznie Palestynę i Syrię oraz narzucając zwierzchnictwo Mekce i Medynie. Za jego rządów państwo Fatymidów osiągnęło apogeum swej potęgi, choć zdobycie Syrii miało spowodować szereg konfliktów z Bizancjum i państwami rządzącymi Irakiem (najpierw Hamdanidami, później Turkami Seldżuckimi). Al-Aziz kontynuował politykę tolerancji religijnej zapoczątkowaną przez swego ojca. Wywołał nawet oburzenie wśród muzułmańskich poddanych mianując na wiele ważnych stanowisk żydów i chrześcijan. Jest też znany jako protektor nauki i sztuki. Za jego panowania założono w Kairze jedną z najsławniejszych medres (uczelni) świata islamu – Al-Azhar, która funkcjonuje do dnia dzisiejszego. Następcą Al-Aziza był jego syn Al-Hakim (996–1021). Nie kontynuował on polityki podbojów, gdyż coraz trudniej było utrzymać jedność wielkiego imperium. Jeszcze za jego poprzednika utracono kontrolę nad Marokiem (987). Za rządów zaś Al-Hakima uniezależniła się od Fatymidów Algieria (1015). W czasie swych rządów Al-Hakim stopniowo odchodził od polityki tolerancyjnej poprzedników i rozpoczął politykę islamizacji żydów i chrześcijan. W roku 1009 rozkazał nawet zburzyć Bazylikę Grobu Świętego w Jerozolimie (choć jej odbudowę rozpoczęto już 3 lata później). Mimo tego udało mu się ustanowić pokojowe stosunki z Bizancjum. Dochodziło też do kontrowersji pomiędzy wspieranymi przez niego isma’ilitami a stanowiącymi większość mieszkańców państwa sunnitami, co związane było z rywalizacją pomiędzy kalifatem kairskim i bagdadzkim.
Za następców Al-Hakima dynastia zaczęła wyraźnie słabnąć. Władcy często byli niepełnoletni, a państwem wstrząsały bunty religijne i społeczne, związane z latami nieurodzajów i wojen. W czasie długiego panowania Al-Mustansira (1036–1094) kraj nękały wystąpienia będących na służbie kalifa wojsk Berberów i Turków. Niszczyły one kanały i urządzenia irygacyjne, co zubożyło Egipt słynący z wysokich zbiorów zbóż. Fatymidzi utracili wówczas kontrolę nad krajem swego pochodzenia – Tunezją (1048). W latach 60. XI stulecia wojna między Berberami i wspierającymi ich wojskami sudańskimi a Turkami przybrała chroniczny charakter. Turcy kontrolowali Kair i dwór kalifa, Berberowie, panoszyli się na prowincji. Upadek znaczenia dynastii przypieczętowały wyprawy krzyżowe i powstanie Królestwa Jerozolimskiego (1099). Sukcesy chrześcijan w Palestynie podważyły fatymidzki prestiż obrońców islamu. Wprawdzie sam Egipt zdołał odeprzeć inwazję wojsk chrześcijańskich, jednak osłabione państwo padło wkrótce ofiarą nowej potęgi w regionie – sunnickiej dynastii Ajjubidów (1169).
Sułtanat Egipski Ajjubidów (1169-1250).
Egipt został opanowany przez kurdyjską dynastię Ajjubidów w czasie wypraw krzyżowych i to właśnie walki i układy z chrześcijanami stały się głównymi problemami nowych panów Egiptu. Kair zdobył w 1169 roku Szirkuh, ale to jego bratanek, Saladyn (1171–1193) był właściwym założycielem dynastii i potęgi nowego państwa. Ajjubidzi – mimo że tytułowali się sułtanami Egiptu – środek ciężkości państwa przenieśli na północ, do Syrii, a Damaszek był wówczas równorzędną Kairowi stolicą państwa. Sam Saladyn oprócz Egiptu kontrolował również Trypolitanię, wschodnią Tunezję, Al-Hidżaz, Jemen, Syrię i zachodnią część Mezopotamii. Był też zdobywcą Palestyny i pogromcą chrześcijańskiego Królestwa Jerozolimy. Świetne zwycięstwo nad armią krzyżowców pod Hattin w roku 1187 przyniosło mu nieśmiertelną chwałę w świecie islamu jako jednego z najwybitniejszych pogromców niewiernych. Zdobycie Jerozolimy ściągnęło na jego państwo III wyprawę krzyżową (1189–1192), którą mimo utraty Akki zdołał odeprzeć. Saladyn zasłynął jako polityk zręczny i przy tym umiarkowany, opiekun sztuki i nauki (zwłaszcza medycyny). Po jego śmierci państwo zostało podzielone między jego krewnych – brata i synów, którzy wkrótce rozpoczęli wewnętrzne walki i osłabili potęgę dynastii.
Najbardziej znanym następcą Saladyna był sułtan Al-Kamil (1218–1238), który popierał kontakty handlowe z miastami włoskimi. Mimo tego musiał odeprzeć V wyprawę krzyżową, której celem był podbój Egiptu. Krzyżowcy zdobyli nawet ważną twierdzę na drodze do Kairu – Damiettę (listopad 1219 roku). Al-Kamil zaproponował wówczas krzyżowcom zwrot Jerozolimy w zamian za wycofanie się z Egiptu, jednak pewni zwycięstwa legaci papiescy odrzucili te propozycje. Wówczas Al-Kamil okrążył ich armię, która wyruszyła na Kair i zmusił do kapitulacji (lipiec 1220). W trakcie wojny z krzyżowcami sułtan spotkał się ze św. Franciszkiem – spotkanie to przyczyniło się do przychylniejszego nastawienia władcy do chrześcijan.
W roku 1229 doszło do niezwykłego traktatu pomiędzy cesarzem rzymskim Fryderykiem II a Al-Kamilem. Sułtan nie podjąwszy walki z krzyżowcami oddał w ręce chrześcijan miejsca święte w Palestynie z Jerozolimą i Betlejem na czele. Była to niezwykle humanitarna próba zażegnania kolejnych wypraw krzyżowych i pogodzenia zwaśnionych religii.
Mimo że następcy Al-Kamila zdołali pokonać krzyżowców i odebrać im ostatecznie Jerozolimę (1244), to sama dynastia Ajjubidzka pogrążyła się w walkach wewnętrznych. Wykorzystali to mamelucy – których potęga w XIII wieku bardzo wzrosła i w latach 1250–1258 odsunęli Ajjubidów od rządów w Egipcie. Dynastia dłużej przetrwała w Syrii, ale i tam wkrótce dosięgły ich armie mameluków.
Egipt mameluków (1250-1517).
Osobną epokę w historii muzułmańskiego Egiptu stanowią czasy mameluków, którzy rządzili Egiptem przez ponad dwa i pół stulecia i stworzyli najtrwalsze państwo w średniowiecznej historii tego kraju. Państwo to nie cieszy się w historiografii (zwłaszcza egipskiej) dobrą opinią. Wynika to z dwóch faktów. Po pierwsze mamelucy byli obcego, głównie kaukaskiego pochodzenia. Po drugie po podboju tureckim zachowali swą uprzywilejowaną pozycję i w czasach nowożytnych stali się zarówno rzecznikami tureckiego panowania, jak i przeciwnikami nowoczesnych reform. Jednak mimo swej niestabilności państwo mameluków w Egipcie okazało się trwalsze niż jakiekolwiek inne w epoce średniowiecza. Mamelucy pokonali niezwyciężonych dotychczas Mongołów oraz dali w Kairze schronienie ostatnim kalifom abbasydzkim, którzy musieli uciekać po zniszczeniu przez Mongołów Bagdadu (1258). Epokę mamelucką tradycyjnie dzieli się na dwa okresy, którym przypisuje się dwie umowne „dynastie”. Byli to pochodzący ze stepów czarnomorskich kipczaccy Bahryci, oraz wywodzący się z regionu kaukaskiego czerkiescy Burdżyci. Nie były to dynastie w znaczeniu rodziny, choć niektórzy władcy byli rzeczywiście ze sobą spokrewnieni.
Bahryci (1250-1382).
Pierwsi mamelucy zdobyli władzę w trakcie walki w łonie dynastii ajjubidzkiej. W pierwszej chwili do sukcesu Bahrytów przyczyniła się Szadżar ad-Durr, wdowa po jednym z sułtanów ajjubidzkich, która w latach 1250-57 współrządziła krajem. Gdy jednak jej żądza władzy stała się zbyt silna, została usunięta przez przybranego syna. W kilkuletniej walce o władzę zwyciężył ostatecznie Bajbars (1260-1277), jeden z dowódców w zwycięskiej dla mameluków bitwie pod Ajn Dżalut, gdzie 3 września 1260 pokonali Mongołów. Wstąpienie na tron Bajbarsa zapoczątkowało rządy pierwszej „dynastii” mameluckiej – Bahrytów. Nazwa ta oznaczała niewolników „morskich” od wyspiarskiego garnizonu w jakim służyli pochodzący z tej dynastii władcy. Bajbars okazał się władcą energicznym i wkrótce rozpoczął scalanie ziem należących wcześniej do Egiptu. Przywrócił zwierzchność Kairu nad Palestyną i Syrią, a następnie rozpoczął podbój ostatnich miast należących do krzyżowców. W odróżnieniu od Ajjubidów (w tym słynącego z umiarkowania i tolerancji Saladyna), Bajbars rozkazał mordować ludność chrześcijańską, a niektóre miasta zrównano z ziemią. Bezwzględna walka z niewiernymi dała mu sławę władcy bojownika za wiarę.
Następcy Bajbarsa umocnili pozycję Egiptu mameluków wśród państw muzułmańskich. Sułtan Kalawun al-Alfi (1279-1290) w roku 1281 w bitwie pod Homs pokonał ostatecznie armię mongolską oraz zdobył ważne chrześcijańskie miasto-twierdzę Trypolis (1289). Jego syn i następca Al-Aszraf Chalil (1290-93) zdobył 18 maja 1291 roku Akkę, a wkrótce pozostałe posiadłości chrześcijańskie, co położyło kres obecności krzyżowców w Palestynie.
Al-Aszraf zapisał się w historii również stworzeniem nowej gwardii mameluckiej złożonej z Czerkiesów – tzw. Burdżytów, którzy w XIV wieku przejęli rządy po kipczackich Bahrytach. Za rządów An-Nasir Muhammada (1293-1341 z przerwami) odparto ostatnie ataki mongolskie ze strony Hulagidów (zwycięstwo pod Mardż al-Saffar w 1303). An-Nasir sprawował autorytarne rządy usuwając wszystkich rywali do tronu. Był też ostatnim sułtanem bahryckim cieszącym się autorytetem w kraju i poza jego granicami. Mimo tego nie utrwaliły się w Egipcie mameluków rządy dziedziczne. Obejmujący władzę sułtani musieli podpisywać układy intronizacyjne, które przedkładali im możni mameluccy. Osłabiało to w wyraźny sposób pozycję władcy i doprowadzało do częstych rewolt i uzurpacji. Ostatnim sukcesem dynastii bahryckiej był podbój królestwa Armenii Mniejszej i przyłączenie całej Cylicji (1375).
Burdżyci (1382-1517).
Ostateczny upadek Bahrytów nastąpił gdy tron przejął czerkieski mameluk o imieniu Barkuk. Zdobył on władzę w wyniku intrygi pałacowej w listopadzie 1382 roku. Władza Barkuka była silna i zdołał on zapewnić następstwo swym synom i faworytom, którzy rządzili Egiptem po jego śmierci przez następne 60 lat. Mimo tego ustrój oligarchii wojskowej utrzymał się także pod panowaniem quasi-dynastii Burdżytów. Pozycja polityczna Egiptu w regionie znacznie osłabła w wyniku najazdu Timura, który w 1400 roku zrównał z ziemią Aleppo i nie niepokojony przez wojska mameluckie zmusił do poddania się i ograbił Damaszek (styczeń 1401). Mamelucy zdołali przywrócić swe zwierzchnictwo nad północną Syrią po rychłej śmierci mongolskiego wodza (1405). 
Barsbaj i Kajtbaj.
Jedynym znaczącym władcą mameluckim wywodzącym się z otoczenia Barkuka był jeden z jego byłych niewolników, Barsbaj (1422-1438). Zdołał on złamać przewagę łacinników na morzu i w wyniku kilku wypraw morskich na Cypr sprowadził ten kraj do rzędu podległego. Barsbaj przywrócił też realną i ściślejszą kontrolę mameluków nad Al-Hidżazem i świętymi miastami islamu. Silna kontrola wybrzeży Morza Czerwonego i Śródziemnego umożliwiła również czerpanie zysków z handlu Europy z Indiami. Widząc rosnącą potęgę Turków Osmańskich podporządkował Barsbaj mamelukom szereg państewek i ziem w północnej Syrii, wschodniej Anatolii i Cylicji. Stały się one buforem między wpływami obydwu państw i aż do początku XVI wieku ochraniały mameluków przed inwazją turecką.
Ostatnim silnym władcą mameluckim był Kajtbaj (1468-1496), który musiał militarnie stawić czoła zagrożeniu osmańskiemu. Obrany władcą w wyniku kompromisu pomiędzy zwalczającymi się frakcjami, stał się wzorem umiarkowanego i rozsądnego władcy. Wiele podróżował i doglądał liczne budowy przez siebie zarządzone. Wsławił się również hojnymi darami wobec ubogich. W tym czasie jednak poważnym przeciwnikiem sułtanatu egipskiego w regionie stała się osmańska Turcja. Wojna turecko-mamelucka (1485-1491) rozpoczęła się atakiem Turków od strony lądu i morza. Mimo przewagi na morzu i zajęciu Adany ulegli Osmanowie w polu ciężkiej jeździe mameluckiej dwukrotnie (1486 i 1488). Jednak również kontrofensywa mameluków w Anatolii okazała się fiaskiem (1490). Ostatecznie pokój zawarty w roku 1491 utrzymał dotychczasową granicę. Było to tylko prestiżowe zwycięstwo sędziwego Kajtbaja, który pod koniec życia był uważany za największego władcę ówczesnego świata islamu. Wojna z Turcją wyczerpała skarb sułtanatu i pozwoliła Wenecjanom zająć podległy mamelukom Cypr (1489).
Upadek państwa mameluków.
Sułtanat mimo swej potęgi militarnej i widocznego za Kajtbaja bogactwa miał przestarzałą armię pozbawioną artylerii, oraz zacofaną gospodarkę i mało wydolną, skorumpowaną administrację. Rządy wojskowe wprowadzone przez mameluków nie sprzyjały rozwojowi własnej wytwórczości, a bogactwo rządzących wynikało bardziej z wyzysku licznych chłopów i z kontroli handlu tranzytowego niż z rozwoju gospodarki. Handel ze wschodem zaczął przeżywać wstrząsy po tym gdy do wybrzeży Indii dopłynęli pierwsi Portugalczycy (1498). Aktywność kupców portugalskich doprowadziła do wybuchu wojny na Oceanie Indyjskim (1505). Mamelucy mimo wsparcia Wenecjan i lokalnych sułtanatów indyjskich nie zdołali usunąć przybyszów, którzy zdobywali kolejne bazy w Indiach, Afryce Wschodniej i Omanie. Wyczerpujący konflikt doprowadził do całkowitego załamania się handlu tranzytowego. To osłabienie państwa nastąpiło w obliczu kolejnej inwazji tureckiej. Sułtan turecki, Selim I w bitwie pod Mardż Dabik (24 sierpnia 1516) całkowicie rozbił tradycyjną armię mamelucką wykorzystując nowoczesną artylerię i arkebuzy. W bitwie tej zginął również sułtan egipski, Kansuh al-Ghauri. Dzięki temu zwycięstwu Turcy bez oporu opanowali Syrię, a po kolejnym zwycięstwie również Palestynę. Tymczasem nowy sułtan egipski, Tumanbaj uzbroił kolejną armię, w której znalazła się nawet niewielka liczba dział dostarczonych przez Wenecjan. Jednak słabo wyszkolone wojska egipskie ponownie uległy przewadze tureckiej (bitwa pod Ar-Rajdanijją, 22 stycznia 1517). Spowodowało to wkrótce upadek Kairu (30 stycznia 1517) i ostateczną klęskę Tumanbaja, którego schwytano i stracono w kwietniu tego roku.
Upadek państwa mameluckiego kończy umownie historię średniowiecznego Egiptu. Inwazja turecka otwiera jednocześnie prawie 300-letni okres w historii tego kraju, w którym Egipt nie był ośrodkiem niezależnego państwa, a jedynie mniej lub bardziej podległą prowincją obcego imperium.

</doc>
<doc id="2180687" url="https://pl.wikipedia.org/wiki?curid=2180687" title="Kada Mardż Ujun">
Kada Mardż Ujun

Dystrykt Mardż Ujun (arab. قضاء مرجعيون) – jednostka administracyjna w Libanie, należąca do muhafazy An-Nabatijja. Dystrykt zamieszkiwany jest głównie przez szyitów.
Wybory parlamentarne.
Okręg wyborczy, obejmujący dystrykty Mardż Ujun i Hasbaja, reprezentowany jest w libańskim Zgromadzeniu Narodowym przez 5 deputowanych (2 szyitów, 1 sunnitę, 1 druza i 1 prawosławnego chrześcijanina).

</doc>
<doc id="2180689" url="https://pl.wikipedia.org/wiki?curid=2180689" title="William Goodenough">
William Goodenough

William Goodenough (ur. 2 czerwca 1867 w Portsmouth, zm. 30 stycznia 1945 w Coulsdon) − brytyjski wojskowy, admirał Royal Navy z okresu I wojny światowej, uczestnik bitwy jutlandzkiej.
Życiorys.
William Goodenough wstąpił do Royal Navy jako kadet w styczniu 1880 roku. W 1905 roku został promowany do stopnia komandora ("Captain") i przez kolejne dwa lata pełnił funkcję komendanta Dartmouth Naval College. W 1913 roku został dowódcą eskadry krążowników lekkich. Po wybuchu I wojny światowej jego eskadra weszła w skład Grand Fleet. Na jej czele wziął udział w bitwach koło Helgolandu w 1914 roku, na Dogger Bank w 1915 roku i jutlandzkiej w 1916 roku. Po tej ostatniej został awansowany do stopnia kontradmirała ("Rear-Admiral") i w grudniu 1916 roku objął dowództwo 2. Eskadry Pancerników.
Po zakończeniu wojny pozostał w Royal Navy do czasu przejścia na emeryturę w 1930 roku, pełniąc między innymi funkcję pierwszego adiutanta morskiego na dworze króla Jerzego V. W późniejszych latach był między innymi aktywnym członkiem Royal Geographical Society. Zmarł w podlondyńskim Coulsdon 30 stycznia 1945 roku.
Na jego cześć nazwano przylądek. 

</doc>
<doc id="2180691" url="https://pl.wikipedia.org/wiki?curid=2180691" title="John Marshall Lee">
John Marshall Lee

John Marshall Lee (ur. 14 października 1914 w San Francisco, zm. 11 września 2003 w Ennis w stanie Montana) − amerykański wojskowy, wiceadmirał United States Navy, uczestnik wojny na Pacyfiku podczas II wojny światowej i wojny wietnamskiej, później członek międzynarodowego sztabu wojskowego NATO i uczestnik rokowań traktatu rozbrojeniowego SALT I, po przejściu na emeryturę aktywny działacz na rzecz rozbrojenia nuklearnego.
Życiorys.
Urodził się w bazie wojskowej Presidio w San Francisco. Był synem podpułkownika Alvy'ego Lee. W 1931 wstąpił do Akademii Marynarki Wojennej Stanów Zjednoczonych, którą ukończył cztery lata później, z trzecią lokatą. W 1940 poślubił Hope Gilmour Blandy (zm. 1999), córkę admirała Williama H. P. Blandy'ego.
Po przystąpieniu 7 grudnia 1941 Stanów Zjednoczonych do II wojny światowej i rozpoczęciu działań wojennych na Pacyfiku służył na krążowniku USS „Boise”. Podczas walk o Guadalcanal pełnił funkcję oficera łączności okrętu i za swoją postawę podczas bitwy koło przylądka Ésperance został odznaczony Krzyżem Marynarki. W późniejszym okresie działań wojennych był zastępcą dowódcy i dowódcą na niszczycielach podczas dalszego ciągu kampanii na Wyspach Salomona i walk o Saipan i Guam. Pod koniec wojny został sekretarzem admirała Chestera W. Nimitza.
Po zakończeniu II wojny światowej był kolejno dowódcą niszczyciela USS „Benner”, okrętu desantowego USS „Chilton” i krążownika USS „Northampton”. W 1958 na drugim z tych okrętów uczestniczył w amerykańskiej interwencji podczas kryzysu libańskiego. W latach 1963–1965, już w stopniu kontradmirała, dowodził siłami amfibijnymi amerykańskiej Siódmej Floty operującymi na zachodnim Pacyfiku podczas wojny wietnamskiej.
Po przejściu do służby na lądzie pracował w Departamentach Marynarki, Obrony i Stanu. W latach 1967–1969 był zastępcą szefa międzynarodowego sztabu wojskowego NATO ("Vice Director of the NATO International Military Staff"). Od 1970, jako asystent szefa Agencji Kontroli Uzbrojenia i Rozbrojenia ("US Arms Control and Disarmament Agency"), brał udział w rokowaniach traktatu rozbrojeniowego SALT I. Na emeryturę przeszedł jako wiceadmirał w 1973.
W cywilu stał się aktywnym działaczem ruchu na rzecz ograniczenia zbrojeń jądrowych. W tej roli odbył szereg podróży po Stanach Zjednoczonych i zagranicznych. W 1985 był w grupie osób towarzyszących Kim De Dzungowi w jego powrocie do Korei Południowej i gwarantujących mu bezpieczeństwo. Udzielał się również w innych licznych komitetach i organizacjach.
Zmarł w 2003 i został pochowany na Cmentarzu Narodowym w Arlington.

</doc>
<doc id="2180694" url="https://pl.wikipedia.org/wiki?curid=2180694" title="HMS Hornet (1893)">
HMS Hornet (1893)

HMS Hornet − brytyjski niszczyciel (w oryginalnej nomenklaturze "Torpedo Boat Destroyer"), jeden z pierwszych tak klasyfikowanych okrętów na świecie. Wszedł do służby w Royal Navy w połowie 1894 roku i był wykorzystywany do 1909 roku.
Historia.
Na początku lat 90. XIX wieku Royal Navy rozpoczęła bezprecedensowy program rozbudowy, oparty na "Naval Defense Act 1889". Zakładał on formułę tzw. "two power standard", przewidującą, że osamotniona Royal Navy powinna dorównywać ilością okrętów poszczególnych klas połączonym marynarkom wojennym dwóch dowolnych państw świata. Spowodowało to niemający precedensu w historii światowy wyścig zbrojeń morskich.
W lutym 1892 roku stanowisko trzeciego lorda morskiego Admiralicji, odpowiedzialnego za projektowanie i budowę okrętów, objął admirał John Fisher. Stanął on przed problemem przewagi francuskiej Marine Nationale w dziedzinie torpedowców. Była ona na tyle duża, że nierealne stawało się jej zniwelowanie poprzez budowę podobnych jednostek. Wobec tego, współpracując z właścicielem stoczni Yarrow Shipbuilders, Alfredem Yarrowem, lord Fisher opracował koncepcję okrętu do zwalczania torpedowców. Miał on być od nich szybszy i lepiej uzbrojony, oraz zdolny do towarzyszenia własnym okrętom liniowym przynajmniej w warunkach spokojnego morza. 
Projekt jednostki, nazwanej zgodnie z sugestią Fishera, niszczycielem torpedowców, został opracowany już po kilku miesiącach, zaś stępkę pod dwa pierwsze okręty położono w lipcu 1892 roku. Pierwszy z nich, nazwany HMS "Havock", został zwodowany 12 sierpnia, drugi, HMS "Hornet", 23 grudnia 1893 roku. Obydwa weszły do służby w roku następnym.
Próby morskie HMS "Hornet" wykazały, że przy spokojnym morzu jest w stanie osiągnąć prędkość maksymalną 26 węzłów i towarzyszyć zespołom floty. Okręt wszedł do służby w 1894 roku i służył głównie jako jednostka eksperymentalna, a później drugoliniowa, do czasu skreślenia z listy floty i sprzedaży do stoczni złomowej w 1909 roku.
Opis konstrukcji.
HMS "Hornet" miał kadłub o długości całkowitej 56,38 m (54,86 m między pionami) i szerokości 5,64 m. Jak wszystkie wczesne niszczyciele miał zakryty pokład dziobowy, w którym zainstalowana była stała wyrzutnia torpedowa z magazynem na dwie torpedy zapasowe. Ponad pokładem dziobowym znajdowało się odkryte stanowisko strzeleckie z działem 12-funtowym. Za niewielkim stanowiskiem dowodzenia znajdowały się trzy szybkostrzelne działka 6-funtowe, dalej zaś dwie pojedyncze obrotowe wyrzutnie torpedowe kal. 450 mm, które mogły być demontowane i zastępowane dodatkowymi działkami 6-funtowymi.
Maszynownia okrętowa zajmowała ponad połowę długości kadłuba. Okręt był napędzany dwoma maszynami parowymi potrójnego rozprężania, poruszającymi dwa równoległe wałami napędowymi z pojedynczymi śrubami. Parę dostarczały, użyte po raz pierwszy na okrętach tej klasy, kotły wodnorurkowe. Wymogło to na konstruktorach zainstalowanie aż czterech kominów dla odprowadzenia spalin (budowany równolegle "Havock" z kotłami cylindrycznymi miał jedynie dwa kominy).

</doc>
<doc id="2180695" url="https://pl.wikipedia.org/wiki?curid=2180695" title="Sportsman Buenos Aires">
Sportsman Buenos Aires

Club Atlético Sportsman - argentyński klub piłkarski z siedzibą w mieście Buenos Aires.
Historia.
Klub "Sportsman" założony został w 1922 roku. W 1923 uzyskał awans do pierwszej ligi mistrzostw organizowanych przez federację piłkarską Asociación Argentina de Football. W pierwszoligowym debiucie w 1924 roku "Sportsman" zajął 16 miejsce.
W 1925 i 1926 roku "Sportsman" dwa razy z rzędu zajął 11 miejsce. W 1927 roku konkurencyjne federacje piłkarskie połączyły się, jednak "Sportsman" nie otrzymał prawa gry w połączonej lidze. Klub już nigdy nie powrócił do najwyższej ligi Argentyny.
W ciągu 3 sezonów spędzonych w pierwszej lidze "Sportsman" rozegrał 58 meczów, z których wygrał 13, zremisował 25 i przegrał 20, uzyskując 51 punktów. Klub zdobył 50 bramek i stracił 66 bramek.

</doc>
<doc id="2180696" url="https://pl.wikipedia.org/wiki?curid=2180696" title="Dzień oszukanych">
Dzień oszukanych



</doc>
<doc id="2180697" url="https://pl.wikipedia.org/wiki?curid=2180697" title="SMS Moltke (1877)">
SMS Moltke (1877)

SMS Moltke − niemiecka żelazna korweta żaglowa z pomocniczym napędem parowym, pozostająca w czynnej służbie w Kaiserliche Marine w latach 1878−1910. Przekształcona później w hulk mieszkalny i przemianowana na "Acheron", funkcjonowała w tej roli do 1920 roku.
Historia.
SMS "Moltke" był jednym z sześciu okrętów (w nomenklaturze niemieckiej: "Kreuzerkorvetten") typu "Bismarck". Jego budowa rozpoczęła się w Kaiserliche Werft w Gdańsku w 1875 roku, wodowanie odbyło się 18 października 1877 roku, zaś ukończona jednostka weszła do linii 16 kwietnia 1878 roku. Nazwa została nadana dla uczczenia pruskiego feldmarszałka Helmuta von Moltkego.
Podobnie jak pozostałe okręty typu, również "Moltke" został pod koniec XIX wieku przekształcony w jednostkę szkolną. Od 1910 roku był zacumowany jako hulk mieszkalny dla załóg okrętów podwodnych w Kilonii. Rok później przemianowano go na "Acheron", a zwolnioną nazwę nadano wchodzącemu do służby krążownikowi liniowemu SMS "Moltke". "Acheron" został ostatecznie wycofany z eksploatacji i złomowany w Kilonii w 1920 roku.
Opis konstrukcji.
SMS "Moltke" był trójmasztowym żaglowcem rejowym, o powierzchni żagli wynoszącej 2210 m² i pomocniczą dwucylindrową maszyną parową o indykowanej mocy 2500 KM, nadającej jednostce prędkość maksymalną 12,5 węzła. Kadłub o długości całkowitej 82 m wykonany był ze stopu żelaza. Etatowa załoga w początkowym okresie służby wynosiła 18 oficerów oraz 386 podoficerów i marynarzy.
Początkowe uzbrojenie okrętu stanowiło 16 dział kal. 150 mm, umieszczonych po osiem na burtach na pokładzie bateryjnym i strzelających przez furty działowe. W późniejszym okresie liczbę tych dział zmniejszono do 14, instalując dodatkowo dwa działa szybkostrzelne kal. 88 mm.

</doc>
<doc id="2180700" url="https://pl.wikipedia.org/wiki?curid=2180700" title="Emma Pallant">
Emma Pallant

Emma Pallant (ur. 4 czerwca 1989 w Aldershot) – brytyjska lekkoatletka specjalizująca się w biegach średnich i długich.
Na mistrzostwach świata juniorów młodszych w 2005 odpadła w eliminacjach biegu na 1500 metrów, a rok później także na tym dystansie uplasowała się na czwartym miejscu w mistrzostw Europy juniorów. Brązowa medalistka juniorskiego czempionatu globu w 2008 w rywalizacji na dystansie 1500 metrów. W 2009 roku była siódma na młodzieżowych mistrzostwach Europy. Na koniec sezonu 2010 sięgnęła indywidualnie po brązowy medal (po dyskwalifikacji za doping pierwszej na mecie Turczynki Meryem Erdoğan) oraz po złoto drużynowo w gronie młodzieżowców na mistrzostwach Europy w biegu na przełaj. Dwukrotna złota medalistka mistrzostw Europy w przełajach z Velenje (2011). Reprezentantka kraju w drużynowym czempionacie Starego Kontynentu.
Rekord życiowy: bieg na 1500 metrów – 4:09,96 (23 maja 2009, Rabat).

</doc>
<doc id="2180705" url="https://pl.wikipedia.org/wiki?curid=2180705" title="Iwan Kupriejanow">
Iwan Kupriejanow

Iwan Antonowicz Kupriejanow (ros. Иван Антонович Купреянов, 1794–1857) − rosyjski wiceadmirał, szef Rosyjsko-Amerykańskiej Kompanii Handlowej, a zarazem gubernator rosyjskich kolonii w Ameryce Północnej w latach 1835-1840.
Kupriejanow ukończył w 1815 roku Korpus Kadetów Marynarki, otrzymując pierwszy stopień oficerski. W lipcu 1819 roku brał udział, jako członek wyprawy Fabiana Bellingshausena, w pierwszej wyprawie rosyjskiej do Arktyki. W czasie tej wyprawy został odznaczony Orderem św. Włodzimierza IV klasy. W sierpniu 1822 roku wyruszył na wyprawę pod wodzą Michaiła Łazariewa, której celem była podróż dookoła świata, a także dotarcie do rosyjskich posiadłości w Ameryce Północnej.
30 sierpnia 1834 roku został awansowany do stopnia kapitana i powołany na stanowisko gubernatora rosyjskich ziem w Ameryce. Wyruszył w związku z tym przez Syberię do Ochocka, skąd popłynął na Alaskę, do Nowoarchangielska. Jest twórcą biblioteki, muzeum i rezydencji w Nowoarchangielsku, gdzie także podpisano akt przekazania rosyjskich posiadłości w Ameryce Stanom Zjednoczonym w roku 1867. Kupriejanow otworzył też, razem z żoną Julią Iwanowną, szkołę dla miejscowych dziewcząt.
W latach 1840-1841 odbył podróż morską z Nowoarchangielska do Kronsztadu. W 1852 roku awansowany na wiceadmirała.
Na jego cześć nazwana jest jedna z wysp Archipelagu Aleksandra, Wyspa Kupriejanowa.
Zmarł w 1857 roku w Sankt Petersburgu i został pochowany na Cmentarzu Smolienskoje.

</doc>
<doc id="2180709" url="https://pl.wikipedia.org/wiki?curid=2180709" title="Krzyżak rogaty">
Krzyżak rogaty

Krzyżak rogaty ("Araneus angulatus") – gatunek pająka z rodziny krzyżakowatych (Araneidae). Jego nazwa pochodzi od charakterystycznego czarnego odwłoku pokrytego guzami. Za jego obszar występowania powszechnie uznaje się szeroki zakres geograficzny krainy palearktycznej. Jest on powszechny w Europie, choć dość rzadki w rejonach krajów skandynawskich, oraz Wysp Brytyjskich.
Gatunek został po raz pierwszy opisany w "Aranei Svecici" pracy dotyczącej monografii regionalnych grupy zwierząt na całym świecie, napisanej w 1757 roku przez szwedzkiego entomologa i arachnologa Carla Alexandra Clercka.
Opis.
Krzyżak rogaty ma ciało osiągające długość od 15 do 16 mm. Odwłok ma kształt trójkątny zwężający się ku tyłowi, a na 2 wyraźne guzy (rogi), pośrodku odwłoku znajduje się biała plamka.
Występowanie.
Krzyżak rogaty żyje na obrzeżach lasów, dróg, także wśród pól i łąk. Na znacznej części obszaru palearktycznego, w tym na obszarze Polski.
Tryb życia.
Pająki te plotą swoje koliste sieci łowne (pajęczyny) na wysokości około 1 metra, choć spotyka się je także na niższych wysokościach wśród traw, w które łowią owady, będące ich głównym pokarmem.

</doc>
<doc id="2180712" url="https://pl.wikipedia.org/wiki?curid=2180712" title="Polana pod Jaworem">
Polana pod Jaworem

Polana pod Jaworem (słow. "Javorova poľana") – polana na dnie Doliny Cichej Liptowskiej w słowackich Tatrach. Położona jest powyżej wylotu Doliny Tomanowej Liptowskiej na wysokości 1240-1300 m n.p.m. u podnóży Jaworowych Skałek i Rozpadłej Grani. Od południowej strony dochodzi do Tomanowego Potoku Liptowskiego, od wschodniej do potoku spływającego dnem Jaworowego Żlebu. Przez jej środek na przedłużeniu Rozpadłej Grani biegnie morena środkowa powstała w wyniku połączenia moren bocznych lodowca Doliny Tomanowej Liptowskiej i lodowca Dolinki Rozpadłej.
Była to duża polana i dawniej dzieliła się na Wyżnią i Niżnią. Obydwie należały do Hali Tomanowej Liptowskiej, która w XVII i XVIII wieku była użytkowana przez mieszkańców wsi Wychodna, a później wsi Kokawa odległej od tej polany o 22 km. Stały na niej liczne szałasy. W połowie XIX w. ukrywały się w nich zbójnickie bandy Tatarka i Maurina. W czasie II wojny światowej w szałasach tych odpoczywali kurierzy tatrzańscy wędrujący, często z przeprowadzanymi ludźmi, na trasie Zakopane – Budapeszt. W kwietniu 1940 r. w czasie śnieżnej zawiei wędrował tędy na Węgry taternik Włodzimierz Gosławski z towarzyszącą mu Adą Kopczyńską. Nie udało im się dotrzeć do szałasów i obydwoje zginęli z wyczerpania powyżej Polany pod Jaworem.
Polana użytkowana była do 1950 r. Pozostałością dawnego pasterstwa są duże łany szczawiu alpejskiego, ale i one wkrótce znikną, bowiem po zaprzestaniu koszenia i wypasania polana zarasta lasem. Dawniej brzegiem polany prowadził szlak turystyczny na Tomanową Przełęcz, w czerwcu 2008 został przez TANAP zamknięty.

</doc>
<doc id="2180714" url="https://pl.wikipedia.org/wiki?curid=2180714" title="Kada Bint Dżubajl">
Kada Bint Dżubajl

Kada Bint Dżubajl (arab. قضاء بنت جبيل) – jednostka administracyjna w Libanie, należąca do Muhafazy An-Nabatijja. Dystrykt zamieszkiwany jest głównie przez szyitów.
Wybory parlamentarne.
Okręg wyborczy, obejmujący dystrykt Bint Dżubajl, reprezentowany jest w libańskim Zgromadzeniu Narodowym przez 3 deputowanych szyickich.

</doc>
<doc id="2180717" url="https://pl.wikipedia.org/wiki?curid=2180717" title="Isuzu Como">
Isuzu Como



</doc>
<doc id="2180718" url="https://pl.wikipedia.org/wiki?curid=2180718" title="Noel Whelan">
Noel Whelan

Noel Whelan (ur. 30 grudnia 1974 roku) były angielski piłkarz grający na pozycji napastnika. W ciągu kariery grał w takich klubach jak Leeds United, Coventry City i Middlesbrough.
Początki kariery.
Whelan swoją karierę rozpoczął w Leeds United i po przejściu z drużyny młodzieżowej do pierwszego składu zadebiutował w sezonie 1992-1993 w Premier League. W tym sezonie 16 razy wybiegł na boisko, ale dopiero rok później udało mu się trafić do siatki. W 23 występach 7 razy trafił bramkę. Dzięki grze w Leeds otrzymał powołanie do reprezentacji Anglii U-21, gdzie wystąpił dwa razy i trafił jedną bramkę.

</doc>
<doc id="2180724" url="https://pl.wikipedia.org/wiki?curid=2180724" title="Idriz Gjilani">
Idriz Gjilani

Idriz Gjilani (ur. 4 czerwca 1901 we wsi Velekincё k. Gjilanu (obecnie Idrizaj), zm. 26 listopada 1949) - kosowski mułła i polityk.
Życiorys.
W 1911 rozpoczął naukę w medresie Atik w Gjilanie. Z powodów rodzinnych przerwał naukę i ukończył szkołę dopiero w 1926. W tym samym roku otrzymał tytuł mułły i został imamem, pracującym w rejonie Karadak - Hogosht. W 1938 otrzymał godność imama Gjilanu. 
W 1937 założył nielegalną organizację Drita (alb. Światło), skupiającą radykalną młodzież muzułmańską. Działalność społeczna na rzecz budowy dróg i mostów, a także restauracji cmentarzy muzułmańskich ułatwiała Gjilaniemu prowadzenie działalności politycznej. W 1941, kiedy rejon Gjilan znalazł się pod okupacją bułgarską, Idrizi zaangażował się w działalność edukacyjno-kulturalną. Z jego inicjatywy powstało 37 nowych szkół religijnych w rejonie Gjilan.
W 1944 związał się z oddziałem separatystów albańskich, walczących przeciwko przyłączeniu Kosowa do Jugosławii. Walczył przeciwko oddziałom jugosłowiańskiej XVII Brygady w grudniu 1944. Poległ w listopadzie 1949 w bitwie z oddziałem jugosłowiańskiej służby bezpieczeństwa, która rozegrała się w nocy 25/26 listopada 1949, w pobliżu Gjilanu. Ciało Gjilaniego pochowano na przedmieściach Gjilanu, gdzie zostało odnalezione w czasie prac drogowych.
W 2015 został odznaczony pośmiertnie przez prezydenta Bujara Nishaniego Orderem Nderi i Kombit (Honor Narodu). Imię Gjilianego noszą ulice w Prisztinie i w Gjilanie.

</doc>
<doc id="2180726" url="https://pl.wikipedia.org/wiki?curid=2180726" title="Kada Hasbajja">
Kada Hasbajja

Kada Hasbajja (arab. قضاء حاصبيا) – jednostka administracyjna w Libanie, należąca do muhafazy An-Nabatijja. Kada zamieszkiwana jest przede wszystkim przez sunnitów i druzów, mniejszość stanowią chrześcijanie (głównie prawosławni).
Wybory parlamentarne.
Okręg wyborczy obejmujący kady Hasbajja i Mardż Ujun, reprezentowany jest w libańskim Zgromadzeniu Narodowym przez 5 deputowanych (2 szyitów, 1 sunnitę, 1 druza i 1 prawosławnego chrześcijanina).

</doc>
<doc id="2180728" url="https://pl.wikipedia.org/wiki?curid=2180728" title="Hackney Hawks">
Hackney Hawks

Hackney Hawks – angielski klub żużlowy z siedzibą w Londynie, w dzielnicy Hackney. Dwukrotny wicemistrz Anglii (1968 i 1980). Klub powstał w 1963 roku i funkcjonował do roku 1983. Następnie w 1984 roku został przemianowany na Hackney Kestrels. 
W klubie występowało trzech polskich żużlowców: Zenon Plech (1975–1976, 1979–1981), Roman Jankowski (1980–1981) i Andrzej Huszcza (1981).

</doc>
<doc id="2180729" url="https://pl.wikipedia.org/wiki?curid=2180729" title="Ottó Tolnai">
Ottó Tolnai

Ottó Tolnai (ur. 5 lipca 1940 w Kanjižy) – pisarz, poeta i dramaturg, przedstawiciel mniejszości węgierskiej w Wojwodinie.
W latach 1955–1959 uczęszczał do gimnazjum w Senta, w tym czasie zostały opublikowane jego pierwsze opowiadania. od 1959 do 1962 roku studiował filologię węgierską na Uniwersytecie w Nowym Sadzie. W 1963 roku wyjechał do Zagrzebia, aby studiować filozofię. Tam też odbył służbę wojskową. Po powrocie do Nowego Sadu w 1965 podjął pracę w awangardowym czasopiśmie literackim "Új Symposion", w latach 1969–1972 był jego redaktorem naczelnym. Oskarżony o publikowanie artykułów antypanstwowych stracił stanowisko i został skazany na karę więzienia w zawieszeniu. W latach 1970–1973 mieszkał w Suboticy. Od 1974 do 1994 roku pracował w lokalnym radiu w Nowym Sadzie.
W 1991 roku otrzymał nagrodę im. Attili Józsefa.

</doc>
<doc id="2180732" url="https://pl.wikipedia.org/wiki?curid=2180732" title="Mikropłatności">
Mikropłatności



</doc>
<doc id="2180733" url="https://pl.wikipedia.org/wiki?curid=2180733" title="Ian Donald">
Ian Donald

Ian Donald (ur. 27 grudnia 1910, Szkocja, zm. 19 czerwca 1987) – szkocki ginekolog. Pionier badań ultrasonograficznych w medycynie. Jego artykuł pt. „Investigation of Abdominal Masses by Pulsed Ultrasound” opublikowany 7 czerwca 1958 w czasopiśmie medycznym „The Lancet”, definiował użycie technologii z zastosowaniem ultradźwięków i stanowił podwaliny diagnostyki prenatalnej.
Życiorys.
Ian Donald pobierał nauki w Warriston School w Moffat, w Fettes College w Edynburgu, a po przeprowadzce rodziny do Południowej Afryki, ukończył studia na Diocesan College w Kapsztadzie. Następnie w roku 1937 ukończył studia medyczne na uniwersytecie w Londynie.
W latach 1942–1946 służył jako lekarz w RAF. Został uhonorowany za uratowanie żołnierzy z palącego się samolotu.
W roku 1951 został starszym wykładowcą na Wydziale Położnictwa i Ginekologii w St Thomas Hospital Medical School (obecnie King's College w Londynie).
W 1954 roku stanął na czele Katedry Położnictwa na Uniwersytecie w Glasgow (Glasgow University). W tym czasie Ian Donald (który posiadał podstawową wiedzę na temat działania radaru nabytą jeszcze podczas pracy w RAFie) zainteresował się praktycznym wykorzystaniem ultradźwięków w medycynie. Za swój wkład w tej dziedzinie otrzymał wiele wyróżnień.
Dla wielu współczesnych mu ludzi, Ian Donald był przede wszystkim zagorzałym przeciwnikiem Ustawy Aborcyjnej z 1967 roku. Ustawa ta słowami Donalda „była próbą wyeliminowania zła poprzez zastąpienie go innym złem”.
Złoty Medal Iana Donalda.
Dla upamiętnienia zasług Iana Donalda w dziedzinie zastosowania ultrasonografii w badaniach prenatalnych i ginekologicznych, corocznie przyznawany jest przez Międzynarodowe Stowarzyszenie Zastosowania Ultrasonografii w Położnictwie i Ginekologii (ISUOG) Złoty Medal Iana Donalda. Medalem nagradzana jest osoba, której pionierska praca w tej dziedzinie uważana jest za najważniejszą dla rozwoju zastosowania ultrasonografii w położnictwie i ginekologii.

</doc>
<doc id="2180736" url="https://pl.wikipedia.org/wiki?curid=2180736" title="Ophélie David">
Ophélie David

Ophélie David z d. Rácz (ur. 6 lipca 1976 w Cucq) – francuska narciarka alpejska i dowolna, reprezentująca początkowo Węgry, czterokrotna medalistka mistrzostw świata i trzykrotna zdobywczyni Pucharu Świata.
Kariera.
Karierę sportową rozpoczęła od narciarstwa alpejskiego, w barwach Węgier. Po raz pierwszy na arenie międzynarodowej pojawiła się w 1992 roku, startując na mistrzostwach świata juniorów w Mariborze. W swoim jedynym starcie zajęła 58. miejsce w gigancie. Podczas rozgrywanych rok później mistrzostw świata juniorów w Montecampione zajęła 41. miejsce w slalomie i 50. miejsce w gigancie. Brała też udział w mistrzostwach świata juniorów w Voss w 1995 roku, gdzie jej najlepszym wynikiem było 28. miejsce w zjeździe. W zawodach Pucharu Świata w narciarstwie alpejskim zadebiutowała 26 stycznia 1996 roku w Sestriere, gdzie nie ukończyła pierwszego przejazdu w slalomie. Nigdy nie zdobyła pucharowych punktów. W 1994 roku wystartowała w slalomie i kombinacji alpejskiej na igrzyskach olimpijskich w Lillehammer, ale nie ukończyła obu konkurencji. Brała także udział w mistrzostwach świata w Sierra Nevada w 1996 roku, zajmując między innymi szesnaste miejsce w kombinacji.
Od 2002 roku uprawia narciarstwo dowolne, specjalizując się w skicrossie. W Pucharze Świata zadebiutowała 30 listopada 2002 roku w Tignes, zajmując czwartą pozycję. Tym samym już w swoim debiucie wywalczyła pierwsze pucharowe punkty. Na podium zawodów tego cyklu po raz pierwszy znalazła się 7 stycznia 2004 roku w Contamines, zajmując pierwsze miejsce. Wyprzedziła tam Franziskę Steffen ze Szwajcarii i Francuzkę Valentine Scuotto. Najlepsze wyniki w Pucharze Świata osiągnęła w sezonach 2005/2006, 2007/2008 i 2008/2009, kiedy to triumfowała w klasyfikacji generalnej oraz w klasyfikacji skicrossu. W sezonach 2004/2005 i 2009/2010 była druga w klasyfikacji generalnej i pierwsza w klasyfikacji skicrossu. Ponadto w sezonach 2003/2004 oraz 2006/2007 również triumfowała w klasyfikacji skicrossu.
W 2005 roku wystąpiła na mistrzostwach świata w Ruka, zdobywając brązowy medal. W zawodach tych wyprzedziły ją Austriaczka Karin Huttary i Magdalena Iljans ze Szwecji. Na rozgrywanych dwa lata później mistrzostwach świata w Madonna di Campiglio wywalczyła złoty medal, wyprzedzając kolejną Francuzkę – Méryll Boulangeat i Niemkę Alexandrę Grauvogl. Kolejny medal zdobyła podczas mistrzostw świata w Voss w 2013 roku, gdzie zajęła trzecie miejsce, plasując się za Szwajcarką Fanny Smith i Marielle Thompson z Kanady. Następnie była druga na mistrzostwach świata w Kreischbergu w 2015 roku, ulegając tylko Andrei Limbacher z Austrii. Ponadto wywalczyła kolejny brązowy medal podczas mistrzostw świata w Sierra Nevada w 2017 roku. Tym razem przed nią znalazły się Szwedka Sandra Näslund i Fanny Smith. W 2010 roku wystąpiła na igrzyskach olimpijskich w Vancouver, kończąc rywalizację na dziewiątej pozycji. Zajęła także czwarte miejsce na igrzyskach w Soczi w 2014 roku.

</doc>
<doc id="2180741" url="https://pl.wikipedia.org/wiki?curid=2180741" title="Jakub Mazurek">
Jakub Mazurek

Jakub Mazurek (ur. 15 sierpnia 1981 w Świebodzinie) – polski aktor, reżyser filmowy i telewizyjny pochodzący ze Zbąszynka.
W 2006 roku ukończył studia na Wydziale Aktorskim PWSFTviT w Łodzi.
Życie prywatne.
Jest rozwiedziony. Ma troje dzieci. Z pierwszego małżeństwa córkę Julię urodzoną w 2011 oraz syna i córkę z kolejnego związku.

</doc>
<doc id="2180742" url="https://pl.wikipedia.org/wiki?curid=2180742" title="Departament poznański (Księstwo Warszawskie)">
Departament poznański (Księstwo Warszawskie)

Departament poznański – jednostka administracyjna Księstwa Warszawskiego ze stolicą w Poznaniu utworzona na podstawie art. 64 konstytucji z dotychczasowego departamentu poznańskiego Prus Południowych. 19 grudnia 1807 r. dokonano podziału departamentu na powiaty i zgromadzenia gminne. Po kongresie wiedeńskim wszedł w skład Wielkiego Księstwa Poznańskiego, oprócz połowy powiatu pyzdrskiego i części powiatu powidzkiego, które weszły w skład Królestwa Polskiego (do powiatu słupeckiego).
W 1810 r. departament liczył 581 210 mieszkańców.
Prefektem departamentu od 1807 do maja 1809 r. był Józef Łuba, a od czerwca 1809 r. Józef Adam Poniński.

</doc>
<doc id="2180744" url="https://pl.wikipedia.org/wiki?curid=2180744" title="Macedoniusz I">
Macedoniusz I



</doc>
<doc id="2180745" url="https://pl.wikipedia.org/wiki?curid=2180745" title="Zamek w Villesavin">
Zamek w Villesavin

Zamek Villesavin (fr. "Château de Villesavin") – rezydencja wybudowana dla Jeana le Bretona, podkomorzego Franciszka I, w Tour-en-Sologne w Dolinie Loary (Departament Loir-et-Cher, Francja).
Historia.
Zamek zbudowany w latach 1527 - 1537.
Architektura.
Zamek zbudowany na planie podkowy, posiada tylko jedną kondygnację mieszkalną ale przykryty jest wysokim spadzistym dachem. Elewacja budynku przypomina zamek w Chambord, prawdopodobnie ze względu na to, że budowany był przez jednego z zarządców budowy tego właśnie zamku. Kaplica zamku ozdobiona jest freskami Niccolò dell’Abbate, włoskiego malarz manierystycznego. Dodatkowo budynek ozdobiony jest przez 12 medalionów.
Na terenie zamku znajduje się również zabytkowy gołębnik z 1 500 przegrodami gniazdowymi oraz powozownia.

</doc>
<doc id="2180746" url="https://pl.wikipedia.org/wiki?curid=2180746" title="Giangiorgio Aldobrandini">
Giangiorgio Aldobrandini

Giangiorgio Aldobrandini (ur. 1590, zm. 6 maja 1637) – włoski szlachcic, książę Rossano, Meldoli i Sarsina, prasiostrzeniec papieża Klemensa VIII. Brat kardynałów Silvestro Aldobrandini (1587-1612) i Ippolito Aldobrandini (1591-1638) oraz siostrzeniec kardynała Pietro Aldobrandini (1571-1621).
Urodził się w 1590 jako drugi syn Gianfrancesco Aldobrandini i Olimpii Aldobrandini, siostrzenicy kardynała Ippolito Aldobrandini, który 30 stycznia 1592 został papieżem Klemensem VIII. W 1601 zmarł jego ojciec, co uczyniło go świecką głową rodu Aldobrandini, gdyż jego starszy brat Silvestro został przeznaczony do stanu duchownego (w 1603 Klemens VIII mianował go kardynałem). Po śmierci Klemensa VIII (1605) nowy papież Paweł V Borghese był nieprzychylny Aldobrandinim. Wielu członków rodu poddano szykanom, Giangiorgio na krótko znalazł się nawet w więzieniu. Mimo to, dzięki staraniom wuja, kardynała Pietro Aldobrandini, w 1612 uzyskał od króla Hiszpanii tytuł księcia Rossano w królestwie Neapolu.
W 1621 zmarł Paweł V i nowym papieżem został Grzegorz XV z rodu Ludovisi. Krótko po jego wyborze Giangiorgio ożenił się z papieską bratanicą Ippolitą Ludovisi (1601-1674). Grzegorz XV nadał mu wówczas tytuł "papieskiego bratanka" i mianował księciem Meldoli i Sarsina. Pontyfikat Grzegorza XV trwał jednak krótko, a jego następca Urban VIII Barberini ponownie zepchnął Aldobrandinich na dalszy plan.
Z małżeństwa z Ippolitą Ludovisi urodziła się tylko jedna córka, Olimpia Aldobrandini (1623-1681). Po śmierci Giangiorgio w 1637 odziedziczyła po nim wszystkie bogactwa i tytuły, które poprzez jej małżeństwo z Paolo Borghese przeszły do skonfliktowanego niegdyś z Aldobrandinimi rodu Borghese.

</doc>
<doc id="2180747" url="https://pl.wikipedia.org/wiki?curid=2180747" title="Méryll Boulangeat">
Méryll Boulangeat

Méryll Boulangeat (ur. 6 września 1986 w Chambéry) – francuska narciarka, specjalistka narciarstwa dowolnego. Jej największym sukcesem jest srebrny medal w skicrossie wywalczony na mistrzostwach świata w Madonna di Campiglio. Ponadto zdobyła brązowy medal w tej samej konkurencji na mistrzostwach świata w Inawashiro. Jak dotąd nie startowała na igrzyskach olimpijskich. Najlepsze wyniki w Pucharze Świata osiągnęła w sezonie 2006/2007, kiedy to zajęła 7. miejsce w klasyfikacji generalnej, a w klasyfikacji skicrossu była trzecia. W sezonie 2007/2008 również była trzecia w klasyfikacji skicrossu. W 2012 roku zakończyła karierę.

</doc>
<doc id="2180748" url="https://pl.wikipedia.org/wiki?curid=2180748" title="Wendy Houvenaghel">
Wendy Houvenaghel

Wendy Louise Houvenaghel z d. McLean (ur. 27 listopada 1974 w Magherafelt) – brytyjska kolarka torowa, wicemistrzyni olimpijska, trzykrotna mistrzyni świata.
Jeden raz występowała w igrzyskach olimpijskich. W 2008 roku w Pekinie zdobyła srebrny medal w wyścigu indywidualnym na dochodzenie. Trzykrotna mistrzyni świata w drużynowym wyścigu na dochodzenie (2008, 2009 i 2011) i czterokrotna srebrna medalistka.

</doc>
<doc id="2180749" url="https://pl.wikipedia.org/wiki?curid=2180749" title="Trolejbusy w Preszowie">
Trolejbusy w Preszowie

Trolejbusy w Preszowie - sieć trolejbusowa, znajdująca się w stolicy kraju preszowskiego na Słowacji, Preszowie, zarządzana przez "Dopravný podnik mesta Prešova, a.s".
Historie.
Początki.
Historia komunikacji miejskiej w Preszowie sięga 1949 roku, kiedy to powstało Przedsiębiorstwo Komunalne w Preszowie ("Komunálny podnik mesta Prešova"). Wtedy komunikację miejską zapewniały wyłącznie autobusy. Początki trolejbusów to rok 1958, w którym podjęto decyzję o budowie sieci trolejbusowej. Pierwsza linia, łącząca "Nižną Šebastovą" przez centrum z "Solivarem", została oddana do eksploatacji 13 maja 1962 roku. Był to ostatni system komunikacji trolejbusowej, uruchomiony w Czechosłowacji przed okresem likwidacji komunikacji elektrycznej w latach 60. i 70.
Na potrzeby trolejbusów wybudowano zajezdnię "Šarišské Lúky".
Okres rozwoju i stagnacji.
Stopniowo powstawały kolejne linie. W 1966 roku trolejbusy obsługiwały już m.in. ulice: "Košicką", "Sabinovską" (wtedy "Leningradską"), "Budovatelską" i inne. W pierwszej połowie lat 70. przedłużono istniejące linie (na "Dúbravę") oraz wybudowano zupełnie nowe (linia do przemysłowej dzielnicy "Širpo"). Mimo to, główny środek komunikacji w mieście stanowiły autobusy, ponieważ obsługiwały ważne osiedla ("Sídliště III", "Šváby" i inne).
W drugiej połowie lat 70. funkcjonowanie sieci trolejbusowej było przerywane licznymi remontami ulic. Odcinki sieci były wyłączane z ruchu, w latach 1977 - 1981 zajezdnia została niemal odcięta od sieci w związku z remontem drogi. Mimo to nie doszło do likwidacji sieci.
Najnowsza historia.
W okresie kryzysu paliwowego sieć trolejbusowa rozwijała się dobrze, w sierpniu 1985 roku wybudowano linię na "Sídliště III". Trolejbusy stawały się dominującym środkiem komunikacji miejskiej.
Najnowszą linię wybudowano w 1992 roku. Prowadziła na największe osiedle "Sekčov" (dwa odgałęzienia do ulicy "Sibírskiej" i "Pod Šalgovík"). W 1995 roku oddano do eksploatacji nową zajezdnię "Solivar" (aby zmniejszyć obciążenie zajezdni "Šarišské Lúky"; parkowało tu 15 trolejbusów). Od roku 2000 nie jest używana, sporadycznie trolejbusy parkowały tu w 2006 i 2009 roku w związku z remontami dróg. Przewoźnik ("Dopravný podnik mesta Prešova, a.s.") wynajmuje obecnie (2010) pomieszczenia prywatnym firmom przewozowym.
W przyszłości planowane jest połączenie osiedla "Sekčov" z centrum miasta ulicą "Rusínską" oraz budowa linii na osiedle "Šváby".
Tabor.
Pierwszych 12 trolejbusów Škoda 8Tr zakupiono już w latach 1960 - 1961, jeszcze przed ukończeniem budowy sieci. Ponieważ jednak trolejbusy nie mogły być jeszcze eksploatowane, siedem z nich przekazano do innych miast Czechosłowacji.
Jako pierwsze (oprócz pozostałych 8Tr) wykorzystywano w Preszowie trolejbusy Škoda 9Tr. W sumie w latach 1962 - 1981 miasto otrzymało 39 sztuk tych pojazdów. Ostatnie wycofano z eksploatacji w 1991 roku.
W 1982 roku w mieście pojawiły się trolejbusy Škoda 14Tr. Ostatnie pojazdy tego typu (w zmodernizowanej wersji 14TrM) kupiono w roku 2001. Najstarsze trolejbusy 14Tr są likwidowane od roku 1992.
W 1985 roku Preszów nabył 3 przegubowe pojazdy Škoda-Sanos S 200Tr. Ostatni z nich zlikwidowano w 1999 roku.
Kolejne przegubowe trolejbusy to Škoda 15Tr. W latach 1989 - 1999 kupiono 32 sztuki tego modelu (w tym zmodernizowane wersje 15TrM).
Od roku 2006 miasto nabywa niskopodłogowe trolejbusy Škoda 24Tr Irisbus (standardowy) oraz Škoda 25Tr Irisbus (przegubowy).
Według stany na styczeń 2008, na 7 liniach, eksploatowanych było 48 pojazdów:

</doc>
<doc id="2180751" url="https://pl.wikipedia.org/wiki?curid=2180751" title="ORP S-1">
ORP S-1

ORP S-1 (oznaczenia brytyjskie MA/SB 48, MGB 48) − polski ścigacz artyleryjski z okresu II wojny światowej, jeden z dwu zamówionych przed wybuchem wojny dla Marynarki Wojennej w stoczni J. Samuel White w Cowes. Przejęty w 1940 roku, działał pod polską banderą do 1944 roku, kiedy został wycofany z powodu zużycia. W starszej literaturze znany też pod nazwą Chart.
Ścigacze dla PMW.
24 stycznia 1939 roku Kierownictwo Marynarki Wojennej złożyło w brytyjskiej stoczni J. Samuel White w Cowes zamówienie na dwa ścigacze torpedowo-artyleryjskie. Ich budowę we wstępnym stadium wstrzymał wybuch wojny i wznowiono ją dopiero w grudniu 1939 roku, po ustaleniu kwestii finansowych i nadzoru właścicielskiego. Obydwa okręty weszły do wojennego programu rozbudowy Royal Navy jako ścigacze okrętów podwodnych pod oznaczeniami MA/SB (skrót od "Motor Anti/Submarine Boat") z kolejnymi numerami 47 i 48. W ich uzbrojeniu zaszły przy tym znaczące zmiany: zrezygnowano z wyrzutni torpedowych i działka kal. 40 mm na dziobie.
Ostatecznie zapadła decyzja o przekazaniu Polskiej Marynarce Wojennej jednego ze ścigaczy ze stoczni White'a oraz dwóch mniejszych, typu "British Power Boat 63′" (późniejszych S-2 i S-3). Otrzymał on polskie oznaczenie ORP S-1, noszone równolegle z brytyjskim MA/SB 48, zmienionym w styczniu 1941 roku na MGB 48 (skrót od "Motor Gun Boat" oznaczającego w Royal Navy ścigacz artyleryjski). Część autorów podaje również nazwę „Chart”, ale nie była ona oficjalna, a brak jest jednoznacznego potwierdzenia, że była używana nieoficjalnie. Drugi z przedwojennych ścigaczy został przejęty przez marynarkę brytyjską i był wykorzystywany jako okręt szkolny w bazie sił przybrzeżnych HMS „Christopher” w Fort William.
Zakończenie budowy, przewidziane początkowo na połowę lipca 1940 roku, przesunęło się o trzy miesiące w związku z kłopotami stoczni i wykrytymi podczas prób usterkami. Polska załoga, dowodzona przez porucznika Janusza Justyna Sokołowskiego, obsadziła S-1 15 października 1940 roku.
Opis konstrukcji.
S-1 był ścigaczem artyleryjskim o kadłubie długości całkowitej 22,86 m (22,19 m na konstrukcyjnej linii wodnej) i szerokości maksymalnej 5,08 m. Wyporność standardowa wynosiła 35 tony angielskiej (ts), pełna 38,5 ts. Napęd stanowiły początkowo trzy silniki benzynowe Isotta-Fraschini ASM138D, produkcji włoskiej, o mocy 1150 KM każdy. Zużyte podczas wojennej eksploatacji były w połowie 1941 roku zastąpione amerykańskimi silnikami Packarda. Szybkość maksymalna na próbach wynosiła 42 węzły, zasięg 450 mil morskich przy prędkości 20 węzłów.
Projektowane uzbrojenie miało składać się z działka Bofors kal. 40 mm na pokładzie dziobowym, jednego lub dwóch ciężkich karabinów maszynowych kal. 7,92 mm i dwóch wyrzutni torped kal. 533 mm. W 1940 roku S-1 był uzbrojony w pojedyncze działko Oerlikon kal. 20 mm na rufie, dwa wielkokalibrowe karabiny maszynowe Vickers kal. 12,7 mm na śródokręciu i dwóch zdwojonych karabinów maszynowych Lewis kal. 7,7 mm na kolumnowych podstawach na pokładzie za nadbudówką.
Przebieg służby.
Następnego dnia po przejęciu S-1, podczas prób morskich, w przedziale silnikowym okrętu wybuchł pożar. Podczas prób jego ugaszenia zginął na skutek zaczadzenia dowódca ścigacza, porucznik Sokołowski. Pozostali członkowie załogi zostali uratowani przez towarzyszące jednostki, zaś wypalony kadłub odholowany z powrotem do stoczni. Po odbudowie S-1 wszedł do służby w składzie 3 Flotylli MGB ("3rd MGB Flotilla"), stacjonującej w Fowey, 31 stycznia 1941 roku. Nowym dowódcą został porucznik Tadeusz Dąbrowski.
Wraz z pozostałymi ścigaczami flotylli S-1 pełnił służbę patrolową na kanale La Manche, osłaniając własne konwoje przybrzeżne przez atakami niemieckich "Schnellbootów" i poszukując analogicznych konwojów przeciwnika. Służba większości małych jednostek w wojnie przybrzeżnej jest słabo udokumentowana, wiadomo, że do akcji bojowych załogi S-1 doszło w lipcu 1943 roku, zaś w grudniu tegoż roku razem z S-2 przewoził dywersantów do okupowanej Francji. Mocno zużytą jednostkę wycofano z czynnej służby 21 lutego 1944 roku i odstawiono w Plymouth. 15 kwietnia tegoż roku został formalnie przeniesiony do drugiej rezerwy. Po zakończeniu wojny, w związku ze złym stanem technicznym okrętu, misja Marynarki Wojennej zrzekła się prawa własności ścigacza, który najprawdopodobniej został rozebrany na miejscu.

</doc>
<doc id="2180752" url="https://pl.wikipedia.org/wiki?curid=2180752" title="Paweł Czempiński">
Paweł Czempiński

Paweł Czempiński (Czenpiński) (1755-1793) – lekarz, zoolog, autor pierwszych podręczników szkolnych w języku polskim.
Życiorys.
Był pracownikiem Towarzystwa do Ksiąg Elementarnych, związany z Komisją Edukacji Narodowej, gdzie opracował pierwsze polskie podręczniki szkolne. Był inicjatorem oraz założycielem Warszawskiej Szkoły Anatomii i Chirurgii. Pisał również na tematy związane z górnictwem oraz hutnictwem.
Był członkiem konfederacji targowickiej, delegowanym przez nią do zasiadania w Towarzystwie do Ksiąg Elementarnych. Od 1769 roku związany z wolnomularstwem.
Dzieła.
Był autorem publikacji związanych z zoologią, głównie podręczników szkolnych, które opracował z innym polskim przyrodnikiem Janem Krzysztofem Klukiem:

</doc>
<doc id="2180755" url="https://pl.wikipedia.org/wiki?curid=2180755" title="ORP S-2">
ORP S-2

ORP S-2 (oznaczenia brytyjskie MA/SB 44, MGB 44) − polski ścigacz artyleryjski z okresu II wojny światowej, jeden z dwu okrętów typu "British Power Boat 63′" przejętych przez Marynarkę Wojenną w 1940 roku. W literaturze znany też pod nieoficjalną nazwą Wilczur. Polską banderę podniesiono na nim 19 lipca 1940 roku, jego pierwszym dowódcą był podporucznik Eugeniusz Wciślicki. Uczestniczył w licznych potyczkach z niemieckimi lekkimi siłami morskimi w rejonie kanału La Manche. Wycofany z linii 5 lipca 1944 roku z powodu zużycia, został najprawdopodobniej rozebrany po marcu 1947 roku.
Historia.
Bliźniacze ścigacze S-2 i S-3 zostały zaoferowane Kierownictwu Marynarki Wojennej w zamian za drugi ze ścigaczy torpedowych budowanych w Wielkiej Brytanii, pochodzących z przedwojennego zamówienia złożonego w stoczni J. Samuel White w Cowes (Polsce przekazano tylko pierwszy zamówiony okręt, ORP S-1). Noszące oznaczenia brytyjskie MA/SB (skrót od "Motor Anti/Submarine Boat") 44 oraz 45 okręty były budowane na zamówienie Szwecji w stoczni British Power Boat w Hythe pod oznaczeniami T 1 i T 2 i również przejęte po wybuchu wojny przez Royal Navy. Ich projektantem był twórca łodzi wyścigowych Hubert Scott-Paine i razem z czterema dalszymi kutrami budowanymi dla Norwegii przedstawiały typ określany jako ścigacz BPB 63′ (63-stopowy) trzeciej serii. Pierwotnie miały być ścigaczami torpedowymi, lecz Brytyjczycy zdecydowali wykorzystać je do celów przeciwpodwodnych i pozostawić na nich tylko lekkie uzbrojenie artyleryjskie oraz bomby głębinowe. Nie otrzymały jednak przewidzianych hydrolokatorów i ostatecznie przeklasyfikowano je na kutry artyleryjskie.
S-2 przekazano polskiej Marynarce Wojennej 28 czerwca 1940 roku, a przeszedł na jej własność na podstawie porozumienia z 10 lipca 1941 roku. Wcielono go do służby 19 lipca 1940 roku. Jego pierwszym dowódcą został mianowany 11 lipca podporucznik marynarki Eugeniusz Wciślicki. Od stycznia 1941 roku, po zmianie oznaczeń brytyjskich, nosił równoległe oznaczenie MGB 44 (od "Motor Gun Boat"). Według części literatury, ścigacz nosił także polską nazwę „Wilczur”. Nie była ona jednak oficjalna i nie wiadomo, czy w ogóle była szerzej używana. Spotykana jest też informacja o oznaczeniu MGB 204, ale brak jest jego potwierdzenia.
Opis konstrukcji.
S-2 był ścigaczem artyleryjskim o długości całkowitej 19,2 m, szerokości maksymalnej 5 m i średnim zanurzeniu 1,3 m. Wyporność standardowa wynosiła 24 tony angielskie (ts), pełna około 31 ts. Napęd stanowiły dwa lotnicze silniki benzynowe Rolls-Royce Merlin, o mocy 1100 KM każdy. Szybkość maksymalna na próbach wynosiła 40 węzłów, w służbie nie przekraczała 35 węzłów. Etatowa załoga składała się z dwóch oficerów oraz dziewięciu podoficerów i marynarzy.
W pierwotnej konfiguracji uzbrojenie ścigacza stanowiły: pojedyncze działko automatyczne Oerlikon kal. 20 mm na pokładzie rufowym oraz cztery karabiny maszynowe Lewis kal. 7,7 mm, umieszczone po dwa w wieżyczkach na śródokręciu, po bokach nadbudówki. Ponadto okręt mógł zabierać do dziesięciu bomb głębinowych (prawdopodobnie zamiast działka), w praktyce ich ilość ograniczono po wejściu do służby do czterech, a w sierpniu 1940 do dwóch.
Między październikiem 1941 a styczniem 1942 roku S-2 został przezbrojony. Pozostawiono działko Oerlikona na pokładzie rufowym, natomiast zdemontowano wieżyczki z karabinami maszynowymi. W zamian okręt otrzymał zdwojony wielkokalibrowy karabin maszynowy Vickers kal. 12,7 mm w wieżyczce typu Frazer-Nash, umieszczonej w osi symetrii kadłuba na nadbudówce, oraz dwa podwójne karabiny maszynowe Lewis kal. 7,7 mm na podstawach kolumnowych na burtach na wysokości stanowiska dowodzenia. Ponadto, dzięki wzmocnieniom pokładu rufowego, miał możliwość postawienia do 18 małych min morskich po 30 kg. Miny te, określane jako typ „R” były pływające, połączone linami o długości 33 m, tworzące zagrodę stawianą na kursie wrogich statków, tonącą po około godzinie.
Przebieg służby.
19 lipca 1940 roku S-2 wszedł w skład międzynarodowej 3. Flotylli MA/SB (od 1941: MGB) stacjonującej w Dartmouth a następnie w Fowey i Ramsgate. Wkrótce dołączył do niego bliźniaczy S-3, a następnie także S-1. Razem utworzyły III dywizjon Flotylli, dowodzony przez podporucznika Wciślickiego, nazywanego przez Anglików z uwagi na nazwisko "Captain Whisky". Do ich głównych zadań należały: osłona własnych konwojów przybrzeżnych na kanale La Manche, wypady ofensywne w kierunku wybrzeży okupowanych Belgii i Francji oraz patrolowanie brytyjskiego wybrzeża. Administracyjnie polskie ścigacze podlegały polskiemu komendantowi Komendy Morskiej „Południe” w Plymouth, taktycznie dowództwu brytyjskiemu.
Pierwszym sukcesem bojowym załogi S-2 było zestrzelenie niemieckiego bombowca He 111 27 sierpnia 1940 roku w Portsmouth. W nocy z 3 na 4 września S-2 i S-3, eskortujące konwój przybrzeżny, weszły na mieliznę North Goodwin, S-3 odniósł przy tym uszkodzenia i musiał być doholowany do Ramsgate przez bliźniaczą jednostkę. 23 września S-2 znajdował się składzie osłony pancernika „Revenge” podczas bombardowania Cherbourga. W pierwszej połowie marca 1941 roku na S-2 wymieniono jeden z silników. W nocy z 21 na 22 marca okręt wziął udział w krótkiej wymianie ognia pomiędzy brytyjskimi a niemieckimi ścigaczami. Od 10 czerwca do 26 września 1941 roku podporucznika Wciślickiego zastępował na stanowisku dowódcy okrętu podporucznik Maciej Bocheński, w tym czasie na okręcie wymieniono silniki, a we wrześniu skierowano na remont połączony z przezbrojeniem, który trwał do marca 1942 roku. W marcu, kwietniu i czerwcu 1942 roku S-2 wychodził na liczne patrole, w trakcie których między innymi stawiał miny.
Najbardziej znaną akcją S-2 była walka z sześcioma niemieckimi kutrami torpedowymi ("Schnellbootami") na kanale La Manche w nocy z 21 na 22 czerwca 1942 roku. S-2 i S-3 wyszły na patrol w rejon francuskiego wybrzeża, lecz S-3 musiał wkrótce zawrócić z powodu defektu silnika. S-2 kontynuował samotnie patrol, podczas którego 38 minut po północy został poinformowany przez radio o wykryciu sześciu jednostek przeciwnika. Ze strony niemieckiej w morze wyszły kutry: S 67, S 70, S 104 z 2. Flotylli i S 48, S 63, S 64, S 109 z 4. Flotylli, przygotowujące się do ataku na brytyjski konwój przybrzeżny (być może jeden zawrócił do bazy). Dowódca S-2 dostrzegł wrogie jednostki około 1.05 i w celu uzyskania zaskoczenia zajął pozycję między nimi a brzegiem francuskim. Polacy otworzyli następnie w ciemnościach ogień, wprowadzając chaos w szyku S-Bootów, które, tracąc atut zaskoczenia, zrezygnowały z akcji. Według polskich relacji, ścigacze niemieckie usiłowały otoczyć polski okręt i także ostrzeliwały się nawzajem. Po kilkuminutowym starciu i wyczerpaniu podręcznej amunicji polski ścigacz wycofał się, mając tylko jedno uszkodzenie burty od niemieckiego pocisku, który wybił dziurę, ale nie wybuchł. Przestrzeleniu uległa też antena. W drodze powrotnej spotkał cztery brytyjskie ścigacze wysłane na pomoc. Następnego dnia porucznik Wciślicki został oskarżony o złamanie otrzymanego przez radio o godzinie 23.10 rozkazu powrotu do bazy po awarii towarzyszącego ścigacza, co tłumaczył niezrozumieniem jego treści przez pomyłkę radiotelegrafisty przy rozszyfrowywaniu tekstu. Dowódca obszaru morskiego Dover admirał Bertram Ramsay oddalił zarzuty, widząc w postępowaniu Polaków nawiązanie do najlepszych tradycji Nelsona. Zakończone faktycznie bez strat po obu stronach starcie zostało w raportach bojowych uznane taktycznym zwycięstwem przy przewadze nieprzyjaciela, a porucznikowi Wciślickiemu przyniosło odznaczenie Krzyżem Srebrnym Virtuti Militari oraz Distinguished Service Cross. Kilku innych członków załogi także otrzymało odznaczenia. Prawdopodobnie od jednego do trzech niemieckich kutrów odniosły lekkie uszkodzenia, być może także od własnego ognia, lecz brak jest ich potwierdzenia.
W nocy z 5 na 6 lipca 1942 roku S-2, płynący na czele pięciu ścigaczy, starł się w kolejnej krótkiej potyczce w obronie przybrzeżnego konwoju z niemieckimi Schnellbootami. 7 sierpnia wraz z S-3 osłaniał atak brytyjskich ścigaczy torpedowych na niemiecki konwój pod Calais. Według raportów pobitewnych udziałem polskich okrętów stało się zatopienie jednego i uszkodzenie następnego ścigacza przeciwnika, lecz porównanie ich z udostępnionymi archiwami strony niemieckiej wskazuje, że najprawdopodobniej doniesienia o tych sukcesach były przesadzone. 22 września S-2 oraz dwie jednostki brytyjskie zostały ostrzelane przez myśliwce Luftwaffe. Polski ścigacz pozostawał w akcji przez kolejne miesiące wojny, między innymi w grudniu 1943 roku wraz z S-1 przewoził dywersantów do Francji. Ostatecznie został wycofany z powodu zużycia 5 lipca 1944 roku i odstawiony w Devonport. W marcu 1947 roku był oglądany przez komisję Misji Marynarki Wojennej, ale w związku ze złym stanem zrezygnowano z jego przejęcia. Potem został najprawdopodobniej rozebrany.
Dowódcami S-2 byli następujący oficerowie:

</doc>
<doc id="2180756" url="https://pl.wikipedia.org/wiki?curid=2180756" title="George Raby Riley">
George Raby Riley

George Raby Riley (ur. 23 lutego 1899, zm. w lipcu 1983) – angielski asów myśliwskich okresu I wojny światowej. Odniósł 13 zwycięstw powietrznych. Należał do zaszczytnego grona Balloon Buster.
George Raby Riley urodził się w dzielnicy Battersea w Londynie. Służbę w eskadrze No. 3 Squadron RAF rozpoczął 23 lutego 1918 roku.
Pierwsze z trzynastu zwycięstw powietrznych odniósł na samolocie Sopwith Camel (C1609) uszkadzając niemiecki samolot Albatros D.V w okolicach Havrincourt Wood. Pięć dni później razem z Douglas John Bellem zestrzelił dwumiejscowy samolot LVG.
W lipcu został przeniesiony do United States Army Air Service do 17th Aero Squadron. 8 kwietnia odniósł 3 zwycięstwo tym razem nad niemieckim balonem obserwacyjnym. 2 kwietnia Riley został ranny, do służby wrócił w końcu lipca 1918 roku. 8 sierpnia odniósł swoje piąte zwycięstwo uzyskując tytuł asa.
27 września w ciągu kilkunastu minut zestrzelił trzy niemieckie balony obserwacyjne, ostatni razem z kolegą z jednostki Williamem Henrym Maxtedem.
Ostatnie trzynaste zwycięstwo odniósł 28 września 1918 roku. Riley zestrzelił samolot Fokker D.VII.
Powojenne losy George’a R. Rileya nie są znane.

</doc>
<doc id="2180757" url="https://pl.wikipedia.org/wiki?curid=2180757" title="ORP S-3">
ORP S-3

ORP S-3 (oznaczenia brytyjskie MA/SB 45, MGB 45) − polski ścigacz artyleryjski z okresu II wojny światowej, jeden z dwóch okrętów typu "British Power Boat 63′" wydzierżawionych od Wielkiej Brytanii przez Marynarkę Wojenną w 1940 roku. W literaturze znany też pod nieoficjalną nazwą „Wyżeł”. Uczestniczył w licznych patrolach i kilku potyczkach z niemieckimi lekkimi siłami morskimi w rejonie kanału La Manche od sierpnia 1940 roku. Pozostawał w służbie do maja 1943 roku. Po wojnie przebudowany na jacht motorowy.
Historia.
Na początku 1939 roku Polska zamówiła w brytyjskiej stoczni J. Samuel White w Cowes dwa ścigacze torpedowe. Nie zdążyły jednak zostać zbudowane przed wybuchem II wojny światowej, po czym zamówienie zostało przejęte przez marynarkę brytyjską Royal Navy. Po zawarciu 18 listopada 1939 roku polsko-brytyjskiej umowy morskiej, Kierownictwo Marynarki Wojennej podjęło decyzję o ukończeniu zamówionych ścigaczy dla Marynarki Wojennej odtworzonej w Wielkiej Brytanii. Latem 1940 roku ustalono jednak, że Polska przejmie tylko jeden z zamówionych okrętów, S-1, natomiast Admiralicja brytyjska zaoferowała w zamian dwa mniejsze bliźniacze ścigacze, późniejsze S-2 i S-3. Według niektórych informacji przyczyną tego miało być uszkodzenie drugiego budowanego w Cowes ścigacza (MA/SB 47) przez lotnictwo.
Przekazane jednostki były budowane na zamówienie Szwecji w stoczni British Power Boat w Hythe pod oznaczeniami T 1 i T 2 i również przejęte po wybuchu wojny przez Royal Navy jako MA/SB 44 i 45. Ich projektantem był twórca łodzi wyścigowych Hubert Scott-Paine i razem z czterema dalszymi kutrami budowanymi dla Norwegii przedstawiały typ określany jako ścigacz BPB 63′ (63-stopowy) trzeciej serii. Pierwotnie miały być ścigaczami torpedowymi, lecz Brytyjczycy zdecydowali wykorzystać je do celów przeciwpodwodnych (MA/SB, "Motor Anti/Submarine Boat"), pozostawiając na nich tylko lekkie uzbrojenie artyleryjskie oraz bomby głębinowe. Nie wyposażono ich jednak w przewidziane hydrolokatory do poszukiwania okrętów podwodnych i w styczniu 1941 roku przeklasyfikowano je na kutry artyleryjskie (MGB, "Motor Gun Boat").
Ścigacz, oznaczony tymczasowo jako nr III, otrzymał ostatecznie w polskiej służbie oznaczenie S-3. Równolegle nosił oznaczenie brytyjskie MA/SB 45, a od stycznia 1941 roku, po zmianie systemu oznaczeń, MGB 45. Według części literatury ścigacz nosił także polską nazwę „Wyżeł”, lecz nie była ona oficjalna i nie wiadomo, czy w ogóle była szerzej używana. Spotykana jest też informacja o oznaczeniu MGB 205, ale brak jest jego potwierdzenia. 11 lipca 1940 roku wyznaczono dowódcę S-3, którym został podporucznik marynarki Andrzej Jaraczewski, a 28 lipca ścigacz wcielono do służby. W odróżnieniu od ścigaczy S-1 i S-2, S-3 nie przeszedł w późniejszym terminie na własność Marynarki Wojennej, a jedynie pozostał dzierżawiony.
Opis konstrukcji.
Długość całkowita okrętu wynosiła 19,2 m (63 stopy), szerokość 5 m, a średnie zanurzenie 1,3 m. Wyporność standardowa wynosiła 24 tony angielskie (ts), pełna około 31 ts. Napęd stanowiły dwa lotnicze silniki benzynowe Rolls-Royce Merlin, o mocy 1100 KM każdy. Prędkość maksymalna na próbach wynosiła 40 węzłów, w służbie nie przekraczała 35 węzłów. Etatowa załoga składała się z 11 osób, w tym dwóch oficerów oraz dziewięciu podoficerów i marynarzy.
W pierwotnej konfiguracji po ukończeniu uzbrojenie ścigacza stanowiło pojedyncze działko automatyczne Oerlikon kalibru 20 mm na pokładzie rufowym oraz cztery karabiny maszynowe Lewis kalibru 7,7 mm, umieszczone po dwa w wieżyczkach na śródokręciu, po bokach nadbudówki. Ponadto okręt miał początkowo zabierać do dziesięciu bomb głębinowych (prawdopodobnie zamiast działka), ale w chwili wejścia do służby ich liczbę ograniczono do czterech, a w sierpniu 1940 roku do dwóch.
Jesienią 1941 roku podczas remontu S-3 został przezbrojony. Pozostawiono działko Oerlikona na pokładzie rufowym, natomiast zdemontowano wieżyczki z karabinami maszynowymi. W zamian okręt otrzymał zdwojony wielkokalibrowy karabin maszynowy Vickers kal. 12,7 mm w wieżyczce typu Frazer-Nash, umieszczonej w osi symetrii kadłuba na nadbudówce, oraz dwa podwójne karabiny maszynowe Lewis kal. 7,7 mm na podstawach kolumnowych na burtach na wysokości stanowiska dowodzenia. Ponadto, dzięki wzmocnieniom pokładu rufowego, miał możliwość postawienia do 18 małych min morskich po 30 kg. Miny te, określane jako typ „R” były pływające, połączone linami o długości 33 m. Tworzyły zagrodę stawianą na kursie wrogich statków, tonącą po około godzinie.
Służba.
S-3, razem z bliźniaczym S-2, wszedł po przyjęciu do służby 28 lipca 1940 roku w skład 3. Flotylli MA/SB (od 1941 roku: MGB) stacjonującej w Dartmouth, a następnie Fowey. Do podstawowych zadań działających na kanale La Manche ścigaczy należała ochrona własnych konwojów przybrzeżnych i patrole ofensywne w kierunku wybrzeży okupowanej Francji. W 1940 roku, w związku z groźbą inwazji na Anglię, S-2 i S-3 były intensywnie wykorzystywane także do patroli rozpoznawczych. Wchodząc do akcji od 14 sierpnia, S-3 odbył w tym miesiącu siedem patroli. Między innymi dzięki dbałości o silniki przez polską załogę, do września miał najwięcej godzin w ruchu (150) spośród ścigaczy Flotylli od czasu jej powstania.
Przez kolejne niemal trzy lata S-3 działał na wodach przybrzeżnych, kilkakrotnie wchodząc w kontakt bojowy z przeciwnikiem. Ulegał jednak także stosunkowo licznym awariom i uszkodzeniom bojowym, poczynając od wejścia na mieliznę North Goodwin na wschód od Dover w nocy 3/4 września 1940 roku razem ze ścigaczem S-2. Oba ścigacze zostały unieruchomione na czas odpływu, przy czym S-3 uszkodził jeden z wałów napędowych i śrubę, i według części relacji musiał być odholowany do bazy. Z powodu naprawy uszkodzeń, nie brał udziału w osłonie bombardowania Cherbourga 23 września. 25 listopada 1940 roku za ścigaczem detonowała u wejścia do Fowey mina magnetyczna, powodując poważne uszkodzenia kadłuba, w tym złamanie stępki (według innych źródeł było to 25 października). Od zniszczenia okręt uratowała duża prędkość, utrzymywana po ucieczce przed ostrzałem przez niemiecki samolot kilka minut wcześniej, jednakże trzech członków załogi doznało potłuczeń. Do służby po remoncie S-3 powrócił dopiero w czerwcu 1941 roku. Już jednak 17 czerwca przy powrocie z patrolu wszedł we mgle z dużą prędkością ok. 35 węzłów na skały koło Falmouth, uszkadzając dziób. Remont trwał od 20 czerwca do grudnia 1941 roku. W czasie remontu ścigacz przezbrojono, dodając wielkokalibrowe karabiny maszynowe i miny.
16 stycznia 1942 roku wraz ze ścigaczem MGB 8 zaatakował w nocy niemiecki patrolowiec na redzie portu Boulogne. MGB 8 obrzucił patrolowiec bombą głębinową, a S-3 osłaniał go, ostrzeliwując niemiecki okręt z broni maszynowej, lecz od bliskich wybuchów doznał rozszczelnienia dziobu. Od 1 lutego do 17 kwietnia ponownie był remontowany. W nocy z 8 na 9 czerwca 1942 roku uczestniczył z dwoma ścigaczami w starciu z niemieckimi trawlerami koło Dunkierki. 21 czerwca 1942 roku wyszedł na patrol ze ścigaczem S-2, lecz musiał zawrócić z powodu awarii silnika i nie wziął udziału w starciu samotnego S-2 z sześcioma niemieckimi kutrami torpedowymi. W nocy 20/21 lipca oba polskie ścigacze zostały ostrzelane przez baterie nadbrzeżne w Dunkierce, bez strat.
7 sierpnia 1942 roku S-3 wziął udział w ataku na konwój niemiecki wraz z S-2, MGB 41 i działającymi osobno trzema ścigaczami torpedowymi. W jego trakcie polskie ścigacze walczyły z czterema niemieckimi kutrami torpedowymi, a S-3 osłaniał ścigacz S-2 z uszkodzonym napędem. Polskie ścigacze prawdopodobnie uszkodziły jeden niemiecki. 22 września S-3 i dwa brytyjskie ścigacze były atakowane przez trzy myśliwce Messerschmitt Bf 109, przy czym jeden samolot został prawdopodobnie zestrzelony lub uszkodzony; na S-3 nie było ofiar. W nocy 5/6 października 1942 roku S-3 z S-2 i trzema ścigaczami stawiały miny na kursie konwoju z Boulogne do Dunkierki, prawdopodobnie uszkadzając jednostki konwoju, co stwierdzono po ośmiu wybuchach. Podobny był przebieg wydarzeń w nocy 11/12 października, przy tym usłyszano jeden wybuch, a ścigacze były ostrzelane z brzegu.
Z uwagi na zużycie, S-3 został wycofany z polskiej służby 16 maja 1943 roku, a następnie zwrócony Brytyjczykom 20 maja 1943 roku w Dover. Mimo uszkodzeń spędził 251 dni w morzu, biorąc udział w 97 patrolach i operacjach, w tym pięciu potyczkach. Polska załoga obsadziła wkrótce wydzierżawiony od Royal Navy MGB 113, pod polskim oznaczeniem S-4.
Dawny S-3 został sprzedany w 1945 roku w ręce prywatne, został przebudowany na jacht motorowy „Freelance”, który istniał jeszcze w 2014 roku. W 1977 roku brał udział w paradzie z okazji 25-lecia panowania Elżbiety II; obecny wówczas na pokładzie był jego dawny dowódca Andrzej Jaraczewski. Wymieniono na nim w toku eksploatacji silniki na bardziej ekonomiczne.
Dowódcy.
W skład załogi wchodził m.in. jako oficer wachtowy ppor. mar. Tadeusz Lesisz (11 lipca – 9 grudnia 1940).

</doc>
<doc id="2180758" url="https://pl.wikipedia.org/wiki?curid=2180758" title="Dom profesorów ŚTZN">
Dom profesorów ŚTZN



</doc>
<doc id="2180759" url="https://pl.wikipedia.org/wiki?curid=2180759" title="Hare Raising Havoc">
Hare Raising Havoc

Hare Raising Havoc – komputerowa gra zręcznościowa wydana przez firmę Disney Software w 1991 roku na platformy MS-DOS i Amiga. Gra stanowi luźne nawiązanie do filmu produkcji Disneya z 1988 roku Kto wrobił królika Rogera?
Gra znana jest również pod tytułem "Roger Rabbit in Hare Raising Havoc". Do każdego egzemplarza gry dołączono egzemplarz gazety "ToonTown Times".
Fabuła.
Rogerowi zostaje powierzone zadanie zajęcia się niemowlakiem Hermanem pod nieobecność jego mamy. Niestety malec znika, a Roger musi czym prędzej go odnaleźć. Zadaniem gracza jest kierowanie poczynaniami królika, który w interakcji z obiektami w pomieszczeniach musi przedostawać się z jednego do drugiego (gdyż są one oczywiście zamknięte). Zasada opuszczania pomieszczeń przypominają metodę działania maszyn Rube Goldberga - proste czynności należy wykonać w dosyć zawiły, często pokręcony sposób. Całej zabawie towarzyszy upływający czas, który wymusza na grającym nieomalże bezbłędną znajomość przechodzenia przez kolejne pomieszczenia.

</doc>
<doc id="2180760" url="https://pl.wikipedia.org/wiki?curid=2180760" title="Osiedle Dębowe Tarasy">
Osiedle Dębowe Tarasy



</doc>
<doc id="2180761" url="https://pl.wikipedia.org/wiki?curid=2180761" title="ORP S-4">
ORP S-4

ORP S-4 (oznaczenia brytyjskie MGB 113, później MTB 432) − polski ścigacz artyleryjski z okresu II wojny światowej, należący do typu "British Power Boat 71'6" " przejęty przez Marynarkę Wojenną w 1943 roku, pozostający pod polską banderą do 1944 roku.
Historia.
Po odstawieniu do rezerwy i zwróceniu Brytyjczykom zużytego w działaniach ścigacza artyleryjskiego S-3, jego załoga została przeniesiona na będący w remoncie w stoczni w Twickenham większy ścigacz MGB 113, służący w Royal Navy od grudnia 1942 roku. Oficjalne przejęcie nowego okrętu nastąpiło 5 lipca 1943 roku, zaś pierwszym dowódcą został podporucznik Ludwik Antoszewicz. We wrześniu, po zakończeniu remontu i prób odbiorczych, ścigacz wszedł w skład 9. Flotylli MGB stacjonującej w Ramsgate.
Do listopada 1943 roku S-4 uczestniczył w wypadach zespołów ścigaczy w rejon wybrzeża okupowanej Francji, po czym powrócił do stoczni w celu wymiany silników. W tym czasie otrzymał nowe brytyjskie oznaczenie taktyczne MTB 432 (skrót od "Motor Torpedo Boat", chociaż nigdy nie zainstalowano na nim wyrzutni torpedowych), używane zamiennie z polskim S-4. Podczas patrolu w styczniu 1944 roku ścigacz wszedł na mieliznę, co spowodowało konieczność odstawienia go do kolejnego remontu. W jego trakcie zapadła decyzja o przekazaniu jednostki marynarce holenderskiej. Oficjalnie nastąpiło to 18 kwietnia 1944 roku.
W związku z wygasającymi działaniami na wodach przybrzeżnych po inwazji na Francję, także Holendrzy nie wprowadzili ścigacza do linii i we wrześniu 1944 roku zwrócili go Royal Navy. Wkrótce został przesunięty do rezerwy, zaś po zakończeniu wojny prawdopodobnie sprzedany w ręce prywatne.
Opis konstrukcji.
ORP S-4 był ścigaczem artyleryjskim o kadłubie długości całkowitej 21,87 m i szerokości maksymalnej 6,27 m. Wyporność standardowa wynosiła około 40 ton angielskich (ts), pełna około 50 ts. Napęd stanowiły trzy silniki Packard, o mocy 1350 shp każdy. Szybkość maksymalna na próbach wynosiła 40 węzłów.
Początkowe uzbrojenie składało się z pojedynczego działka kal. 40 mm (pom-pom) na dziobie, zdwojonego działka Oerlikon kal. 20 mm na pokładzie rufowym i czterech lekkie karabiny maszynowe Lewis kal. 7,7 mm w wieżyczkach na śródokręciu oraz bomb głębinowych.

</doc>
<doc id="2180763" url="https://pl.wikipedia.org/wiki?curid=2180763" title="Rahim Ademi">
Rahim Ademi

Rahim Ademi (ur. 30 stycznia 1954 w Karač k. Vučitrn) – generał brygady w Armii Republiki Chorwacji, pochodzenia albańskiego.
Życiorys.
Pochodzi z rodziny kosowskich Albańczyków. W 1976 ukończył studia w Akademii Wojskowej w Belgradzie. Po ukończeniu studiów otrzymał przydział do garnizonu w Rogoznicy k. Szybenika. W 1986 r. stanął przed sądem wojskowym w Sarajewie, oskarżony o prowadzenie działalności kontrrewolucyjnej w armii i wspieranie albańskiego separatyzmu. Po spędzeniu 18 miesięcy w więzieniu, w apelacji Najwyższy Trybunał Wojskowy uznał go za niewinnego i uwolnił od zarzutów. Po uwolnieniu służył w garnizonie w Sinju.
W 1990, kiedy rozpoczęła się wojna w Chorwacji, zdezerterował z armii jugosłowiańskiej i przyłączył się do tworzonej od podstaw armii chorwackiej. Oficjalnie w latach 1991–1992 był pracownikiem ministerstwa spraw wewnętrznych. 5 grudnia 1992 w stopniu brygadiera objął dowództwo nad oddziałami chorwackimi w rejonie Sinja. W 1993 został przeniesiony na stanowisko zastępcy dowódcy okręgu Gospić, ale po niepowodzeniu operacji Medak Pocket został zdymisjonowany.
Przeniesiony do Splitu, wyróżnił się w czasie "Operacji Burza" (Oluja), za co 23 września 1995 otrzymał awans na generała brygady. W Splicie stacjonował do lutego 1999 r., kiedy został przeniesiony do Zagrzebia, na stanowisko zastępcy głównego inspektora sił zbrojnych.
W 2001 r. Międzynarodowy Trybunał Karny dla byłej Jugosławii oskarżył Ademiego o popełnienie zbrodni ludobójstwa na Serbach chorwackich w czasie operacji Medak Pocket. W 2005 Trybunał przekazał sprawę Ademiego do rozpatrzenia przez chorwacki wymiar sprawiedliwości. Proces rozpoczął się 18 czerwca 2007 w Sądzie Okręgowym w Zagrzebiu. Ademi bronił się przed sądem twierdząc, że z powodu pochodzenia albańskiego został wybrany na kozła ofiarnego, tak aby uniknęli sprawiedliwości oficerowie chorwaccy, ponoszący pełną odpowiedzialność za przestępstwa z 1993 r. 29 maja 2008 Sąd Okręgowy w Zagrzebiu oczyścił Ademiego ze stawianych mu zarzutów, wyrok ten potwierdził 18 listopada 2009 Sąd Najwyższy Chorwacji.
W życiu prywatnym jest żonaty (żona Anita), ma dwoje dzieci (Valentina i Afrodita).

</doc>
<doc id="2180764" url="https://pl.wikipedia.org/wiki?curid=2180764" title="Nathalie Giannitrapani">
Nathalie Giannitrapani

Nathalie Giannitrapani, znana jako Nathalie, ur. 16 grudnia 1979 w Rzymie) – włoska piosenkarka muzyki pop.
Zwycięzca włoskiej 4 edycji X Factor.
Życiorys.
Urodziła się w Rzymie. Jej matka ma pochodzenie belgijskie wraz ojciec pochodzi z Tunezji. Do szkoły muzycznej zaczęła uczęszczać w wieku 13 lat. W wieku 15 lat zaczęła pisać własne piosenki.
Kariera muzyczna.
W 1998 roku zajęła trzecie miejsce w konkursie Aperto Spazio. W 2002 roku na Festival Fuoritempo otrzymała nagrodę "najlepsza piosenka". W tym samym roku założyła swój pierwszy zespół wraz z artystami Marco Parente, La Crus i Max Gazzè. Od 2003 do 2004 roku należała do nu metalowego zespołu Damage Done. W 2005 roku uczestniczyła w Biella Festival w którym zajęła drugie miejsce. Rok później była laureatką szóstej edycji MArteLive. W 2010 roku wzięła udział w X Factor.
X Factor.
W 2010 roku wzięła udział w 4 edycji X Factor. Umieszczono ją w kategorii +25 prowadzony przez Elio. W finałowym odcinku, 23 listopada 2010 została ogłoszona zwycięzcą 4 edycji. Wygrała 300 tys.€ i kontrakt z Sony Music.

</doc>
<doc id="2180765" url="https://pl.wikipedia.org/wiki?curid=2180765" title="Huta Baildon w Katowicach">
Huta Baildon w Katowicach



</doc>
<doc id="2180766" url="https://pl.wikipedia.org/wiki?curid=2180766" title="ORP S-5">
ORP S-5

ORP S-5 (oznaczenie brytyjskie MTB 424) − polski ścigacz torpedowo-artyleryjski z okresu II wojny światowej, jeden z sześciu bliźniaczych okrętów zbudowanych w stoczni J. Samuel White w Cowes i przejętych przez Polską Marynarkę Wojenną w drugiej połowie 1944 roku.
Historia.
W 1943 roku stocznia J. Samuel White w Cowes wyprodukowała serię sześciu silnie uzbrojonych ścigaczy torpedowo-artyleryjskich, których konstrukcja oparta była na zmodyfikowanym projekcie "Vosper 1943". Wszystkie zostały przekazane w dzierżawę Polskiej Marynarce Wojennej i oznaczone polskimi numerami S-5 do S-10 (równolegle używano brytyjskich oznaczeń MTB 424 do 429). Pierwszy z nich, S-5, został oficjalnie przejęty przez polską załogę 3 maja 1944.
W połowie 1944 roku działania w wojnie przybrzeżnej, toczonej na kanale La Manche, powoli wygasały. Wraz z wycofywaniem się Niemców z portów francuskiego wybrzeża malała liczba potencjalnych celów, zmniejszała się również aktywność "Schnellbootów". S-5 po zakończeniu szkolenia załogi został przydzielony do 8. Flotylli MTB w Dover, pierwszy patrol bojowy odbył 30 lipca 1944 roku. 17 sierpnia uczestniczył w krótkiej potyczce z niemieckimi ścigaczami, 29 sierpnia wraz z S-6 został ostrzelany przez artylerię nadbrzeżną. 13 września podczas patrolu uszkodził jeden wał napędowy i śrubę. Po powrocie do linii znów uczestniczył w patrolach we wschodniej części kanału La Manche.
Pod koniec 1944 roku podjęto decyzję o zdemontowaniu ze wszystkich sześciu polskich ścigaczy wyrzutni torped, dla odciążenia konstrukcji. S-5 przeszedł do Cowes 29 grudnia i pozostawał tam do kwietnia 1945 roku. Później nie uczestniczył już w działaniach bojowych, jego załoga brała udział w przejmowaniu poddających się w maju U-Bootów. 15 października 1945 roku został formalnie zwrócony Brytyjczykom.
Opis konstrukcji.
Polskie ścigacze torpedowo-artyleryjskie były okrętami o długości całkowitej 22,3 m i szerokości 5,5 m. Ich napęd stanowiły trzy silniki Sterling Admiral o mocy po 1200 shp każdy. Prędkość maksymalna na próbach wynosiła 40 węzłów.
Podstawowe uzbrojenie artyleryjskie ścigaczy stanowiło automatyczne działko 6-funtowe QF Mk IIA kal. 57 mm, z systemem automatycznego ładowania pocisków, o szybkostrzelności teoretycznej 40 strzałów na minutę. Uzupełniały je zdwojone działko Oerlikon kal. 20 mm i cztery lekkie karabiny maszynowe Lewis kal. 7,7 mm na dwóch podwójnych podstawach. Na śródokręciu zainstalowane były dwie wyrzutnie torpedowe kal. 457 mm.
Ciężkie silniki i uzbrojenie (działko 6-funtowe z podstawą ważyło 1,72 tony) powodowały odkształcenia konstrukcji kadłuba, co było przyczyną częstych awarii okrętów. W związku z tym na przełomie 1944 i 1945 roku podjęto decyzję o zdemontowaniu wyrzutni torpedowych. Poważniejsze prace nad wzmocnieniem konstrukcji zostały jednak zarzucone w związku z zakończeniem działań wojennych.

</doc>
<doc id="2180767" url="https://pl.wikipedia.org/wiki?curid=2180767" title="ORP S-6">
ORP S-6

ORP S-6 (oznaczenie brytyjskie MTB 425) − polski ścigacz torpedowo-artyleryjski z okresu II wojny światowej, jeden z sześciu bliźniaczych okrętów zbudowanych w stoczni J. Samuel White w Cowes i przejętych przez Polską Marynarkę Wojenną w drugiej połowie 1944 roku.
Historia.
W 1943 roku stocznia J. Samuel White w Cowes wyprodukowała serię sześciu ścigaczy silnie uzbrojonych ścigaczy torpedowo-artyleryjskich, których konstrukcja oparta była na zmodyfikowanym projekcie "Vosper 1943". Wszystkie zostały przekazane w dzierżawę Polskiej Marynarce Wojennej i oznaczone polskimi numerami S-5 do S-10 (równolegle używano brytyjskich oznaczeń MTB 424 do 429). Pierwszy z nich, S-5, został oficjalnie przejęty przez polską załogę 3 maja 1944. 10 lipca podniesiono biało-czerwona banderę na S-6
W połowie 1944 roku działania w wojnie przybrzeżnej, toczonej na kanale La Manche, powoli wygasały. Wraz z wycofywaniem się Niemców z portów francuskiego wybrzeża malała liczba potencjalnych celów, zmniejszała się również aktywność "Schnellbootów". W sierpniu S-6 po zakończeniu szkolenia załogi został przydzielony do 8. Flotylli MTB w Dover. 29 sierpnia wraz z S-5 został ostrzelany przez artylerię nadbrzeżną. 13 września musiał odholować bliźniaczy polski ścigacz do portu po tym, jak ten uszkodził układ napędowy podczas patrolu.
Pod koniec 1944 roku podjęto decyzję o zdemontowaniu ze wszystkich sześciu polskich ścigaczy wyrzutni torped, dla odciążenia konstrukcji. S-6 przeszedł do Cowes 29 grudnia i pozostawał tam do kwietnia 1945 roku. Później nie uczestniczył już w działaniach bojowych, jego załoga brała udział w przejmowaniu poddających się w maju U-Bootów. 11 października 1945 roku został formalnie zwrócony Brytyjczykom.
Opis konstrukcji.
Polskie ścigacze torpedowo-artyleryjskie były okrętami o długości całkowitej 22,3 m i szerokości 5,5 m. Ich napęd stanowiły trzy silniki Sterling Admiral o mocy po 1200 shp każdy. Prędkość maksymalna na próbach wynosiła 40 węzłów.
Podstawowe uzbrojenie artyleryjskie ścigaczy stanowiło automatyczne działko 6-funtowe QF Mk IIA kal. 57 mm, z systemem automatycznego ładowania pocisków, o szybkostrzelności teoretycznej 40 strzałów na minutę. Uzupełniały je zdwojone działko Oerlikon kal. 20 mm i cztery lekkie karabiny maszynowe Lewis kal. 7,7 mm na dwóch podwójnych podstawach. Na śródokręciu zainstalowane były dwie wyrzutnie torpedowe kal. 457 mm.
Ciężkie silniki i uzbrojenie (działko 6-funtowe z podstawą ważyło 1,72 tony) powodowały odkształcenia konstrukcji kadłuba, co było przyczyną częstych awarii okrętów. W związku z tym na przełomie 1944 i 1945 roku podjęto decyzję o zdemontowaniu wyrzutni torpedowych. Poważniejsze prace nad wzmocnieniem konstrukcji zostały jednak zarzucone w związku z zakończeniem działań wojennych.

</doc>
<doc id="2180769" url="https://pl.wikipedia.org/wiki?curid=2180769" title="Reprezentacja Norwegii na Mistrzostwach Europy w Wioślarstwie 2010">
Reprezentacja Norwegii na Mistrzostwach Europy w Wioślarstwie 2010

Reprezentacja Norwegii na Mistrzostwach Europy w Wioślarstwie 2010 liczyła 8 sportowców. Najlepszymi wynikami było 9. miejsce w jedynce wagi lekkiej i dwójce podwójnej wagi lekkiej mężczyzn.

</doc>
<doc id="2180770" url="https://pl.wikipedia.org/wiki?curid=2180770" title="Wetter (Hessen)">
Wetter (Hessen)

Wetter (Hessen) – miasto w zachodniej części Niemiec, w kraju związkowym Hesja, w rejencji Gießen w powiecie Marburg-Biedenkopf. 30 czerwca 2015 miasto zamieszkiwane było przez 8946 osób.
Geografia.
Wetter (Hessen) położone jest w obrębie pasma górskiego Burgwald, w dolinie rzeki Wetschaft (dorzecze Lahnu), w zachodniej części Hesji.
Miasto składa się z dziewięciu dzielnic: Amönau, Mellnau, Niederwetter, Oberndorf, Oberrosphe, Todenhausen, Treisbach, Unterrosphe, Warzenbach.
Komunikacja.
Miasto położone jest przy drodze krajowej B252 (Blomberg przez Korbach do Marburgu ). Ze względu na znaczne natężenie ruchu planowana jest budowa obwodnicy miasta. Wetter położone jest przy linii kolejowej Warburg - Magdeburg.
Współpraca.
Miejscowości partnerskie:

</doc>
<doc id="2180772" url="https://pl.wikipedia.org/wiki?curid=2180772" title="Kamil Bednarek">
Kamil Bednarek

Kamil Bednarek pseud. MaccaBraa (ur. 10 maja 1991 w Brzegu) – polski piosenkarz, autor tekstów i piosenek, wykonawca muzyki reggae.
W latach 2008–2012 wokalista formacji Star Guard Muffin, od 2012 lider zespołu sygnowanego jego nazwiskiem.
Kariera muzyczna.
W 2008 założył z przyjaciółmi zespół Star Guard Muffin. Pierwszy koncert zagrali w rodzinnym Brzegu, poprzedzając występ EastWest Rockers. Po kilku wygranych przeglądach muzycznych, w 2009 wydali debiutancki minialbum pt. "Ziemia Obiecana", na którym umieścili autorski materiał.
W 2010 wziął udział w trzeciej edycji programu TVN "Mam talent!". Na castingu jurorskim zaprezentował piosenkę Kurta Nilsena „I” i jednogłośnie przeszedł do kolejnego etapu, w którym zaśpiewał „Tears in Heaven” Erica Claptona. Głosami telewidzów awansował do finału, w którym zaśpiewał utwór Boba Marleya „Is This Love” i zajął drugie miejsce. 19 listopada wydał debiutancki album studyjny pt. "Szanuj", który nagrał z zespołem Star Guard Muffin. Płyta trafiła na szczyt listy bestsellerów płytowych OLiS oraz zdobyła multiplatynowy status.
W kwietniu 2011 wyjechał z zespołem na Jamajkę, gdzie w studiu Tuff Gong w Kingston nagrał minialbum pt. "Jamaican Trip", który wydał 24 czerwca. Latem wystąpił z zespołem na XLVIII Krajowym Festiwalu Piosenki Polskiej w Opolu, na którym zaprezentował przebój Marka Grechuty „Dni, których nie znamy”. Jesienią przeszedł zabieg wycięcia polipa, umiejscowionego na strunie głosowej.
Na początku 2012 uczestniczył w programie telewizyjnym TVP2 "Bitwa na głosy", w którym objął funkcję przewodniczącego szesnastoosobowej grupy wokalistów z Brzegu. Z drużyną dotarł do finału, w którym zwyciężyli. W marcu podjął decyzję o zawieszeniu działalności zespołu Star Guard Muffin, tłumacząc fakt odejściem ze składu Kuby Wojciechowskiego i Szymona Chudego. Kontynuował działalność artystyczną z udziałem zespołu Bednarek. W czerwcu wspólnie wystąpili w koncercie "Szalone lata 60!" W ramach XLIX Krajowym Festiwalu Piosenki Polskiej w Opolu, śpiewając utwór „Wszystko mi mówi, że mnie ktoś pokochał” z repertuaru Skaldów. 28 listopada wydał pierwszy solowy album studyjny pt. "Jestem…", promowany m.in. przez single „Cisza” i „Chodź ucieknijmy...”, który trafił na 1. miejsce listy OLiS i uzyskał status diamentowej płyty.
29 maja 2015 wydał drugi solowy album studyjny pt. "Oddycham", który nagrał z zespołem Bednarek. Wydawnictwo promował singlami „Chwile jak te”, „Sailing”, „Euforia” oraz „List”. Płyta osiągnęła status platynowej.
W styczniu 2017 wydał utwór „Talizman”, który nagrał z gościnnym udziałem Matheo. Zdobył cztery nominacje do Eska Music Awards 2017, ostatecznie zgarniając statuetkę w kategorii „artysta roku”. W maju wydał utwór „Poczuj luz”, będący drugim singlem zwiastującym jego kolejną płytę. 27 lipca zagrał koncert w amfiteatrze w Kołobrzegu wraz z zespołem Enej. 17 listopada zaprezentował utwór „Jak długo jeszcze”, do którego zrealizował teledysk z gościnnym udziałem Natalii Szroeder. Wideoklip w ciągu kilku dni po premierze przekroczył milion wyświetleń w serwisie YouTube. 1 grudnia wydał album pt. "Talizman", który w styczniu 2018 osiągnął status złotej płyty.
W 2019 był jednym z trenerów dziesiątej edycji programu rozrywkowego TVP2 "The Voice of Poland". W kwietniu 2021 Eska TV wyemitowała dwuodcinkowy program "Dubaj według Bednarka". W sierpniu 2021 odbyła się premiera singla Beaty Kozidrak „Biegiem” z gościnnym udziałem Bednarka. 

</doc>
<doc id="2180773" url="https://pl.wikipedia.org/wiki?curid=2180773" title="Medal Orderu „Za Zasługi dla Litwy”">
Medal Orderu „Za Zasługi dla Litwy”

Medal Orderu „Za Zasługi dla Litwy” (lit. "Ordino „Už nuopelnus Lietuvai“ medalis") – jedno z najnowszych odznaczeń litewskich ustanowione wraz z Orderem „Za Zasługi dla Litwy” w 2002 jako wyróżnienie dla osób, które zasłużyły się dla Państwa Litewskiego.
Opis odznaki.
Odznaką Medalu Orderu „Za Zasługi dla Litwy” jest okrągły medal ze srebra z wyobrażeniem Orderu „Za Zasługi dla Litwy” na promienistym tle. Na rewersie medalu znajduje się łacińska inskrypcja PRO/LITUANIA "(Dla Litwy)" i data „2002”, a pod nią dwie gałązki laurowe. Medal zawieszany jest na klamrze umocowanej na wstążce ze szkarłatnej mory z bordiurą w kolorach narodowych Litwy. Szerokość wstążki 32 mm. Na baretce umieszcza się srebrzone okucie w kształcie trójliścia, w celu odróżnienia od baretki Krzyża Kawalerskego Orderu „Za Zasługi dla Litwy”.

</doc>
<doc id="2180777" url="https://pl.wikipedia.org/wiki?curid=2180777" title="Kamienica Findeisena">
Kamienica Findeisena



</doc>
<doc id="2180778" url="https://pl.wikipedia.org/wiki?curid=2180778" title="Karczma Śląska w Katowicach">
Karczma Śląska w Katowicach



</doc>
<doc id="2180779" url="https://pl.wikipedia.org/wiki?curid=2180779" title="Medaliści mistrzostw Polski seniorów w biegu na 5000 metrów">
Medaliści mistrzostw Polski seniorów w biegu na 5000 metrów

Medaliści mistrzostw Polski seniorów w biegu na 5000 metrów – zdobywcy medali seniorskich mistrzostw Polski w konkurencji biegu na 5000 metrów.
Bieg na 5000 m mężczyzn jest rozgrywany na mistrzostwach kraju od ich pierwszej edycji, która miała miejsce w lipcu 1920 roku we Lwowie. Pierwszym w historii mistrzem Polski został zawodnik Czarnych Lwów Witold Wondrausch, który uzyskał wynik 18:12,8 s. Uzyskany przez niego wynik był gorszy od ustalonego przez Polski Związek Lekkiej Atletyki minimum uprawniającego do startu w igrzyskach olimpijskich w Antwerpii, w związku z czym nie został wówczas uznany mistrzem kraju (tytuł ten przyznawano w 1920 tylko zawodnikom, którzy osiągnęli wyniki lepsze od minimum olimpijskiego). Mimo to według obecnych zasad PZLA wszyscy zwycięzcy mistrzostw z 1920 noszą tytuły ówczesnych mistrzów Polski.
Najbardziej utytułowanym zawodnikiem wśród startujących w mistrzostwach Polski jest Jerzy Kowol, który zdobył najwięcej medali krajowego czempionatu (osiem, w tym cztery złote). Więcej złotych medali od niego (po pięć) wywalczyli Zdzisław Krzyszkowiak, Józef Noji i Krystian Zalewski.
Aktualny rekord mistrzostw Polski seniorów w biegu na 5000 metrów wynosi 13:36,5 i został ustanowiony przez Jerzego Kowola podczas mistrzostw w 1977 w Bydgoszczy.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 147 biegaczy. Najwięcej medali – 8 – wywalczył Jerzy Kowol, a najwięcej złotych (po 5) Zdzisław Krzyszkowiak, Józef Noji i Krystian Zalewski. W tabeli kolorem wyróżniono zawodników, którzy wciąż są czynnymi lekkoatletami.

</doc>
<doc id="2180780" url="https://pl.wikipedia.org/wiki?curid=2180780" title="CA Liberal Argentino">
CA Liberal Argentino

Club Atlético Liberal Argentino – argentyński klub piłkarski z siedzibą w mieście Buenos Aires.
Historia.
Klub "Club Atlético Liberal Argentino" założony został w 1906 roku. W 1911 roku wielu piłkarzy klubu Club Almagro przeniosło się do klubu "Liberal Argentino" – w 1916 wrócili z powrotem do "Almagro". W 1923 roku klub awansował do pierwszej ligi mistrzostw organizowanych przez federację piłkarską Asociación Amateurs de Football. W pierwszoligowym debiucie w 1924 roku "Liberal Argentino" zajął 20. miejsce.
W 1925 klub zajął 11. miejsce, a w 1926 23 miejsce. W 1927 doszło do połączenia konkurencyjnych federacji piłkarskich – w połączonej lidze "Liberal Argentino" zajął 22 miejsce. W 1928 klub zajął 34 miejsce i spadł z ligi.
W 1931 roku "Liberal Argentino" awansował do pierwszej ligi amatorskiej organizowanej przez uznawaną przez FIFA federację Asociación Argentina de Football. Równolegle rozgrywki ligi zawodowej prowadziła wówczas federacja Liga Argentina de Football.
W 1932 roku "Liberal Argentino" zajął 11. miejsce, w 1933 8. miejsce, a w 1934 20. miejsce. W 1935 konkurencyjne federacje piłkarskie połączyły się, tworząc nową federację Asociación del Football Argentino, a oficjalną pierwszą ligą została liga zawodowa. Ponieważ "Liberal Argentino" pozostał w dotychczasowej lidze amatorskiej, przestał być klubem pierwszoligowym.
"Liberal Argentino" spędził w pierwszej lidze 8 sezonów, w trakcie których rozegrał 213 meczów, wygrywając 60, remisując 49, przegrywając 104 i uzyskując 169 punktów. Klub zdobył 220 bramek i stracił 335 bramek.
Klub "Liberal Argentino" rozwiązany został w latach 30.

</doc>
<doc id="2180781" url="https://pl.wikipedia.org/wiki?curid=2180781" title="Izba Śląska w Katowicach">
Izba Śląska w Katowicach



</doc>
<doc id="2180785" url="https://pl.wikipedia.org/wiki?curid=2180785" title="Dirty Money">
Dirty Money

Dirty Money – czwarty studyjny album amerykańskiego zespołu hip-hopowego UGK. Został wydany 13 listopada 2001 roku.

</doc>
<doc id="2180787" url="https://pl.wikipedia.org/wiki?curid=2180787" title="Karin Huttary">
Karin Huttary

Karin Huttary (ur. 23 maja 1977 w Innsbrucku) – austriacka narciarka, specjalistka narciarstwa dowolnego. Jej największym sukcesem jest złoty medal w skicrossie wywalczony na mistrzostwach świata w Ruka. Ponadto zdobyła srebrny medal w tej samej konkurencji na mistrzostwach świata w Inawashiro. Zajęła także 4. miejsce w skicrossie na igrzyskach olimpijskich w Vancouver. Najlepsze wyniki w Pucharze Świata osiągnęła w sezonie 2005/2006, kiedy to zajęła drugie miejsce zarówno w klasyfikacji generalnej, jak i w klasyfikacji skicrossu. W sezonie 2004/2005 była trzecia w klasyfikacji generalnej i druga w klasyfikacji skicrossu.

</doc>
<doc id="2180789" url="https://pl.wikipedia.org/wiki?curid=2180789" title="Andrzej Batory (starszy)">
Andrzej Batory (starszy)



</doc>
<doc id="2180791" url="https://pl.wikipedia.org/wiki?curid=2180791" title="ORP S-7">
ORP S-7

ORP S-7 (oznaczenie brytyjskie MTB 426) − polski ścigacz torpedowo-artyleryjski z okresu II wojny światowej, jeden z sześciu bliźniaczych okrętów zbudowanych w stoczni J. Samuel White w Cowes i przejętych przez Polską Marynarkę Wojenną w drugiej połowie 1944 roku.
Historia.
W 1943 roku stocznia J. Samuel White w Cowes wyprodukowała serię sześciu ścigaczy silnie uzbrojonych ścigaczy torpedowo-artyleryjskich, których konstrukcja oparta była na zmodyfikowanym projekcie "Vosper 1943". Wszystkie zostały przekazane w dzierżawę Polskiej Marynarce Wojennej i oznaczone polskimi numerami S-5 do S-10 (równolegle używano brytyjskich oznaczeń MTB 424 do 429). Pierwszy z nich, S-5, został oficjalnie przejęty przez polską załogę 3 maja 1944. 30 lipca podniesiono biało-czerwoną banderę na S-7.
W połowie 1944 roku działania w wojnie przybrzeżnej, toczonej na kanale La Manche, powoli wygasały. Wraz z wycofywaniem się Niemców z portów francuskiego wybrzeża malała liczba potencjalnych celów, zmniejszała się również aktywność "Schnellbootów". We wrześniu S-7 po zakończeniu szkolenia załogi został przydzielony do 8. Flotylli MTB w Dover. Na pierwszy patrol wyszedł 18 września.
Pod koniec 1944 roku podjęto decyzję o zdemontowaniu ze wszystkich sześciu polskich ścigaczy wyrzutni torped, dla odciążenia konstrukcji. S-7 przeszedł do Cowes 29 grudnia i pozostawał tam do kwietnia 1945 roku. Później nie uczestniczył już w działaniach bojowych, jego załoga brała udział w przejmowaniu poddających się w maju U-Bootów. 15 października 1945 roku został formalnie zwrócony Brytyjczykom.
Opis konstrukcji.
Polskie ścigacze torpedowo-artyleryjskie były okrętami o długości całkowitej 22,3 m i szerokości 5,5 m. Ich napęd stanowiły trzy silniki Sterling Admiral o mocy po 1200 shp każdy. Prędkość maksymalna na próbach wynosiła 40 węzłów.
Podstawowe uzbrojenie artyleryjskie ścigaczy stanowiło automatyczne działko 6-funtowe QF Mk IIA kal. 57 mm, z systemem automatycznego ładowania pocisków, o szybkostrzelności teoretycznej 40 strzałów na minutę. Uzupełniały je zdwojone działko Oerlikon kal. 20 mm i cztery lekkie karabiny maszynowe Lewis kal. 7,7 mm na dwóch podwójnych podstawach. Na śródokręciu zainstalowane były dwie wyrzutnie torpedowe kal. 457 mm.
Ciężkie silniki i uzbrojenie (działko 6-funtowe z podstawą ważyło 1,72 tony) powodowały odkształcenia konstrukcji kadłuba, co było przyczyną częstych awarii okrętów. W związku z tym na przełomie 1944 i 1945 roku podjęto decyzję o zdemontowaniu wyrzutni torpedowych. Poważniejsze prace nad wzmocnieniem konstrukcji zostały jednak zarzucone w związku z zakończeniem działań wojennych.

</doc>
<doc id="2180792" url="https://pl.wikipedia.org/wiki?curid=2180792" title="ORP S-8">
ORP S-8

ORP S-8 (oznaczenie brytyjskie MTB 427) − polski ścigacz torpedowo-artyleryjski z okresu II wojny światowej, jeden z sześciu bliźniaczych okrętów zbudowanych w stoczni J. Samuel White w Cowes i przejętych przez Polską Marynarkę Wojenną w drugiej połowie 1944 roku.
Historia.
W 1943 roku stocznia J. Samuel White w Cowes wyprodukowała serię sześciu ścigaczy silnie uzbrojonych ścigaczy torpedowo-artyleryjskich, których konstrukcja oparta była na zmodyfikowanym projekcie "Vosper 1943". Wszystkie zostały przekazane w dzierżawę Polskiej Marynarce Wojennej i oznaczone polskimi numerami S-5 do S-10 (równolegle używano brytyjskich oznaczeń MTB 424 do 429). Pierwszy z nich, S-5, został oficjalnie przejęty przez polską załogę 3 maja 1944. 19 września podniesiono biało-czerwoną banderę na S-8.
W połowie 1944 roku działania w wojnie przybrzeżnej, toczonej na kanale La Manche, powoli wygasały. Wraz z wycofywaniem się Niemców z portów francuskiego wybrzeża malała liczba potencjalnych celów, zmniejszała się również aktywność "Schnellbootów". 17 listopada S-8 po zakończeniu szkolenia załogi został przydzielony do 8. Flotylli MTB w Dover.
Pod koniec 1944 roku podjęto decyzję o zdemontowaniu ze wszystkich sześciu polskich ścigaczy wyrzutni torped, dla odciążenia konstrukcji. S-8 przeszedł do Cowes 29 grudnia (nie uczestnicząc wcześniej w żadnym patrolu bojowym) i pozostawał tam do kwietnia 1945 roku. Później nie uczestniczył już w działaniach bojowych, jego załoga brała udział w przejmowaniu poddających się w maju U-Bootów. 15 października 1945 roku został formalnie zwrócony Brytyjczykom.
Opis konstrukcji.
Polskie ścigacze torpedowo-artyleryjskie były okrętami o długości całkowitej 22,3 m i szerokości 5,5 m. Ich napęd stanowiły trzy silniki Sterling Admiral o mocy po 1200 shp każdy. Prędkość maksymalna na próbach wynosiła 40 węzłów.
Podstawowe uzbrojenie artyleryjskie ścigaczy stanowiło automatyczne działko 6-funtowe QF Mk IIA kal. 57 mm, z systemem automatycznego ładowania pocisków, o szybkostrzelności teoretycznej 40 strzałów na minutę. Uzupełniały je zdwojone działko Oerlikon kal. 20 mm i cztery lekkie karabiny maszynowe Lewis kal. 7,7 mm na dwóch podwójnych podstawach. Na śródokręciu zainstalowane były dwie wyrzutnie torpedowe kal. 457 mm.
Ciężkie silniki i uzbrojenie (działko 6-funtowe z podstawą ważyło 1,72 tony) powodowały odkształcenia konstrukcji kadłuba, co było przyczyną częstych awarii okrętów. W związku z tym na przełomie 1944 i 1945 roku podjęto decyzję o zdemontowaniu wyrzutni torpedowych. Poważniejsze prace nad wzmocnieniem konstrukcji zostały jednak zarzucone w związku z zakończeniem działań wojennych.

</doc>
<doc id="2180795" url="https://pl.wikipedia.org/wiki?curid=2180795" title="Westland Wessex">
Westland Wessex

Westland Wessex – brytyjski wielozadaniowy śmigłowiec wojskowy, będący produkowaną na licencji przez Westland Aircraft (później Westland Helicopters) odmianą śmigłowca Sikorsky S-58. Śmigłowiec produkowano w kilku wariantach, przeznaczonych m.in. do zwalczania okrętów podwodnych, transportu żołnierzy oraz zadań poszukiwawczo-ratunkowych. Następca śmigłowca Westland Whirlwind.
Pierwszy lot śmigłowca Wessex odbył się 20 czerwca 1958 roku, a w 1961 roku do Royal Navy trafiły pierwsze jego egzemplarze. Trzy lata później śmigłowce Wessex znalazły się również na wyposażeniu Royal Air Force. Poza Wielką Brytanią, śmigłowce służyły w Royal Australian Navy, a także siłach zbrojnych Brunei, Ghany, Iraku oraz Urugwaju.

</doc>
<doc id="2180796" url="https://pl.wikipedia.org/wiki?curid=2180796" title="ORP S-9">
ORP S-9

ORP S-9 (oznaczenie brytyjskie MTB 428) − polski ścigacz torpedowo-artyleryjski z okresu II wojny światowej, jeden z sześciu bliźniaczych okrętów zbudowanych w stoczni J. Samuel White w Cowes i przejętych przez Polską Marynarkę Wojenną w drugiej połowie 1944 roku.
Historia.
W 1943 roku stocznia J. Samuel White w Cowes wyprodukowała serię sześciu ścigaczy silnie uzbrojonych ścigaczy torpedowo-artyleryjskich, których konstrukcja oparta była na zmodyfikowanym projekcie "Vosper 1943". Wszystkie zostały przekazane w dzierżawę Polskiej Marynarce Wojennej i oznaczone polskimi numerami S-5 do S-10 (równolegle używano brytyjskich oznaczeń MTB 424 do 429). Pierwszy z nich, S-5, został oficjalnie przejęty przez polską załogę 3 maja 1944. 26 października podniesiono biało-czerwoną banderę na S-9.
W połowie 1944 roku działania w wojnie przybrzeżnej, toczonej na kanale La Manche, powoli wygasały. Wraz z wycofywaniem się Niemców z portów francuskiego wybrzeża malała liczba potencjalnych celów, zmniejszała się również aktywność "Schnellbootów". Pod koniec 1944 roku podjęto decyzję o zdemontowaniu ze wszystkich sześciu polskich ścigaczy wyrzutni torped, dla odciążenia konstrukcji. S-9 prosto po ukończeniu szkolenia załogi w styczniu 1945 roku przeszedł do Cowes (nie uczestnicząc wcześniej w żadnym patrolu bojowym) i pozostawał tam do kwietnia 1945 roku. Później nie uczestniczył już w działaniach bojowych, jego załoga brała udział w przejmowaniu poddających się w maju U-Bootów. 15 października 1945 roku został formalnie zwrócony Brytyjczykom.
Opis konstrukcji.
Polskie ścigacze torpedowo-artyleryjskie były okrętami o długości całkowitej 22,3 m i szerokości 5,5 m. Ich napęd stanowiły trzy silniki Sterling Admiral o mocy po 1200 shp każdy. Prędkość maksymalna na próbach wynosiła 40 węzłów.
Podstawowe uzbrojenie artyleryjskie ścigaczy stanowiło automatyczne działko 6-funtowe QF Mk IIA kal. 57 mm, z systemem automatycznego ładowania pocisków, o szybkostrzelności teoretycznej 40 strzałów na minutę. Uzupełniały je zdwojone działko Oerlikon kal. 20 mm i cztery lekkie karabiny maszynowe Lewis kal. 7,7 mm na dwóch podwójnych podstawach. Na śródokręciu zainstalowane były dwie wyrzutnie torpedowe kal. 457 mm.
Ciężkie silniki i uzbrojenie (działko 6-funtowe z podstawą ważyło 1,72 tony) powodowały odkształcenia konstrukcji kadłuba, co było przyczyną częstych awarii okrętów. W związku z tym na przełomie 1944 i 1945 roku podjęto decyzję o zdemontowaniu wyrzutni torpedowych. Poważniejsze prace nad wzmocnieniem konstrukcji zostały jednak zarzucone w związku z zakończeniem działań wojennych.

</doc>
<doc id="2180798" url="https://pl.wikipedia.org/wiki?curid=2180798" title="Schoppinitz">
Schoppinitz



</doc>
<doc id="2180800" url="https://pl.wikipedia.org/wiki?curid=2180800" title="ORP S-10">
ORP S-10

ORP S-10 (oznaczenie brytyjskie MTB 429) − polski ścigacz torpedowo-artyleryjski z okresu II wojny światowej, jeden z sześciu bliźniaczych okrętów zbudowanych w stoczni J. Samuel White w Cowes i przejętych przez Polską Marynarkę Wojenną w drugiej połowie 1944 roku.
Historia.
W 1943 roku stocznia J. Samuel White w Cowes wyprodukowała serię sześciu silnie uzbrojonych ścigaczy torpedowo-artyleryjskich, których konstrukcja oparta była na zmodyfikowanym projekcie "Vosper 1943". Wszystkie zostały przekazane w dzierżawę Polskiej Marynarce Wojennej i oznaczone polskimi numerami S-5 do S-10 (równolegle używano brytyjskich oznaczeń MTB 424 do 429). Pierwszy z nich, S-5, został oficjalnie przejęty przez polską załogę 3 maja 1944. 31 października podniesiono biało-czerwoną banderę na S-10.
W połowie 1944 roku działania w wojnie przybrzeżnej, toczonej na kanale La Manche, powoli wygasały. Wraz z wycofywaniem się Niemców z portów francuskiego wybrzeża malała liczba potencjalnych celów, zmniejszała się również aktywność "Schnellbootów". Pod koniec tego roku podjęto decyzję o zdemontowaniu ze wszystkich sześciu polskich ścigaczy wyrzutni torped, dla odciążenia konstrukcji. S-10 prosto po ukończeniu szkolenia załogi przeszedł do Cowes 29 grudnia 1944 roku (nie uczestnicząc wcześniej w żadnym patrolu bojowym) i pozostawał tam do kwietnia 1945 roku. Później także nie uczestniczył już w działaniach bojowych, jego załoga brała udział w przejmowaniu poddających się w maju U-Bootów. 15 października 1945 roku został formalnie zwrócony Brytyjczykom.
Opis konstrukcji.
Polskie ścigacze torpedowo-artyleryjskie były okrętami o długości całkowitej 22,3 m i szerokości 5,5 m. Ich napęd stanowiły trzy silniki Sterling Admiral o mocy po 1200 shp każdy. Prędkość maksymalna na próbach wynosiła 40 węzłów.
Podstawowe uzbrojenie artyleryjskie ścigaczy stanowiło automatyczne działko 6-funtowe QF Mk IIA kal. 57 mm, z systemem automatycznego ładowania pocisków, o szybkostrzelności teoretycznej 40 strzałów na minutę. Uzupełniały je zdwojone działko Oerlikon kal. 20 mm i cztery lekkie karabiny maszynowe Lewis kal. 7,7 mm na dwóch podwójnych podstawach. Na śródokręciu zainstalowane były dwie wyrzutnie torpedowe kal. 457 mm.
Ciężkie silniki i uzbrojenie (działko 6-funtowe z podstawą ważyło 1,72 tony) powodowały odkształcenia konstrukcji kadłuba, co było przyczyną częstych awarii okrętów. W związku z tym na przełomie 1944 i 1945 roku podjęto decyzję o zdemontowaniu wyrzutni torpedowych. Poważniejsze prace nad wzmocnieniem konstrukcji zostały jednak zarzucone w związku z zakończeniem działań wojennych.

</doc>
<doc id="2180803" url="https://pl.wikipedia.org/wiki?curid=2180803" title="Departament płocki (Księstwo Warszawskie)">
Departament płocki (Księstwo Warszawskie)

Departament płocki – jednostka administracyjna Księstwa Warszawskiego ze stolicą w Płocku utworzona na podstawie art. 64 konstytucji z dotychczasowego departamentu płockiego Prus Nowowschodnich. 19 grudnia 1807 r. dokonano podziału departamentu na powiaty i zgromadzenia gminne. Po kongresie wiedeńskim został przekształcony w województwo płockie Królestwa Polskiego.

</doc>
<doc id="2180804" url="https://pl.wikipedia.org/wiki?curid=2180804" title="Isuzu 117 Coupé">
Isuzu 117 Coupé

Isuzu 117 Coupé – samochód sportowy produkowany przez japońską firmę Isuzu w latach 1968–1981. Dostępny jako 2-drzwiowe coupé. Do napędu używano silników R4. Moc przenoszona była na oś tylną poprzez 4- lub 5-biegową manualną bądź 3-biegową automatyczną skrzynię biegów. Następcą został model Piazza.

</doc>
<doc id="2180806" url="https://pl.wikipedia.org/wiki?curid=2180806" title="Linia kolejowa Praha – Kolín">
Linia kolejowa Praha – Kolín

Linia kolejowa Praha – Kolín rozpoczyna swój bieg w Pradze, natomiast jej koniec umiejscowiony jest na stacji Kolín.

</doc>
<doc id="2180807" url="https://pl.wikipedia.org/wiki?curid=2180807" title="Bimbrownicy">
Bimbrownicy

Bimbrownicy! (tyt. oryg. "Самогонщики!") – radziecki krótkometrażowy film fabularny z 1961 roku, w reżyserii Leonida Gajdaja.
Opis fabuły.
Bohaterami filmu są trzej przyjaciele, znani z filmów Gajdaja o Szuriku. Tym razem Trus, Bałbes i Bywałyj w małym domku myśliwskim pędzą bimber. Na półkach domku rośnie bateria pełnych butelek, a po zakończeniu pracy "producenci" postanawiają dokonać degustacji. Pozostawiony na chwilę sam w domu ich pies o imieniu Barbos, demoluje "urobek" bimbrowników. W obawie przed zemstą ucieka z domu, porywając część instalacji. Trzej bimbrownicy udają się za nim w pogoń na nartach. Pogoń kończy się w milicyjnej furgonetce.

</doc>
<doc id="2180808" url="https://pl.wikipedia.org/wiki?curid=2180808" title="Park Olimpijski w Katowicach">
Park Olimpijski w Katowicach



</doc>
<doc id="2180810" url="https://pl.wikipedia.org/wiki?curid=2180810" title="Reakcja Schotten-Baumanna">
Reakcja Schotten-Baumanna

Reakcja Schotten-Baumanna – reakcja chemiczna amin z chlorkami kwasowymi, której produktami są amidy. Reakcja została odkryta w 1883 roku przez chemików niemieckiego pochodzenia Carla Schottena i Eugena Baumanna.
Czasami nazwą tą określa się także reakcję chlorków kwasowych z alkoholami, prowadzącą do powstania estrów.
Mechanizm.
Nukleofilowy atak aminy na karbonylowy atom węgla chlorku kwasowego prowadzi do powstania anionu chloru oraz sprotonowanego amidu. Następnie nieprzereagowana cząsteczka aminy deprotonuje amid, stając się niereaktywna wobec chlorku kwasowego. Dodany ekwiwalent zasady sodowej deprotonuje nieaktywną aminę, która reaguje z chlorkiem kwasowym zamykając cykl reakcji.
Reakcję Schotten-Baumanna często przeprowadza się w układzie dwufazowym (mówi się wówczas o warunkach reakcji Schotten-Baumanna). Zasadowa wodna faza neutralizuje kwaśną sól amoniową, a produkt pozostaje w fazie organicznej. Jako rozpuszczalnika organicznego najczęściej używa się chlorku metylenu, eteru dietylowego lub toluenu.
Zastosowania.
Reakcja Schotten-Baumanna bądź jej warunki są powszechnie stosowane w syntezie organicznej. Przykładowe procedury:
Reakcja α-chloro chlorków kwasowych z estrami aminokwasów umożliwia syntezę łańcuchów peptydowych, znana jest jako synteza peptydów Fishera.

</doc>
<doc id="2180811" url="https://pl.wikipedia.org/wiki?curid=2180811" title="Magdalena Iljans">
Magdalena Iljans

Anna Magdalena Iljans z d. Jonsson (ur. 26 września 1969 w Kungsängen) – szwedzka narciarka, specjalistka narciarstwa dowolnego. Jej największym sukcesem jest srebrny medal w skicrossie wywalczony na mistrzostwach świata w Ruka. Zajęła także 10. miejsce w skicrossie na igrzyskach olimpijskich w Vancouver. Najlepsze wyniki w Pucharze Świata osiągnęła w sezonie 2005/2006, kiedy to zajęła 4. miejsce w klasyfikacji generalnej, a w klasyfikacji skicrossu była trzecia. Ponadto w sezonach 2002/2003 i 2006/2007 była druga, a w sezonach 2003/2004 i 2004/2005 była trzecia w klasyfikacji skicrossu.
Jej mąż Erik Iljans również uprawia narciarstwo dowolne.

</doc>
<doc id="2180812" url="https://pl.wikipedia.org/wiki?curid=2180812" title="Jarosław Szymanek">
Jarosław Szymanek

Jarosław Andrzej Szymanek (ur. 11 września 1973 w Warszawie) – polski politolog, ustrojoznawca, specjalista w zakresie wiedzy o konstytucjonalizmie polskim i obcym, doktor habilitowany nauk humanistycznych.
Życiorys.
W 1999 ukończył studia w Instytucie Nauk Politycznych Uniwersytetu Warszawskiego. W 2004 uzyskał w tej uczelni stopień doktora nauk humanistycznych na podstawie pracy "Druga izba parlamentu w europejskim państwie unitarnym" (promotor: Tadeusz Mołdawa), a w 2010 stopień doktora habilitowanego w tej dziedzinie, przedstawiając monografię "Arbitraż polityczny głowy państwa". Od 2013 do końca czerwca 2018 był profesorem nadzwyczajnym w Instytucie Nauk Politycznych UW.
Po odwołaniu w marcu 2016 wszystkich członków komitetu redakcyjnego „Przeglądu Sejmowego” został członkiem nowo powołanego komitetu redakcyjnego tego czasopisma. Od lipca 2016 pracownik Biura Analiz Sejmowych Kancelarii Sejmu.
30 marca 2016 został powołany przez marszałka Sejmu Marka Kuchcińskiego w skład Zespołu Ekspertów do Spraw problematyki Trybunału Konstytucyjnego, który otrzymał za zadanie podjęcie kwestii powodujących zaistniały w 2015 kryzys wokół TK (zespół złożył raport 1 sierpnia 2016). Został wykładowcą Uniwersytetu Pedagogicznego im. Komisji Edukacji Narodowej w Krakowie.
Został ekspertem w Kancelarii Radców Prawnych Szmulik i Partnerzy.
Plagiat.
Za dokonanie plagiatu pracy studentki w opublikowanym pod swoim nazwiskiem artykule „Nowe instrumenty działania francuskiej Rady Konstytucyjnej”, w grudniu 2018 Komisja Dyscyplinarna Uniwersytetu Warszawskiego ukarała go zakazem wykonywania zawodu nauczyciela akademickiego przez rok. Szymanek odwołał się do komisji dyscyplinarnej przy Radzie Głównej Nauki i Szkolnictwa Wyższego, która nakazała ponownie rozpatrzyć sprawę. W drugim orzeczeniu, z lutego 2020, komisja przy UW potwierdziła przewinienie, podwyższając karę zakazu nauczania do dwóch lat. 4 marca Szymanek ponownie odwołał się do komisji dyscyplinarnej przy RGNiSW.
Jak doniosły media, Szymanek ukradł magistrantce 18 stron, dodając od siebie jedynie wtrącenia, krótkie zakończenie i przypisy. W jednym z przypisów umieścił również nieprawdziwą informację, iż tekst ten powstał w ramach realizacji projektu Narodowego Centrum Nauki. Rektor Uniwersytetu Pedagogicznego im. Komisji Edukacji Narodowej w Krakowie powołując się na orzeczenie sądu dyscyplinarnego UW rozwiązał z nim umowę jako nauczycielem akademickim. W czerwcu 2018 utracił zatrudnienie w Uniwersytecie Warszawskim. Został zawieszony w prawach członka redakcji „Przeglądu Sejmowego”.
Zainteresowania naukowe.
Główne obszary zainteresowań: porównawcze prawo parlamentarne; instytucje ustrojowe w porównawczym prawie konstytucyjnym, zwłaszcza parlament i głowa państwa; prawo wyborcze i systemy wyborcze; teoria konstytucjonalizmu; ustrój polityczny Francji; konstytucyjny wymiar stosunków państwo-kościół.
Główne publikacje.
Jest autorem ponad 250 publikacji z zakresu współczesnych ustrojów państwowych, prawa konstytucyjnego oraz stosunków państwo-kościół.

</doc>
<doc id="2180815" url="https://pl.wikipedia.org/wiki?curid=2180815" title="Browar Jerzego Bojańczyka we Włocławku">
Browar Jerzego Bojańczyka we Włocławku

Browar Bojańczyka we Włocławku – zespół fabryczny XIX-wiecznego zabytkowego Browaru Bojańczyka z lat 1832-1880. Składa się z 5 budynków: głównego budynku Browaru, trzech magazynów oraz Domu Zarządcy.
 Obiekt wpisany jest do rejestru zabytków pod nr rej.: 413/A z 12.06.1998
Historia.
Browar został założony w 1832 roku przez Kazimierza Bojańczyka. Pierwotnie produkowano tu wódkę, a następnie piwo w ilościach kilkuset beczek rocznie. Browar był jednym z największych w mieście, pozostając w gestii rodziny Bojańczyków nawet po śmierci Kazimierza, gdy właścicielem został syn Rafał, a po nim jego syn Wincenty. W 1866 roku, kiedy to Rafał Bojańczyk prowadził browar, wiadro piwa kosztowało 30 kopiejek. Od czasu powstania, Browar był stopniowo rozbudowywany. Jako pierwszy powstał główny budynek Browaru wybudowany w 1832 roku, następnie, w 1878 roku, wybudowano trzy magazyny. Ostatnim obiektem, który wybudowano, jest Dom Zarządcy z 1880 roku.
Browar należał do rodziny Bojańczyków do czasu zakończenia II wojny światowej, kiedy to został znacjonalizowany. W tym czasie zmieniał właścicieli wśród rodziny. Do 1914 roku Browarem zarządzał Jerzy Bojańczyk. I wojna światowa spowodowało zahamowanie rozwoju Browaru i w 1921 Wincenty Bojańczyk sprzedał obiekt spółce akcyjnej, której założycielem był syn Jerzy. Produkcja piwa w 1927 roku wynosiła ok. 5600 hektolitrów.
Zakończenie II wojny światowej przyniosło za sobą nacjonalizację Browaru i jego zamknięcie. Po przejściu zespołu budynków na rzecz Skarbu Państwa, użytkowano je jako obiekty przeznaczone na magazyn, dystrybucję ryb oraz szwalnię.
Budynki.
Zespół fabryczny składa się z 5 budynków o różnych powierzchniach. Wszystkie obiekty wybudowano w latach 1832-1880.
Budynek główny Browaru.
Obiekt wybudowany w 1832 roku przez Kazimierza Bojańczyka jako pierwszy i zarazem główny obiekt Browaru.
Budynek jest wymurowany z czerwonej cegły palonej. Dla podkreślenia detalu architektonicznego w postaci lizen oraz gzymsów koronujących i kordonowych, w elewacjach zastosowano cegłę o jaśniejszym wybarwieniu. W elewacjach uroku dodają także blendy markujące okna, zwieńczone nadprożami odcinkowymi. Podziały elewacji są starannie zakomponowane z wyodrębnieniem elewacji szczytowych po formie dachu dwuspadowego. Elewacja frontowa na wprost wjazdu z ulicy Łęgskiej, dzięki trzem sterczynom wymurowanym z cegły, jest najbardziej reprezentacyjnym fragmentem budynku, wyraźnie dominującym nad pozostałymi obiektami. Walory architektoniczne Browaru są pomniejszane przez szereg dobudówek i przystawek, które w żaden sposób nie wkomponowują się w obiekt.
Magazyn 1..
Magazyn wybudowany w 1878 roku.
Podobnie jak budynek główny Browaru, jest budynkiem czterokondygnacyjnym, wymurowanym z czerwonej palonej cegły. Kryty jest dachem dwuspadowym pod dachówką ceramiczną. Magazyn ma dostawioną do elewacji zachodniej bryłę, przeznaczoną na klatkę schodową. Ze względu na potrzeby użytkowe obiektu, występują w nim kondygnacje o różnych wysokościach.
Magazyn 2..
Wybudowany w 1878 roku. Budynek magazynowy nr 2 wpisany do rejestru zabytków pod numerem 413/A z dnia 12.06.1998 r. jest obiektem wymurowanym z cegły palonej czerwonej na zaprawie wapiennej, tworzy z magazynem nr 3 i 1 fragment pierzei ul. Bechiego. Obiekt jest trzykondygnacyjny z częściowym podpiwniczeniem, choć z elewacji czyta się dwie kondygnacje nadziemne. Budynek zwieńczony dachem dwuspadowym na konstrukcji drewnianej płatwiowo-jętkowej z dwoma ścianami stolcowymi pokryty papą asfaltową na deskach.
Magazyn 3..
Budynek usytuowany jest wzdłuż ulicy Bechiego, w kierunku Łęgskiej. Budynek składa się z trzech segmentów: najmniejszego – pierwszego od Wisły, środkowego i narożnego. W elewacji budynku od ul. Łęgskiej występuje niespotykany w żadnym innym budynku Włocławka fryz zwieńczający w postaci wymurowanego wspornikowo baldachimu o motywie ostrołuków, wyraźnie nawiązujący do tendencji neogotyku.
Dom Zarządcy.
Jest jedynym budynkiem przeznaczonym od samego początku do pełnienia funkcji mieszkalnych i w taki sposób jest eksploatowany do dzisiaj. Mieszka tu obecnie 7 rodzin. Układ konstrukcyjno-przestrzenny domu jest typowy jeszcze dla zabudowy osiemnastowiecznej ze środkową ścianą nośną kominową i pomieszczeniami amfiladowymi.
Rewitalizacja.
Rewitalizacja zabytkowych obiektów browaru stała się jednym z priorytetów Urzędu Miasta Włocławek. Realizacja projektu w związku z licznymi problemami przeciągała się w czasie. Miasto przez długi czas miało problem z wywłaszczeniem ostatniej nieruchomości składającej się na cały kompleks (samorząd bowiem nie był właścicielem całości obiektów). Miasto postanowiło przejąć od prywatnego właściciela legalnie nabytą od miasta w 2003 r. nieruchomość przy ul. Łęgskiej 28, powołując się na klauzulę prawa odkupu w umowie sprzedaży. Ostateczna decyzja o własności działki zapadła w Sądzie Apelacyjnym w Gdańsku, który ustanowił samorząd Włocławka właścicielem nieruchomości.
Projekt rewitalizacji tego miejsca zakłada rozbiórkę niektórych obiektów, które nie stanowią wartości historycznej. W ich miejsce powstanie nowa zabudowa, nawiązująca architekturą do ceglanych fasad historycznych obiektów. Po zakończonej przebudowie, w tym miejscu zostanie uruchomione Centrum Kultury Browar B. W obiektach znajdą się liczne powierzchnie ekspozycyjne, pomieszczenia dydaktyczne, duża sala taneczna, sala widowiskowa oraz sale konferencyjne i wielofunkcyjne.
W Centrum będą odbywały się m.in. zajęcia pozalekcyjne dla uczniów z sąsiadujących z budynkiem szkół. W obiekcie znajdą się sale komputerowe oraz przeznaczone do kształcenia językowego. Będzie to przedsięwzięcie skierowane do instytucji, organizacji pozarządowych oraz stowarzyszeń, które będą mogły tam realizować swoją statutową działalność w ww. zakresie. W budynkach znajdą się też pomieszczenia, w których będą odbywać się zajęcia nauki tańca, śpiewu oraz fotografii, a także spotkania integracyjne.
30 grudnia 2011 roku w budynku Urzędu Miasta Włocławek, po przeprowadzonym postępowaniu przetargowym, podpisano umowę z wykonawcą przebudowy, firmą Molewski z Chodcza. Wartość realizowanego projektu wynosi 37 milionów 547 tysięcy złotych, a termin zakończenia robót, określony w umowie, przypada na 30 września 2013 roku. Inwestycja objęta jest dofinansowaniem Europejskiego Funduszu Rozwoju Regionalnego w ramach Regionalnego Programu Operacyjnego Województwa Kujawsko-Pomorskiego na lata 2007-2013, które wynosi 18 mln 469 tysięcy złotych.
Oficjalne otwarcie Centrum Kultury Browar B nastąpiło 16 maja 2014 roku.

</doc>
<doc id="2180816" url="https://pl.wikipedia.org/wiki?curid=2180816" title="F-89 Scorpion">
F-89 Scorpion



</doc>
<doc id="2180818" url="https://pl.wikipedia.org/wiki?curid=2180818" title="Departament warszawski (Księstwo Warszawskie)">
Departament warszawski (Księstwo Warszawskie)

Departament warszawski – jednostka administracyjna Księstwa Warszawskiego ze stolicą w Warszawie utworzona na podstawie art. 64 konstytucji z dotychczasowego departamentu warszawskiego Prus Południowych. 19 grudnia 1807 r. dokonano podziału departamentu na powiaty i zgromadzenia gminne. 17 kwietnia 1810 r. do departamentu przyłączono powiaty stanisławowski i siennicki z Nowej Galicji włączonej do Księstwa Warszawskiego. Po kongresie wiedeńskim został przekształcony w województwo mazowieckie Królestwa Polskiego.

</doc>
<doc id="2180819" url="https://pl.wikipedia.org/wiki?curid=2180819" title="UGK 4 Life">
UGK 4 Life

UGK 4 Life – szósty i jednocześnie ostatni studyjny album amerykańskiego zespołu hip-hopowego UGK. Został wydany 31 marca, 2009 roku.
Tło.
Dnia 4 grudnia, 2007 roku, Pimp C został znaleziony martwy w pokoju hotelowym w Kalifornii. W marcu 2008 r. Bun B potwierdził iż ostatni album grupy będzie poświęcony swojemu zmarłemu przyjacielowi.
Produkcja.
Pierwszym singlem został utwór "Da Game Been Good to Me". Został wydany w Internecie dnia 16 stycznia, 2009 roku. Był dostępny na iTunes dnia 20 lutego, tego samego roku.
Na albumie pojawiają się tacy raperzy i muzycy jak Ronald Isley, Lil Boosie, Webbie, Too Short, Snoop Dogg, Sleepy Brown, Big Gipp, Akon &amp; Raheem DeVaughn.
"UGK 4 Life" zadebiutował na 6. miejscu notowania Billboard 200, sprzedając się w ilości 76.419 egzemplarzy w pierwszym tygodniu.

</doc>
<doc id="2180827" url="https://pl.wikipedia.org/wiki?curid=2180827" title="Lista kapitanów Szachtara Donieck">
Lista kapitanów Szachtara Donieck

Lista kapitanów ukraińskiego klubu piłkarskiego Szachtar Donieck.
Lista zawiera chronologiczny wykaz graczy, którzy pełnili funkcję kapitana Szachtara Donieck.
Lista kapitanów Szachtara Donieck.
Listę można sortować według kolumn.

</doc>
<doc id="2180829" url="https://pl.wikipedia.org/wiki?curid=2180829" title="Ardea lineata">
Ardea lineata



</doc>
<doc id="2180830" url="https://pl.wikipedia.org/wiki?curid=2180830" title="Departament warszawski">
Departament warszawski



</doc>
<doc id="2180831" url="https://pl.wikipedia.org/wiki?curid=2180831" title="Grand Prix Austrii 1972">
Grand Prix Austrii 1972

Grand Prix Austrii 1972 (oryg. Grosser Preis von Österreich) – 9. runda Mistrzostw Świata Formuły 1 w sezonie 1972, która odbyła się 13 sierpnia 1972, po raz 3. na torze Österreichring.
10. Grand Prix Austrii, 4. zaliczane do Mistrzostw Świata Formuły 1.

</doc>
<doc id="2180832" url="https://pl.wikipedia.org/wiki?curid=2180832" title="Polski Potok">
Polski Potok

Polski potok (niem. ) – potok, prawy dopływ Wrzosówki o długości 3,42 km.
Potok płynie w Sudetach Zachodnich, w Karkonoszach. Powstaje z połączenia kilku niewielkich potoków mających swe źródła na północnym stoku Śląskiego Grzbietu, pomiędzy Czeskimi Kamieniami a Śląskimi Kamieniami, na wysokości 1060-1220 m n.p.m. Płynie na północ po granicie i jego zwietrzelinie. W dolnym biegu skręca na północny zachód i wpada do Wrzosówki powyżej Uroczyska, na południe od Jagniątkowa.
Obszar zlewni Polskiego Potoku porośnięty jest górnoreglowymi, niżej dolnoreglowymi lasami świerkowymi. Cały obszar leży w obrębie Karkonoskiego Parku Narodowego. W górnym biegu przecina go zielony szlak turystyczny z Hali Szrenickiej na Przełęcz Karkonoską, tzw. Ścieżka nad Reglami.

</doc>
<doc id="2180833" url="https://pl.wikipedia.org/wiki?curid=2180833" title="Alexandra Grauvogl">
Alexandra Grauvogl

Alexandra Grauvogl (ur. 16 listopada 1981 w Tegernsee) – niemiecka narciarka alpejska, a także specjalistka narciarstwa dowolnego. Jej największym sukcesem jest brązowy medal w skicrossie wywalczony na mistrzostwach świata w Madonna di Campiglio. Jak dotąd nie startowała na igrzyskach olimpijskich. Najlepsze wyniki w Pucharze Świata w narciarstwie dowolnym osiągnęła w sezonie 2004/2005, kiedy to zajęła 37. miejsce w klasyfikacji generalnej. W sezonie 2000/2001 Pucharu Świata w narciarstwie alpejskim zajęła 109. miejsce.

</doc>
<doc id="2180834" url="https://pl.wikipedia.org/wiki?curid=2180834" title="The Naked Soul of Sweet James Jones">
The Naked Soul of Sweet James Jones

The Naked Soul of Sweet James Jones – pośmiertny trzeci studyjny album amerykańskiego rapera Pimpa C. Został wydany 5 października, 2010 roku. Jest to jego ostatni album. W pierwszym tygodniu sprzedaży rozszedł się w ilości 18.000 egzemplarzy.

</doc>
<doc id="2180835" url="https://pl.wikipedia.org/wiki?curid=2180835" title="Betlejem Poznańskie">
Betlejem Poznańskie

Betlejem Poznańskie – coroczna impreza kulturalno-rozrywkowa, związana z okresem Adwentu i Bożego Narodzenia, organizowana na Starym Rynku w Poznaniu od 2000.
Impreza rozpoczyna się wraz z nadejściem Adwentu, a kończy 23 grudnia. Centralnym punktem jest szopka bożonarodzeniowa z żywymi zwierzętami i zlokalizowana obok niej duża scena, na której odbywają się koncerty muzyczne, konkursy i inne działania artystyczne oraz rozrywkowe. Wokół rozstawione są liczne stragany z wyrobami rękodzielniczymi, regionalnymi, żywnością tradycyjną, grzanym winem i ciepłymi posiłkami. Atmosfera przypomina niemieckie Weihnachtsmarkty.
Oprócz stałych atrakcji, Betlejem Poznańskiemu towarzyszą też cykliczne imprezy, np. przeglądy grup kolędniczych, wybory poznańskiego Gwiazdora, warsztaty plastyczne, gry miejskie i inne. Najistotniejszy jest Międzynarodowy Festiwal Rzeźby Lodowej, organizowany od 2006. Do miasta przybywa też Betlejemskie Światło Pokoju z Groty Narodzenia w Betlejem. Życzenia składają sobie wtedy władze miejskie, korpus konsularny i rektorzy poznańskich uczelni.

</doc>
<doc id="2180836" url="https://pl.wikipedia.org/wiki?curid=2180836" title="Spalinówka">
Spalinówka



</doc>
<doc id="2180838" url="https://pl.wikipedia.org/wiki?curid=2180838" title="Giovanni Battista Casali del Drago">
Giovanni Battista Casali del Drago

Giovanni Battista Casali del Drago (ur. 30 stycznia 1838 w Rzymie, zm. 17 marca 1908 tamże) – włoski duchowny katolicki, kardynał.
Życiorys.
Pochodził ze starej arystokratycznej rodziny. Ukończył seminarium rzymskie, gdzie uzyskał doktorat "utroque iure". 22 grudnia 1860 przyjął święcenia kapłańskie. Był następnie kanonikiem patriarchalnej bazyliki laterańskiej i prywatnym szambelanem "de numero participantium" papieża bł. Piusa IX. W latach późniejszych dostąpił godności kanonika patriarchalnej bazyliki watykańskiej, prałata i infułata.
29 listopada 1895 mianowany tytularnym patriarchą łacińskim Konstantynopola z rezydencją w Kurii Rzymskiej. Konsekrowany w bazylice watykańskiej przez kardynała Sekretarza Stanu Stolicy Apostolskiej Mariano Rampolla del Tindaro. Na konsystorzu z czerwca 1899 kreowany kardynałem prezbiterem. W latach 1901-1902 kamerling Świętego Kolegium Kardynałów. Brał udział w konklawe 1903. Pochowany został na Campo Verano.

</doc>
<doc id="2180839" url="https://pl.wikipedia.org/wiki?curid=2180839" title="Nabila Chihab">
Nabila Chihab

Nabila Chihab (ur. 5 września 1984 w Casablance) – marokańska siatkarka z włoskim obywatelstwem. Grająca na pozycji środkowej,obecnie reprezentuje klub RDM Pomezia Roma.

</doc>
<doc id="2180845" url="https://pl.wikipedia.org/wiki?curid=2180845" title="Ardea Agami">
Ardea Agami



</doc>
<doc id="2180846" url="https://pl.wikipedia.org/wiki?curid=2180846" title="Stary cmentarz żydowski w Wisznicach">
Stary cmentarz żydowski w Wisznicach

Stary cmentarz żydowski w Wisznicach – kirkut służący niegdyś żydowskiej społeczności Wisznic. Nie wiadomo kiedy powstał ani jaką miał powierzchnię. Mieścił się przy ul. Warszawskiej. W okresie międzywojennym był nieczynny, a funkcję grzebalną pełnił nowy cmentarz. Zniszczony w czasie wojny, zaś obecnie na jego terenie znajduje się boisko.

</doc>
<doc id="2180847" url="https://pl.wikipedia.org/wiki?curid=2180847" title="Nowy cmentarz żydowski w Wisznicach">
Nowy cmentarz żydowski w Wisznicach

Nowy cmentarz żydowski w Wisznicach – kirkut służący niegdyś żydowskiej społeczności Wisznic. Nie wiadomo kiedy powstał ani jaką miał powierzchnię. Mieścił się przy ul. Polnej. W okresie międzywojennym był czynny, a funkcję grzebalną przejął po zamkniętym już w tym czasie starym cmentarzu. Zniszczony po wojnie, zaś obecnie na jego terenie znajduje się park.

</doc>
<doc id="2180848" url="https://pl.wikipedia.org/wiki?curid=2180848" title="Cancroma Cochlearia">
Cancroma Cochlearia



</doc>
<doc id="2180849" url="https://pl.wikipedia.org/wiki?curid=2180849" title="Cochlearius cochlearia">
Cochlearius cochlearia



</doc>
<doc id="2180851" url="https://pl.wikipedia.org/wiki?curid=2180851" title="Sopot (dopływ Wrzosówki)">
Sopot (dopływ Wrzosówki)

Sopot (niem. ) – potok, prawy dopływ Wrzosówki o długości 5,2 km.
Potok płynie w Sudetach Zachodnich, w Karkonoszach. Jego źródła znajdują się na północnym stoku Śląskiego Grzbietu, pomiędzy Śląskimi Kamieniami, Hutniczym Grzbietem na wysokości 1215 m n.p.m. Płynie na północ. W dolnym biegu skręca lekko na północny zachód i wpada do Wrzosówki w centrum Jagniątkowa.
Płynie po granicie i jego zwietrzelinie. Obszar zlewni Sopotu porośnięty jest górnoreglowymi, niżej dolnoreglowymi lasami świerkowymi. Wzdłuż potoku biegnie granica Karkonoskiego Parku Narodowego. W górnym biegu przecina go zielony szlak turystyczny z Hali Szrenickiej na Przełęcz Karkonoską, tzw. Ścieżka nad Reglami.

</doc>
<doc id="2180852" url="https://pl.wikipedia.org/wiki?curid=2180852" title="Neva Surrenda">
Neva Surrenda

Neva Surrenda – trzeci studyjny album amerykańskiego zespołu hip-hopowego Outlawz. Został wydany 22 października, 2002 roku

</doc>
<doc id="2180853" url="https://pl.wikipedia.org/wiki?curid=2180853" title="Kinect">
Kinect

Kinect – urządzenie wejściowe, czujnik ruchu dla konsoli Xbox 360 i Xbox One wyprodukowane przez Microsoft. Urządzenie pozwala użytkownikowi na interakcję z konsolą bez konieczności używania kontrolera, poprzez interfejs wykorzystujący gesty wykonywane przy pomocy kończyn i całego ciała, jak i przez komendy głosowe.
Kinect został wprowadzony do handlu 4 listopada 2010 w Ameryce Północnej, 10 listopada 2010 w Europie, 18 listopada 2010 w Australii, Nowej Zelandii i Singapurze oraz 20 listopada 2010 w Japonii. 16 czerwca 2011 roku Microsoft ogłosił oficjalne wydanie pakietu "Kinect for Windows" SDK pozwalające na obsługę Kinecta z poziomu systemu Windows.
Kinect został wpisany do księgi rekordów Guinnessa jako "najszybciej sprzedające się urządzenie elektroniki konsumenckiej", po tym, jak w przeciągu pierwszych 60 dni został sprzedany w liczbie przekraczającej 8 milionów egzemplarzy. 9 stycznia 2012 roku liczba sprzedanych urządzeń przekroczyła 18 milionów.
W październiku 2017 roku Microsoft całkowicie zaprzestał produkcji Kinecta.
Historia.
Kinect pierwszy raz został zaprezentowany 1 czerwca 2009 roku na targach E3 pod nazwą "Project Natal". Nazwa ta ma swoje źródło w nazwie brazylijskiego miasta Natal, które jest miejscem urodzenia dyrektora Microsoftu, Alexa Kipmana. Dodatkowo wyraz "natal" w języku angielskim znaczy również "rodzimy", "ojczysty", co odzwierciedla pogląd Microsoftu na projekt jako "narodziny kolejnej generacji rozrywki domowej".
13 czerwca 2010 roku w Centrum Galena w Kalifornii podczas targów E3, Microsoft przedstawił oficjalnie nową nazwę dla swojego projektu – "Kinect", będącą kontaminacją angielskich wyrazów "kinetic" (kinetyczny) i "connect" (łączyć), opisując tym samym główne aspekty projektu. Firma ogłosiła również, że Kinect zostanie wydany jako jeden pakiet wraz z przeprojektowaną konsolą Xbox 360, która będzie posiadała dodatkowy port specjalnie dla Kinecta.
W listopadzie 2013 została wydana nowa wersja Kinecta z przeznaczeniem dla konsoli Xbox One.
W marcu 2016 Microsoft zaprzestał produkcji Kinecta dla Xboxa 360, a w październiku 2017 dla Xbox One.
Budowa i zasada działania.
Urządzenie posiada dwie kamery, promiennik podczerwieni, macierz czterech mikrofonów kierunkowych, akcelerometr i napęd pozwalający na uchylanie głowicy. Pierwsza z kamer to standardowa kamera wizyjna RGB, o rozdzielczości 640x480, wykorzystywana do przetwarzania obrazu wizyjnego (m.in. rozpoznawanie twarzy) oraz nanoszenia kolorów i tekstur na obiekty wirtualne. Druga jest częścią podsystemu sensora, zwracającego informację o głębokości. Podsystem ten działa na zasadzie pomiaru odległości za pomocą światła strukturalnego. Promiennik podczerwieni wyświetla przed kamerą chmurę punktów, których położenia rejestrowane są przez kamerę z filtrem podczerwonym. Uzyskana rozdzielczość informacji o głębi z kamery to 300x200 i dalej, jest programowo interpolowana do rozdzielczości kamery wizyjnej (640x480). Zakres działania czujnika odległości to 0,4-6,5 m. Informacja o odległości we wszystkich punktach daje możliwość programowego odczytania np. sylwetki człowieka i wykrycia jego gestykulacji. Zastosowanie metody światła strukturalnego pozwala na bezbłędne działanie sensora tylko w pomieszczeniach – odczyt jest wrażliwy na zbytnie nasłonecznienie.
Dostarczane oprogramowanie Microsoft.
Oprogramowanie dostarczane wraz z kamerą Kinect jest w stanie automatycznie przekalibrować czujnik w oparciu o stan gry oraz fizyczne otoczenie gracza, biorąc pod uwagę również różnego rodzaju przeszkody (np. meble). Kinect ma możliwość jednoczesnego śledzenia dowolnej liczby postaci, w tym 2 aktywnych graczy, będących w stanie zmieścić się w polu widzenia kamery. Urządzenie, śledząc postacie i dokonując analizy ich ruchów, "dzieli" człowieka na 48 części, monitorowanych w czasie rzeczywistym.
Gry.
Jako przykład wykorzystania nowej techniki Microsoft zaprezentował grę Ricochet, w której gracz za pomocą rąk i nóg musi wykopywać piłki. Z kolei Paint Party to gra, w której akcja polega na malowaniu: gracz, używając kubłów z farbą, rozbryzguje ją na wirtualnych sztalugach w stylu Jacksona Pollocka. Studio Petera Molyneuxa z Lionhead Studios opracowało elektronicznego, obdarzonego sztuczną inteligencją chłopca Milo, który wchodzi w interakcje z graczem. Dzięki rozpoznawaniu twarzy Milo identyfikuje gracza i wita go jego imieniem. Mikrofon z oprogramowaniem do rozpoznawania głosu umożliwia prowadzenie rozmowy z graczem i reagowanie na jego odpowiedzi.
Wraz z wydaniem konsoli w 2010 roku zostało zaprezentowanych pięć gier. Były to: Kinectimals, Kinect Sports, Kinect Adventures!, Kinect Joy Ride oraz Dance Central. Lista gier w połowie 2011 roku zawierała już kilkadziesiąt pozycji.
Inne zastosowania.
Kinect jest również wykorzystywany w środowiskach zajmujących się przetwarzaniem obrazów i robotyką, w szczególności mobilną. Stanowi tani zamiennik drogich sensorów laserowych do zastosowania w warunkach in-door (wewnątrz pomieszczeń). Powstałe biblioteki pozwalają na obsłużenie sensora za pomocą komputera PC na różnych systemach operacyjnych (Windows, Linux, macOS). Oprogramowanie to pozwala na uzyskiwanie z pomiarów głębokości i kamery wizyjnej zbiorów punktów 3D tzw. chmur punktów. Te dane mogą dalej być wykorzystane do różnych aplikacji, m.in. wykrywania obiektów w przestrzeni 3D, budowania map 2D, 2,5D i 3D, lokalizacji i nawigacji robotów mobilnych, tzw. algorytmów SLAM.
Zupełnie nową dziedziną, która powoli się rozwija to interaktywne reklamy. Poprzez zabawę w proste gry lub zwykłe zaprezentowanie oferty, połączone z klasycznymi elementami promocji (np. rozdawanie nagród za rozwiązanie zadania) próbują zainteresować konsumentów i przyciągnąć do danej marki.

</doc>
<doc id="2180854" url="https://pl.wikipedia.org/wiki?curid=2180854" title="Kada An-Nabatijja">
Kada An-Nabatijja

Kada An-Nabatijja (arab. قضاء النبطية) – jednostka administracyjna w Libanie, jeden z czterech dystryktów muhafazy An-Nabatijja. Zamieszkiwany jest głównie przez szyitów, mniejszość stanowią katolicy.
Wybory parlamentarne.
Okręg wyborczy, obejmujący Kada An-Nabatijja, jest reprezentowany w libańskim Zgromadzeniu Narodowym przez 3 deputowanych szyickich.

</doc>
<doc id="2180855" url="https://pl.wikipedia.org/wiki?curid=2180855" title="Order „Za Zasługi dla Litwy”">
Order „Za Zasługi dla Litwy”

Order „Za Zasługi dla Litwy” (lit. "Ordinas „Už nuopelnus Lietuvai”") – order litewski ustanowiony w 2002 jako wyróżnienie dla osób, które zasłużyły się dla Państwa Litewskiego.
Podział i zasady przyznawania.
Order za Zasługi dla Litwy dzieli się na pięć klas:
Order jest nadawany za szczególne zasługi dla Państwa Litewskiego, a dziedzina w której został przyznany oznaczana jest jedną z siedmiu zawieszek, do której mocowane są insygnia orderowe.
Wraz z orderem ustanowiono także (powiązany z nim) Medal Orderu "Za Zasługi dla Litwy".
Wygląd.
Odznaką Orderu „Za Zasługi dla Litwy” jest dosyć niezwykły w kształcie złoty krzyż grecki z podwójnym dolnym ramieniem, wypełniony białą emalią. Wszystkie ramiona krzyża są zaostrzone, a pomiędzy każdym widać po trzy złote promienie. Na środku odznaki znajduje się litewska Pogoń wykonana z oksydowanego srebra. Na rewersie odznaki umieszczona jest łacińska inskrypcja PRO/LITUANIA "(Dla Litwy)" i data „2002”, a dookoła, na każdym z pięciu ramion krzyża, widnieją herby największych litewskich miast: Wilna, Kowna, Szawli, Poniewieża i Kłajpedy. Order zawieszany jest na owalnej zawieszce określającej w jakiej dziedzinie został przyznany. Istnieje siedem odznak:
Order umocowany jest na wstążce ze szkarłatnej mory z bordiurą w kolorach narodowych Litwy. Szerokość wstążki Krzyża Wielkiego: 100 mm dla kawalerów, 65 mm dla dam, 40 mm dla Krzyża Komandorskiego, 32 mm dla Krzyża Oficerskiego i Kawalerskiego. Odznaczonym orderem I klasy przysługuje również gwiazda orderowa wielkości 85 mm w kształcie srebrnej dziewięcioramiennej gwiazdy z wyobrażeniem odznaki orderu pośrodku.

</doc>
<doc id="2180856" url="https://pl.wikipedia.org/wiki?curid=2180856" title="Adrian Winfrid Franklyn">
Adrian Winfrid Franklyn

Adrian Winfrid Franklyn (ur. 1 kwietnia 1899 w Twickenham, zm. czerwiec 1986 w Whitford) – angielski as myśliwski okresu I wojny światowej. Odniósł 7 zwycięstw powietrznych.
Adrian Franklyn urodził się w Twickenham na przedmieściach Londynu. Służbę w eskadrze No. 3 Squadron RAF rozpoczął na początku 1918 roku. Pierwsze zwycięstwo powietrzne odniósł 22 marca na południowy wschód od Havrincourt nad niemieckim samolotem Albatros D.V. 20 kwietnia 1918 roku jako ostatni z brytyjskich pilotów miał okazję spotkać się w walce z Manfredem von Richthofenem.
Piąte zwycięstwo powietrzne dające mu tytuł asa myśliwskiego odniósł 20 lipca nad samolotem Hannover C w okolicach Ayette, zwycięstwo to odniósł wspólnie z kolegą z jednostki Hazelem LeRoy Wallacem.
Ostatnie siódme zwycięstwo odniósł 5 września 1918 roku nad samolotem Fokker D.VII. Adrian Winfrid Franklyn wszystkie zwycięstwa odniósł na samolocie Sopwith Camel.
Po zakończeniu wojny Franklyn pozostał w RAF. Służył do 1948 roku, kiedy odszedł na emeryturę w stopniu pułkownika.

</doc>
<doc id="2180858" url="https://pl.wikipedia.org/wiki?curid=2180858" title="Saneyuki Akiyama">
Saneyuki Akiyama

 − japoński oficer marynarki, admirał, uczestnik wojny rosyjsko-japońskiej. Jego starszym bratem był generał Yoshifuru Akiyama.
Akiyama urodził się w rodzinie o tradycjach samurajskich. W latach 1886−1890 odbył studia w akademii marynarki wojennej, po czym rozpoczął służbę na okrętach floty japońskiej, specjalizując się w nawigacji i broni torpedowej. Brał udział w wojnie chińsko-japońskiej w latach 1894−1895. Po jej zakończeniu, w latach 1897−1899 studiował w Stanach Zjednoczonych, między innymi brał udział w zajęciach Alfreda T. Mahana w Naval War College. Był obserwatorem podczas wojny amerykańsko-hiszpańskiej na Karaibach, w składzie sztabu admirała Williama T. Sampsona. Przez krótki okres był również na stażu w Wielkiej Brytanii.
Po powrocie do Japonii Akiyama został instruktorem w akademii sztabu generalnego marynarki. Od 1903 r. był oficerem sztabowym Pierwszej Floty, służąc na pancerniku "Mikasa" pod dowództwem admirała Tōgō. W tej roli służył podczas wojny rosyjsko-japońskiej, przygotowując plan przechwycenia okrętów rosyjskiej Drugiej Eskadry Pacyfiku, którego kulminacyjnym momentem była zwycięska bitwa pod Cuszimą. Po zakończeniu wojny powrócił do zajęć akademickich. W 1908 r. został promowany do stopnia komandora, a w 1913 r. kontradmirała. Podczas I wojny światowej został wysłany do Europy jako obserwator. W 1917 r. przeszedł w stan spoczynku w stopniu wiceadmirała.

</doc>
<doc id="2180860" url="https://pl.wikipedia.org/wiki?curid=2180860" title="København A-Raeken (1889/1890)">
København A-Raeken (1889/1890)

København A-Raeken (1889/1890) była 1. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Tytuł zdobyła drużyna Akademisk BK.

</doc>
<doc id="2180862" url="https://pl.wikipedia.org/wiki?curid=2180862" title="Yoshifuru Akiyama">
Yoshifuru Akiyama

 − japoński wojskowy, generał Cesarskiej Armii Japońskiej, uczestnik wojny chińsko-japońskiej i rosyjsko-japońskiej. Starszy brat admirała Saneyuki Akiyamy.
Zarys biografii.
Pochodził z ubogiej rodziny samurajskiej, z prowincji Ehime. Po ukończeniu akademii wojskowej w 1887 wyjechał kontynuować studia we Francji, gdzie zapoznał się z taktyką i strategią użycia kawalerii. Po powrocie do kraju wziął czynny udział w wojnie chińsko-japońskiej w latach 1894−1895 i tłumieniu powstania „bokserów” na przełomie XIX i XX wieku. Awansowany do stopnia generała majora, dowodził 1. Brygadą Kawalerii w wojnie rosyjsko-japońskiej.
Po zakończeniu wojny współuczestniczył w rozwijaniu japońskiej jazdy, dowodząc między innymi 13. Dywizją i Dywizją Gwardii Cesarskiej. W 1916 został promowany do stopnia generała i mianowany dowódcą wojsk japońskich, stacjonujących w Korei. W 1920 został oficerem odpowiedzialnym za pion szkolenia Cesarskiej Armii Japońskiej. W stan spoczynku przeszedł w 1923. Powrócił w rodzinne strony, gdzie do śmierci w 1930 sprawował funkcję przełożonego szkoły średniej.
W kulturze popularnej.
Yoshifuru Akiyama był inspiracją dla postaci Dotta Pyxisa w mandze i anime pod tytułem autorstwa Hajime Isayamy. W 2013, po tym jak media odnalazły post na blogu autora mangi, w którym przyznał, że design postaci Dotta Pyxisa oparty został na postaci generała Akiyamy, wybuchł internetowy spór dotyczący samego generała, a także o politycznych odniesień do prawdziwego świata w mandze i anime, a na blogu Isayamy pojawiło się tysiące gróźb pod jego adresem.

</doc>
<doc id="2180863" url="https://pl.wikipedia.org/wiki?curid=2180863" title="Posolcz (Litwa)">
Posolcz (Litwa)

Posolcz () − wieś na Litwie, w okręgu wileńskim, w rejonie solecznickim, w gminie Gierwiszki. W 2011 roku liczyła 47 mieszkańców.
Miejscowość leży nad Solczą, przy granicy z Białorusią. Na drugim brzegu rzeki, po stronie białoruskiej, znajduje się miejscowość o takiej samej nazwie.

</doc>
<doc id="2180868" url="https://pl.wikipedia.org/wiki?curid=2180868" title="Bieg Sylwestrowy w Poznaniu">
Bieg Sylwestrowy w Poznaniu

Bieg Sylwestrowy (dokładnie: Bieg Sylwestrowy im. Ryszarda Burgiela) – zimowa impreza biegowa, rozgrywana w Poznaniu od 1984 na terenach wokół Jeziora Maltańskiego w Sylwestra.
Historia.
Protoplastą Biegów Sylwestrowych w Poznaniu była impreza rozegrana w Sylwestra, 31 grudnia 1975 w Parku Sołackim, przy świetle pochodni. Startowało wtedy 100 uczestników, a organizatorem było ognisko TKKF Nowy Bonin. Tradycja jednak została stłumiona przez wydarzenia polityczne w roku następnym i napiętą sytuację w kraju. Imprezę reaktywowano dopiero w 1984. Bieg rozegrano 29 grudnia, a w roli organizatora wystąpił Klub Biegacza "Piast". Od tego roku numeruje się kolejne biegi. Początkowo rozgrywano je na Osiedlu Piastowskim, gdyż organizator był agendą Spółdzielni Mieszkaniowej "Osiedle Młodych", która zarządzała osiedlami na prawym brzegu Warty. Trasa zahaczała m.in. o Stary Rynek. W 1988 i 1989 bieg nosił nazwę "Bieg Sylwestrowy Szlakiem Powstania Wielkopolskiego" (start przy pomniku Powstańców Wielkopolskich). Od 1990 zawody rozgrywane są na Malcie.
Postacie.
Nazwa biegu wywodzi się od nazwiska Ryszarda Burgiela – wieloletniego prezesa wielkopolskiego TKKF. W zawodach startowali m.in.:

</doc>
<doc id="2180869" url="https://pl.wikipedia.org/wiki?curid=2180869" title="Stary cmentarz żydowski w Wohyniu">
Stary cmentarz żydowski w Wohyniu

Stary cmentarz żydowski w Wohyniu – kirkut służący niegdyś żydowskiej społeczności Wohynia. Nie wiadomo dokładnie kiedy powstał, ani gdzie się dokładnie znajdował. Obecnie w jego miejscu znajduje się zabudowa mieszkalna.

</doc>
<doc id="2180870" url="https://pl.wikipedia.org/wiki?curid=2180870" title="Poszyłenie">
Poszyłenie



</doc>
<doc id="2180872" url="https://pl.wikipedia.org/wiki?curid=2180872" title="Cmentarz żydowski w Wohyniu">
Cmentarz żydowski w Wohyniu



</doc>
<doc id="2180873" url="https://pl.wikipedia.org/wiki?curid=2180873" title="København A-Raeken (1890/1891)">
København A-Raeken (1890/1891)

København A-Raeken (1890/1891) była 2. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Tytułu nie obroniła drużyna Akademisk BK. Nowym mistrzem Danii został zespół Kjøbenhavns Boldklub.
Tabela końcowa.
Kolejność drużyn w tabeli ustalana była według liczby zwycięstw. Jeśli po regulaminowym czasie gry był remis zarządzano dogrywkę, aż któraś z drużyn rozstrzygnęła wynik na swoją korzyść.
Nie rozegrano dwóch meczów.

</doc>
<doc id="2180874" url="https://pl.wikipedia.org/wiki?curid=2180874" title="Pelmatochromis kingsleyae">
Pelmatochromis kingsleyae



</doc>
<doc id="2180876" url="https://pl.wikipedia.org/wiki?curid=2180876" title="Poszyłenie (okręg wileński)">
Poszyłenie (okręg wileński)

Poszyłenie (lit. "Pašilėnai") − wieś na Litwie, zamieszkana przez 5 ludzi, w gminie rejonowej Soleczniki, między Sałkami Wielkimi i Kalitańcami.

</doc>
<doc id="2180877" url="https://pl.wikipedia.org/wiki?curid=2180877" title="Sarah Burke">
Sarah Burke

Sarah Jean Burke (ur. 3 września 1982 w Barrie w stanie Ontario, zm. 19 stycznia 2012 w Salt Lake City) – kanadyjska narciarka, specjalistka narciarstwa dowolnego. Jej największym sukcesem był złoty medal w half-pipe'ie wywalczony na mistrzostwach świata w Ruka. Nie startowała na igrzyskach olimpijskich. Najlepsze wyniki w Pucharze Świata osiągnęła w sezonie 2007/2008, kiedy to zajęła czwarte miejsce w klasyfikacji generalnej. W sezonach 2007/2008 i 2010/2011 wywalczyła małą kryształową kulę w halfpipe'ie.
We wrześniu 2010 roku w Pemberton, Sarah Burke poślubiła Rory'ego Bushfileda.
Zmarła w następstwie urazów głowy doznanych podczas upadku na treningu w Park City.

</doc>
<doc id="2180879" url="https://pl.wikipedia.org/wiki?curid=2180879" title="Roman Sawaryn">
Roman Sawaryn

Roman Sawaryn (ur. 4 sierpnia 1905 we Lwowie, zm. 7 grudnia 1948 w Łańcucie) – polski lekkoatleta długodystansowiec, mistrz i rekordzista Polski.
Życiorys.
Ukończył Szkołę Handlową we Lwowie w 1921. Był mistrzem Polski w biegu na 5000 metrów w 1926 i 1929 oraz w biegu na 10 000 metrów w 1926, wicemistrzem w biegu przełajowym w 1926 oraz w biegu na 5000 m w 1927 i 1932, a także brązowym medalistą na 5000 m w 1925 i 1927 oraz na 10 000 m w 1925. Zdobył również złoty medal halowych mistrzostw Polski w 1933 w biegu na 3000 metrów.
Był rekordzistą Polski w biegu na 5000 m z czasem 16:04,0 (13 sierpnia 1926 w Warszawie podczas mistrzostw Polski.
W latach 1926–1929 startował w ośmiu meczach reprezentacji Polski (dziesięć startów) w biegach na 5000 m i 10 000 m, odnosząc 1 zwycięstwo indywidualne.
Rekordy życiowe:
Był zawodnikiem Pogoni Lwów (1924–1934). W latach 1938–1939 był piłkarskim sędzią ligowym w okręgu lwowskim.
Po wojnie był założycielem i członkiem zarządu klubu Czuwaj Łańcut. Zmarł w Łańcucie. Pochowany na Cmentarzu Komunalnym (sektor B2-15-11).

</doc>
<doc id="2180881" url="https://pl.wikipedia.org/wiki?curid=2180881" title="København A-Raeken (1891/1892)">
København A-Raeken (1891/1892)

København A-Raeken (1891/1892) była 3. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Tytułu nie obroniła drużyna Akademisk BK. Nie wyłoniono nowego mistrza Danii.

</doc>
<doc id="2180882" url="https://pl.wikipedia.org/wiki?curid=2180882" title="Luciusz Strabo">
Luciusz Strabo



</doc>
<doc id="2180885" url="https://pl.wikipedia.org/wiki?curid=2180885" title="Kristi Leskinen">
Kristi Leskinen

Kristi Leskinen (ur. 10 lutego 1981 w Uniontown) – amerykańska narciarka, specjalistka narciarstwa dowolnego. Jej największym sukcesem jest srebrny medal w half-pipe'ie wywalczony na mistrzostwach świata w Ruka. Jak dotąd nie startowała na igrzyskach olimpijskich.

</doc>
<doc id="2180886" url="https://pl.wikipedia.org/wiki?curid=2180886" title="Cinczou">
Cinczou



</doc>
<doc id="2180887" url="https://pl.wikipedia.org/wiki?curid=2180887" title="Janko Bobetko">
Janko Bobetko

Janko Bobetko (ur. 10 stycznia 1919 w Crnacu k. Sisaka, zm. 29 kwietnia 2003 w Zagrzebiu) – generał armii w Armii Republiki Chorwacji.
Życiorys.
Studiował na Wydziale Weterynarii Uniwersytetu w Zagrzebiu. Od 1938 był członkiem KPJ. W 1941 za swoją postawę polityczną został usunięty ze studiów przez władze chorwackie. 11 lipca 1941 z rąk ustaszy zginął ojciec Bobetki i jego trzej bracia. Janko przyłączył się do oddziału partyzanckiego i objął stanowisko komisarza politycznego w jednym z oddziałów. W czasie bitwy pod Dravogradem w Słowenii został ciężko ranny.
Po wojnie ukończył Akademię Wojskową w Belgradzie i awansował do stopnia generała-porucznika. W latach 1966–1971 pełnił funkcję szefa sztabu V armii JAL. W początkach lat 70. popierał działania Chorwatów, domagających się większej autonomii w obrębie SFRJ. Za swoją działalność został w 1971 zdymisjonowany wraz z grupą chorwackich generałów i usunięty z armii.
W 1990 nowe władze Chorwacji zaproponowały mu objęcie stanowiska ministra obrony, ale odmówił. W kwietniu 1992 objął stanowisko dowódcy Frontu Południowego, biorąc udział w wojnie chorwackiej. Wkrótce potem objął stanowisko szefa sztabu generalnego armii chorwackiej.
W 1993, w czasie operacji "Medački džep", część żołnierzy w rejonie Gospicia dopuściła się zbrodni ludobójstwa na Serbach i naruszenia prawa wojennego. Międzynarodowy Trybunał Karny dla byłej Jugosławii odpowiedzialnością za te zbrodnie obciążył gen. Bobetko, jako najwyższego rangą dowódcę, koordynującego działania w tym rejonie. Bobetko odmówił poddania się jurysdykcji Trybunału uznając, że oskarżenia kierowane przeciwko niemu podważają legalność operacji wojskowych, przeprowadzonych w czasie wojny. Rząd chorwacki nie zajął jednoznacznego stanowiska w tej sprawie, licząc się z szerokim poparciem społecznym dla zasłużonego w wojnie generała. Zanim podjęto decyzje w jego sprawie, Bobetko zmarł po ciężkiej chorobie. Pochowany na miejskim cmentarzu w Sisaku.
W 1996 Bobetko wydał książkę "Wszystkie moje bitwy" (chorw. "Sve moje bitke").

</doc>
<doc id="2180888" url="https://pl.wikipedia.org/wiki?curid=2180888" title="Czoukoutien">
Czoukoutien



</doc>
<doc id="2180890" url="https://pl.wikipedia.org/wiki?curid=2180890" title="Tacing">
Tacing



</doc>
<doc id="2180892" url="https://pl.wikipedia.org/wiki?curid=2180892" title="Iczun">
Iczun



</doc>
<doc id="2180893" url="https://pl.wikipedia.org/wiki?curid=2180893" title="Rudnia (gmina Gierwiszki)">
Rudnia (gmina Gierwiszki)

Rudnia (lit. "Rudnia") − wieś na Litwie, zamieszkana przez 27 ludzi, w gminie rejonowej Soleczniki, 1,5 km od Gierwiszek.

</doc>
<doc id="2180894" url="https://pl.wikipedia.org/wiki?curid=2180894" title="Mutanciang">
Mutanciang



</doc>
<doc id="2180896" url="https://pl.wikipedia.org/wiki?curid=2180896" title="Hokang">
Hokang



</doc>
<doc id="2180897" url="https://pl.wikipedia.org/wiki?curid=2180897" title="Jezioro Ostrówieckie">
Jezioro Ostrówieckie

Jezioro Ostrówieckie – jezioro w woj. kujawsko-pomorskim, w powiecie żnińskim, w gminie Gąsawa, leżące na terenie Pojezierza Gnieźnieńskiego.
Dane morfometryczne.
Powierzchnia zwierciadła wody według różnych źródeł wynosi od 157,5 ha do 159,6 ha.
Zwierciadło wody położone jest na wysokości 74,9 m n.p.m. lub 75,4 m n.p.m. Średnia głębokość jeziora wynosi 6,3 m, natomiast głębokość maksymalna 28,6 m.
W oparciu o badania przeprowadzone w 2005 roku wody jeziora zaliczono do III klasy czystości i III kategorii podatności na degradację.
W roku 1996 wody jeziora również zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Ostrówieckie". W różnych publikacjach i na mapach topograficznych jezioro to występuje pod nazwą "Ostrowieckie".

</doc>
<doc id="2180898" url="https://pl.wikipedia.org/wiki?curid=2180898" title="Czangczou">
Czangczou



</doc>
<doc id="2180899" url="https://pl.wikipedia.org/wiki?curid=2180899" title="Eran Zahawi">
Eran Zahawi

Eran Zahawi (hebr. ערן זהבי, ur. 25 lipca 1987 w Riszon le-Cijjon, Izrael) – izraelski piłkarz grający na pozycji napastnika w izraelskim klubie Maccabi Tel Awiw.
Kariera klubowa.
Karierę piłkarską Zahawi rozpoczął w klubie Hapoel Tel Awiw. Następnie w 2006 roku został wypożyczony do drugoligowego Ironi Nir Ramat ha-Szaron. W klubie tym zadebiutował 12 stycznia 2007 w zremisowanym 1:1 wyjazdowym meczu z Hapoelem Hapoel Ironi Kirjat Szemona. 16 lutego 2007 w meczu z Hapoelem Bene Lod (2:1) strzelił swojego pierwszego gola w lidze.
W 2008 roku Zahawi wrócił do Hapoelu. Zadebiutował w nim 1 września 2008 w zremisowanym 2:2 meczu z Hakoah Amidar Ramat Gan. W sezonie 2009/2010 przyczynił się do wywalczenia przez klub mistrzostwa Izraela. Jesienią 2010 awansował z Hapoelem do fazy grupowej Ligi Mistrzów.
W 2011 roku Zahawi został zawodnikiem włoskiego US Palermo. Grał w nim przez półtora roku. W 2013 roku wrócił do Izraela i został piłkarzem Maccabi Tel Awiw. W sezonie 2012/2013 wywalczył z nim mistrzostwo kraju, podobnie jak w sezonie 2013/2014 i 2014/2015 (zdobył również Puchar Izraela). Trzykrotnie był też królem strzelców ligi.
W 2016 roku Zahawi przeszedł do chińskiego Guangzhou R&amp;F. Następnie, 20 września 2020 podpisał dwuletni kontrakt z PSV Eindhoven.
Kariera reprezentacyjna.
W swojej karierze Zahawi rozegrał jedno spotkanie w reprezentacji Izraela U-21. W dorosłej reprezentacji zadebiutował 2 września 2010 roku w wygranym 3:1 spotkaniu eliminacji do Euro 2012 z Maltą.

</doc>
<doc id="2180901" url="https://pl.wikipedia.org/wiki?curid=2180901" title="Rudnia (gmina Biała Waka)">
Rudnia (gmina Biała Waka)

Rudnia (lit. "Rudnia") − wieś na Litwie, zamieszkana przez 85 ludzi, w gminie rejonowej Soleczniki, 3 km na północny wschód od Białej Waki.

</doc>
<doc id="2180902" url="https://pl.wikipedia.org/wiki?curid=2180902" title="Cüanczou">
Cüanczou



</doc>
<doc id="2180904" url="https://pl.wikipedia.org/wiki?curid=2180904" title="Siamen">
Siamen



</doc>
<doc id="2180905" url="https://pl.wikipedia.org/wiki?curid=2180905" title="Kada Zahla">
Kada Zahla

Kada Zahla (arab. قضاء زحلة) – jednostka administracyjna w Libanie, należąca do Muhafazy Bekaa. Dystrykt jest zróżnicowany religijnie, większość mieszkańców stanowią chrześcijanie różnych wyznań, ale liczna pozostaje ludność muzułmańska.
Wybory parlamentarne.
Okręg wyborczy, obejmujący dystrykt Zahla, jest reprezentowany w libańskim Zgromadzeniu Narodowym przez 7 deputowanych (2 grekokatolików, po 1 maronicie, sunnicie, szyicie, prawosławnym i Ormianinie).

</doc>
<doc id="2180906" url="https://pl.wikipedia.org/wiki?curid=2180906" title="Amoj">
Amoj



</doc>
<doc id="2180908" url="https://pl.wikipedia.org/wiki?curid=2180908" title="Wansien">
Wansien



</doc>
<doc id="2180909" url="https://pl.wikipedia.org/wiki?curid=2180909" title="Cmentarz żydowski w Białymstoku (ul. Wschodnia)">
Cmentarz żydowski w Białymstoku (ul. Wschodnia)

Cmentarz żydowski w Białymstoku – nekropolia znajdująca się w Białymstoku przy ul. Wschodniej.
Opis.
Cmentarz został oficjalnie założony w 1892 roku, choć pochówki odbywały się od 1890. W 1906 r. pochowano tu ofiary pogromu białostockiego. Ostatni pochówek odbył się w 1969 roku. Na powierzchni 13 ha otoczonej ceglanym murem zachowało się około 5-6 tys. nagrobków, z których najstarszy pochodzi z 1876 roku.

</doc>
<doc id="2180910" url="https://pl.wikipedia.org/wiki?curid=2180910" title="Stina Viktorsson">
Stina Viktorsson

Stina Viktorsson (ur. 27 czerwca 1985 w Västerås), szwedzka curlerka, mistrzyni Europy 2010. Mieszka w Umeå a reprezentuje Skellefteå Curlingklubb.
Viktorsson zaczęła uprawiać curling w 1997. Po 6 latach wygrała mistrzostwa Szwecji juniorów i nie oddawała tego tytułu przez cztery lata, do 2006. Przez pierwsze trzy lata tj. 2003-2005 zespół ze Skellefteå kwalifikował się do fazy finałowej. W 2003 Viktorsson nie wywalczyła medalu przegrywając z Włoszkami (Diana Gaspari) 4:7. Rok później Szwedki wygrały już mecz o brąz przeciwko Amerykankom (Aileen Sormunen). W 2005 w półfinale pokonały Danię (Madeleine Dupont) 7:4 i awansowały do finału. Zdobyły jednak srebrne medale, lepsze okazały się Szwajcarki (Tania Grivel). Podczas ostatniego występu na mistrzostwach świata juniorów zespół Stiny uplasował się na 8. pozycji. 
Stina Viktorsson w 2007 była kapitanem reprezentacji na Zimowej Uniwersjadzie. Szwedki przegrywając 6:7 mały finał przeciwko Japonkom (Moe Meguro) zajęły 4. miejsce. Wystąpiła także na Uniwersjadzie 2009 plasując się na 6. lokacie.
W rozgrywkach w pełni seniorskich Stina Viktorsson zadebiutowała na Mistrzostwach Świata 2008, po wygraniu Elitserien 2007/2008. Jej ekipa z bilansem 6 wygranych i 5 porażek zajęła 6. miejsce. Po dwóch latach Viktorsson wygrała mistrzostwa kraju, które stanowią kwalifikacje na mistrzostwa Europy. 
Szwedki Mistrzostwa Europy 2010 zaczęły od 5 wygranych, ostatecznie Round Robin z bilansem 6-3 zakończyły na 4. miejscu. W niższym meczu playoff Viktorsson pokonała 5:3 Szwajcarki (Mirjam Ott), następnie zespół ponownie był lepszy od Rosjanek (Ludmiła Priwiwkowa), które uległy 7:5. W finale zespół zmierzył się ze Szkocją (Eve Muirhead), wynikiem 8:6 Viktorsson sięgnęła po swój pierwszy tytuł mistrzowski. 
Viktorsson brała udział także w rywalizacji mikstowej, jako trzecia w zespole Niklasa Edina zdobyła srebrny medal Mistrzostw Europy Mikstów 2005. Szwedzi przegrali wówczas finał przeciwko Finom (Markku Uusipaavalniemi).
W 2011 zakończyła karierę sportową.
Drużyna.
Drużyny mikstowe

</doc>
<doc id="2180911" url="https://pl.wikipedia.org/wiki?curid=2180911" title="Szyciaczuang">
Szyciaczuang



</doc>
<doc id="2180912" url="https://pl.wikipedia.org/wiki?curid=2180912" title="Czangciakou">
Czangciakou



</doc>
<doc id="2180913" url="https://pl.wikipedia.org/wiki?curid=2180913" title="Skierdzimy">
Skierdzimy



</doc>
<doc id="2180914" url="https://pl.wikipedia.org/wiki?curid=2180914" title="Zuera">
Zuera

Zuera – miasto i gmina, znajdująca się w prowincji Saragossa w regionie Aragonia w Hiszpanii, 25 km na pn. od Saragossy.
Według spisu ludności z 2009, Zuera liczy 7427 mieszkańców.

</doc>
<doc id="2180915" url="https://pl.wikipedia.org/wiki?curid=2180915" title="Skierdzimy (okręg wileński)">
Skierdzimy (okręg wileński)

Skierdzimy (lit. "Skerdimai") − wieś na Litwie, zamieszkana przez 29 ludzi, w gminie rejonowej Soleczniki, 5 km na północ od Sałek Wielkich.

</doc>
<doc id="2180916" url="https://pl.wikipedia.org/wiki?curid=2180916" title="Virginie Faivre">
Virginie Faivre

Virginie Faivre (ur. 6 września 1982 r. w Lozannie) – szwajcarska narciarka dowolna specjalizująca się w half-pipie. Jej największymi sukcesami są złote medale wywalczone na mistrzostwach świata w Inawashiro 2009, Voss 2013 i Kreischbergu 2015. Najlepsze wyniki w Pucharze Świata osiągnęła w sezonie 2012/2013, kiedy to zajęła drugie miejsce w klasyfikacji generalnej, a w klasyfikacji halfpipe’a triumfowała. W sezonach 2007/2008 i 2008/2009 również zwyciężała w klasyfikacji half-pipe’a. W 2014 roku brała udział w igrzyskach olimpijskich w Soczi, gdzie zajęła czwarte miejsce. Walkę o podium przegrała tam z Japonką Ayaną Onozuką.

</doc>
<doc id="2180918" url="https://pl.wikipedia.org/wiki?curid=2180918" title="Świeniec">
Świeniec

Świeniec (lit. "Švenčius") − wieś na Litwie, zamieszkana przez 47 ludzi, w gminie rejonowej Soleczniki, 5 km na południowy zachód od Solecznik Wielkich.

</doc>
<doc id="2180920" url="https://pl.wikipedia.org/wiki?curid=2180920" title="Megan Gunning">
Megan Gunning

Megan Gunning (ur. 13 lipca 1992 w Atlantcie) – kanadyjska narciarka dowolna urodzona w USA, specjalizująca się w halfpipe'ie. Jej największym sukcesem jest srebrny medal w half-pipe'ie wywalczony na mistrzostwach świata w Inawashiro. Nie startowała na igrzyskach olimpijskich. Najlepsze wyniki w Pucharze Świata osiągnęła w sezonie 2008/2009, kiedy to zajęła 38. miejsce w klasyfikacji generalnej, a w klasyfikacji halfpipe'a była trzecia.

</doc>
<doc id="2180921" url="https://pl.wikipedia.org/wiki?curid=2180921" title="Trybańce">
Trybańce

Trybańce (lit. "Tribonys") − wieś na Litwie, zamieszkana przez 255 ludzi, w gminie rejonowej Soleczniki, 4 km na południowy zachód od Solecznik Wielkich.

</doc>
<doc id="2180922" url="https://pl.wikipedia.org/wiki?curid=2180922" title="Cinhuangtao">
Cinhuangtao



</doc>
<doc id="2180925" url="https://pl.wikipedia.org/wiki?curid=2180925" title="Ciamusy">
Ciamusy



</doc>
<doc id="2180926" url="https://pl.wikipedia.org/wiki?curid=2180926" title="Zielonokłań">
Zielonokłań

Zielonokłań () − kolonia na Litwie, w okręgu wileńskim, w rejonie solecznickim, w gminie Gierwiszki. W 2011 roku liczyła 3 mieszkańców.

</doc>
<doc id="2180927" url="https://pl.wikipedia.org/wiki?curid=2180927" title="Jennifer Hudak">
Jennifer Hudak

Jennifer Hudak (ur. 7 września 1986 w Hamden) – amerykańska narciarka dowolna, specjalistka half-pipe’a. W 2003 roku wywalczyła złote medale w half-pipie i jeździe po muldach na mistrzostwach świata juniorów w Marble Mountain. Jej największym sukcesem jest srebrny wywalczony na mistrzostwach świata w Deer Valley w 2011 roku. Posiada również brązowy medal zdobyty podczas mistrzostw świata w Inawashiro w 2009 roku. Multimedalistka Winter X-Games w Superpipie. Nigdy nie startowała na igrzyskach olimpijskich. Najlepsze wyniki w Pucharze Świata osiągnęła w sezonie 2007/2008, kiedy to zajęła ósme miejsce w klasyfikacji generalnej. W sezonie 2006/2007 była trzecia w klasyfikacji half-pipe’a. W 2015 roku zakończyła karierę.

</doc>
<doc id="2180928" url="https://pl.wikipedia.org/wiki?curid=2180928" title="Purwa Aszadha (nakszatra)">
Purwa Aszadha (nakszatra)

Purwa Aszadha (Dewanagari: पूर्वाषाढा) – nakszatra, rezydencja księżycowa.
Termin używany w astrologii dźjotisz do określenia części Zodiaku położonej w całości w Koziorożcu. "Purwa" oznacza "zachód", "aszadha" oznacza "niezdobyty". W połączeniu z następną nakszatrą Uttara Aszadha reprezentują odkrywanie talentów.
Czas władany tą nakszatrą przesycony jest pragnieniami dotyczącymi tymczasowej egzystencji. Tego dnia podłość człowieka może pojawić się w całej krasie. Przerażający i ciężki dzień.

</doc>
<doc id="2180930" url="https://pl.wikipedia.org/wiki?curid=2180930" title="Reprezentacja Niemiec na Mistrzostwach Europy w Wioślarstwie 2010">
Reprezentacja Niemiec na Mistrzostwach Europy w Wioślarstwie 2010

Reprezentacja Niemiec na Mistrzostwach Europy w Wioślarstwie 2010 liczyła 51 sportowców. Najlepszymi wynikami było 1. miejsce w jedynce wagi lekkiej i dwójce podwójnej kobiet oraz dwójce podwójnej wagi lekkiej, czwórce bez sternika, czwórce bez sternika wagi lekkiej i ósemce mężczyzn.

</doc>
<doc id="2180931" url="https://pl.wikipedia.org/wiki?curid=2180931" title="Pengpu">
Pengpu



</doc>
<doc id="2180932" url="https://pl.wikipedia.org/wiki?curid=2180932" title="Ancing">
Ancing



</doc>
<doc id="2180933" url="https://pl.wikipedia.org/wiki?curid=2180933" title="Kociu">
Kociu



</doc>
<doc id="2180936" url="https://pl.wikipedia.org/wiki?curid=2180936" title="Liciang">
Liciang



</doc>
<doc id="2180937" url="https://pl.wikipedia.org/wiki?curid=2180937" title="Hangczou">
Hangczou



</doc>
<doc id="2180939" url="https://pl.wikipedia.org/wiki?curid=2180939" title="Reprezentacja Słowenii na Mistrzostwach Europy w Wioślarstwie 2010">
Reprezentacja Słowenii na Mistrzostwach Europy w Wioślarstwie 2010

Reprezentacja Słowenii na Mistrzostwach Europy w Wioślarstwie 2010 liczyła 9 sportowców. Najlepszymi wynikami było 5. miejsce w dwójce podwójnej wagi lekkiej mężczyzn.

</doc>
<doc id="2180941" url="https://pl.wikipedia.org/wiki?curid=2180941" title="Ciasing">
Ciasing



</doc>
<doc id="2180942" url="https://pl.wikipedia.org/wiki?curid=2180942" title="Anjunabeats Volume 7">
Anjunabeats Volume 7

Anjunabeats Volume 7 – siódmy album z serii składanek Anjunabeats Volume, miksowanych i kompilowanych przez brytyjską grupę Above &amp; Beyond, która zajmuje się tworzeniem muzyki trance.
Lista Utworów.
CD 1
CD 2

</doc>
<doc id="2180943" url="https://pl.wikipedia.org/wiki?curid=2180943" title="Huczou">
Huczou



</doc>
<doc id="2180945" url="https://pl.wikipedia.org/wiki?curid=2180945" title="Reprezentacja Węgier na Mistrzostwach Europy w Wioślarstwie 2010">
Reprezentacja Węgier na Mistrzostwach Europy w Wioślarstwie 2010

Reprezentacja Węgier na Mistrzostwach Europy w Wioślarstwie 2010 liczyła 15 sportowców. Najlepszymi wynikami było 7. miejsce w jedynce mężczyzn.

</doc>
<doc id="2180946" url="https://pl.wikipedia.org/wiki?curid=2180946" title="Stanisław Mglej">
Stanisław Mglej

Stanisław Mglej (ur. 4 maja 1900 w Rzeszowie, zm. 14 października 1976 w Edynburgu) − polski naukowiec, lekarz weterynarii, polityk emigracyjny, członek Rady Trzech.
Życiorys.
Urodził się 4 maja 1900 w Rzeszowie. Jako słuchacz weterynarii wziął udział w obronie Lwowa w listopadzie 1918 walcząc na I odcinku, pododcinek „Wulka”. W 1924 uzyskał dyplom lekarza weterynarii i podjął pracę w macierzystej Akademii Medycyny Weterynaryjnej we Lwowie pod kierunkiem Zygmunta Markowskiego, kolejno jako młodszy asystent, asystent (od 1925) i adiunkt (od 1930) w Zakładzie Epizzotiologii (do 1930) i Zakładzie Chorób Wewnętrznych i Zaraźliwych. Jako stypendysta rządu francuskiego przebywał dwa lata w Paryżu na specjalizacji z etiologii chorób wewnętrznych. Na lwowskiej uczelni uzyskał doktorat (1927) i habilitację (1931), specjalizując się w patologii i terapii szczegółowej chorób wewnętrznych; prowadził m.in. zajęcia z chorób pasożytniczych i chorób krwi: fizyczne badanie zwierząt chorych, rozpoznawanie chorób zakaźnych, propedeutykę kliniczną chorób wewnętrznych. Od 1931 wykładał również – jako docent – zasady medycyny weterynaryjnej, przedmiot obejmujący patologię ogólną i szczegółową, choroby zakaźne i ich rozpoznawanie, na Wydziale Rolniczo-Lasowym Politechniki Lwowskiej (dawna Akademia Rolna w Dublanach). Wygłaszał popularyzatorskie prelekcje na spotkaniach Zrzeszenia Lekarzy Weterynaryjnych i Towarzystwa Walki z Gruźlicą. W 1937 uczestniczył w XV Zjeździe Lekarzy i Przyrodników Polskich we Lwowie. Działał społecznie w Stowarzyszeniu Asystentów Uniwersytetu Jana Kazimierza i Akademii Medycyny Weterynaryjnej we Lwowie (w 1932 pełniąc funkcję prezesa), a także w połowanym przy udziale tegoż stowarzyszenia krajowym Związku Stowarzyszeń Asystentów Państwowych Szkół Akademickich Rzeczypospolitej Polskiej (był prezesem w latach 1935–1936). Jeszcze przed wojną ogłosił kilka prac dotyczących nosówki i cholery drobiu. Publikował m.in. na łamach lwowskiego kwartalnika "Rozprawy biologiczne z zakresu medycyny weterynaryjnej, rolnictwa i hodowli". W Wojsku Polskim został awansowany na stopień podporucznika w korpusie oficerów rezerwy weterynaryjnych ze starszeństwem z dniem 1 lipca 1925. Na stopień porucznika został mianowany ze starszeństwem z 1 stycznia 1935 i 8. lokatą w korpusie oficerów rezerwy weterynaryjnych, grupa lekarzy.
Po zakończeniu wojny obronnej 1939 przedostał się do Wielkiej Brytanii, w latach 1940-1942 przebywał w obozie w Stacji Zbornej Oficerów Rothesay. Również na emigracji kontynuował działalność naukową. Należał do organizatorów powstałego w 1943 Wydziału Medycyny Weterynaryjnej w Edynburgu (działającego pod nazwą Komisja Akademickich Studiów Weterynaryjnych), tworząc polskim emigrantom możliwość ukończenia studiów weterynaryjnych przerwanych przez wojnę. Wykładał na tej uczelni choroby wewnętrzne i zakaźne zwierząt oraz organizację państwowej służby weterynaryjnej. Od 1 stycznia 1947 do 1 października 1948 był ostatnim przewodniczącym Komisji (dziekanem Wydziału), przeprowadził likwidację wydziału; sam pozostał na emigracji, ale część wyposażenia katedr przekazał do Polski, dokąd wyjechała grupa wykładowców. Wykładał choroby wewnętrzne i zakaźne zwierząt, organizację państwowej służby weterynaryjnej, propedeutykę chorób wewnętrznych zwierząt. Opracował skrypt "Choroby zakaźne zwierząt domowych i ich zwalczanie" (Edynburg 1944). Był też autorem prac "The Eradication of Tuberculosis in Cattle in Poland" ("Polish Science and Learning", 1944, zeszyt 4) i "Najnowsze metody zwalczania gruźlicy u bydła domowego", tej ostatniej nie zdążył wydać przed likwidacją edynburskiego wydziału. Należał do założycieli Polskiego Towarzystwa Naukowego na Obczyźnie.
Był działaczem Stronnictwa Narodowego, prezesem koła Stowarzyszenia Polskich Kombatantów w Edynburgu. W latach 1968-1969 wchodził w skład Rady Trzech, gdzie zastąpił Romana Odzierzyńskiego, który 15 października 1968 złożył rezygnację.

</doc>
<doc id="2180948" url="https://pl.wikipedia.org/wiki?curid=2180948" title="Reprezentacja Finlandii na Mistrzostwach Europy w Wioślarstwie 2010">
Reprezentacja Finlandii na Mistrzostwach Europy w Wioślarstwie 2010

Reprezentacja Finlandii na Mistrzostwach Europy w Wioślarstwie 2010 liczyła 6 sportowców. Najlepszym wynikiem było 9. miejsce w jedynce mężczyzn.

</doc>
<doc id="2180950" url="https://pl.wikipedia.org/wiki?curid=2180950" title="Wuczou">
Wuczou



</doc>
<doc id="2180952" url="https://pl.wikipedia.org/wiki?curid=2180952" title="Anszun">
Anszun



</doc>
<doc id="2180953" url="https://pl.wikipedia.org/wiki?curid=2180953" title="Cun-i">
Cun-i



</doc>
<doc id="2180956" url="https://pl.wikipedia.org/wiki?curid=2180956" title="Reprezentacja Bułgarii na Mistrzostwach Europy w Wioślarstwie 2010">
Reprezentacja Bułgarii na Mistrzostwach Europy w Wioślarstwie 2010

Reprezentacja Bułgarii na Mistrzostwach Europy w Wioślarstwie 2010 liczyła 5 sportowców. Najlepszymi wynikami było 6. miejsce w dwójce bez sternika kobiet.

</doc>
<doc id="2180957" url="https://pl.wikipedia.org/wiki?curid=2180957" title="Fuczou">
Fuczou



</doc>
<doc id="2180959" url="https://pl.wikipedia.org/wiki?curid=2180959" title="Tunghua">
Tunghua



</doc>
<doc id="2180960" url="https://pl.wikipedia.org/wiki?curid=2180960" title="Uttara Aszadha (nakszatra)">
Uttara Aszadha (nakszatra)

Uttara Aszadha (Dewanagari: उत्तराषाढा) – nakszatra, rezydencja księżycowa.
Termin używany w astrologii dźjotisz do określenia części Zodiaku położonej częściowo w Koziorożcu a częściowo w Wodniku.
"Uttara" oznacza "wschód", "aszadha" oznacza "niezdobyty". W połączeniu z nakszatrą Purwa Aszadha reprezentują odkrywanie talentów. W Purwa następuje świt psychologicznych zmian a w Uttara następuje asymilacja.
Nakszatra ta wpływa tak, że stwarza stabilny i dobry dzień, który nadaje się na wzięcie inicjatywy w swe ręce, ustabilizowanie spraw.

</doc>
<doc id="2180961" url="https://pl.wikipedia.org/wiki?curid=2180961" title="Syping">
Syping



</doc>
<doc id="2180963" url="https://pl.wikipedia.org/wiki?curid=2180963" title="Liaojüan">
Liaojüan



</doc>
<doc id="2180966" url="https://pl.wikipedia.org/wiki?curid=2180966" title="Pajczeng">
Pajczeng



</doc>
<doc id="2180967" url="https://pl.wikipedia.org/wiki?curid=2180967" title="Trolejbusy w Żylinie">
Trolejbusy w Żylinie

Trolejbusy w Żylinie – jedna z pięciu słowackich sieci trolejbusowych, znajdująca się w Żylinie. Trolejbusy obsługują 8 linii, w przewozach komunikacji miejskiej ich udział wynosi ok. 75%. Podobnie, jak w przypadku sieci trolejbusowych w Bańskiej Bystrzycy i Koszycach, również w Żylinie sieć trakcyjna jest zasilana prądem stałym o napięciu 750 V. Operatorem sieci jest "Dopravný podnik mesta Žiliny".
Historia.
Komunikacja trolejbusowa w Żylinie należy do najmłodszych, początki sięgają roku 1985 - wtedy przygotowano plan budowy sieci trolejbusowej (słow. "Nová koncepcia MHD v Žiline na báze elektrickej trakcie"). Jednym z założeń było zastąpienie trolejbusami części przewozów autobusowych. W 1988 roku zmieniono trasy i numery linii autobusowych, najpopularniejsze linie miały postać przyszłych linii trolejbusowych. Budowa sieci opóźniała się, między innymi w związku z równoczesną budową sieci trolejbusowej w Bańskiej Bystrzycy (1989).
Po roku 1989 wydawało się, że nie ma szans na sfinansowanie budowy z budżetu państwa. Miasto zdecydowało się finansować prace z własnych środków. Pierwsza linia trolejbusowa, między "Vlčincem" a "Kvačalovą" (gdzie znajdowała się zajezdnia), została otwarta 17 listopada 1994 roku. W ciągu 8 lat powstała sieć, która obsługiwała wszystkie duże osiedla (od roku 1998 "Hliny" i "Solinky", od 2002 "Hájik"). Ostatnim odcinkiem było połączenie "Jasenová" – "Karpatská" z 2004 roku, które wyraźnie poprawiło komunikację między osiedlami "Vlčince" a "Solinky" oraz umożliwiło obsługę kampusu "Velký diel". Z pierwotnych planów nie zrealizowano jedynie linii do "Bytčicy".
W 2006 roku przystanki zaczęto wyposażać w tzw. kasselskie krawężniki (czes./słow. "kasselský obrubník"), znane np. z Cieplic, które umożliwiają zatrzymanie trolejbusu czy autobusu dokładnie przy krawędzi przystanku.
Tabor.
Tabor stanowią trzy modele trolejbusów Škoda: standardowa 14Tr (otrzymano 15 sztuk) oraz przegubowe 15Tr i 15TrM (w sumie 28 sztuk). W 2007 roku wycofano z eksploatacji pierwsze 2 sztuki 14Tr. Malowanie pojazdów (o ile nie mają reklam) stanowią barwy biało-żółto-zielone (są to barwy miejskie Żyliny). Ponieważ w czasie zakupu pierwszych pojazdów (1993), równocześnie produkowane były trolejbusu dla Teheranu, niektóre z żylińskich trolejbusów miały malowanie teherańskie (kilka trolejbusów w tym malowaniu trafiło również do Czeskich Budziejowic).
W 2007 roku Żylina przyjęła używane trolejbusy ze Zlína.
Według stanu na 2008 w Żylinie eksploatowane były następujące typy pojazdów (w sumie 42 sztuki):

</doc>
<doc id="2180968" url="https://pl.wikipedia.org/wiki?curid=2180968" title="Serhij Nadał">
Serhij Nadał

Serhij Witalijowycz Nadał (ukr. Сергій Віталійович Надал; ur. 1 stycznia 1975 w Tarnopolu) – ukraiński urzędnik państwowy i samorządowiec, od listopada 2010 prezydent Tarnopola.
Życiorys.
Urodził się w Tarnopolu w rodzinie lekarzy. Po ukończeniu szkoły handlowej kształcił się w Tarnopolskiej Akademii Gospodarki Narodowej (w obszarze rachunkowości i audytu finansowego oraz finansów). W latach 1994–2010 zatrudniony w państwowych służbach inspektoratu podatkowego: na poziomie miejskim i obwodowym, w tym również na stanowiskach kierowniczych.
Jest członkiem Ogólnoukraińskiego Zjednoczenia "Swoboda" a także prezesem tarnopolskiej organizacji obwodowej "Ukraińcy pomagają Ukraińcom". W marcu 2009 wybrany radnym rady obwodowej w Tarnopolu z listy "Swobody". 31 października 2010 wybrany na urząd prezydenta Tarnopola w głosowaniu bezpośrednim większością 27% głosów, do wykonywania obowiązków przystąpił 30 listopada tego roku.

</doc>
<doc id="2180969" url="https://pl.wikipedia.org/wiki?curid=2180969" title="Jenczeng">
Jenczeng



</doc>
<doc id="2180971" url="https://pl.wikipedia.org/wiki?curid=2180971" title="Czangte">
Czangte



</doc>
<doc id="2180972" url="https://pl.wikipedia.org/wiki?curid=2180972" title="Sining">
Sining



</doc>
<doc id="2180973" url="https://pl.wikipedia.org/wiki?curid=2180973" title="Reprezentacja Rosji na Mistrzostwach Europy w Wioślarstwie 2010">
Reprezentacja Rosji na Mistrzostwach Europy w Wioślarstwie 2010

Reprezentacja Rosji na Mistrzostwach Europy w Wioślarstwie 2010 liczyła 40 sportowców. Najlepszymi wynikami było 5. miejsce w jedynce i ósemce kobiet oraz czwórce podwójnej i ósemce mężczyzn.

</doc>
<doc id="2180975" url="https://pl.wikipedia.org/wiki?curid=2180975" title="Ja-an">
Ja-an



</doc>
<doc id="2180976" url="https://pl.wikipedia.org/wiki?curid=2180976" title="Ipin">
Ipin



</doc>
<doc id="2180977" url="https://pl.wikipedia.org/wiki?curid=2180977" title="Cykung">
Cykung



</doc>
<doc id="2180980" url="https://pl.wikipedia.org/wiki?curid=2180980" title="Mienjang">
Mienjang



</doc>
<doc id="2180981" url="https://pl.wikipedia.org/wiki?curid=2180981" title="Luczou">
Luczou



</doc>
<doc id="2180982" url="https://pl.wikipedia.org/wiki?curid=2180982" title="Nejciang">
Nejciang



</doc>
<doc id="2180984" url="https://pl.wikipedia.org/wiki?curid=2180984" title="Kuangjüan">
Kuangjüan



</doc>
<doc id="2180985" url="https://pl.wikipedia.org/wiki?curid=2180985" title="Ciajükuan">
Ciajükuan



</doc>
<doc id="2180988" url="https://pl.wikipedia.org/wiki?curid=2180988" title="Reprezentacja Holandii na Mistrzostwach Europy w Wioślarstwie 2010">
Reprezentacja Holandii na Mistrzostwach Europy w Wioślarstwie 2010

Reprezentacja Holandii na Mistrzostwach Europy w Wioślarstwie 2010 liczyła 32 sportowców. Najlepszymi wynikami było 2. miejsce w ósemce kobiet oraz jedynce wagi lekkiej i dwójce bez sternika mężczyzn.

</doc>
<doc id="2180989" url="https://pl.wikipedia.org/wiki?curid=2180989" title="Brocz (dopływ Wrzosówki)">
Brocz (dopływ Wrzosówki)

Brocz (niem. "Bratsch", "Pratsch") – potok, lewy dopływ Wrzosówki o długości 5,04 km.
Potok płynie w Sudetach Zachodnich, w Karkonoszach. Jego źródła znajdują się na północnym stoku Śmielca, na wysokości 950 m n.p.m. Płynie na północ. U podnóży Świerczyny skręca na wschód, przyjmuje prawy dopływ Pracz, po czym w centrum Jagniątkowa wpada do Wrzosówki.
Płynie po granicie i jego zwietrzelinie. Obszar zlewni Brocza porośnięty jest górnoreglowymi, niżej dolnoreglowymi lasami świerkowymi. Wzdłuż potoku biegnie zachodnia i północna granica Karkonoskiego Parku Narodowego.

</doc>
<doc id="2180990" url="https://pl.wikipedia.org/wiki?curid=2180990" title="Czengte">
Czengte



</doc>
<doc id="2180991" url="https://pl.wikipedia.org/wiki?curid=2180991" title="ESP LTD SA-2">
ESP LTD SA-2

ESP LTD SA-2 - model gitary elektrycznej firmy ESP, zaprojektowana dla Richiego Sambory, produkowana seryjnie od 2007 roku.
SA-2 nazywana często ESP Sambora, posiada 22 progi, 2 przetworniki typu humbucker (model LH-150), oraz mostek typu Floyd Rose.

</doc>
<doc id="2180992" url="https://pl.wikipedia.org/wiki?curid=2180992" title="Hantan">
Hantan



</doc>
<doc id="2180994" url="https://pl.wikipedia.org/wiki?curid=2180994" title="Paoting">
Paoting



</doc>
<doc id="2180995" url="https://pl.wikipedia.org/wiki?curid=2180995" title="Jurij Bieliczenko">
Jurij Bieliczenko

Jurij Ołeksandrowycz Bieliczenko (ukr. Юрій Олександрович Бєліченко, ros. Юрий Александрович Беличенко, "Jurij Aleksandrowicz Bieliczenko"; ur. 13 grudnia 1964 w Doniecku) - ukraiński piłkarz, grający na pozycji pomocnika, a wcześniej napastnika lub obrońcy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Szachtar Donieck. W 1983 rozpoczął karierę piłkarską w drużynie rezerwowej Szachtara Donieck, a w 1986 debiutował w podstawowym składzie. W 1988 przeszedł do Zorii Ługańsk. W 1991 bronił barw Nywy Winnica, a w następnym roku powrócił do Szachtara Donieck. Na początku 1995 został piłkarzem Szachtara Makiejewka, w którym występował do końca 1996, kiedy to przeniósł się do Zirki Kirowohrad. Karierę piłkarską zakończył w 1999 w Metałurhu Donieck.
Kariera trenerska.
Po zakończeniu kariery rozpoczął pracę trenerską. Najpierw pomagał trenować dzieci w DJuSSz Szachtar Donieck. Na początku 2003 objął stanowisko głównego trenera Szachtar Donieck U-19. Potem powrócił do pracy w sztabie trenerskim Piłkarskiej Akademii Szachtara Donieck.

</doc>
<doc id="2180998" url="https://pl.wikipedia.org/wiki?curid=2180998" title="Pracz (dopływ Brocza)">
Pracz (dopływ Brocza)

Pracz (niem. "Seifenfloss") – potok, prawy dopływ Brocza.
Potok płynie w Sudetach Zachodnich, w Karkonoszach. Jego źródła znajdują się na północnym stoku Śmielca, poniżej Wężówki, na wysokości 790 m n.p.m. Płynie na północ. U podnóży Świerczyny wpada do Brocza.
Płynie po granicie i jego zwietrzelinie. Obszar zlewni Pracza porośnięty jest lasami świerkowymi. Cała zlewnia znajduje się w obrębie Karkonoskiego Parku Narodowego.

</doc>
<doc id="2180999" url="https://pl.wikipedia.org/wiki?curid=2180999" title="Trance Nation – Mixed by Above &amp; Beyond">
Trance Nation – Mixed by Above &amp; Beyond

Lista utworów.
CD 1
CD 2

</doc>
<doc id="2181001" url="https://pl.wikipedia.org/wiki?curid=2181001" title="Rioja (wino)">
Rioja (wino)

Rioja – wino hiszpańskie i jednocześnie nazwa regionu winiarskiego w północnej Hiszpanii, wzdłuż rzeki Ebro, w którym jest produkowane.
Regulacje.
Nazwa jest zastrzeżona dla win produkowanych na obszarze prowincji La Rioja i częściowo Araba i Nawara. Wina spełniające wymagania jakościowe mogą korzystać z certyfikatu pochodzenia Denominación de Origen Calificada (DOCa). Rioja uzyskała to zaszczytne miano jako pierwsza w 1991 roku. Region dzieli się na trzy strefy: Rioja Alta (najwyżej położona, w zachodniej części), Rioja Baja (w baskijskiej prowincji Araba) oraz Rioja Alavesa (na wschód od Logroño, największego miasta regionu). Komisja nadzorująca przyznająca certyfikat D.O.C ("Consejo Regulador") zezwala na wykorzystanie następujących szczepów winorośli:
Produkuje się przede wszystkim wina czerwone, ale także różowe i białe. Za klasyczną czerwoną rioję uchodzi kupaż 70% tempranillo, 15% garnachy, 7,5% graciano i 7,5% mazuelo. Tradycyjna biała rioja ma ok. 95% winogron viura i 5% malvasía.
Klasyfikacja win rioja.
Ze względu na okres i sposób starzenia, wina rioja podzielone są na cztery rodzaje:
Liczne wytwórnie wydłużają wymagany przez regulacje winiarskie okres starzenia.
Historia.
Podbój północnej Hiszpanii przez Rzymian w II wieku p.n.e. spowodował rozwój uprawy winorośli i produkcji wina na potrzeby rzymskich legionistów. W okolicach obecnej Calahorry i Logroño powstały liczne winnice, a wykopaliska archeologiczne ujawniły resztki zbiorników, w których przechowywano wino. Zbiorniki były wycinane w skałach regionu. 
Położenie przy szlaku pielgrzymkowym do Santiago de Compostela sprzyjało utrzymaniu i rozwojowi produkcji wina w średniowieczu, a wieść o nim pielgrzymi roznosili w świat. Pierwsze wzmianki literackie o winie z La Rioja znajdują się lirykach Gonzalo de Berceo, pierwszego znanego z nazwiska poety hiszpańskiego. W miarę postępów rekonkwisty lokalne dotychczas wina zaczęły, poprzez baskijskie porty w Bilbao i Santander, trafiać na pokłady angielskich i holenderskich statków kupieckich, a za ich pomocą na rynki europejskie. Aby chronić jakość i reputację win władze lokalne już w 1560 zabroniły używać szczepów spoza regionu. Do transportu wina wprowadzono specjalne koźlęce bukłaki, pieczętowane znakiem stowarzyszenia plantatorów, by zagwarantować autentycznść zawartości.
W 1786 ksiądz i winiarz z Burgos Don Manuel Esteban Quintano, zainspirowany pobytem w Bordeaux, wprowadził dębowe baryłki do winnic w Rioja, co znacznie poprawiło przechowywanie się win i przełożyło się na rozwój eksportu. Takie wino znosiło transport do Ameryki Łacińskiej. Niestety władze lokalne wprowadziły zarządzenie, na mocy którego wina starzone w beczkach nie mogły być droższe od win nieprzechowywanych. W ten sposób beczki dębowe, jako nieopłacalne ekonomicznie, wyszły z użycia na wiele dziesięcioleci.
Pułkownik Luciano de Murrieta (adiutant księcia Baldoromero Espartero, regenta Hiszpanii i właściciela winnic w Logroño) w latach czterdziestych XIX wieku podczas pobytów w Bordeaux i na zesłaniu w Londynie studiował możliwości modernizacji produkcji wina z regionu Rioja i ekspansji na rynki angielskie. Jedną z nowinek, które wprowadził Murrieta było wykorzystywanie dużych beczek do tłoczenia i fermentacji owoców zamiast tradycyjnie stosowanych płytkich kamiennych kadzi, w których grona były miażdżone stopami robotników. Murieta wprowadził również na nowo starzenie wina w dębowych beczkach.
W latach pięćdziesiątych XIX wieku winnice sąsiedniej Galicji dotknięte zostały epidemią mączniaka, na czym skorzystały wina z La Rioja, gdzie choroba nie przybrała rozmiarów epidemii. Eksportowi sprzyjał również rozwój sieci kolejowej, która połączyła wkrótce Logroño z Madrytem i wybrzeżem Atlantyku. Także epidemia filoksery początkowo omijała region La Rioja. Był to złoty okres dla win Rioja – wielu francuskich producentów, zwłaszcza z okolic Bordeaux, przeniosło tu swoje winnice (a wraz z nimi nowoczesne technologię, swoją wiedzę i doświadczenie), popyt zaś na wino był trudny do zaspokojenia, gdyż winnice we Francji i innych krajach Europy były zdziesiątkowane. Gdy szkodnik ostatecznie w końcowej dekadzie XIX wieku dotarł do regionu, znane były już metody skutecznego zapobiegania (szczepienie na odpornych podkładkach) i filoksera nie wyrządziła znaczących szkód w produkcji.
W wiek XX rioja weszła jako najbardziej znane poza Hiszpanią wino hiszpańskie. Produkcja spadła jednak znacznie w latach 30., gdy dla uniknięcia klęski głodu wiele winnic zostało wykarczowanych na potrzeby uprawy zbóż. Powierzchnia winnic powróciła do poziomu sprzed tego okresu dopiero w latach 60. Przełomowym dla rozwoju winiarstwa w La Rioja był rok 1970: bardzo dobry rocznik, ogłoszony przez krytyków enologicznych „rocznikiem stulecia”. Spowodowało to wzmożone zainteresowanie zarówno ze strony konsumentów, jak i inwestorów. Nadmierny popyt (a co za tym idzie wysokie ceny) w połączeniu ze słabszymi rocznikami, a także rozwojem innych regionów winiarskich (zwłaszcza Ribera del Duero) spowodował kryzys produkcji w latach 80. XX wieku, zażegnany dopiero w kolejnej dekadzie. W międzyczasie amerykański dąb jako materiał na beczki ustąpił w dużej części dębinie francuskiej, nadającej łagodniejszy smak.

</doc>
<doc id="2181003" url="https://pl.wikipedia.org/wiki?curid=2181003" title="Reprezentacja Polski na Mistrzostwach Europy w Wioślarstwie 2010">
Reprezentacja Polski na Mistrzostwach Europy w Wioślarstwie 2010

Reprezentacja Polski na Mistrzostwach Europy w Wioślarstwie 2010 liczyła 47 sportowców. Najlepszym wynikiem było 1. miejsce w czwórce podwójnej mężczyzn.

</doc>
<doc id="2181004" url="https://pl.wikipedia.org/wiki?curid=2181004" title="Wszędołaz">
Wszędołaz

Wszędołaz – prototypowy, lekki pojazd terenowy wykonany w Zakładzie Transportu Energetyki w Radomiu. Pojazd nie wszedł do produkcji seryjnej.
Historia.
"Wszędołaz" został opracowany pod koniec lat siedemdziesiątych XX wieku. Przeznaczony był do inspekcji linii energetycznych w trudnym terenie, zwłaszcza w warunkach zimowych. Pieczę na projektem sprawował Kryspin Białek – dyrektor Zakładu Transportu Energetyki w Radomiu. Zespół konstrukcyjny stanowiły 4 osoby – pracownicy Zakładu: Robert Drab, Andrzej Grabowski, Krzysztof Prokopowicz i Jerzy Smoliński. Prototyp ukończono w 1980. Pojazdem (choć nie był jeszcze ukończony) zainteresowali się Chińczycy – prowadzone były rozmowy w sprawie dużego zamówienia. Rozmowy nie zostały jednak sfinalizowane. Zaniechano także (ze względu na problemy techniczne z napędem gąsienicowym) seryjnej produkcji "Wszędołaza".
Charakterystyka techniczna.
W pojeździe wykorzystano nadwozie Fiata 126p, dokonując jednak daleko idących przeróbek spowodowanych głównie zastosowaniem napędu gąsienicowego oraz zapewnieniem pływalności pojazdu. Silnik (z Fiata 126p), pędniki strumieniowe do poruszania się po wodzie oraz dodatkowe przekładnie umieszczono na miejscu tylnej kanapy, co spowodowało, że pojazd mógł pomieścić tylko dwie osoby. Zamiast drzwi zastosowano przeźroczystą, przesuwną osłonę obejmującą zarówno boki, jak i dach pojazdu.
Pojazd posiadał gumowe gąsienice do jazdy terenowej. "Wszędołaz" nie był dostosowany do długotrwałej jazdy po szosie. Przewidywano, że na miejsce inspekcji będzie przewożony na lawecie. Sterowanie pojazdem odbywało się przy pomocy kierownicy, która pochodziła z Fiata 126p, podobnie jak cała deska rozdzielcza. Masa pojazdu wynosiła ok. 600 kg.
Jedyny egzemplarz Wszędołaza znajduje się w Muzeum Techniki i Komunikacji w Szczecinie.

</doc>
<doc id="2181005" url="https://pl.wikipedia.org/wiki?curid=2181005" title="Niszczyciele typu Bainbridge">
Niszczyciele typu Bainbridge

Niszczyciele typu Bainbridge – były pierwszymi niszczycielami w United States Navy, budowane w latach 1899–1900.
13 okrętów weszło do służby podczas wojny amerykańsko-hiszpańskiej i zostały rozbrojone w 1920 roku. Jeden z okrętów został stracony na morzu.
Po zakończeniu służby, 11 okrętów zostały sprzedane Josephowi G. Hitnerowi, a okręt „Hopkins” został sprzedany Danton Shore Lumber Company.

</doc>
<doc id="2181006" url="https://pl.wikipedia.org/wiki?curid=2181006" title="Śrawana (nakszatra)">
Śrawana (nakszatra)

Śrawana (Dewanagari: श्रवण) – nakszatra, rezydencja księżycowa.
Termin używany w astrologii dźjotisz do określenia części Zodiaku znajdującej się w Wodniku.
"Śrawana" oznacza "słuchanie" i jest to nakszatra całkowitej ciszy.
Mottem tej konstelacji jest przyjmowanie i słuchanie. Czas pod wpływem tej nakszatry charakteryzuje się tym, że łatwo przyjmujemy informacje a zmysł słuchu jest bardziej wrażliwy.

</doc>
<doc id="2181009" url="https://pl.wikipedia.org/wiki?curid=2181009" title="Góropatwa arabska">
Góropatwa arabska

Góropatwa arabska ("Alectoris melanocephala") – gatunek średniej wielkości ptaka z rodziny kurowatych (Phasianidae). Zamieszkuje Półwysep Arabski.
Systematyka.
Międzynarodowy Komitet Ornitologiczny (IOC) wyróżnia dwa podgatunki "A. melanocephala":
Charakterystyka.
Największy gatunek z rodzaju "Alectoris". Cechy charakterystyczne to czarny czub na głowie i widoczne w locie szare pióra ogonowe.
Morfologia.
Wygląd zewnętrzny: Obie płci ubarwione jednakowo, ale samica nieco mniejsza od samca. Młode ptaki można odróżnić od dorosłych po krótszym czubie, czarniawym dziobie i bardziej stonowanym ubarwieniu.
Rozmiary: długość ciała: 40–43 cm
Masa ciała: samce ok. 720 g, samice ok. 520 g. 
Występowanie.
Środowisko.
Skaliste, ale pokryte stosunkowo bujną roślinnością zbocza górskie, wzgórza i płaskowyże i suche koryta rzeczne od poziomu morza do 3000 m n.p.m. Może pojawiać się na terenach uprawnych.
Zasięg występowania.
Południowa część Półwyspu Arabskiego.
Pożywienie.
Pokarm roślinny i bezkręgowce. Na niektórych terenach spory udział w diecie mogą mieć nasiona zbóż.
Tryb życia i zachowanie.
Najbardziej aktywna rano i wieczorem.
Przed drapieżnikami najczęściej ucieka na piechotę.
Rozród.
Gniazdo: na ziemi, dobrze ukryte.
Liczba jaj: 5–8.
Okres lęgów od końca marca.
Status, zagrożenie i ochrona.
Gatunek lokalnie liczny, zwłaszcza w lasach jałowcowych, ale dokładna liczebność populacji nie jest znana.
Kategoria zagrożenia według Czerwonej Księgi Gatunków Zagrożonych IUCN: gatunek najmniejszej troski (LC – "least concern").
Znaczenie dla człowieka.
Gatunek łowny, na niektórych terenach ludność wybiera jaja z gniazd góropatwy arabskiej.

</doc>
<doc id="2181010" url="https://pl.wikipedia.org/wiki?curid=2181010" title="Alectoris melanocephala">
Alectoris melanocephala



</doc>
<doc id="2181012" url="https://pl.wikipedia.org/wiki?curid=2181012" title="Reprezentacja Szwajcarii na Mistrzostwach Europy w Wioślarstwie 2010">
Reprezentacja Szwajcarii na Mistrzostwach Europy w Wioślarstwie 2010

Reprezentacja Szwajcarii na Mistrzostwach Europy w Wioślarstwie 2010 liczyła 12 sportowców. Najlepszymi wynikami było 3. miejsce w czwórce podwójnej kobiet oraz czwórce bez sternika wagi lekkiej mężczyzn.

</doc>
<doc id="2181013" url="https://pl.wikipedia.org/wiki?curid=2181013" title="PKF">
PKF



</doc>
<doc id="2181014" url="https://pl.wikipedia.org/wiki?curid=2181014" title="Suczou">
Suczou



</doc>
<doc id="2181015" url="https://pl.wikipedia.org/wiki?curid=2181015" title="Marie Martinod">
Marie Martinod

Marie Martinod (ur. 20 lipca 1984 w Bourg-Saint-Maurice) – francuska narciarka dowolna, specjalizująca się w halfpipie, dwukrotna wicemistrzyni olimpijska, wicemistrzyni świata.
Kariera.
W Pucharze Świata zadebiutowała 22 listopada 2003 roku w Saas-Fee, gdzie zwyciężyła w halfpipie. Tym samym już w swoim debiucie nie tylko zdobyła pierwsze pucharowe punkty, ale od razu sięgnęła po zwycięstwo. Wyprzedziła tam Virginie Faivre ze Szwajcarii i swą rodaczkę, Marie Andrieux. Najlepsze wyniki osiągnęła w sezonie 2003/2004, kiedy to była druga w klasyfikacji generalnej, a w klasyfikacji halfpipe’u zdobyła Małą Kryształową Kulę. W klasyfikacji halfpipe’u triumfowała także w sezonie 2016/2017, a w klasyfikacji generalnej była trzecia.
W 2013 roku wystartowała na mistrzostwach świata w Voss, zajmując piąte miejsce. Na rozgrywanych rok później igrzyskach olimpijskich w Soczi wywalczyła srebrny medal, przegrywając tylko z Maddie Bowman z USA. Ponadto drugie miejsce zajęła również podczas mistrzostw świata w Sierra Nevada w 2017 roku, plasując się między Japonką Ayaną Onozuką i Devin Logan z USA. Na igrzyskach olimpijskich w Pjongczangu w 2018 roku zdobyła srebrny medal olimpijski w halfpipie.

</doc>
<doc id="2181018" url="https://pl.wikipedia.org/wiki?curid=2181018" title="Wang Zeng Yi">
Wang Zeng Yi



</doc>
<doc id="2181020" url="https://pl.wikipedia.org/wiki?curid=2181020" title="Kuropatwa górska">
Kuropatwa górska



</doc>
<doc id="2181022" url="https://pl.wikipedia.org/wiki?curid=2181022" title="Kuropatwa skalna">
Kuropatwa skalna



</doc>
<doc id="2181023" url="https://pl.wikipedia.org/wiki?curid=2181023" title="Medaliści mistrzostw Polski seniorów w biegu godzinnym">
Medaliści mistrzostw Polski seniorów w biegu godzinnym

Medaliści mistrzostw Polski seniorów w biegu godzinnym – zdobywcy medali seniorskich mistrzostw Polski w konkurencji biegu godzinnego.
Bieg godzinny mężczyzn w randze mistrzostw Polski został rozegrany jedynie dwukrotnie.
Aktualny rekord mistrzostw Polski seniorów w biegu godzinnym wynosi 18322,13 m i został ustanowiony przez Benedykta Gugałę podczas mistrzostw w 1955 w Toruniu.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 4 biegaczy. Najwięcej medali – 2 – wywalczyli Jan Szwargot i Józef Russek. 

</doc>
<doc id="2181024" url="https://pl.wikipedia.org/wiki?curid=2181024" title="William Thomas Sampson">
William Thomas Sampson

William Thomas Sampson (ur. 9 lutego 1840 w Palmyrze, zm. 6 maja 1902 w Waszyngtonie) − amerykański oficer marynarki, kontradmirał dowodzący "North Atlantic Station" podczas wojny amerykańsko-hiszpańskiej, zwycięzca w bitwie pod Santiago de Cuba 3 lipca 1898 roku.
William T. Sampson wstąpił do United States Naval Academy w 1857 roku i ukończył ją z pierwszą lokatą cztery lata później. Podczas wojny secesyjnej służył na monitorze USS „Patapsco” i przeżył zatopienie tego okrętu 15 stycznia 1865 roku. Przez kolejne lata zajmował różne stanowiska na morzu i lądzie, w 1886 roku został mianowany superintendentem Akademii Marynarki Wojennej, zaś w 1893 roku szefem Biura Uzbrojenia US Navy. 15 czerwca 1897 roku objął dowodzenie na nowym pancerniku USS „Iowa”.
Dwa dni po eksplozji USS „Maine”, 17 lutego 1898 roku, William T. Sampson został szefem komisji, mającej przeprowadzić dochodzenie w sprawie przyczyn katastrofy, która stała się bezpośrednią przyczyną wybuchu wojny amerykańsko-hiszpańskiej. 26 marca 1898 roku został dowódcą "North Atlantic Station" w stopniu tymczasowego kontradmirała. Po wypowiedzeniu wojny Hiszpanii, w czerwcu skutecznie zablokował hiszpańską eskadrę admirała Pascuala Cervery w zatoce Santiago de Cuba, zaś 3 lipca 1898 roku wraz z komodorem Winfieldem Schleyem rozgromił ją w pięciogodzinnej bitwie. Autorstwo tego zwycięstwa stało się przedmiotem kontrowersyjnej debaty, ponieważ Sampson, głównodowodzący sił blokadowych, nie był obecny podczas samej bitwy, dołączając ze swym okrętem flagowym, USS „New York”, dopiero pod koniec starcia. Ostatecznie obydwaj adwersarze zostali awansowani na stopnie admiralskie, chociaż konflikt ten odbił się negatywnie na zdrowiu i karierze każdego z nich.
Po zakończeniu wojny admirał Sampson brał udział w rozmowach pokojowych, zaś od 1899 roku został komendantem stoczni marynarki w Bostonie. 9 lutego 1902 roku przeszedł na emeryturę z powodu złego stanu zdrowia i zmarł 6 maja tegoż roku. Został pochowany na Cmentarzu Narodowym w Arlington. Na jego cześć nazwę USS Sampson nosiły cztery okręty US Navy, zaś w 1901 roku ustanowiony został Medal Sampsona dla jego podkomendnych, weteranów walk wojny amerykańsko-hiszpańskiej.

</doc>
<doc id="2181025" url="https://pl.wikipedia.org/wiki?curid=2181025" title="Winfield Schley">
Winfield Schley

Winfield Scott Schley (ur. 10 października 1839 w Frederick County w stanie Maryland, zm. 2 października 1911 w Nowym Jorku) − amerykański oficer marynarki, uczestnik wojny amerykańsko-hiszpańskiej, zwycięzca w bitwie pod Santiago de Cuba 3 lipca 1898 roku.
Winfield Scott Schley wstąpił do United States Naval Academy w 1856 roku i, po ukończeniu studiów cztery lata później, został przydzielony do załogi fregaty USS „Niagara”. Na jej pokładzie wziął udział w blokadzie Charlestonu podczas wojny secesyjnej. Jego kolejnym przydziałem była fregata „Potomac” a od 1862 roku kanonierka „Winona”. W 1864 roku został zastępcą dowódcy USS „Wateree”, z którym został wysłany na Ocean Spokojny.
Po zakończeniu wojny secesyjnej wziął udział w tłumieniu rozruchów na peruwiańskich wyspach Chincha i interwencji w obronie interesów amerykańskich w La Unión w Salwadorze. W 1871 roku dowodził jednym z amerykańskich okrętów podczas ekspedycji koreańskiej. W 1884 roku z kolei stanął na czele misji ratunkowej, wysłanej do Arktyki dla ocalenia członków ekspedycji polarnej Adolphusa Greely, zakończonej częściowym sukcesem: uratowano życie siedmiu (w tym dowódcy) z dwudziestu pięciu ludzi.
W marcu 1898 roku, w związku z narastającym napięciem w stosunkach z Hiszpanią, powołano do życia Lotną Eskadrę ("Flying Squadron"), mającą za zadanie chronić wybrzeża Stanów Zjednoczonych przed ewentualnym atakiem. Jej dowódcą został mianowany Winfield Schley, w stopniu komodora. W czerwcu Lotna Eskadra, wraz z okrętami "North Atlantic Station" kontradmirała (tymczasowego) Williama T. Sampsona, zablokowała w zatoce Santiago de Cuba siły hiszpańskie, dowodzone przez admirała Pascuala Cerverę. 3 lipca 1898 roku doszło do bitwy morskiej, w której Amerykanie odnieśli całkowite zwycięstwo. Jego autorstwo stało się przyczyną poważnych kontrowersji pomiędzy zwycięskimi dowódcami. Ponieważ admirał Sampson odpłynął tego dnia na spotkanie z dowódcą sił lądowych na Kubie, faktyczne dowodzenie zespołem objął komodor Schley i to on dał sygnał do bitwy. W związku z tym, już po zakończeniu wojny, obaj adwersarze rozpoczęli kampanię przeciwko sobie, co doprowadziło nawet do postępowania sądowego. Marynarka uznała zasługi obydwu, promując ich do stopnia kontradmirała, jednak wzajemna wrogość doprowadziła ostatecznie do krachu ich kariery. Admirał Schley został emerytowany w 1901 roku, admirał Sampson rok później, i wkrótce zmarł. Winfield Schley przeżył go o dziewięć lat. Obaj zostali pochowani na Arlington National Cemetery.
Na cześć admirała Winfielda Schleya został nazwany niszczyciel USS „Schley”.

</doc>
<doc id="2181026" url="https://pl.wikipedia.org/wiki?curid=2181026" title="Kuropatwa berberyjska">
Kuropatwa berberyjska



</doc>
<doc id="2181029" url="https://pl.wikipedia.org/wiki?curid=2181029" title="Ferdinand von Rayski">
Ferdinand von Rayski

Louis Ferdinand von Rayski (ur. 23 października 1806 w Pegau, zm. 23 października 1890 w Dreźnie) − niemiecki malarz i grafik z XIX wieku, znany głównie jako portrecista.
Życiorys.
Ferdinand von Rayski był synem Johanna Carla von Rayskiego, saskiego wojskowego, uczestnika wojen napoleońskich. Po rychłej śmierci ojca, zmarłego w niewoli rosyjskiej w 1813 roku, wychowywała go dalsza rodzina. Pierwsze lekcje rysunku otrzymał jako nastolatek od drezdeńskiego malarza Karla Gottfrieda Traugott Fabera. W 1825 roku ukończył Kunstakademie w stolicy Saksonii. Przez kolejne cztery lata służył jako młodszy oficer w pułku anhalckim. Długi hazardowe zmusiły go do porzucenia służby wojskowej. Przez dwa lata wiódł wędrowne życie jako portrecista szlachty w Hanowerze i na Śląsku.
W 1831 roku powrócił do Drezna. Wkrótce powstały jego pierwsze znane prace ("Portret Augusta von Leyßera", 1834). W latach 1834−1835 wyjechał do Paryża, gdzie poznał malarstwo Antoine'a Verneta i Paula Delaroche'a oraz Théodore'a Géricaulta i Eugène'a Delacroix. Pod ich wpływem von Rayski zaczął tworzyć sceny historyczne ("Zabójstwo Tomasza Becketa", 1835). Przez kolejne lata podróżował po Niemczech, do Drezna powrócił w 1840 roku i mieszkał tam do swojej śmierci w 1890 roku.
W późniejszej twórczości Ferdinand von Rayski zajmował się głównie malarstwem portretowym, tworząc wizerunki członków saskiej rodziny królewskiej i arystokracji. Wiele z jego dzieł pozostawało w rękach prywatnych i zostało ponownie odkrytych dla szerszej publiczności dopiero przy okazji wystawy malarstwa XIX wieku w berlińskiej Nationalgalerie w 1906 roku.

</doc>
<doc id="2181030" url="https://pl.wikipedia.org/wiki?curid=2181030" title="Samsung Omnia II">
Samsung Omnia II

Samsung i8000 Omnia II – smartfon firmy Samsung, zaprezentowany w 15 czerwca 2009 roku. Pracuje on pod kontrolą systemu operacyjnego Windows Mobile 6.1, z możliwością uaktualnienia do wersji 6.5.
Wyświetlacz.
Omnia II ma duży, 3.7" ekran, wykonany w technologii AMOLED, o rozdzielczości WVGA – 480x800 pikseli. Wyświetlacz ten potrafi wyświetlić 16 milionów kolorów, jednak system operacyjny ogranicza ich liczbę do 65 tysięcy. Poza tym modelem tylko Samsung Omnia Pro B7610 używa tej technologii w połączeniu z Windowsem Mobile.
Ekran obsługiwać można za pomocą dołączonego rysika.
Parametry.
SGH-I8000 Omnia II, ma jednordzeniowy procesor, o taktowaniu 800 MHz (model Samsung S3C6410). Smartfon ten wyposażony jest w 256 MB pamięci RAM oraz 512 MB pamięci ROM. Omnia II ma wbudowane 2, 8 lub 16 GB pamięci współdzielonej z możliwością rozszerzenia za pomocą kart pamięci micro SD (do 32 GB).
Do łączności telefon oferuje Wi-Fi, stereofoniczny Bluetooth 2.0 wraz z A2DP, standardowy port micro USB, wyjście audio 3.5 mm jack, odbiornik GPS wraz z wbudowanym A-GPS.
Samsung I-8000 jest telefonem czterozakresowym (GSM/GPRS/EDGE). Telefon wspiera trójzakresowy UMTS, HSDPA (do 7.2 Mbit/s) oraz HSUPA (do 5.76 Mbit/s).
Kamera.
Telefon wyposażony jest w aparat o rozdzielczości 5 megapikseli, z możliwością nagrywania filmów o rozdzielczości 720x480 pikseli z prędkością 30 klatek na sekundę. Aparat posiada geotagging, rozpoznawanie twarzy oraz uśmiechu. Telefon ma wbudowane oprogramowanie do edycji wideo, pozwalające na cięcie filmów, audio dubbing, dubbing na żywo, oraz dodawanie napisów. Telefon Omnia II wyposażony jest również w rozbudowane możliwości przechwytywania obrazu zwane ActionShot Panoramic Photography.
Interfejs użytkownika, możliwości oprogramowania.
W przeciwieństwie do poprzednika, Samsunga Omnii, który fabrycznie wyposażony był w trzy różne pulpity domowe, Omnia II posiada program Touchwiz UI. Touchwiz można aktualizować – do 3 pulpitów (z możliwością konfiguracji). Widżetami można zarządzać za pomocą Widget Managera, który znajduje w wysuwanym menu na górze ekranu. Nowe widżety można pobierać za pomocą ikony „Więcej Widgetów”. Widżety to małe programy oraz skróty do różnych części interfejsu użytkownika. Gdy użytkownik chce umiejscowić nowy widżet na ekranie, powinien otworzyć odpowiednie menu klikając na strzałkę w lewym dolnym rogu pulpitu domowego, po czym przeciągnie ikonę widżetów.
Jest dostępna duża liczba widżetów, takich jak zegary, galerie zdjęć, zarządzanie profilami, serwisy informacyjne i inne.
Programy takie jak Touch Media Player (odtwarzacz multimedialny), Touch Calendars (kalendarz) oraz wiadomości wątkowe (podobne do tych z iPhone’a) są dostosowane do sterowania jednym palcem. Urządzenie ma wbudowaną przeglądarkę internetową Opera 9.5, która również została dostosowana do obsługi za pomocą ekranu dotykowego i obsługuje animacje Flash Lite.
Inne wersje.
Model ten jest sprzedawany w zmodyfikowanej wersji w Stanach Zjednoczonych pod nazwą SGH-i920. Telefon różni się nieznacznie wyglądem, ale parametry techniczne są zbliżone. SGH-i920 ma 8 GB pamięci wewnętrznej, nie posiada kamery przedniej, i jest wyposażony tylko w jedną lampkę LED przy kamerze tylnej. Wyjście audio 3.5 oraz port micro-USB zostały przeniesione na bok telefonu.
W Korei Południowej telefon jest sprzedawany jako SCH-M710/715 T i ma inny wygląd zewnętrzny.
W Australii Omnia II jest znana jako Omnia Icon.

</doc>
<doc id="2181032" url="https://pl.wikipedia.org/wiki?curid=2181032" title="David James Hughes">
David James Hughes

David James Hughes (ur. 16 kwietnia 1899, zm. ?) - walijski asów myśliwskich okresu I wojny światowej. Odniósł 5 zwycięstw powietrznych. 
David James Hughes urodził się w Hoole na przedmieściach Chesteru. Służbę w eskadrze No. 3 Squadron RAF rozpoczął po zakończeniu szkolenia z pilotażu i krótkim epizodzie jako instruktor. Pierwsze zwycięstwo powietrzne odniósł 8 sierpnia na północ od Chaulnes nad niemieckim samolotem Albatros C. 10 kwietnia zestrzelił samolot Fokker D.VII.
Piąte zwycięstwo powietrzne dające mu tytuł asa myśliwskiego odniósł 23 października nad samolotem typu C.
Ostatnie siódme zwycięstwo odniósł 5 września 1918 roku nad samolotem Fokker D.VII. David James Hughes wszystkie zwycięstwa odniósł na samolocie Sopwith Camel.
Po zakończeniu wojny los Hughsa nie jest znany.

</doc>
<doc id="2181033" url="https://pl.wikipedia.org/wiki?curid=2181033" title="Protegryny">
Protegryny

Protegryny – peptydy antydrobnoustrojowe pochodzące z leukocytów wieprzowych, należące do rodziny katelicydyn. Są to kationowe, bogate w cysteinę białka zbudowane z 16-18 aminokwasów, zawierające dwa wiązania dwusiarczkowe, w roztworze przyjmujące strukturę β. Białkiem o najsilniejszych właściwościach przeciwbakteryjnych jest protegryna-1 (PG-1) hamująca rozwój zakażenia dwoinką "Neisseria gonorrhoeae", "Chlamydia trachomatis" serowarem L2 oraz serowarami E i MoPn. Szczegółowe badania budowy i funkcji PG-1 wykazały, że amfipatyczna centralna β-płaszczyzna PG-1 jest niezbędna dla ich działania bakteriobójczego.

</doc>
<doc id="2181035" url="https://pl.wikipedia.org/wiki?curid=2181035" title="Reprezentacja Włoch na Mistrzostwach Europy w Wioślarstwie 2010">
Reprezentacja Włoch na Mistrzostwach Europy w Wioślarstwie 2010

Reprezentacja Włoch na Mistrzostwach Europy w Wioślarstwie 2010 liczyła 55 sportowców. Najlepszymi wynikami było 1. miejsce w czwórce podwójnej wagi lekkiej kobiet oraz jedynce wagi lekkiej i ósemce wagi lekkiej mężczyzn.

</doc>
<doc id="2181036" url="https://pl.wikipedia.org/wiki?curid=2181036" title="Edoardo Piscopo">
Edoardo Piscopo

Edoardo Piscopo (ur. 4 lutego 1988 roku) – włoski kierowca wyścigowy.
Kariera.
Włoch karierę rozpoczął w roku 2000, od startów w kartingu. W 2005 roku przeszedł do wyścigów samochodów jednomiejscowych, debiutując w Amerykańskiej Formule BMW. W zespole EuroInternational zmagania zakończył na 5. miejscu (wygrał trzy wyścigi). 
W kolejnym sezonie reprezentował barwy ekipy Cram Competicion, zarówno we włoskim, jak i europejskim cyklu Formuły Renault. Ostatecznie rywalizację w nich ukończył odpowiednio na 3. i 10. lokacie. W przerwie zimowej wziął udział w pięciu wyścigach japońskiej serii Toyota Racing Series. Stanąwszy raz na podium, został sklasyfikowany na 25. pozycji. 
W roku 2007 awansował do Formuły 3 Euro Series (ścigał się w teamie ASL Mücke Motorsport). W ciągu dwudziestu wyścigów, raz stanął na podium, zajmując ostatecznie 15. miejsce, w końcowej klasyfikacji. Z niemiecką stajnią wziął udział również w prestiżowym wyścigu Masters of Formula 3. Na belgijskim torze Zolder, zmagania ukończył na przyzwoitej 5. pozycji. 
Na przełomie sezonu 2007 i 2008 Edoardo Piscopo zadebiutował w zimowej serii A1 Grand Prix. Startując w czternastu wyścigach, przyczynił się do zajęcia przez jego narodowy zespół 18. lokaty, w generalnej klasyfikacji. 
W sezonie 2008 Włoch brał udział we Włoskiej Formule 3. W ekipie Team Ghinzani, siedmiokrotnie stanął na najwyższym stopniu podium. Ostatecznie uległ jedynie swojemu rodakowi Mirko Bortolottiemu, kończąc rywalizację na 2. miejscu. Oprócz regularnych startów w tej serii, Piscopo zaliczył również jednorazowy udział w hiszpańskiej F3 (nie zdobył punktów) oraz Euroserii 3000 (dwukrotnie stanął na podium, a na koniec sezonu zajął 14. pozycję). Dzięki sukcesowi we włoskiej F3, Edoardo odbył w nagrodę testy z włoską stajnią F1 - Scuderia Ferrari. 
W zimowej przerwie ponownie brał udział w Pucharze Świata. Tym razem wystąpił w ośmiu wyścigach, pomagając swojej ekipie w ukończeniu zmagań na 16. miejscu.
W 2009 roku, Piscopo zaangażował się w reaktywowaną Formułę 2. W ciągu czternastu wyścigów, ośmiokrotnie dojechał na punktowanych lokatach, najlepiej spisując się podczas drugiego wyścigu w Czechach oraz pierwszego w Wielkiej Brytanii, kiedy to zajął czwarte miejsce. Zdobyte punkty sklasyfikowały Włocha na 12. pozycji. We wrześniu Edoardo wystąpił w jednej rundzie Euroserii 3000, rozegranej na hiszpańskim torze Ricardo Tormo. Spośród trzech rozegranych wyścigów, raz stanął na podium. Ostatecznie w klasyfikacji generalnej zajął 9. lokatę. 
W przerwie zimowej Piscopo podpisał kontrakt z francuskim zespołem DAMS, na starty w Azjatyckiej GP2. Po punkty sięgnął w pierwszym i drugim wyścigu, na bahrajńskim obiekcie Sakhir, dojeżdżając na piątym i ósmym miejscu. Uzyskane punkty pozwoliły Włochowi zająć w ostatecznej klasyfikacji 16. miejsce. 
Z tą samą ekipą rozpoczął starty w nowo utworzonej serii Auto GP (zastąpiła wcześniejszą Euroserię 3000). W ciągu dwunastu wyścigów, pięciokrotnie zameldował się w czołowej trójce. Ostatecznie musiał uznać wyższość swojego zespołowego kolegi Francuza Romaina Grosjean, zostając wicemistrzem serii. Reprezentując francuską stajnię, wziął udział również w jednej eliminacji serii wyścigów długodystansowych - Le Mans Series. Rywalizację ukończył na 15. miejscu. 
Pod koniec sezonu 2010, Piscopo zadebiutował w europejskiej edycji serii GP2. Zastąpiwszy we włoskim zespole Trident Racing Wenezuelczyka, Johnny'ego Cecotto Jr., wystąpił w jednej rundzie, we Włoszech. W pierwszym wyścigu spisał się bardzo dobrze, będąc sklasyfikowanym na siódmej pozycji. Z kolei niedzielnych zmagań nie ukończył. 

</doc>
<doc id="2181038" url="https://pl.wikipedia.org/wiki?curid=2181038" title="Henryk Jurkowski">
Henryk Jurkowski

Henryk Zdzisław Jurkowski (ur. 19 stycznia 1927 w Warszawie, zm. 3 stycznia 2016) – polski krytyk, historyk i teoretyk teatru, autor sztuk, tłumacz, profesor Państwowej Wyższej Szkoły Teatralnej im. Ludwika Solskiego w Krakowie (Wydziały Aktorski i Lalkarski we Wrocławiu) i Akademii Teatralnej im. Aleksandra Zelwerowicza w Warszawie (Wydział Sztuki Lalkarskiej w Białymstoku).
Rodzina.
Żonaty, dwóch synów.
Zmarł 3 stycznia 2016 i 5 dni później, w obecności najbliższej rodziny, został pochowany na cmentarzu Bródnowskim (kw. 2C-4).

</doc>
<doc id="2181040" url="https://pl.wikipedia.org/wiki?curid=2181040" title="229P/Gibbs">
229P/Gibbs

229P/Gibbs – kometa krótkookresowa, należąca do rodziny Jowisza.
Odkrycie.
Kometa została odkryta 20 września 2009 roku w ramach programu obserwacyjnego Catalina Sky Survey przez Alexa Gibbsa. Zidentyfikowano ją później także na zdjęciach wykonanych w 2001 roku. W nazwie znajduje się nazwisko odkrywcy.
Orbita komety i właściwości fizyczne.
Orbita komety 229P/Gibbs ma kształt elipsy o mimośrodzie 0,37. Jej peryhelium znajduje się w odległości 2,44 j.a., aphelium zaś 5,41 j.a. od Słońca. Jej okres obiegu wokół Słońca wynosi 7,78 roku, nachylenie do ekliptyki to wartość 26,11˚.
Jądro tej komety ma rozmiary maks. kilka km.

</doc>
<doc id="2181041" url="https://pl.wikipedia.org/wiki?curid=2181041" title="Reprezentacja Słowacji na Mistrzostwach Europy w Wioślarstwie 2010">
Reprezentacja Słowacji na Mistrzostwach Europy w Wioślarstwie 2010

Reprezentacja Słowacji na Mistrzostwach Europy w Wioślarstwie 2010 liczyła 2 sportowców. Najlepszym wynikiem było 3. miejsce w jedynce wagi lekkiej mężczyzn.

</doc>
<doc id="2181046" url="https://pl.wikipedia.org/wiki?curid=2181046" title="Wołodymyr Deboj">
Wołodymyr Deboj

Wołodymyr Mychajłowycz Deboj (ukr. Володимир Михайлович Дебой; ur. 30 czerwca 1969 w Kijowie) – ukraiński urzędnik państwowy i samorządowiec, od 2010 prezydent Żytomierza.
Życiorys.
Ukończył studia inżynieryjne w Instytucie Technologicznym Przemysłu Chłodniczego w Petersburgu (1992), ekonomiczne w Narodowej Akademii Zarządzania (1997) oraz prawnicze w Kijowskim Uniwersytecie Narodowym im. Tarasa Szewczenki (2007).
W 1992 rozpoczął pracę w browarze żytomierskim "Żytomyrpywo", gdzie pracował wcześniej jego ojciec. W latach 1998–1999 pełnił funkcję dyrektora handlowego w "Żytomyrpywo", następnie zaś przewodniczącego jego zarządu jako następca ojca (1999–2008). Od 2008 zatrudniony w administracji państwowej, w maju tego roku został zastępcą gubernatora obwodu żytomierskiego.
W wyborach w 2002 bez powodzenia ubiegał się o mandat deputowanego do Rady Najwyższej Ukrainy z ramienia "Naszej Ukrainy" (ugrupowanie: "Reformy i Porządek") w jednomandatowym okręgu wyborczym w Żytomierzu, uzyskując 0,70% głosów, następnie był członkiem Socjaldemokratycznej Partii Ukrainy (zjednoczonej). W marcu 2002 został wybrany radnym rady obwodowej w Żytomierzu, wszedł również w skład Miejskiego Komitetu Wykonawczego tamże. W wyborach samorządowych z 2010 został prezydentem Żytomierza jako kandydat Partii Regionów, uzyskując 19.9% głosów.
Żonaty, ma córkę i syna.

</doc>
<doc id="2181048" url="https://pl.wikipedia.org/wiki?curid=2181048" title="Michael Thomas Russo">
Michael Thomas Russo

Michael Thomas Russo (ur. 4 września 1920 w Cleveland, zm. 2006) – amerykański oficer lotnictwa, as myśliwski z okresu II wojny światowej, jedyny amerykański pilot, który zdobył ten tytuł latając na samolocie North American A-36.
Michael Thomas Russo pochodził z Cleveland w stanie Ohio. Po ataku na Pearl Harbor zrezygnował ze studiów inżynierskich na Ohio State University i jako ochotnik rozpoczął szkolenie na pilota wojskowego. Po zdobyciu uprawnień pilota został skierowany do bazy treningowej United States Army Air Forces Meridian w stanie Missisipi, gdzie zapoznał się z samolotem myśliwsko-szturmowym A-36.
Służbę liniową w 27. Grupie Myśliwsko-Bombowej ("27th Fighter Bomber Group") rozpoczął w połowie 1943 roku w Afryce Północnej, latając nad Morzem Śródziemnym i Włochami. Pierwsze zwycięstwo powietrzne odniósł 13 września 1943 roku, zestrzeliwując niemiecki Focke-Wulf Fw 190. 24 października zniszczył w powietrzu Fieseler Fi 156 Storch. 8 grudnia, w ataku na lotnisko Avezzano zestrzelił startujący do lotu transportowy Junkers Ju 52, chociaż oficjalnie zwycięstwo to zaliczono jako zniszczenia na ziemi. Kolejne dwa, ostatnie już zwycięstwa, odniósł podczas lotu 30 grudnia 1943 roku, kiedy zestrzelił w walce powietrznej nad Włochami dwa Bf 109G. Stał się w ten sposób pierwszym i jedynym pilotem, który odniósł pięć zwycięstw i zdobył tytuł asa myśliwskiego latając na A-36.
Pod koniec wojny Michael T. Russo odszedł z wojska w stopniu kapitana lotnictwa i powrócił na przerwane studia. Prowadził firmę MR Products Inc. w Troy w stanie Michigan, produkującą elementy z tworzyw sztucznych, opracowując i opatentowując konstrukcję plastikowego łańcucha pod nazwą "Mr. Chain". Zmarł w 2006 roku. Był odznaczony Srebrną Gwiazdą, dwukrotnie Distinguished Flying Cross i piętnastokrotnie Air Medal.

</doc>
<doc id="2181052" url="https://pl.wikipedia.org/wiki?curid=2181052" title="Medal Orderu Krzyża Pogoni">
Medal Orderu Krzyża Pogoni

Medal Orderu Krzyża Pogoni (lit. "Vyčio Kryžiaus ordino medalis") – jedno z litewskich odznaczeń wojskowych ustanowione w 2002.
Zasady nadawania.
Medal Orderu Krzyża Pogoni jest nadawany przez prezydenta Litwy za szczególne bohaterstwo wykazane podczas walk w obronie wolności i niepodległości Państwa Litewskiego. Jest to medal srebrny, bez podziału na klasy.
Opis odznaki.
Odznaką Medalu Orderu Krzyża Pogoni okrągły srebrny medal z wyobrażeniem insygniów Orderu Krzyża Pogoni z Mieczami na promienistym tle. Na rewersie znajduje się napis UŽ NARSUMĄ "(Za odwagę)", a pod nim gałązka z listkami dębu, pod którą widnieje data „2002”. Medal zawieszany jest na klamrze umocowanej na wstążce z czerwonej mory z dwoma czarnymi paskami wzdłuż obu brzegów wstążki, jednym cieńszym, drugim grubszym. Szerokość wstążki 32 mm. Na baretce umieszcza się srebrzone okucie w kształcie trójliścia.

</doc>
<doc id="2181053" url="https://pl.wikipedia.org/wiki?curid=2181053" title="Paul Shulman">
Paul Shulman

Paul N. Shulman (hebr.: נחמן פול שולמן, ur. 1922 w Stamford, zm. 16 maja 1994 w Hajfie) − izraelski wojskowy urodzony w Stanach Zjednoczonych, uczestnik wojny o niepodległość Izraela, w latach 1948−1949 dowódca sił morskich Izraela.
Po ukończeniu United States Naval Academy w Annapolis Paul Shulman rozpoczął służbę na morzu, biorąc udział w wojnie na Pacyfiku jako młodszy oficer na niszczycielach. Po kapitulacji Japonii przeszedł do cywila w stopniu podporucznika. Pochodząc z rodziny o poglądach syjonistycznych zaangażował się w przerzut drogą morską nielegalnych emigrantów żydowskich do Palestyny. W 1948 roku, po proklamowaniu niepodległości Izraela, zdecydował się osiąść tam na stałe.
Wkrótce wstąpił jako ochotnik do służby w powstającej izraelskiej marynarce wojennej, początkowo w roli instruktora, później, jako "Kvarnit" (odpowiednik komandora porucznika), został dowódcą jedynej bojowej eskadry floty nowego państwa, z korwetą „Josiah Wedgwood” (typu "Flower") jako okrętem flagowym. Na jej czele brał udział w blokadzie Gazy, ścierając się 21 października 1948 roku z dwoma okrętami egipskimi. 26 października premier Dawid Ben Gurion mianował go dowódcą marynarki wojennej i awansował do stopnia "Alufa", odpowiednika rangi admiralskiej. Paul Shulman miał wtedy zaledwie niewiele ponad 26 lat i jeszcze trzy lata wcześniej był podporucznikiem w US Navy.
Paul Shulman ustąpił ze stanowiska w 1949 roku, pozostając z rodziną w Izraelu i pełniąc jeszcze funkcję doradcy Dawida Ben Guriona do spraw morskich. Zmarł na serce w 1994 roku.

</doc>
<doc id="2181054" url="https://pl.wikipedia.org/wiki?curid=2181054" title="Reprezentacja Danii na Mistrzostwach Europy w Wioślarstwie 2010">
Reprezentacja Danii na Mistrzostwach Europy w Wioślarstwie 2010

Reprezentacja Danii na Mistrzostwach Europy w Wioślarstwie 2010 liczyła 33 sportowców. Najlepszymi wynikami było 2. miejsce w czwórce podwójnej wagi lekkiej kobiet oraz czwórce podwójnej wagi lekkiej i ósemce wagi lekkiej mężczyzn.

</doc>
<doc id="2181057" url="https://pl.wikipedia.org/wiki?curid=2181057" title="Dimityr Petkow">
Dimityr Petkow

Dimityr Petkow bułg. Димитър Петков (ur. 2 listopada 1858 w Baszkboi k. Tulczy, zm. 11 marca 1907 w Sofii) – bułgarski polityk, w latach 1906–1907 premier rządu bułgarskiego.
Życiorys.
W 1875 wyemigrował do Rumunii. Wziął udział w wojnie rosyjsko-tureckiej, walcząc w bitwie o Szipkę, w oddziale Panajota Chitowa, gdzie został ciężko ranny – stracił w bitwie rękę.
Po zakończeniu wojny pozostał do Bułgarii i rozpoczął pracę urzędnika w ministerstwie spraw wewnętrznych. W 1879 wstąpił do Partii Liberalnej. Jako przeciwnik samodzielnych rządów Aleksandra Battenberga w 1882 został uwięziony. Więzienie opuścił w 1884. Po abdykacji Battenberga, został jednym z bliskich współpracowników Stambołowa, wstępując do kierowanej przez niego Partii Narodowo-Liberalnej (stambołowistów). W latach 1888–1893 był burmistrzem Sofii. W 1893 po raz pierwszy został wybrany deputowanym do parlamentu. W październiku 1906 stanął na czele rządu Bułgarii. W latach 1903–1906 był ministrem spraw wewnętrznych. Zginął w 1907 roku na bulwarze Cara Oswobodziciela w Sofii, zastrzelony przez jednego z przeciwników politycznych.
Był żonaty (żona Jekatierina Rizowa), miał czworo dzieci. Najmłodszy z jego synów, Nikoła Petkow był w 1947 przywódcą BZNS, skazanym i straconym przez władze komunistyczne.

</doc>
<doc id="2181062" url="https://pl.wikipedia.org/wiki?curid=2181062" title="Saša Farič">
Saša Farič

Saša Farič (ur. 19 lipca 1984 w Radomlje) – słoweńska narciarka, specjalistka narciarstwa dowolnego. W 2010 roku zajęła także 14. miejsce w skicrossie na igrzyskach olimpijskich w Vancouver. Była też między innymi czwarta w tej konkurencji podczas mistrzostw świata w Inawashiro. Walkę o podium przegrała tam z Francuzką Méryll Boulangeat. W Pucharze Świata zadebiutowała 23 listopada 2003 roku w Saas-Fee, gdzie zwyciężyła w skicrossie. Tym samym już w swoim debiucie nie tylko wywalczyła pierwsze pucharowe punkty, ale od razu stanęła na najwyższym stopniu podium. W zawodach tych wyprzedziła Franziskę Steffen ze Szwajcarii i Szwedkę Magdalenę Iljans. Najlepsze wyniki w Pucharze Świata osiągnęła w sezonie 2007/2008, kiedy w klasyfikacji generalnej zajęła piąte miejsce, a w klasyfikacji skicrossu była druga. W 2014 roku zakończyła karierę.

</doc>
<doc id="2181065" url="https://pl.wikipedia.org/wiki?curid=2181065" title="Reprezentacja Grecji na Mistrzostwach Europy w Wioślarstwie 2010">
Reprezentacja Grecji na Mistrzostwach Europy w Wioślarstwie 2010

Reprezentacja Grecji na Mistrzostwach Europy w Wioślarstwie 2010 liczyła 15 sportowców. Najlepszymi wynikami było 1. miejsce w dwójce bez sternika mężczyzn oraz dwójce podwójnej wagi lekkiej kobiet.

</doc>
<doc id="2181069" url="https://pl.wikipedia.org/wiki?curid=2181069" title="Myja (dopływ Podgórnej)">
Myja (dopływ Podgórnej)

Myja (niem. "Seifen") – potok, prawy dopływ Podgórnej o długości 4,97 km.
Potok płynie w Sudetach Zachodnich, w Karkonoszach. Jego źródła znajdują się na północno-zachodnich zboczach Smogorni, na wysokości 1275 m n.p.m. Płynie na północny zachód, później na północny wschód, a następnie na północ. W Przesiece wpada do Podgórnej. Dolina Myi miejscami ma charakter skalistego, głęboko wciętego w podłoże jaru. Myja płynie po granicie i jego zwietrzelinie, często po progach skalnych, tworząc w wielu miejscach małe wodospady. Największym z nich jest Kaskada Myi.
Obszar zlewni Myi porośnięty jest górnoreglowymi, niżej dolnoreglowymi lasami świerkowymi. Odcinek źródliskowy położony jest na obszarze Karkonoskiego Parku Narodowego. 
Szlaki turystyczne.
W dolnym biegu przecina ją szlak turystyczny:

</doc>
<doc id="2181070" url="https://pl.wikipedia.org/wiki?curid=2181070" title="222P/LINEAR">
222P/LINEAR

222P/LINEAR (też LINEAR 46) – kometa krótkookresowa, należąca do rodziny Jowisza. Jest to także obiekt typu NEO.
Odkrycie.
Kometa została odkryta 7 grudnia 2004 roku w ramach programu obserwacyjnego LINEAR.
Orbita komety i właściwości fizyczne.
Orbita komety 222P/LINEAR ma kształt elipsy o mimośrodzie 0,73. Jej peryhelium znajduje się w odległości 0,78 j.a., aphelium zaś 4,93 j.a. od Słońca. Jej okres obiegu wokół Słońca wynosi 4,83 roku, nachylenie do ekliptyki to wartość 5,15˚.
Jądro tej komety ma rozmiary maks. kilku km.

</doc>
<doc id="2181072" url="https://pl.wikipedia.org/wiki?curid=2181072" title="Reprezentacja Portugalii na Mistrzostwach Europy w Wioślarstwie 2010">
Reprezentacja Portugalii na Mistrzostwach Europy w Wioślarstwie 2010

Reprezentacja Portugalii na Mistrzostwach Europy w Wioślarstwie 2010 liczyła 22 sportowców. Najlepszym wynikiem było 2. miejsce w dwójce podwójnej wagi lekkiej mężczyzn.

</doc>
<doc id="2181075" url="https://pl.wikipedia.org/wiki?curid=2181075" title="Reprezentacja Austrii na Mistrzostwach Europy w Wioślarstwie 2010">
Reprezentacja Austrii na Mistrzostwach Europy w Wioślarstwie 2010

Reprezentacja Austrii na Mistrzostwach Europy w Wioślarstwie 2010 liczyła 8 sportowców. Najlepszymi wynikami było 2. miejsce w jedynce wagi lekkiej kobiet.

</doc>
<doc id="2181078" url="https://pl.wikipedia.org/wiki?curid=2181078" title="RFactor">
RFactor

rFactor – komputerowa gra wyścigowa autorstwa amerykańskiego studia Image Space Inc. Wydawcą gry jest Sniper France, a jej polskim dystrybutorem Cenega Poland.
Rozgrywka.
"rFactor" jest wyścigową grą składającą się z serii modułów. Kilka z tych modułów jest dostępnych w podstawowej wersji gry, a inne dostępne są na oficjalnej stronie producenta. Gotowe elementy gracz może zmieniać. Głównym trybem rozgrywki jest „SR Grand Prix”, w którym wyścigi pojazdów reprezentuje wiele klas wyścigowych. Gracz ma wpływ na przebieg wyścigu, przed jego rozpoczęciem może on ustalić klasę wyścigową lub poziom sztucznej inteligencji przeciwnika. Modele pojazdów, obiekty oraz cienie zostały szczegółowo odwzorowane, nie są one licencjonowane. Gracz może zarówno w warunkach dziennych, jak i nocnych brać udział w wyścigu, w którym zadbano o oświetlenie torów jak i pojazdów zawodników. Grę opracowano na nowoczesnym silniku graficznym – gMotor2, w pełni współpracuje on z DirectX 9. W grze dostępna jest opcja nagrania powtórki, modyfikowania jej i dodawania do niej efektów specjalnych, dźwięków i obrazów animowanych.

</doc>
<doc id="2181079" url="https://pl.wikipedia.org/wiki?curid=2181079" title="William T. Sampson">
William T. Sampson



</doc>
<doc id="2181080" url="https://pl.wikipedia.org/wiki?curid=2181080" title="Reprezentacja Belgii na Mistrzostwach Europy w Wioślarstwie 2010">
Reprezentacja Belgii na Mistrzostwach Europy w Wioślarstwie 2010

Reprezentacja Belgii na Mistrzostwach Europy w Wioślarstwie 2010 liczyła 8 sportowców. Najlepszym wynikiem było 7. miejsce w dwójce podwójnej mężczyzn.

</doc>
<doc id="2181081" url="https://pl.wikipedia.org/wiki?curid=2181081" title="Stacey Blumer">
Stacey Blumer

Stacey Blumer (ur. 11 grudnia 1969 r.) – amerykańska narciarka, specjalistka narciarstwa dowolnego. Najlepszy wynik na mistrzostwach świata uzyskała na mistrzostwach w La Clusaz, gdzie zajęła 14. miejsce w skokach akrobatycznych. Zajęła także 20. miejsce w tej samej konkurencji na igrzyskach olimpijskich w Nagano. Najlepsze wyniki w Pucharze Świata osiągnęła w sezonie 1996/1997, kiedy to triumfowała w klasyfikacji generalnej.
W 1998 r. zakończyła karierę.

</doc>
<doc id="2181083" url="https://pl.wikipedia.org/wiki?curid=2181083" title="Reprezentacja Serbii na Mistrzostwach Europy w Wioślarstwie 2010">
Reprezentacja Serbii na Mistrzostwach Europy w Wioślarstwie 2010

Reprezentacja Serbii na Mistrzostwach Europy w Wioślarstwie 2010 liczyła 13 sportowców. Najlepszym wynikiem było 3. miejsce w dwójce bez sternika mężczyzn.

</doc>
<doc id="2181084" url="https://pl.wikipedia.org/wiki?curid=2181084" title="Foreign Policy">
Foreign Policy

Foreign Policy – amerykański dwumiesięcznik założony w 1970 przez Samuela Huntingtona i Warrena Manshela.
Początkowo czasopismo wydawano co kwartał. Jego cechą charakterystyczną był nietypowy format, strony drukowano w rozmiarze 4 na 11 cali, w wytrzymałej, ale nie twardej okładce.
Moisés Naím, redaktor naczelny w latach (1996–2010), przekształcił „Foreign Policy” z akademickiego kwartalnika lat 90. XX wieku w dwumiesięcznik, który wygrał National Magazine Awards w latach 2003, 2007 i 2009 w kategorii General Excellence.
Tematyka obejmuje globalną politykę, ekonomię, integrację i idee. 29 września 2008, The Washington Post Company ogłosiła, że zakupiła „Foreign Policy” od Carnegie Endowment for International Peace.
Do współpracowników „Foreign Policy” zaliczają się m.in. Tom Ricks (reporter wojenny, zdobywca Nagrody Pulitzera) i Philip Zelikow (przewodniczący komisji badającej przebieg, okoliczności i przyczyny dojścia do zamachu z 11 września 2001).
„Foreign Policy” publikuje coroczny Indeks Globalizacji i Failed States Index (badający państwa upadłe). Coroczny raport „Inside the Ivory Tower” stanowi wyczerpujący ranking szkół zawodowych kształcących w dziedzinie stosunków międzynarodowych. Publikuje też coroczną listę 100 najważniejszych intelektualistów świata.

</doc>
<doc id="2181085" url="https://pl.wikipedia.org/wiki?curid=2181085" title="Reprezentacja Hiszpanii na Mistrzostwach Europy w Wioślarstwie 2010">
Reprezentacja Hiszpanii na Mistrzostwach Europy w Wioślarstwie 2010

Reprezentacja Hiszpanii na Mistrzostwach Europy w Wioślarstwie 2010 liczyła 15 sportowców. Najlepszym wynikiem było 3. miejsce w dwójce bez sternika wagi lekkiej mężczyzn.

</doc>
<doc id="2181087" url="https://pl.wikipedia.org/wiki?curid=2181087" title="Edwin Petrykat">
Edwin Petrykat

Edwin Petrykat (ur. 11 lutego 1947 w Częstochowie) – polski aktor teatralny i filmowy.
Życiorys.
W 1969 roku ukończył studia na Wydziale Aktorskim Państwowej Wyższej Szkoły Teatralnej w Warszawie. 18 lipca tego samego roku miał miejsce jego debiut teatralny. Występował w teatrach: im. Juliusza Osterwy w Lublinie (1969–1975), Współczesnym we Wrocławiu (1975–1985), a od 1 września 1985 występuje na scenie Teatru Polskiego we Wrocławiu.
Nagrody.
1983- Brązowa Iglica – nagroda w plebiscycie publiczności „Słowa Polskiego. Gazety Wrocławskiej”,
1993- Złota Iglica nagroda w plebiscycie publiczności „Słowa Polskiego. Gazety Wrocławskiej”,
2009- Nagroda Marszałka Województwa Dolnośląskiego za szczególne osiągnięcia w dziedzinie kultury.

</doc>
<doc id="2181088" url="https://pl.wikipedia.org/wiki?curid=2181088" title="Line of Flight">
Line of Flight



</doc>
<doc id="2181089" url="https://pl.wikipedia.org/wiki?curid=2181089" title="Brandon Silvestry">
Brandon Silvestry

Brandon Silvestry, pseud. Kaval (ur. 6 września 1979 w Nowym Jorku) – amerykański wrestler, zwycięzca 2 sezonu NXT. Były zawodnik rosteru SmackDown. 23 grudnia 2010 WWE rozwiązało z nim kontrakt. Walczył w TNA pod pseudonimem Low Ki i Senshi.
World Wrestling Entertainment (2010).
1 czerwca zostało oficjalnie ogłoszone, że Kaval będzie uczestnikiem 2 sezonu NXT. Jego mentorkami były Michelle McCool i Layla. 15 czerwca w odcinku NXT został pokonany przez Alexa Riley w swoim debiucie, a w następnym tygodniu został pokonany przez Eliego Cottonwood. 29 czerwca Kaval, w drużynie z Michael McGillicutty i Cannon Lucky pokonali Alexa Rileya, Eliego Cottonwood i Tytusa O'Neil. Dało to Kavalowi pierwsze zwycięstwo w NXT.
9 sierpnia debiutanci pojawili się w Six-Man Tag Team Matchu na RAW, w którym team Kavala przegrał po przypięciu Kavala przez Husky'ego Harrisa. Po meczu Kaval został zaatakowany przez Sheamusa. Następnej nocy na NXT team Kavala wygrał pojedynek rewanżowy po przypięciu McGillicutty'ego przez Kavala. 31 sierpnia Kaval wygrał drugi sezon NXT.
Po jego zwycięstwie w NXT Kaval został przeniesiony do rosteru SmackDown, w którym 19 listopada wygrał swój pierwszy mecz pokonując WWE Intercontinental Championa Dolpha Zigglera w meczu non-title. Po zwycięstwie Kaval ogłosił, że będzie chciał zdobyć WWE Intercontinental Championship na Survivor Series. Jednak na Survivor Series Kavalowi nie powiodła się próba zdobycia WWE Intercontinental Championship. 23 grudnia 2010 Kaval poprosił o rozwiązanie kontraktu z WWE. Podpisał kontrakt z Total Nonstop Action Wrestling.

</doc>
<doc id="2181090" url="https://pl.wikipedia.org/wiki?curid=2181090" title="Reprezentacja Chorwacji na Mistrzostwach Europy w Wioślarstwie 2010">
Reprezentacja Chorwacji na Mistrzostwach Europy w Wioślarstwie 2010

Reprezentacja Chorwacji na Mistrzostwach Europy w Wioślarstwie 2010 liczyła 10 sportowców. Najlepszym wynikiem było 2. miejsce w czwórce podwójnej mężczyzn.

</doc>
<doc id="2181092" url="https://pl.wikipedia.org/wiki?curid=2181092" title="Sapfir Riazań">
Sapfir Riazań



</doc>
<doc id="2181093" url="https://pl.wikipedia.org/wiki?curid=2181093" title="Kada Al-Hirmil">
Kada Al-Hirmil

Kada Al-Hirmil (arab. قضاء الهرمل) – jednostka administracyjna w Libanie, należąca do Muhafazy Al-Bika. Dystrykt jest zamieszkany przede wszystkim przez szyitów.
Wybory parlamentarne.
Okręg wyborczy, obejmujący dystrykty Al-Hirmil i Kada Baalbek, jest reprezentowany w libańskim Zgromadzeniu Narodowym przez 10 deputowanych (6 szyitów, 2 sunnitów, 1 maronita, 1 grekokatolik).

</doc>
<doc id="2181094" url="https://pl.wikipedia.org/wiki?curid=2181094" title="Reprezentacja Rumunii na Mistrzostwach Europy w Wioślarstwie 2010">
Reprezentacja Rumunii na Mistrzostwach Europy w Wioślarstwie 2010

Reprezentacja Rumunii na Mistrzostwach Europy w Wioślarstwie 2010 liczyła 23 sportowców. Najlepszymi wynikami było 1. miejsce w dwójce bez sternika kobiet i ósemce kobiet.

</doc>
<doc id="2181095" url="https://pl.wikipedia.org/wiki?curid=2181095" title="Mełno (jezioro)">
Mełno (jezioro)

Mełno – jezioro w woj. kujawsko-pomorskim, w powiecie grudziądzkim, w gminie Gruta, leżące na terenie Pojezierza Chełmińskiego.
Dane morfometryczne.
Powierzchnia zwierciadła wody według różnych źródeł wynosi od 155,2 ha do 162,5 ha.
Zwierciadło wody położone jest na wysokości 79,4 m n.p.m. Średnia głębokość jeziora wynosi 4,3 m, natomiast głębokość maksymalna 10,5 m.
W oparciu o badania przeprowadzone w 2005 roku wody jeziora zaliczono do III klasy czystości i III kategorii podatności na degradację. W roku 1997 wody jeziora zaliczono do wód pozaklasowych.

</doc>
<doc id="2181097" url="https://pl.wikipedia.org/wiki?curid=2181097" title="X-20">
X-20



</doc>
<doc id="2181102" url="https://pl.wikipedia.org/wiki?curid=2181102" title="Reprezentacja Izraela na Mistrzostwach Europy w Wioślarstwie 2010">
Reprezentacja Izraela na Mistrzostwach Europy w Wioślarstwie 2010

Reprezentacja Izraela na Mistrzostwach Europy w Wioślarstwie 2010 liczyła 2 sportowców. Najlepszym wynikiem było 15. miejsce w dwójce podwójnej mężczyzn.

</doc>
<doc id="2181104" url="https://pl.wikipedia.org/wiki?curid=2181104" title="Połykanie mieczy">
Połykanie mieczy

Połykanie mieczy – starożytny performance, w czasie którego artysta wprowadza miecz przez usta do przełyku i dalej w głąb brzucha. Nie jest to połykanie w tradycyjnym znaczeniu; naturalne procesy składające się na połykanie są tłumione, aby móc wprowadzić miecz. Po kilku sekundach sztukmistrz wyjmuje ostrożnie miecz na zewnątrz.
Sword Swallowers Association International (SSAI) jest organizacją zrzeszającą połykaczy mieczy.
Technika.
Nauka.
Połykanie mieczy wymaga wypracowania odpowiednich umiejętności psychicznych i fizycznych. Pierwszą przeszkodą jest odruch wymiotny, który przezwyciężany jest poprzez przyzwyczajanie gardła do dotyku. Według badania Briana Whitcombe'a (radiolog) i Dana Meyera (Chief Executive Director SSAI) z 2006 jest to osiągane poprzez ćwiczenia z wkładaniem palców i innych obiektów do przełyku, takich jak łyżki, drutów dziewiarskich i plastikowych rurek zanim dojdzie się do metalowych wieszaków. Performerzy przygotowują się zarówno psychicznie jak i fizycznie, hartując się przed nieprzyjemnymi odczuciami, odprężając ciało i umysł oraz koncentrując się na właściwej technice. Według swordswallow.com, strony prowadzonej przez SSAI, podstawowa nauka trwa około 3 do 7 lat i dodatkowe 5 do osiągnięcia poziomu zaawansowanego. Większość połykaczy mieczy biorących udział w badaniu Whitcombe'a i Meyera była samoukami.
Anatomia i metoda.
Performer musi odchylić głowę jak najbardziej do tyłu i zrelaksować górny zwieracz przełyku. Musi kontrolować również odruchy wymiotne gdy miecz, nasmarowany śliną, przechodzi przez usta i gardło. Elastyczny przełyk i żołądek są prostowane w czasie, gdy przechodzi przez nie miecz, wspomagany przez grawitację. Niektórzy połykacze jedzą duży posiłek lub piją wodę przed występem, aby żołądek miał bardziej pionową orientację, co pozwala na łatwiejsze przejście miecza. Cały proces wymaga dużego skupienia, ponieważ miecz mija o milimetry narządy takie jak aorta, serce i płuca.
Dodatkowe ryzyko.
Niektórzy zaawansowani połykacze mieczy praktykują "opad" - manewr, w którym miecz może spaść w sposób nagły, a jego ruch jest kontrolowany tylko przez mięśnie gardła. Odbywały się również występy na monocyklu, leżąc na "łożu fakira", czy pozwalając wyjąć miecz osobie z publiczności. Jeden z współczesnych performerów, Dai Andrews, stosuje m.in. takie dodatkowe czynniki ryzyka:
Wkład w naukę.
Umiejętności połykaczy mieczy zostały wykorzystane w poszerzaniu wiedzy medycznej, szczególnie w rozwoju endoskopii. W 1868 Adolf Kussmaul z Fryburga w Niemczech wykonał pierwszą panendoskopię na połykaczu mieczy, wykorzystując do tego sztywną rurkę długości 47 cm, lustra i lampę benzynową. "Urządzenie" to (wczesny endoskop) pozwoliło mu zbadać przełyk i dno żołądka. Stevens, szkocki lekarz, wykonywał eksperymenty trawienne przy współpracy asystenta połykającego miecze; asystent ten połykał małe metalowe rurki z otworami wypełnione mięsem, które po określonym czasie zwracał; pozwalało to Stevensowi zbadać stopień przetrawienia jaki nastąpił w tym czasie. W 1906 Cremer wykonał pierwszą elektrokardiografię na profesjonalnym połykaczu mieczy w Walii poprzez wprowadzenie elektrody w dół przełyku. Skuteczność tej metody została wykazana w wielu badaniach; pomiar przełykowy w pobliżu serca poprawia wykrywanie sygnału.

</doc>
<doc id="2181106" url="https://pl.wikipedia.org/wiki?curid=2181106" title="Velloziaceae">
Velloziaceae

Velloziaceae – rodzina roślin z rzędu pandanowców. Wyróżnia się w niej 6–8 rodzajów liczących ok. 240–250 gatunków. Rośliny z tej rodziny rosną niemal wyłącznie na siedliskach skrajnie suchych. 
Rozmieszczenie geograficzne.
Jedyny przedstawiciel podrodziny "Acanthochlamydoideae" występuje w południowych Chinach. Większość pozostałych roślin z tej rodziny występuje w Ameryce Południowej na obszarach na południe od Amazonia. Tylko jeden gatunek rośnie w północno-zachodnim krańcu Ameryki Południowej. W Afryce na południe od Sahary, w zachodnim Madagaskarze, na południowym krańcu Półwyspu Arabskiego rosną przedstawiciele dwóch rodzajów – "Xerophyta" i "Barbacenia". 
Systematyka.
podrodzina "Acanthochlamydoideae" 
podrodzina "Vellozioideae" 
Zastosowanie.
Niektóre gatunki są uprawiane jako ozdobne (np. pochodzące z Afryki południowej rośliny z rodzaju "Barbacenia"). Czasem pędy niektórych gatunków wykorzystywane są jako pochodnie lub robi się z nich pędzle.

</doc>
<doc id="2181107" url="https://pl.wikipedia.org/wiki?curid=2181107" title="Cmentarz żydowski w Szczytach-Dzięciołowie">
Cmentarz żydowski w Szczytach-Dzięciołowie

Cmentarz żydowski w Szczytach-Dzięciołowie – kirkut społeczności żydowskiej zamieszkującej niegdyś Szczyty-Dzięciołowo. Został zniszczony podczas II wojny światowej i obecnie na jego terenie brak nagrobków.

</doc>
<doc id="2181110" url="https://pl.wikipedia.org/wiki?curid=2181110" title="Reprezentacja Irlandii na Mistrzostwach Europy w Wioślarstwie 2010">
Reprezentacja Irlandii na Mistrzostwach Europy w Wioślarstwie 2010

Reprezentacja Irlandii na Mistrzostwach Europy w Wioślarstwie 2010 liczyła 4 sportowców. Najlepszymi wynikami było 4. miejsce w dwójce podwójnej wagi lekkiej kobiet.

</doc>
<doc id="2181112" url="https://pl.wikipedia.org/wiki?curid=2181112" title="Lester Del Rey">
Lester Del Rey



</doc>
<doc id="2181113" url="https://pl.wikipedia.org/wiki?curid=2181113" title="Ścieżka przyrodniczo-leśna „Nad Bukówką”">
Ścieżka przyrodniczo-leśna „Nad Bukówką”

Ścieżka przyrodniczo-leśna „Nad Bukówką” – ścieżka dydaktyczno-przyrodnicza, znajdująca się na krańcach Puszczy Drawskiej, niedaleko wsi Smolarnia, w powiecie czarnkowsko-trzcianeckim, w województwie wielkopolskim.
Ścieżka, podzielona na trzy trasy (ok. 2 km, 4,5 km i 6,5 km), biegnie wzdłuż Stawu Rychlickiego oraz rzeczki Bukówki, która jest prawym dopływem Noteci. Staw został utworzony poprzez spiętrzenie Bukówki w celu uzyskania napędu dla młyna wodnego, niegdyś znajdującego się we wsi Rychlik.
Najciekawszym przyrodniczo odcinkiem ścieżki jest podworski park na terenie piaszczystego grzbietu, powstałego podczas ostatniego zlodowacenia. W parku rośnie wiele okazałych drzew, m.in. buki, jawory, sosny, a także lipy, graby oraz dęby, spośród których najstarszy jest liczący okołu czterystu lat dąb szypułkowy "„Wojtek”" o obwodzie 7,5 m i 24 m wysokości. W lesie można również zobaczyć rzadkość dendrologiczną – olszę czarną z trzema konarami zrośniętymi z jaworem.
Niecały kilometr od wsi Smolarnia, na obszarze Leśnictwa Smolary, rosną dwa buki o wartości historycznej. Drzewa zostały posadzone na ówczesnej granicy między Księstwem Warszawskim a Królestwem Prus. Buki, które objęte są ochroną, noszą nazwę "„Buki graniczne Księstwa Warszawskiego”".
Na trasie można zobaczyć:

</doc>
<doc id="2181114" url="https://pl.wikipedia.org/wiki?curid=2181114" title="Reprezentacja Armenii na Mistrzostwach Europy w Wioślarstwie 2010">
Reprezentacja Armenii na Mistrzostwach Europy w Wioślarstwie 2010

Reprezentacja Armenii na Mistrzostwach Europy w Wioślarstwie 2010 liczyła 3 sportowców. Najlepszym wynikiem było 14. miejsce w jedynce kobiet.

</doc>
<doc id="2181115" url="https://pl.wikipedia.org/wiki?curid=2181115" title="Księstwo Bytomskie">
Księstwo Bytomskie



</doc>
<doc id="2181116" url="https://pl.wikipedia.org/wiki?curid=2181116" title="Kada Raszajja">
Kada Raszajja

Kada Raszajja (arab. قضاء راشيا) – jednostka administracyjna w Libanie, należąca do Muhafazie Bekaa.
Wybory parlamentarne.
Okręg wyborczy, obejmujący dystrykty Raszajja i Kada Al-Bika al-Gharbi, jest reprezentowany w libańskim Zgromadzeniu Narodowym przez 6 deputowanych (2 sunnitów, po 1 maronicie, szyicie, prawosławnym i druzie).

</doc>
<doc id="2181118" url="https://pl.wikipedia.org/wiki?curid=2181118" title="Diabeł (film 2010)">
Diabeł (film 2010)

Diabeł (tytuł oryg. "Devil" lub "The Night Chronicles: Devil") – amerykański thriller z 2010 roku w reżyserii Johna Ericka Dowdle'a, na podstawie historii napisanej przez M. Night Shyamalana. Jest to pierwsza część trylogii "The Night Chronicles", która traktuje o zjawiskach nadprzyrodzonych w nowoczesnych miejskim społeczeństwie.
Fabuła.
W uwięzionej pomiędzy piętrami biurowca windzie znajduje się piątka obcych sobie osób. Z pozoru zwykła awaria zamienia się w walkę o przetrwanie w momencie kiedy ginie pierwsza z nich. Uwięzionych w windzie obserwuje bezradna policja oraz ochrona budynku.

</doc>
<doc id="2181122" url="https://pl.wikipedia.org/wiki?curid=2181122" title="Ihor Stołowycki">
Ihor Stołowycki

Ihor Mychajłowycz Stołowycki, ukr. Ігор Михайлович Столовицький, ros. Игорь Михайлович Столовицкий, "Igor Michajłowicz Stołowicki" (ur. 29 sierpnia 1969) – ukraiński piłkarz, grający na pozycji pomocnika, a wcześniej napastnika, trener piłkarski.
Kariera piłkarska.
Kariera klubowa.
W 1987 rozpoczął karierę piłkarską w klubie Sapfir Riazań, który potem zmienił nazwę na "Torpedo Riazań". W 1990 przeszedł do Szachtara Donieck. Latem 1995 został piłkarzem Torpeda Zaporoże, po czym w 1996 ponownie wyjechał do Rosji, gdzie bronił barw Spartaka Riazań. Na początku 1997 powrócił do Ukrainy i potem występował w FK Czerkasy. W 2001 przeniósł się do Zirki Kirowohrad, w którym w 2004 zakończył karierę piłkarską.
Kariera trenerska.
Po zakończeniu kariery rozpoczął pracę trenerską. W 2008 prowadził klub Jawir Smiła. W 2014 pomagał trenować Czerkaśkyj Dnipro Czerkasy. 29 lipca 2014 po dymisji Jurija Bakałowa został wyznaczony na pełniącego obowiązki głównego trenera klubu, a 9 listopada 2014 został awansował na stanowisko głównego trenera. W połowie września 2016 został zmieniony na Ołeksandra Kyryluka. 2 grudnia 2017 ponownie stał na czele Dnipra. 19 czerwca 2018 zmienił klub na Kremiń Krzemieńczuk. 18 września 2019 za obopólną zgodą kontrakt został rozwiązany.

</doc>
<doc id="2181124" url="https://pl.wikipedia.org/wiki?curid=2181124" title="Księstwo Oświęcimskie">
Księstwo Oświęcimskie



</doc>
<doc id="2181127" url="https://pl.wikipedia.org/wiki?curid=2181127" title="Moskwicz 2141">
Moskwicz 2141

Moskwicz 2141 (Aleko) – samochód osobowy produkowany przez radzieckie, później rosyjskie zakłady AZLK / Moskwicz w latach 1986–2001.
Historia powstania.
Samochód Moskwicz 2141 był pierwszym całkowicie nowym modelem samochodu Moskwicz, nie wywodzącym się z linii samochodów tylnonapędowych zapoczątkowanej przez Moskwicz 402 z lat 50. Ponieważ produkowany od 1975 roku Moskwicz 2140 stanowił tylko modernizację samochodu Moskwicz 412 z poprzedniej dekady, nie mogącą konkurować z nowocześniejszymi samochodami Łada (Żiguli), konstruktorzy fabryki mieli świadomość konieczności wprowadzenia nowocześniejszego modelu. Zaawansowane były prace nad prototypami samochodów S-1 i S-3 o nowoczesnej linii nadwozia fastback, lecz w dalszym ciągu z tylnym napędem. W drugiej połowie lat 70. jednak władze radzieckiego przemysłu samochodowego zdecydowały odgórnie, że nowa generacja samochodów powinna być przednionapędowa, co skierowało dalsze prace w innym kierunku.
Z powodu braku doświadczeń z konstrukcją samochodów z przednim napędem w ZSRR, inżynierowie Moskwicza zmuszeni byli wzorować się na konstrukcjach zagranicznych. Władze zasugerowały jako wzór francuski samochód Simca 1308, do którego nowy Moskwicz otrzymał podobne nadwozie w środkowej i tylnej części. Ponieważ jednak dla nowego Moskwicza przewidywano podobnie, jak w poprzednich, umieszczenie podłużne silnika, a Simca miała poprzeczne, podwozie i układ napędowy wzorowano na Audi 100. Prototyp do badania układu jezdnego z 1977 (nazwany "Maksimka") wręcz otrzymał przerobione nadwozie Simci. Ostateczne nadwozie, wyraźnie odmienne od Simci w stylizacji przedniego pasa, miało nieco inne proporcje oraz bardziej zaokrąglone linie i detale odpowiadające stylistyce lat 80.
Produkcja.
Pierwsze samochody serii próbnej wyprodukowano w lutym 1986, a od końca roku produkowano je na sprzedaż. Masowa produkcja rozpoczęła się dopiero 9 lipca 1988, po zwolnieniu miejsca po zakończeniu produkcji Moskwiczy 2140. Szczyt produkcji (104,4 tysiąca sztuk) przypadł w 1991 roku. Na eksport samochód otrzymał nazwę ALEKO.
Problem sprawiał dobór odpowiedniego silnika. Silnik o pojemności 1,5 l z modeli Moskwicz 412 i 2140 oceniono jako nieco za słaby. Zastosowano mocniejszy silnik zakładów WAZ – WAZ-2106-70 o pojemności 1,6 l, lecz ich dostępność była ograniczona, gdyż większość produkcji szła dla Ład produkowanych przez WAZ. Wersja Moskwicz 21412 otrzymała więc zmodernizowaną wersję silnika z poprzednich modeli – UZAM-331.10, o większym stopniu sprężania, pojemności 1,5 l i mocy 72 KM, lecz nie była ona udana (miała skłonność do spalania detonacyjnego). Od początku lat 90. produkowano wersję Moskwicz 2141-135 z importowanym silnikiem diesla Ford XLD-418 o pojemności 1,75 l i mocy 60 KM – przeznaczoną początkowo na eksport, lecz sprzedawaną następnie też na rynku krajowym.
W latach 90. sprzedaż Moskwiczy spadała, co było spowodowane wolną dostępnością samochodów zagranicznych po reformach wolnorynkowych w Rosji, dość przestarzałą już konstrukcją, a także nie najlepszą jakością wykonania samochodów i wykończenia wnętrza. Sytuacji nie polepszyło znacząco wprowadzenie od 1994 nowych mocniejszych silników zakłady UZAM: 1,7 l UZAM-3317 i 1,8 l UZAM-3313. Samochód cieszył się niewielkim zainteresowaniem na rynkach eksportowych, częściowo z powodu wyposażenia w zachodni silnik, co powodowało, że jego cena nie była tak niska, jak poprzednich Moskwiczy. W lutym 1996 produkcję zatrzymano, lecz w 1997 roku wznowiono.
Od początku 1998 roku produkowano nieco zmodernizowaną wersję AZLK-21414 Swiatogor, posiadającą m.in. nowe reflektory i część importowanych podzespołów. Część samochodów otrzymała 2 l silnik Renault F3R. Pod koniec tego roku jednak sytuacja finansowa zakładów uległa gwałtownemu pogorszeniu na skutek kryzysu w Rosji, wiążącego się z nieopłacalnością zakupu podzespołów za granicą i wielkość produkcji znacząco zmalała. Ostatecznie zakłady Moskwicza zaprzestały produkcji samochodów w 2001.
Na bazie hatchbacka Moskwicz 2141 opracowano w latach 90. sedan Moskwicz 2142, produkowany w małych ilościach, także w przedłużonych luksusowych wariantach nazwanych Kniaź Władimir i Iwan Kalita. Do produkcji wdrożono w 1993 także wariant pick-up Moskwicz 2335, a wcześniej niewielkie ilości hatchbacków Moskwicz 2141 przerabiano w zakładach na pick-upy.

</doc>
<doc id="2181128" url="https://pl.wikipedia.org/wiki?curid=2181128" title="Medal Dariusa i Girėnasa">
Medal Dariusa i Girėnasa

Medal Dariusa i Girėnasa (lit. "Dariaus ir Girėno medalis") – jedno z litewskich odznaczeń ustanowione w 1993 w celu nagradzania obywateli za zasługi dla lotnictwa litewskiego.
Historia i zasady nadawania.
Medal Dariusa i Girėnasa został ustanowiony w 1993 w 60. rocznicę przelotu lotników litewskich: Steponasa Dariusa i Stasysa Girėnasa z USA do Europy i do 2003 pozostawał odznaczeniem państwowym nadawanym przez prezydenta Litwy. Od 15 grudnia 2003 jest nadawany jako odznaczenie resortowe przez ministra obrony narodowej (jako wyróżnienie dla osób zasłużonych dla lotnictwa wojskowego) i przez ministra komunikacji (jako wyróżnienie dla osób zasłużonych dla lotnictwa cywilnego). Jest zwykle nadawany w rocznicę przelotu Dariusa i Girėnasa nad Atlantykiem. Autorem medalu jest rzeźbiarz litewski Petras Garška. Medal wybijany jest przez mennicę państwową w Wilnie.
Opis odznaki.
Odznaką Medalu Dariusa i Girėnasa jest okrągły brązowy medal. Na awersie znajdują się podobizny lotników Dariusa i Girėnasa, a pod nimi napis: DARIUS IR GIRĖNAS "(Darius i Girėnas)". Na rewersie ukazana jest mapa z trasą przelotu lotników w lipcu 1933 z Nowego Jorku ponad Atlantykiem do Kowna (chociaż z powodu katastrofy na Pomorzu Szczecińskim lotnicy nie pokonali jej w całości). Pod mapą znajduje się napis litewski: UŽ/NUOPELNUS/LIETUVOS/AVIACIJAI/1933 07 15-17 "(Za zasługi dla lotnictwa litewskiego 15-17.07.1933)". Medal zawieszany jest na klamrze umocowanej na wstążce z niebieskiej mory z zielonym paskiem (z białą bordiurą wzdłuż obu jego brzegów) po obu brzegach wstążki. Wstążka medalu wykonywana jest w Danii przez firmę Mørch &amp; Søn.

</doc>
<doc id="2181129" url="https://pl.wikipedia.org/wiki?curid=2181129" title="Bzommar">
Bzommar

Bzommar (arab.: بزمار) – miejscowość w Libanie, w dystrykcie Kasarwan, w pobliżu Dżuniji, siedziba patriarchy Kościoła katolickiego obrządku ormiańskiego. W sąsiedztwie znajduje się również sanktuarium Matki Bożej Pani Libanu w Harissie oraz siedziba maronickiego patriarchy Antiochii w Bkerke.

</doc>
<doc id="2181130" url="https://pl.wikipedia.org/wiki?curid=2181130" title="Julia Bejgelzimer">
Julia Bejgelzimer



</doc>
<doc id="2181133" url="https://pl.wikipedia.org/wiki?curid=2181133" title="Isakowicz">
Isakowicz

Isakowicz:

</doc>
<doc id="2181137" url="https://pl.wikipedia.org/wiki?curid=2181137" title="Trolejbusy na Krymie">
Trolejbusy na Krymie

Trolejbusy na Krymie – systemy trolejbusowe działające na Półwyspie Krymskim. Należą do nich systemy w Sewastopolu i Kerczu oraz międzymiastowa sieć Krymskiego trolejbusu.
Krymski trolejbus.
Krymski trolejbus – sieć linii trolejbusowych, łączących miasta Symferopol, Ałusztę i Jałtę (, ), w skład której wchodzi najdłuższa linia trolejbusowa na świecie o długości 86 km.
Charakterystyka sieci.
Krymskie trolejbusy obsługują zarówno linie miejskie, jak i międzymiastowe; sieć łączy trzy większe miasta: Symferopol, Ałusztę i Jałtę. Zapewniają również komunikację z mniejszymi miejscowościami, takimi jak: Partenit, Artek, Gurzuf, Nikita i Massandra.
Przejechanie całej trasy międzymiastowej zajmuje ok. 2,5 godziny, jazda z Symferopolu do Ałuszty trwa o godzinę krócej. Podczas gdy pierwsza część linii przebiega przez Góry Krymskie, pokonując je na Przełęczy Angarskiej (Ангарський перевал) o wysokości 752 m n.p.m., druga część wiedzie wzdłuż Morza Czarnego równiną, między nadmorskimi ośrodkami letniskowymi.
Historia.
Symferopol.
Istniejąca w Symferopolu w latach 50. XX w. sieć tramwajowa nie spełniała należycie swoich funkcji. Rozwiązaniem problemów komunikacyjnych miała być budowa sieci trolejbusowej. Pierwsze linie (wraz z jedną zajezdnią) uruchomiono 7 października 1959 roku. Były to odcinki dworzec kolejowy – "Moskowskaja" – "Kujbyszewa" – "Marine" i dworzec kolejowy – "Sowietskaja" – "Kujbyszewa". Miejska sieć szybko się rozbudowywała. Następne linie oddano do eksploatacji w latach:
Ten układ linii zachował się przez dłuższy czas. W związku z likwidacją sieci tramwajowej w 1970 roku, dawna zajezdnia tramwajowa została przekształcona w centralne warsztaty trolejbusowe.
Kolejne zmiany miały miejsce w latach 80. W 1981 r. wybudowano długą linię "Centralnyj Rynok" – Miejski Szpital. W 1983 roku oddano do użytku przedłużenie linii między przystankiem "Swoboda" a nową zajezdnią, również wtedy oddaną do użytku. Kolejną rozbudową było odgałęzienie od linii do szpitala na pętlę "Rynok Balaklavskij" (oddane do użytku w 2001 roku).
Ałuszta, Jałta i linia międzymiastowa.
Międzymiastowa linia między Symferopolem a Ałusztą została oddana do eksploatacji 6 listopada 1959 roku, czyli miesiąc po oddaniu linii miejskich w Symferopolu. Na odcinku między dworcem w Symferopolu a przystankiem "Marine" (Мар'їне, tu kończy się linia miejska), trakcja biegnie podwójnie, ponieważ trolejbusy jadące w kierunku Ałuszty zatrzymują się tylko na wybranych przystankach.
Odcinek między Ałusztą a Jałtą został oddany do użytku 25 lipca 1961 roku. Kilka miesięcy wcześniej, 28 kwietnia 1961 roku, uruchomiono w Jałcie komunikację trolejbusową między dworcem trolejbusów a pętlą "Krasnoarmejskaja".
Kolejne zmiany nastąpiły dopiero w roku 1992, kiedy oddano do użytku odcinek biegnący od linii międzymiastowej do wsi Krasnokamianka (Краснокам'янка), obsługiwany przez linię z Jałty (nr 60).
W 1993 roku oddano do użytku pierwszą linię miejską w Ałuszcie. Prowadzi od linii międzymiastowej na pętlę "Raboczij Ugolok".
Lista przystanków na trasie Symferopol – Ałuszta – Jałta (linia 52): Symferopol (dworzec kolejowy) () – Marine () – Łozowe () – Andrusowe () – Pionerske () – Dobre () – Zariczne () – Perewalne () – Sosniwka – Przełęcz Angarska () – Luczyste () – Werchnia Kutozowka () – Niżnia Kutozowka () – Ałuszta () – Łazurne () – Małyj Majak () – Kiparisne () – Puszkine () – Partenit – Zaprudne () – Artek () – Krasnokamianka () – Gurzuf () – Aj-Danil () – Nikicki Ogród Botaniczny () – Massandra () – Jałta ().
Trasa pomiędzy Symferopolem a Jałtą o długości 86 km jest najdłuższą linią trolejbusową na świecie.
Współczesność.
Operatorem linii międzymiastowej oraz linii miejskich w Symferopolu jest przedsiębiorstwo "Krymtrollejbus". Zaplecze stanowią cztery zajezdnie ("trollejbusnyj park") – dwie z nich znajdują się w Symferopolu, a pozostałe dwie w Ałuszcie i w Jałcie. Dwa i pół tysiąca pracowników obsługuje 100 milionów podróżnych w ciągu roku.
Opłata za przejazd całej trasy wynosi 12 hrywien (ok. 1 EUR, 2010). Około 2000 roku pojawiła się konkurencja dla krymskich trolejbusów. Stanowią ją marszrutki, w których jednak opłata za przejazd jest wyższa (mniej więcej dwukrotnie).
Współcześnie (wrzesień 2007) trolejbusy obsługują 12 linii miejskich w Symferopolu, 3 linie w Ałuszcie, 3 w Jałcie i 5 linii międzymiastowych.
Tabor.
Początkowo sieć obsługiwały radzieckie trolejbusy MTB-82D i czechosłowackie Škoda 8Tr. W 1962 roku dostarczono po raz pierwszy trolejbusy Škoda 9Tr. W sumie było ich 580 sztuk, z których część jest eksploatowana współcześnie (2008).
Najnowocześniejszymi pojazdami są trolejbusy Škoda 14Tr z lat 80. XX w. (i ich wersja przegubowa 15Tr), pojawiły się też i inne pojazdy, jednak w mniejszych ilościach. Większość trolejbusów obsługujących linię międzymiastową była specjalnie przebudowana do obsługi długich tras, natomiast pojazdy eksploatowane na liniach miejskich nie były zmieniane.
W 1999 roku we wszystkich zajezdniach znajdowało się ok. 400 trolejbusów, były to prawie wyłącznie Škody 9Tr i 14Tr. Oprócz nich były to również przegubowe trolejbusy Škoda 15Tr (z dostawy w roku 1990) oraz ZiU-10 i JuMZ-T1. Począwszy od 2010 rozpoczęto dostawy nowych trolejbusów typu Bogdan T701.15 i Bogdan T701.10 łącznie do lutego 2011 dostarczono ponad 60 trolejbusów tych typów.
Trolejbusy w Sewastopolu.
Trolejbusy w Sewastopolu – sieć trolejbusowa działająca w Sewastopolu, w jej skład wchodzi 19 linii.
Trolejbusy w Kerczu.
Trolejbusy w Kerczu – sieć trolejbusowa działająca w Kerczu. Pierwsze projekty budowy sieci pojawiły się w roku 1977, jednak m.in. z powodu problemów finansowych dopiero w 1991 roku wybudowano zajezdnię. 18 września 2004 otwarto linię o długości 6,6 km, obsługiwaną przez 10 trolejbusów JuMZ-T2.

</doc>
<doc id="2181138" url="https://pl.wikipedia.org/wiki?curid=2181138" title="Polski Związek Zapaśniczy">
Polski Związek Zapaśniczy

Polski Związek Zapaśniczy (PZZ) – polski związek sportowy (o celach nie zarobkowych), powstały w roku 1957 z przekształcenia Polskiego Związku Atletycznego. Związek jest jedynym reprezentantem sportu zapaśniczego w kraju i za granicą w zakresie przewidzianym ustawą o kulturze fizycznej i ustawą o sporcie kwalifikowanym).
Związek jest zrzeszony w Międzynarodowej Federacji Zapaśniczej. 
W listopadzie 2016 na kadencję 2016–2020 prezesem Polskiego Związku Zapaśniczego został wybrany Grzegorz Brudziński. Został jednak odwołany 14 maja 2017. Nowym prezesem został Andrzej Supron, wybrany 24 czerwca 2017.

</doc>
<doc id="2181140" url="https://pl.wikipedia.org/wiki?curid=2181140" title="Ernst Schröder (aktor)">
Ernst Schröder (aktor)

Ernst Schröder (ur. 27 stycznia 1915 w Herne-Eickel lub Herne-Wanne, zm. 26 lipca 1994 w Berlinie) – niemiecki aktor i reżyser.

</doc>
<doc id="2181141" url="https://pl.wikipedia.org/wiki?curid=2181141" title="Samookreślenie (partia)">
Samookreślenie (partia)

Samookreślenie (alb. Vetëvendosje) – centrolewicowa i narodowa partia polityczna w Kosowie.
Historia.
Partia powstała na bazie ruchu politycznego, sprzeciwiającego się zaangażowaniu wspólnoty międzynarodowej w sprawy wewnętrzne Kosowa. Wiodącą postacią ruchu jest Albin Kurti (ur. 1975), w latach 90. znany działacz niezależnego ruchu studenckiego i więzień polityczny.
Pierwsze masowe wystąpienia Vetëvendosje miały miejsce 10 lutego 2007. Ponad 60 tysięcy ludzi przemaszerowało ulicami Prisztiny, dążąc do przejęcia kontroli nad budynkami rządowymi. Demonstranci zostali rozproszeni przez siły porządkowe, używające gazu łzawiącego i gumowych kul. W wyniku interwencji zginęły 2 osoby, a około 70 zostało rannych.
Od lutego 2007 grupa była widoczna poprzez graffiti, malowane na budynkach w Prisztinie. Napisy wyrażały sprzeciw wobec negocjowania ostatecznego statusu Kosowa. Podstawowym sloganem ruchu stało się zdanie "Bez negocjacji - Samostanowienie!" (alb. Jo Negociata—Vetëvendosje!). Celem działań organizacji stały się także pojazdy, należące do ONZ. Do liter UN umieszczonych na samochodach działacze Vetëvendosje dopisywali litery F i D (w efekcie powstawał napis FUND - alb. Koniec). Działacze grupy sprzeciwiali się procesowi decentralizacji Kosowa, grożącemu podziałowi państwa na odrębne obszary etniczne. W 2009, w jednym z wywiadów Kurti określił misję EULEX działającą w Kosowie mianem kolonialnej administracji i zapowiedział jej zwalczanie. 27 czerwca 2013 działacze Samookreślenia zorganizowali protesty w Prisztinie przeciwko porozumieniu premierów Kosowa (Hashim Thaçi) i Serbii (Ivica Dačić), zawartemu w Brukseli. Demonstranci zablokowali wejścia do budynku parlamentu, doszło do starć z policją.
W parlamencie.
W 2010 ruch Samookreślenie wystartował w wyborach parlamentarnych, wystawiając 120 kandydatów i zdobywając 12,2% głosów (14 mandatów). W wyborach parlamentarnych 2014 partia zdobyła 13,59 % głosów (16 mandatów). Znaczący sukces partii przyniosły wybory parlamentarne w 2017, w których na partię Samookreślenie zagłosowało ponad 200 tys. wyborców, co przyniosło jej drugie miejsce i 32 mandaty w parlamencie. W roku 2018 dwunastu deputowanych opuściło klub parlamentarny Samookreślenia tworząc koło deputowanych niezależnych.
Po wyborach parlamentarnych w październiku 2019, w których Samookreślenie zdobyło 29 mandatów, partia utworzyła nowy rząd wspólnie z Demokratyczną Ligą Kosowa, a na czele rządu w lutym 2020 stanął Albin Kurti. Rząd przetrwał cztery miesiące, a od lutego 2020 Samookreślenie przeszło do opozycji. W przedterminowych wyborach parlamentarnych w 2021 Samookreślenie uzyskało 47.85 % ważnych głosów (53 mandaty), co pozwoliło partii na samodzielne przejęcie władzy.
Media.
Z ugrupowaniem związana jest stacja radiowa "Përballja" i czasopismo "Epoka e Re" (Nowa Epoka).

</doc>
<doc id="2181144" url="https://pl.wikipedia.org/wiki?curid=2181144" title="Laura Pous Tio">
Laura Pous Tio



</doc>
<doc id="2181145" url="https://pl.wikipedia.org/wiki?curid=2181145" title="Elwira Żmudzka">
Elwira Żmudzka

Elwira Żmudzka – polska klimatolog, prezes Stowarzyszenia Klimatologów Polskich.
W 1985 roku ukończyła studia geograficzne. Doktoryzowała się w 1999 roku na podstawie pracy pt. "Cykliczne zmiany temperatury powietrza w Polsce". Stopień doktora habilitowanego uzyskała w 2008 roku. Jest pracowniczką naukowo-dydaktyczną Uniwersytetu Warszawskiego (Wydział Geografii i Studiów Regionalnych oraz Międzywydziałowe Studia Ochrony Środowiska).
Jest autorką ponad stu opracowań naukowych z zakresu współczesnych zmian klimatu, ich uwarunkowań i implikacji środowiskowych, roli cyrkulacji w kształtowaniu elementów klimatu oraz topoklimatologii i ochrony środowiska. Brała udział w opracowaniu ekspertyz i planów zagospodarowania terenów chronionych na obszarze Polski, m.in. Wigierskiego Parku Narodowego, Parku Narodowego Bory Tucholskie oraz badania środowiska przyrodniczego Łomżyńskiego Parku Krajobrazowego Doliny Narwi.
Była członkinią zespołów wykonawczych projektów badawczych KBN, np. Koncepcja ochrony krajobrazu województwa płockiego, Modele naturalnych i antropogenicznych zmian klimatu Polski. Obecnie realizuje grant MNiSW na temat wpływu czynników klimatycznych na rozwój i prędkość przemieszczania się barchanów (na przykładzie wybranych obszarów północnej Sahary).
Jest członkinią kilku towarzystw naukowych krajowych i zagranicznych, m.in. Międzynarodowej Asocjacji Klimatologii Miejskiej ("International Association for Urban Climate"), Polskiego Towarzystwa Geograficznego (Przewodnicząca Komisji Konkursu Prac Magisterskich PTG), Polskiego Towarzystwa Geofizycznego oraz Stowarzyszenia Klimatologów Polskich, pełniąc funkcję Prezesa.
W 2010 roku wzięła udział w Wielkiej Lekcji Geografii, zorganizowanej w ramach Explorers Festival 2010, podczas której dała wykład na temat Wyżu Azjatyckiego.

</doc>
<doc id="2181146" url="https://pl.wikipedia.org/wiki?curid=2181146" title="Krzysztof Błażejczyk (klimatolog)">
Krzysztof Błażejczyk (klimatolog)

Krzysztof Błażejczyk (ur. 1950) – polski klimatolog, profesor Instytutu Geografii i Przestrzennego Zagospodarowania Polskiej Akademii Nauk.
Życiorys.
W 1973 roku ukończył studia geograficzne na Uniwersytecie Warszawskim. W tym samym roku podjął pracę w Instytucie Geografii i Przestrzennego Zagospodarowania PAN, gdzie doktoryzował się w 1981 roku na podstawie pracy pt. "Bioklimatyczna ocena i typologia uzdrowisk Polski". Stopień doktora habilitowanego uzyskał w 1994 roku na podstawie pracy pt. "Wymiana ciepła pomiędzy człowiekiem a otoczeniem w różnych warunkach środowiska geograficznego". Tytuł profesora nauk o Ziemi otrzymał w 2005 roku. 
Dodatkowo w latach 1999 - 2007 pracował w Instytucie Geografii Uniwersytetu Kazimierza Wielkiego w Bydgoszczy, zaś od 2007 r. na Wydziale Geografii i Studiów Regionalnych Uniwersytetu Warszawskiego w Zakładzie Klimatologii, gdzie pełnił funkcję kierownika. Od lutego 2021 r. prowadzi wykłady z fizyki miast dla studentów kierunku gospodarka przestrzenna na Wydziale Geodezji i Kartografii Politechniki Warszawskiej.
Autor licznych opracowań naukowych z zakresu bioklimatologii, topoklimatologii i metodologii badań klimatologicznych. Brał udział w wielu krajowych projektach badawczych, w tym na stanowisku głównego wykonawcy czy kierownika projektu, oraz w projektach zagranicznych finansowanych przez rząd Japonii czy Unię Europejską. Profesor jest również autorem licznych opracowań metodologicznych, m.in. modelu wymiany ciepła pomiędzy człowiekiem a otoczeniem MENEX, biotermiczno-meteorologicznej typologii pogody, wskaźników biotermicznych oceny warunków bioklimatycznych takich jak temperatura odczuwalna (STI), stres termofizjologiczny (PhS), temperatura odczuwana fizjologicznie (PST), strata wody (SW), oraz współautorem wskaźnika biotermicznego UTCI ("Universal Thermal Climate Index").
Jest członkiem licznych stowarzyszeń krajowych i zagranicznych, m.in. Międzynarodowego Towarzystwa Biometeorologii ("International Society of Biometeorology"), Międzynarodowej Asocjacji Klimatologii ("Association Internationale de Climatologie"), Międzynarodowej Asocjacji Klimatologii Miejskiej ("International Association of Urban Climate"), Polskiego Towarzystwa Geograficznego czy Polskiego Towarzystwa Geofizycznego. Jest również jednym z członków założycieli Stowarzyszenia Klimatologów Polskich.

</doc>
<doc id="2181148" url="https://pl.wikipedia.org/wiki?curid=2181148" title="FP Top 100 Global Thinkers">
FP Top 100 Global Thinkers

FP Top 100 Global Thinkers (od 2009), wcześniej Top 100 Public Intellectuals Poll – ranking 100 najważniejszych intelektualistów, którzy są nadal aktywni w życiu publicznym, przeprowadzony w listopadzie 2005 i czerwcu 2008 przez czasopisma „Prospect” (Wielka Brytania) i „Foreign Policy” (Stany Zjednoczone) na podstawie głosowania redakcji i czytelników. Głosowanie i publikację list kontynuowano w następnych latach.
Do tej pory wśród wyróżnionych było czworo Polaków: Radosław Sikorski (2012), Agnieszka Dziemianowicz-Bąk i Barbara Nowacka (2016), Donald Tusk (2019)

</doc>
<doc id="2181152" url="https://pl.wikipedia.org/wiki?curid=2181152" title="Kość łuskowa">
Kość łuskowa

Kosc łuskowa (łac. "squamosum") – kość występująca w tylnym rejonie czaszki czworonogów. U wczesnych Tetrapoda wchodziła w skład regionu skroniowego skórnego dachu czaszki, a u ptaków i ssaków – mózgoczaszki. U ssaków jest połączona stawowo z kością zębową, tworząc górną część stawu skroniowo-żuchwowego, i stanowi tylną część łuku jarzmowego, zakończonego od przodu kością jarzmową. U zaawansowanych ssaków żyworodnych kość łuskowa znajduje się z przodu kości skalistej i wchodzi w skład boku puszki mózgowej, podczas gdy u wszystkich pozostałych ssaków znajduje się z tyłu kości skalistej i nie buduje boku puszki mózgowej. U wielu ssaków wraz z puszką słuchową, kością bębenkową i kosteczkami słuchowymi tworzy kość skroniową.

</doc>
<doc id="2181154" url="https://pl.wikipedia.org/wiki?curid=2181154" title="Squamosum">
Squamosum



</doc>
<doc id="2181155" url="https://pl.wikipedia.org/wiki?curid=2181155" title="Ernst Schröder (ujednoznacznienie)">
Ernst Schröder (ujednoznacznienie)



</doc>
<doc id="2181156" url="https://pl.wikipedia.org/wiki?curid=2181156" title="Lesja Tsurenko">
Lesja Tsurenko



</doc>
<doc id="2181157" url="https://pl.wikipedia.org/wiki?curid=2181157" title="Robert Kropiwnicki">
Robert Kropiwnicki

Robert Kropiwnicki (ur. 23 lipca 1974 w Legnicy) – polski polityk, prawnik, politolog i samorządowiec, doktor nauk prawnych, poseł na Sejm VI, VII, VIII i IX kadencji.
Życiorys.
Ukończył w 1999 politologię na Uniwersytecie Wrocławskim. W 2006 na tej uczelni na podstawie pracy "Wolność człowieka jako zasada konstytucyjna III Rzeczypospolitej Polskiej" napisanej pod kierunkiem Bogusława Banaszaka uzyskał stopień doktora nauk prawnych. W 2018 został magistrem prawa na SWPS Uniwersytecie Humanistycznospołecznym. Pracował w Katedrze Prawa Konstytucyjnego Wydziału Prawa, Administracji i Ekonomii UWr. Później zawodowo związany z Państwową Wyższą Szkołą Zawodową im. Witelona w Legnicy, został też prezesem zarządu jednej z agencji rozwoju regionalnego i konsultantem programów Polskiej Agencji Rozwoju Przedsiębiorczości.
Działał w Unii Wolności i Partii Demokratycznej, z której w 2006 przeszedł do Platformy Obywatelskiej. W wyborach w 2006 i 2010 z jej listy był wybierany na radnego Legnicy. W 2006 bez powodzenia ubiegał się o stanowisko prezydenta miasta, przegrywając w pierwszej turze. Do 2009 był natomiast przewodniczącym rady miejskiej.
W wyborach w 2007 bezskutecznie startował do Sejmu w okręgu legnickim z listy Platformy Obywatelskiej. 16 grudnia 2010 objął mandat poselski w miejsce Janusza Mikulicza. W wyborach do Sejmu w 2011 z powodzeniem ubiegał się o reelekcję, dostał 6029 głosów.
W 2015 został ponownie wybrany do Sejmu, otrzymując 8439 głosów. W Sejmie VIII kadencji był członkiem Komisji Nadzwyczajnej do rozpatrzenia projektu uchwały w sprawie zmiany Regulaminu Sejmu (2015), Komisji Odpowiedzialności Konstytucyjnej (2015–2017), Komisji Sprawiedliwości i Praw Człowieka (2015–2017) oraz Komisji Ustawodawczej (2015–2017). W 2017 został członkiem komisji weryfikacyjnej. W wyborach w 2019 również z powodzeniem ubiegał się o poselską reelekcję, otrzymując 14 714 głosów.

</doc>
<doc id="2181159" url="https://pl.wikipedia.org/wiki?curid=2181159" title="Icchok Menachem Danziger">
Icchok Menachem Danziger



</doc>
<doc id="2181160" url="https://pl.wikipedia.org/wiki?curid=2181160" title="Acceleration Studies Foundation">
Acceleration Studies Foundation

Acceleration Studies Foundation (ASF) – organizacja non-profit założona przez Johna Smarta w San Pedro w Kalifornii. Zaangażowana w edukację i badania nad przyspieszającym postępem.
Historia.
W 1999 John Smart uruchomił SingularityWatch.com (które w 2005 zmieniło nazwę na AccelerationWatch.com). W kwietniu 2003 grupa ośmiu futurologów utworzyła "Institute for Accelerating Change", później tego roku zmieniono nazwę na "Institute for the Study of Accelerating Change" i w 2005 znowu zmieniono na "Acceleration Studies Foundation".

</doc>
<doc id="2181161" url="https://pl.wikipedia.org/wiki?curid=2181161" title="Reprezentacja Polski w lekkoatletyce prowadzona przez Jana Mulaka">
Reprezentacja Polski w lekkoatletyce prowadzona przez Jana Mulaka



</doc>
<doc id="2181163" url="https://pl.wikipedia.org/wiki?curid=2181163" title="Organizacja Młodzieży Narodowej">
Organizacja Młodzieży Narodowej

Organizacja Młodzieży Narodowej – powołana w 1906 r. w Warszawie „zewnętrzna” (oficjalna) organizacja Związku Młodzieży Polskiej „Zet”.
Skupiała głównie młodzież szkół średnich i wyższych. Założono: 
W 1909 r. z OMN wydzieliła się Organizacja Młodzieży Niepodległościowej „Zarzewie”. Umowę o współpracy między dwiema organizacjami podpisano dopiero w 1917 r.
W okresie I wojny światowej OMN głosiła program zbliżony do piłsudczyków, po uzyskaniu niepodległości była związana z obozem belwederskim.
OMN przekształciła się w 1927 r. Związek Polskiej Młodzieży Demokratycznej. Jeszcze w 1926 r. powołano Związek Seniorów OMN, który działał do 1945 roku.
Jednym z organów prasowych OMN był Miesięcznik Młodzieży Polskiej.

</doc>
<doc id="2181164" url="https://pl.wikipedia.org/wiki?curid=2181164" title="OMN">
OMN



</doc>
<doc id="2181167" url="https://pl.wikipedia.org/wiki?curid=2181167" title="Ceny umowne">
Ceny umowne



</doc>
<doc id="2181169" url="https://pl.wikipedia.org/wiki?curid=2181169" title="Ceny transferowe">
Ceny transferowe



</doc>
<doc id="2181176" url="https://pl.wikipedia.org/wiki?curid=2181176" title="Blue Brain">
Blue Brain



</doc>
<doc id="2181178" url="https://pl.wikipedia.org/wiki?curid=2181178" title="Związek Młodzieży Polskiej „Przyszłość”">
Związek Młodzieży Polskiej „Przyszłość”

Związek Młodzieży Polskiej „Przyszłość” (PET) – tajna, trójzaborowa organizacja wewnętrzna Organizacji Młodzieży Narodowej Szkół Średnich, działająca w zaborze rosyjskim i austriackim w latach 1901-1922. W zaborze pruskim była to wewnętrzna organizacja Towarzystwa Tomasza Zana. Wcześniej, w latach 1899-1901 działała pod nazwą Czerwona róża, w latach 1901-1902 – pod nazwą Iks. Powstała z inicjatywy działaczy Związku Młodzieży Polskiej „Zet”
Celem PET-u była walka o niepodległość Polski i samokształcenie młodzieży, w tym szczególnie nauka języka polskiego i historii Polski.
W Królestwie Polskim PET kierował Organizacją Młodzieży Narodowej.
PET poparł strajk szkolny w 1905 roku i bojkot rosyjskich szkół rządowych.

</doc>
<doc id="2181187" url="https://pl.wikipedia.org/wiki?curid=2181187" title="Jerzy Woy-Wojciechowski">
Jerzy Woy-Wojciechowski

Jerzy Marian Woy-Wojciechowski (ur. 9 sierpnia 1933 w Inowrocławiu) – polski lekarz, profesor nauk medycznych, a także działacz społeczny, pianista i kompozytor. Wieloletni prezes Polskiego Towarzystwa Lekarskiego.
Życiorys.
W 1957 ukończył studia lekarskie na Akademii Medycznej w Warszawie. Uzyskiwał następnie stopnie doktora (1967) i doktora habilitowanego (1974) nauk medycznych. W 1992 otrzymał tytuł naukowy profesora. Specjalizował się w zakresie ortopedii i medycyny nuklearnej. W 1962 zastosował pionierską w Polsce metodę scyntygrafii do badania kości.
Zawodowo praktykował m.in. w Centralnym Szpitalu Klinicznym MSWiA. Był członkiem Rady Towarzystw Naukowych Polskiej Akademii Nauk. Kierował Zakładem Izotopów i następnie Zakładem Medycyny Nuklearnej Akademii Medycznej w Warszawie. Przez pięć lat stał na czele Polskiego Komitetu Narodowego UNICEF. Od 1975 przez dwanaście lat kierował Towarzystwem Lekarskim Warszawskim. W 1987 po raz pierwszy został prezesem Polskiego Towarzystwa Lekarskiego. Był wybierany na kolejne kadencje, pełniąc tę funkcję do 2015.
Poza pracą naukową i zawodową związany także z działalnością artystyczną jako kompozytor i pianista. Uczył się gry na fortepianie w Podstawowej Szkole Muzycznej i w Średniej Szkole Muzycznej we Włocławku. Przez trzydzieści lat społecznie prowadził Teatrzyk Piosenki Lekarzy Eskulap. Skomponował około 200 piosenek, w tym "Goniąc kormorany" wykonywaną przez Piotra Szczepanika, a także utwory wykonywane przez Irenę Santor, Jerzego Połomskiego, Ewę Śnieżankę, Waldemara Koconia, Marylę Rodowicz i Danę Lerską. Jest także kompozytorem muzyki m.in. do parunastu filmów krótkometrażowych i telewizyjnych (m.in. "Piąta rano", "We dwoje"). Wystąpił gościnnie jako aktor w filmie "Wirus" (1996).
W wyborach w 1989 bez powodzenia ubiegał się jako kandydat niezależny o mandat senatora w województwie warszawskim.

</doc>
<doc id="2181196" url="https://pl.wikipedia.org/wiki?curid=2181196" title="Cmentarz żydowski w Korycinie">
Cmentarz żydowski w Korycinie

Cmentarz żydowski w Korycinie – kirkut służący niegdyś żydowskiej społeczności Korycina. 
Nekropolia powstała w XIX wieku. Ma powierzchnię 0,11 ha. 
Do obecnych czasów zachowało się około 10 nagrobków.

</doc>
<doc id="2181197" url="https://pl.wikipedia.org/wiki?curid=2181197" title="Cmentarz żydowski w Łapach">
Cmentarz żydowski w Łapach

Cmentarz żydowski w Łapach – kirkut służący społeczności żydowskiej niegdyś zamieszkującej Łapy. Znajduje się na terenie osiedla Osse. Nie wiadomo dokładnie kiedy powstał. Obecnie brak na nim jakichkolwiek nagrobków.

</doc>
<doc id="2181198" url="https://pl.wikipedia.org/wiki?curid=2181198" title="RAF Bomber Command">
RAF Bomber Command

RAF Bomber Command (RAF BC) – dowództwo, któremu podlegały dywizjony bombowe RAF w latach 1936-1968. W czasie II wojny światowej, samoloty RAF BC dokonały poważnych zniszczeń infrastruktury przemysłowej III Rzeszy, jak również wielu niemieckich miast, a w latach sześćdziesiątych XX wieku osiągnęło szczyt swych powojennych możliwości z samolotami serii "V" wyposażonymi w broń nuklearną i pomocniczymi lekkimi bombowcami Canberra.
W okresie międzywojennym powszechnie uważano, że samoloty bombowe zawsze dotrą do celu, brak było bowiem systemów wczesnego ostrzegania, które pozwoliłyby obrońcom poderwać – z odpowiednim wyprzedzeniem – własne samoloty myśliwskie celem zapobieżenia nalotowi. Dopiero wynalezienie radaru w końcu lat trzydziestych XX wieku zmieniło sytuację. Od tego też momentu rozpoczęła się rywalizacja o zbudowanie doskonalszego od przeciwnika systemu wczesnego ostrzegania, a następnie wykrywania i dokładnego oznaczania celu ataków. Wyścig ten trwał niemal do końca wojny i zakończył się zdecydowanym zwycięstwem aliantów.
Odznaczeni.
W szeregach RAF BC służyło dziewiętnastu kawalerów odznaczenia Victoria Cross, z czego dziewięciu pośmiertnie. Udekorowani zostali między innymi dwaj członkowie tej samej załogi za akcję przeprowadzoną 12 maja 1940 roku podczas walk w Belgii. 12 Dywizjon RAF, wyposażony w przestarzałe samoloty Fairey Battle, otrzymał rozkaz zaatakowania dwóch mostów na Kanale Alberta w pobliżu Maastricht. z całego dywizjonu, składającego się z pięciu maszyn, cztery zostały strącone przez artylerię przeciwlotniczą i myśliwce niemieckie, zaś piąty powrócił do bazy mocno uszkodzony. Jeden z czterech zestrzelonych bombowców, dowodzony przez podporucznika-pilota Donalda Garlanda, znurkował z pułapu 2000 m i mimo silnego ognia zdołał zniszczyć jeden z mostów. Garland i jego obserwator, sierżant Tom Gray, zostali pośmiertnie udekorowani Krzyżami Wiktorii.
Operacje.
W początkowym okresie wojny RAF BC nastawione było na atakowanie wyłącznie celów militarnych, ale po rozpoczętych przez Niemców bombardowaniach miast brytyjskich, jak Londyn czy Coventry, strategia sojuszników uległa zdecydowanej zmianie. Arthur Harris, dowódca RAF Bomber Command, wskazywał na potrzebę złamania niemieckiego potencjału przemysłowego i ludzkiego, zniszczenia sieci transportowej i osłabienia morale ludności w Niemczech. Przystąpiono do nalotów dywanowych, których największe nasilenie nastąpiło w roku 1944. Ponosząc wielkie straty samoloty RAF BC (także sterowane przez polskich lotników) bombardowały, głównie nocami, wszystkie większe niemieckie miasta, jak Berlin, Hamburg, Kolonię, czy w najbardziej kontrowersyjnym nalocie Drezno. W lipcu 1944 roku RAF BC osiągnęło największą liczebność personelu latającego i naziemnego: 1 185 833 osób, w tym ponad 100 000 kobiet.
W sierpniu 2006 roku wzniesiono w katedrze w Lincoln pomnik upamiętniający ponad 50 000 członków załóg Bomber Command, którzy ponieśli śmierć w czasie wojny.

</doc>
<doc id="2181202" url="https://pl.wikipedia.org/wiki?curid=2181202" title="Szwajcarska Służba Ratownictwa Lotniczego">
Szwajcarska Służba Ratownictwa Lotniczego

Szwajcarska Służba Ratownictwa Lotniczego, obecnie REGA (niem. "Schweizerische Rettungsflugwacht" (SRFW) – samodzielna szwajcarska prywatna fundacja pożytku publicznego, z siedzibą na terenie portu lotniczego Zürich-Kloten. Zajmuje się lotniczym ratownictwem medycznym na terenie Szwajcarii. 
Pomoc można wezwać pod alarmowym numerem telefonu "1414" (na terenie Szwajcarii) lub poprzez radio. REGA stanowi ogniwo tzw. "łańcucha służb ratowniczych" (niem. "Rettungskette Schweiz") tego kraju (Swiss Rescue). 
Historia.
Fundacja została założona w wyniku decyzji podjętej 27 kwietnia 1952 roku przez zgromadzenie członków Szwajcarskiego Towarzystwa Ratownictwa Medycznego (niem. "Schweizerische Lebensrettungs-Gesellschaft"). 
Na podstawie umowy stowarzyszeniowej, zawartej 13 lipca 1981, jest członkiem korporacyjnym (o osobowości prawnej) Szwajcarskiego Czerwonego Krzyża i jako taki – fundacja jest uprawniona do stosowania znaku Czerwonego Krzyża. 
Flota.
Rega używa 18 śmigłowców ratowniczych oraz 3 odrzutowych samolotów dyspozycyjnych w wersji przystosowanej do długodystansowego przewozu chorych/ rannych. Park helikopterowy składa się z:
Flota samolotowa składa się z:
1 grudnia 2015 roku poinformowano o zamówieniu 3 śmigłowców AW 169 FIPS. Dostarczone modele mają być dostosowane do wykonywania lotów w każdych warunkach atmosferycznych i wyposażone w pełną instalację przeciwoblodzeniową. Zgodnie z założonym harmonogramem realizacji umowy zakontraktowane śmigłowce mają zostać przekazane do odbiorcy w 2021 roku. Zastąpią one część wyeksploatowanych obecnie maszyn typu EC145.
Zakup trzech nowych śmigłowców wraz z wyposażeniem medycznym na pochłonąć 50 milionów franków szwajcarskich (około 46 milionów euro). Wybór nowych śmigłowców został poprzedzony pracami studyjnymi i ocenami ofert. Prócz trzech egzemplarzy AW169, zakontraktowano również dostawę jednego A109 Grand New, który dostarczony zostanie w jesieni 2016 roku.
Bazy Rega "(alfabetycznie)".
Bazy Regi to odpowiednik polskich baz HEMS Lotniczego Pogotowia Ratunkowego.
Bazylea LFSB ("Rega" 2).
Działa od 1975 roku w Porcie lotniczym Bazylea.
Berno LSZB ("Rega" 3).
Port lotniczy Berno-Belp od 1976 roku.
Dübendorf LSMD ("Rega" 1).
Najstarsza jednostka "Rega" 1, od 1968 roku loty wykonywano z lotniska Zürich, od 1972 akcje prowadzono z prowizorycznej lokalizacji przy szpitalu dziecięcym w Zürichu. Wiosną 2003 "Rega" 1 rozpoczęła działanie z nowoczesnej bazy mieszczącej się na terenie wojskowego lotniska Dübendorf.
Erstfeld LSXE ("Rega" 8).
Baza startowa również dla ratownictwa górskiego, od 1966 roku, (Kanton Uri).
Interlaken/Wilderswil LSXI ("Rega" 10).
Działa od 1971 roku, pierwotnie na lotnisku Interlaken, od 1982 z własną siedzibą w heliporcie Gsteigwiler. Od 10 maja 2008 w nowej lokalizacji Wilderswil. Wyspecjalizowana w wysokogórskich akcjach ratowniczych.
Locarno LSMO("Rega" 6).
Od 1980 roku bazuje na terenie (Kantonalnego portu lotniczego Locarno) w Kantonie Tessin. Obszar działania to również Kanton Tessin oraz część Kantonu Graubünden "(Gryzonia)". Baza obejmuje swym działaniem przygraniczne obszary sąsiednich Włoch. 
Lozanna LSGL ("Rega" 4).
Od 1981 roku obsługuje rejon Jeziora Genewskiego.
Samedan LSZS ("Rega" 9).
Baza mieszcząca się od 1957 roku w Engadin, przeniesiona w 1977 roku na lotnisko w Samedan, gdzie posiada własną infrastrukturę.
St. Gallen ("Rega" 7).
Baza mieszcząca się od 1984 roku w Winkeln (pomiędzy Gossau a St. Gallen), obsługuje akcje w kantonach St. Gallen, Thurgau "(Turgowia)" Appenzell Innerrhoden i Ausserrhoden oraz w Księstwie Liechtenstein i nierzadko w przygranicznych rejonach Niemiec i Austrii. 
Untervaz LSXU ("Rega" 5).
Od 1992 roku w północnej części Kantonu Graubünden mieści się jedna z nowszych baz Regi.

</doc>
<doc id="2181204" url="https://pl.wikipedia.org/wiki?curid=2181204" title="Iwan Połzunow">
Iwan Połzunow

Iwan Iwanowicz Połzunow (ros. Иван Иванович Ползунов; ur. w Jekaterynburgu, zm. w Barnaule) – rosyjski mechanik i wynalazca. Przypisuje mu się stworzenie pierwszego silnika parowego w Rosji oraz pierwszego silnika dwucylindrowego na świecie. 
Był synem żołnierza z Turinska. W 1742 roku ukończył szkołę górniczą w Jekaterynburgu, następnie praktykował jako mechanik u Nikity Bachariewa. W 1748 roku wyjechał do Barnaułu.
W Barnaule studiował prace Michaiła Łomonosowa oraz zapiski dotyczące silników parowych autorstwa Johanna Schlattera. 
W 1763 roku zaprojektował przemysłową dwucylindrową maszynę parową (pierwszą w Rosji) z regulowanym dopływem wody oraz mechanizmem rozrządu pary i wody. Zbudowana na podstawie tego projektu maszyna od 1766 roku służyła do poruszania miechów w hucie w Barnaule.

</doc>
<doc id="2181205" url="https://pl.wikipedia.org/wiki?curid=2181205" title="Iwan Wolwacz">
Iwan Wolwacz

Iwan Moisiejewicz Wolwacz, ros. Иван Моисеевич Вольвач (ur. 23 września 1901 r. we wsi Czeremuszki w guberni charkowskiej, zm. 11 grudnia 1945 r. w ZSRR) – radziecki wojskowy (podpułkownik), oficer sztabu dowódcy Wojsk Wschodnich gen. Ernsta Köstringa, a następnie sztabu wojsk lotniczych Sił Zbrojnych Komitetu Wyzwolenia Narodów Rosji pod koniec II wojny światowej.
20 grudnia 1921 r. wstąpił do Armii Czerwonej. W maju 1924 r. ukończył 6 czugujewską szkołę piechoty, zaś następnie 5 kijowską szkołę piechoty. Służył w 67 Pułku Strzeleckim. 8 lipca 1927 r. został zastępcą dowódcy 34 Samodzielnej Kompanii. Od 9 stycznia 1929 r. dowodził plutonem 69 Pułku Strzeleckiego, zaś od 1 sierpnia 1930 r. kompanią pułku. 2 maja 1931 r. objął dowództwo kompanii 239 Pułku Strzeleckiego. 1 sierpnia 1932 r. został szefem sztabu batalionu pułku. Od 25 grudnia 1932 r. stał na czele dywizyjnego centrum szkoleniowego 80 Dywizji Strzeleckiej. 13 sierpnia 1933 r. został szefem sztabu batalionu 74 Pułku Strzeleckiego. Od 1 grudnia 1934 r. wykładał taktykę w odeskiej szkole piechoty. W 1936 r. awansował do stopnia kapitana. W 1938 r. został skierowany do rezerwy, a następnie aresztowany przez NKWD na fali czystek stalinowskich w wojsku. Na pocz. 1939 r. wypuszczono go na wolność. Od 28 lutego tego roku był wykładowcą taktyki w bakijskiej szkole piechoty. 16 grudnia został zastępcą dowódcy batalionu szkoleniowego szkoły. 20 lutego 1940 r. awansował na majora. 7 stycznia 1941 r. objął funkcję wykładowcy taktyki w wojsko-politycznej szkole Zakaukaskiego Okręgu Wojskowego. Od 18 lutego tego roku był zastępcą dowódcy 241 Pułku Strzeleckiego. Awansował wkrótce na podpułkownika. 30 października został szefem oddziału przygotowania wojskowego sztabu 47 Armii. W sierpniu 1942 r. dostał się do niewoli niemieckiej. W październiku 1944 r. wstąpił do Sił Zbrojnych KONR. W grudniu tego roku ukończył szkołę propagandystów ROA w Dabendorfie pod Berlinem, po czym w stopniu podpułkownika został skierowany do rezerwy oficerskiej. Na pocz. 1945 r. odkomenderowano go do sztabu dowódcy Wojskami Wschodnimi gen. Ernsta Köstringa. Od marca tego roku służył w sztabie wojsk lotniczych Sił Zbrojnych KONR. 30 kwietnia wraz z oficerami sztabu poddał się Amerykanom. Latem 1945 r. został deportowany do ZSRR. Po procesie skazano go na karę śmierci wykonaną 11 grudnia przez rozstrzelanie.

</doc>
<doc id="2181208" url="https://pl.wikipedia.org/wiki?curid=2181208" title="Czterdziesty pierwszy (film 1956)">
Czterdziesty pierwszy (film 1956)

Czterdziesty pierwszy (ros. "Сорок первый") – radziecki dramat wojenny z 1956 roku w reżyserii Grigorija Czuchraja, na podstawie opowiadania Borisa Ławrieniowa o tym samym tytule. Pierwszy film Czuchraja, według historyków kina dał początek nowej fali w kinie radzieckim, która patetyczny schematyzm okresu socrealistycznego zastąpiła dramatyzmem ludzkich przeżyć i liryką.
Film był w ZSRR hitem kasowym roku 1956 – obejrzało go ponad 25 mln widzów. Obecnie obraz zaliczany jest do grona stu najlepszych filmów radzieckich wszech czasów.
Fabuła.
Wojna domowa w Rosji, Azja Środkowa. W ręce niedużego oddziału „czerwonych” wpada białogwardyjski oficer – por. Goworucha-Otrok, który uszedł z życiem spod lufy mistrzowsko strzelającej czerwonogwardzistki Mariutki. Miał być jej czterdziestą pierwszą ofiarą (stąd tytuł). Żołnierze postanawiają za wszelką cenę odstawić jeńca do sztabu, jednak przedtem muszą przebyć pełną trudów drogę przez pustynię Kara-kum. Jeniec przez cały czas pilnie strzeżony jest przez piękną Mariutkę. W końcu docierają nad Morze Aralskie i zostają ugoszczeni przez nomadów. Aby zyskać na czasie, dowódca postanawia wysłać łodzią Mariutkę wraz z jeńcem krótszą drogą – przez morze. Po drodze jednak sztorm wyrzuca ich na maleńką bezludną wysepkę. Pozostawieni swojemu losowi, pomimo różnic klasowych, w końcu obydwoje poddają się namiętnemu uczuciu. Żyjąc w niedużej chacie, oczekują przybycia rybaków snując romantyczne plany na przyszłość. Dziewczyna uświadamia mężczyźnie niesprawiedliwości panujące w społeczeństwie rosyjskim przed rewolucją, z kolei "biały" oficer rodem z Petersburga, odkrywa przed nią do tej pory nieznany świat dobrze urodzonych i wykształconych ludzi (dziewczyna jest wprost zachwycona opowieścią o Robinsonie Crusoe). Jeniec, posiadający cenne informacje, jest jednak dla „białych” tak ważny, że posyłają za nim pościg. Idąc śladem „czerwonych”, w końcu dociera on i na wysepkę. W finałowej scenie, gdy Goworucha biegnie na spotkanie ku swoim, Mariutka strzela mu w plecy.

</doc>
<doc id="2181209" url="https://pl.wikipedia.org/wiki?curid=2181209" title="Matthew Boulton">
Matthew Boulton

Matthew Boulton (ur. 3 września 1728 w Birmingham, zm. 17 sierpnia 1809 tamże) – fabrykant angielski, wspólnik szkockiego inżyniera Jamesa Watta.
W okresie ostatnich 25 lat XVIII wieku spółka Boulton &amp; Watt zainstalowała setki silników parowych, które stanowiły wówczas znaczny postęp technologiczny. Umożliwiło to tym samym mechanizację fabryk i młynów. Boulton opracował też m.in. nowe technologie do wybijania monet używane w wielu krajach.

</doc>
<doc id="2181212" url="https://pl.wikipedia.org/wiki?curid=2181212" title="Oebisfelde-Weferlingen">
Oebisfelde-Weferlingen

Oebisfelde-Weferlingen – miasto w Niemczech, w kraju związkowym Saksonia-Anhalt, w powiecie Börde.

</doc>
<doc id="2181213" url="https://pl.wikipedia.org/wiki?curid=2181213" title="Döhren">
Döhren

Niemcy:
Inne:
Zobacz też:

</doc>
<doc id="2181214" url="https://pl.wikipedia.org/wiki?curid=2181214" title="Doehren">
Doehren



</doc>
<doc id="2181215" url="https://pl.wikipedia.org/wiki?curid=2181215" title="Eickendorf">
Eickendorf

Niemcy:

</doc>
<doc id="2181216" url="https://pl.wikipedia.org/wiki?curid=2181216" title="Elmer Ambrose Sperry">
Elmer Ambrose Sperry

Elmer Ambrose Sperry (ur. 12 października 1860 w Cincinnatus, New York, zm. 16 czerwca 1930 w Brooklynie, New York) − wynalazca i przedsiębiorca amerykański. 
Uzyskał ponad 400 patentów, był założycielem ośmiu firm, które w końcu zostały połączone w jedną (Sperry Corporation).
Znany jest przede wszystkim jako współwynalazca (w 1910 roku wraz z Hermannem Anschütz-Kaempfem) kompasu żyroskopowego.
Sperry używał kompasu żyroskopowego do stabilizacji i sterowania statków, a następnie do sterowania samolotów. Sperry był pionierem "aktywnego stabilizatora", kompasu żyroskopowego i autopilota żyroskopowego, uzyskując różne patenty w latach 1907–1914. Autopilot Sperry’ego był bardzo wymyślnym urządzeniem: wewnętrzna pętla sterowała silnikiem elektrycznym, który działał na maszynę sterującą, w tym czasie pętla zewnętrzna korzystała z kompasu żyroskopowego do "wyczuwania" przodu. Sperry zaprojektował także "antycypator", który naśladował sposób, w jaki doświadczony sternik przejąłby ster, tak by tak zapobiec przesterowaniu. "Antycypator" był, "de facto", pewnym rodzajem sterowania adaptacyjnego. Sperry i jego syn Lawrence zaprojektowali w tym czasie również automatyczne stabilizatory samolotów, które posiadały dodatkową złożoność w postaci regulacji trójwymiarowej. Urządzenie to wykorzystywało cztery żyroskopy i ujmowało w sobie także działanie różniczkujące – wprowadzone do mechanizmu jednak nie z uwagi na znajomość założeń teoretycznych, ale dzięki intuicyjnemu zrozumieniu zachowania układu. 
W kolejnych dwóch dekadach nastąpił znaczący postęp technologiczny zarówno w stabilizacji statków jak i samolotów. W połowie lat 30. XX wieku wiele linii lotniczych korzystała z autopilotów Sperry’ego przy lotach na długie dystanse. 
Sperry eksperymentował też z silnikami Diesla i kompasami żyroskopowymi w zastosowaniach dla statków i samolotów. Jego kompasy i stabilizatory zostały zaimplementowane w marynarce amerykańskiej i używane podczas obu wojen światowych. W 1918 roku wyprodukował także lampę łukową o wysokiej intensywności, która jako reflektor przeciwlotniczy była używana zarówno przez wojsko i marynarkę. W latach 1918-1920 pracował nad amerykańskim pociskiem manewrującym Kettering Bug.

</doc>
<doc id="2181218" url="https://pl.wikipedia.org/wiki?curid=2181218" title="Wanzleben-Börde">
Wanzleben-Börde

Wanzleben-Börde − miasto w Niemczech, w kraju związkowym Saksonia-Anhalt, w powiecie Börde.

</doc>
<doc id="2181219" url="https://pl.wikipedia.org/wiki?curid=2181219" title="Gross Rodensleben">
Gross Rodensleben



</doc>
<doc id="2181220" url="https://pl.wikipedia.org/wiki?curid=2181220" title="Feba">
Feba



</doc>
<doc id="2181221" url="https://pl.wikipedia.org/wiki?curid=2181221" title="Seehausen">
Seehausen

Lokalizacje.
Polska.
Dawne nazwy miejscowości:

</doc>
<doc id="2181222" url="https://pl.wikipedia.org/wiki?curid=2181222" title="David Belhumeur">
David Belhumeur

David Belhumeur (ur. 25 września 1970) – kanadyjski narciarz, specjalista narciarstwa dowolnego. Jego najlepszym wynikiem na mistrzostwach świata jest 4. miejsce w kombinacji na mistrzostwach w La Clusaz oraz 4. miejsce w skokach akrobatycznych na mistrzostwach w Iizuna. Nie startował na igrzyskach olimpijskich. Brał także udział w igrzyskach w Calgary, gdzie zajął trzecie miejsce, jednak skoki akrobatyczne były tam jedynie dyscypliną pokazową. Najlepsze wyniki w Pucharze Świata osiągnął w sezonie 1993/1994, kiedy to zajął 2. miejsce w klasyfikacji generalnej, a w klasyfikacji kombinacji był pierwszy. W sezonach 1991/1992 i 1995/1996 był drugi w klasyfikacji generalnej oraz w klasyfikacji kombinacji. Ponadto w sezonie 1994/1995 zajął trzecie miejsce w klasyfikacji generalnej.
W 2002 r. zakończył karierę.

</doc>
<doc id="2181223" url="https://pl.wikipedia.org/wiki?curid=2181223" title="Kamienica Werckmeistra w Bydgoszczy">
Kamienica Werckmeistra w Bydgoszczy



</doc>
<doc id="2181224" url="https://pl.wikipedia.org/wiki?curid=2181224" title="Prymat Świętego Piotra">
Prymat Świętego Piotra

Prymat Świętego Piotra („Prymat Piotrowy”) – doktryna katolicka o pierwszeństwie biskupa Rzymu w przewodzeniu Kościołowi i w strzeżeniu depozytu nauki wiary i moralności jako następcy św. Piotra Apostoła. Doktryna ta jest elementem strukturalnym Kościoła w rozumieniu katolickim.
Historia.
Nowy Testament.
Dla doktryny o "Prymacie Piotrowym" zasadnicze znaczenie ma dialog Piotra Apostoła z Jezusem w Cezarei Filipowej (Mt 16,13-20), gdzie Jezus mówi do Szymona, iż jest Piotrem (imię to ma źródło w greckim słowie „petros” czyli kamień) i bezpośrednio po tym mówi: „na tej Skale zbuduję Kościół mój”. Oba te elementy zdania są połączone greckim słowem "kai", które jest stosowane w sytuacjach, gdy istnieje pewien związek przyczynowy pomiędzy łączonymi nim zdarzeniami. W dalszej części owego dialogu Jezus mówi do Piotra, że przekaże mu klucze Królestwa Niebieskiego i daje mu prawo do związywania i rozwiązywania czegokolwiek. Jednakże to prawo przyznaje później także wszystkim swoim uczniom (Mt 18, 18). „Wiązanie i rozwiązywanie” w katolickiej doktrynie oznacza władzę odpuszczania grzechów, ogłaszania orzeczeń doktrynalnych i podejmowania decyzji dyscyplinarnych w Kościele. W protestanckich słownikach biblijnych jest napisane, że „wiązać i rozwiązywać” oznacza: a) zgodnie z żydowską tradycją rabinacką: decydować, co jest zabronione, a co dozwolone lub b) zgodnie z rozumieniem wczesnych Ojców Kościoła: nakładać lub zdejmować ekskomunikę. Do ważniejszych tekstów mówiących o pierwszeństwie św. Piotra należy zaliczyć jego rozmowę z Jezusem Zmartwychwstałym nad Jeziorem Galilejskim (J 21,15-19), kiedy to, według katolików, Piotr otrzymał władzę pasterską nad całym Kościołem: „Paś owce moje” (J 21,17), także fragment Ewangelii św. Łukasza, w którym Jezus powiedział Piotrowi, że modlił się za niego, aby nie ustała jego wiara, oraz powierzył mu utwierdzanie braci w wierze (Łk 22, 32).
Szczególną rolę św. Piotra widać także w innych fragmentach Nowego Testamentu. Piotr wielokrotnie występował w imieniu wszystkich apostołów i zabierał głos jako jedyny spośród otaczających Jezusa (Mt 15, 15; Mt 16, 16; Mt 18, 21; Mt 19, 27; Mk 8, 29; Łk 8, 45; Łk 9, 20; Łk 9, 33; Łk 12, 41; J 6, 68–69; Dz 15, 7). Biblia nazywa Piotra pierwszym (Mt 10, 2) i gdy wymienia uczniów Chrystusa, to w pierwszej kolejności mówi o Piotrze (Mt 17, 1; Mt 26, 37; Mk 3, 16; Mk 5, 37; Mk 9, 2; Łk 6, 14; J 21, 2; Dz 1, 13). Pismo Święte wyróżnia Piotra spośród innych uczniów Jezusa i apostołów: „Piotr razem z Jedenastoma” (Dz 2, 14), „Odpowiedział Piotr i apostołowie” (Dz 5, 29), „Zapytali Piotra i pozostałych apostołów” (Dz 2, 37), „Powiedzcie Jego uczniom i Piotrowi” (Mk 16, 7), „Apostołowie oraz bracia Pańscy i Kefas” (1 Kor 9, 5), „Pospieszył za Nim Szymon z towarzyszami” (Mk 1, 36), „Piotr i towarzysze” (Łk 9, 32), „Piotr w obecności (...) 120 osób” (Dz 1, 15), „Apostołowie i starsi (...) przemówił do nich Piotr” (Dz 15, 6–7).
Dzieje Apostolskie ukazują Piotra, który przewodzi Kościołowi. Organizuje wybory na apostoła, na miejsce Judasza (Dz 1,15-26), przemawia do tłumów w dzień Pięćdziesiątnicy (Dz 2, 14; Dz 3, 12), po zesłaniu Ducha Świętego jest pierwszym, który uzdrawia (Dz 3, 6), kieruje pierwszą gminą chrześcijańską (Dz 5, 3) i broni jej przed Sanhedrynem (Dz 4, 8).
Także Św. Paweł, mimo iż krytykuje Piotra za jego niejednoznaczną postawę w sprawie tradycji żydowskiej (Ga 2,11-14), wyróżnia jego rolę jako pierwszego wśród apostołów (1 Kor 15, 1-8; Ga 1, 18; Ga 2, 6-10). Św. Jan Ewangelista podaje, że po Zmartwychwstaniu Jezusa Piotr i „umiłowany uczeń” (najprawdopodobniej Jan) biegli razem do pustego grobu. Jan dobiegłszy pierwszy, poczekał na Piotra, aby ten wszedł pierwszy do grobu. Komentarz Biblii Jerozolimskiej do tego fragmentu stwierdza, że znaczy to, iż uczeń uznaje pierwszeństwo św. Piotra.
Pośrednio na pierwszeństwo św. Piotra wskazuje opowiadanie biblijne o matce synów Zebedeusza, która prosi Jezusa, żeby jej synowie zasiedli po prawej i lewej stronie w Królestwie Niebieskim. Jezus jej odpowiada, że to miejsce przypadnie tym, dla których jest przygotowane (Mt 20,20-23) i wyjaśnia, jak rozumieć pierwszeństwo: „Kto by chciał być pierwszym między wami, niech będzie niewolnikiem waszym, na wzór Syna Człowieczego, który nie przyszedł, aby Mu służono, lecz aby służyć i dać swoje życie na okup za wielu” (Mt 20,27n).
Pierwsze tysiąclecie chrześcijaństwa.
Szczególny status autorytetu św. Piotra potwierdza szacunek jakim darzono pierwszą wspólnotę Kościoła w Rzymie. Ponieważ poniósł on śmierć męczeńską w tym mieście, a również tam zginął św. Paweł, autorytetem zaczęto w Kościele otaczać kolejnych biskupów Wiecznego Miasta, jako następców św. Apostołów Piotra i Pawła, co potwierdzają pisma Ojców Kościoła. O świadomości chrześcijan odnośnie do biskupstwa św. Piotra w Rzymie świadczą słowa św. Augustyna: „Poprzednicy nasi nadali temu ustanowieniu dzisiejszego święta miano Katedry, ponieważ, jak podają, Apostoł Piotr pierwszy tę stolicę biskupią zajmował. Słusznie więc Kościoły tak czczą pochodzenie tej stolicy, która Apostoł objął dla dobra Kościołów”.
Już w pierwszym wieku, w momencie konfliktu we wspólnocie w Koryncie (wspólnota odwołała biskupa) poproszono o rozstrzygnięcie sporu właśnie biskupa Rzymu, którym był w tym czasie Klemens I. Zachowała się jego odpowiedź (jest to jeden z najstarszych tekstów patrystycznych). Oto jej fragment:
Ks. Cathrein SI komentuje tę wypowiedź następująco:
Św. Ignacy Antiocheński (ok. 30–107) nazywał rzymski kościół „przewodzącym w miłości”.
W ok. 160 r. powstała gnostycka Apokalipsa Piotra przyznająca św. Piotrowi pierwszeństwo we wspólnocie Apostołów: 
Św. Ireneusz biskup Lyonu, ok. 180 roku napisał o naczelnym zwierzchnictwie rzymskiego kościoła: „Z tym bowiem kościołem dla jego naczelnego zwierzchnictwa musi się zgadzać każdy kościół, tj. wszyscy zewsząd wierni”.
Papież Wiktor (189–199) odnosi do siebie następujący fragment Ewangelii:
Św. Klemens Aleksandryjski (150–212) nazwał św. Piotra „szczególnie wybranym i pierwszym z uczniów Chrystusa”.
Papież Kalikst (217-222) ponownie interpretuje sukcesyjnie tekst Mt 16, 18 jako dotyczący nie tylko Piotra, ale też i siebie.
Tertulian (ok. 155–240) napisał: „Kościół (...) rzymski powołuje się na ustanowienie Klemensa przez Piotra”; nazwał następcę Piotra „biskupem biskupów” oraz uważał, że osobiście władzę „wiązania i rozwiązywania” i prymat otrzymał tylko jeden z Apostołów – św. Piotr, który umarł w Rzymie, a prymat, ponieważ musi trwać, trwa w rękach biskupów Rzymu.
Orygenes (ok. 185–254) nazwał Piotra „księciem Apostołów”.
Papież Stefan I (254–257) stwierdził, że dzięki następstwu posiada katedrę Piotra.
Św. Cyprian (ok. 200–258) nazwał rzymski kościół „głównym, z którego jedność kapłańska powstała – matką i korzeniem Kościoła katolickiego”.
W 325 r. odbywa się sobór nicejski, który został zwołany przez cesarza Konstantyna po uprzednim porozumieniu się z papieżem Sylwestrem. VI kanon soboru nicejskiego mówi o szczególnej władzy trzech stolic Kościoła (Rzym, Aleksandria i Antiochia), które są związane z tradycją Piotrową (Piotr działał w Antiochii; natomiast Aleksandria włączona jest w tradycję Piotrową poprzez Marka, ucznia Piotra, który miał działać w tym mieście). John L. McKenzie podał, że sobór odbywał się pod przewodnictwem legatów biskupa rzymskiego.
Męczeńska śmierć 29 z 33 pierwszych papieży jest argumentem na to, że biskup Rzymu był w oczach cesarzy rzymskich głową Kościoła.
Rozstrzygającym konflikt pomiędzy św. Anastazym a jego przeciwnikami w Antiochii był Juliusz I. Papież zwołał synod, na którym uniewinnił św. Anastazego i w 341 roku wystosował list, w którym napisał:
Synod w Serdice (dzisiejsza Sofia) w latach 343–344 stwierdził:
oraz
Po Juliuszu I kolejni papieże sprawowali urząd najwyższego nauczyciela, rozstrzygając autorytatywnie dla całego Kościoła sprawy wiary katolickiej, a jednocześnie podkreślali swą władzę jako następców Piotra. Podczas synodu w Rzymie w 382 roku papież Damazy I ogłosił, że biskup Rzymu ma władzę jurysdykcji nad całym Kościołem. Po tym synodzie papież ogłosił kanony (tzw. "Tomus Damasi") dotyczące dogmatu o Trójcy Świętej, które zostały uznane za definicję Wiary. W innym dekrecie tego papieża znajduje się pierwszy oficjalny kanon ksiąg Pisma Świętego, „które powinien przyjąć cały Kościół katolicki”. W kierunku podkreślania swojej władzy jako następców Piotra poszli następcy: Syrycjusz i Innocenty I.
Św. Pacjan z Barcelony (ok. 310-392) powiedział: „Pan powiedział do Piotra, do jednego tylko, aby zbudować jedność tylko na jednym”.
Hilary z Poitiers (ok. 315-367) oraz Dydym Aleksandryjski (ok. 313-398) nazwali Piotra przywódcą Apostołów.
Św. Bazyli Wielki (ok. 330–379) uważał, że biskup Rzymu posiada rozstrzygający głos w sporach dogmatycznych, i stwierdził, że Chrystus Piotra Apostoła naznaczył po sobie pasterzem swego Kościoła.
Św. Jan Chryzostom (ok. 350–407) określił Piotra „fundamentem Kościoła” i „księciem”.
W 385 r. powstały „pierwsze papieskie dekretalia”, czyli odpowiedzi papieża Syrycjusza na pytania hiszpańskiego biskupa Tarragony, Himeriusza (Himeriusz określił kościół rzymski jako głowę ciała Kościoła), które ten ostatni z papieskiego zlecenia musi oznajmić wszystkim biskupom hiszpańskim. Papież w nich napisał:
Afrykański biskup Optat z Mileve (zm. przed 400 r.) podkreślał rolę stolicy rzymskiej, jako jednoczącej wszystkie kościoły; i pisał, że oraz 
Św. Ambroży z Mediolanu (339-397) uważał biskupa Rzymu za gwaranta katolickości i powiedział: „Gdzie jest Piotr, tam jest Kościół”.
Ambrozjaster (IV wiek) powiedział, że „Kościół jest domem Boga, którym włada w obecnym czasie [papież] Damazy”.
Św. Epifaniusz (ok. 315–403) powiedział: „Ten jest, który usłyszał: paś owce moje, któremu powierzona jest owczarnia”.
Papież św. Innocenty I (401–417) na synodzie milewitańskim (402 r.) stwierdził, że spada na niego „troska o wszystkie Kościoły (…), według formy tej dawnej reguły, która – o czym wiecie równie dobrze jak ja – jest zachowywana zawsze przez cały świat"”", a zatwierdzając uchwały afrykańskich synodów lokalnych w sprawie pelagianizmu, określił się jako Piotr, który rozstrzyga, co jest słuszne, a co nie, i przypominał tradycyjną naukę o prerogatywach Stolicy Piotrowej:
Biskupi afrykańscy z wdzięcznością przyjęli zarówno treść, jak i ton rzymskiej odpowiedzi. Św. Augustyn (354-430) też był zadowolony z odpowiedzi, pisząc, że papież „odpowiedział nam odnośnie do wszystkich tych spraw z namaszczeniem i jak przystało biskupowi Stolicy Apostolskiej”. Ów ojciec Kościoła pisał także, że w kościele rzymskim „zawsze kwitł prymat apostolskiej stolicy”, że św. Piotrowi „Pan po swoim zmartwychwstaniu powierzył pasienie swych owiec” oraz podsumował kwestię posłuszeństwa Rzymowi krótkim zdaniem, które stało się powszechnie znanym powiedzeniem: Roma locuta – causa finita (Rzym przemówił, sprawa skończona).
Św. Hieronim (ok. 347-ok. 420) powiadał, że Stolica Piotra jest Opoką Kościoła.
Św. Bonifacy I (418-422) w liście do biskupa greckich Salonik wskazał na nieodwołalny charakter swych decyzji ("de nostro non esse iudicio retractandum"), od których nie ma już odwołania.
Św. Cyryl Aleksandryjski (378-444) nauczał, że Szymon miał być nazwany Piotrem, ponieważ Jezus Chrystus planował zbudować swój Kościół na nim. Św. Maksym Wyznawca (580-662) twierdził tak samo.
Św. Piotr Chryzolog (ok. 380-450) w liście do Nestoriusza napisał:
Św. Wincenty z Lerynu (zm. ok. 450) nazywał biskupa Rzymu „głową świata”.
Św. Leon I Wielki (ok. 395–461) nazywany nieoficjalnym cesarzem zachodniorzymskim, stwierdził, że Chrystus Pan „Piotrowi prymat powierzył” i napisał:
Tłumaczył prawo Rzymu do dominacji na podstawie Ewangelii oraz argumentował on, że wszystko co odnosi się do Piotra Apostoła odnosi się także do papieża, jako jego następcy – tak jak Piotr był pierwszy wśród apostołów, tak papież jest pierwszy pośród biskupów. Za jego pontyfikatu w tłumaczeniu uchwał soboru nicejskiego na łacinę kanon VI opatrzono dopiskiem: "O prymacie Kościoła rzymskiego – Kościół rzymski zawsze posiadał prymat". Wschód miał o to pretensję, choć już na soborze powszechnym w Chalcedonie identyczny passus znalazł się w liście dogmatycznym, w jaki papież wyposażył swych legatów. Tym razem na to zdanie biskupi Wschodu zareagowali aklamacją pochwalną, uznając tym samym ten fragment za prawowity i zgodny z tradycją.
Na Soborze Efeskim w 431 r. legat papieski bez żadnego głosu sprzeciwu powiedział:
Biskupi efescy uzewnętrznili swoją zależność od biskupa Rzymu w podejmowaniu decyzji soborowych, pisząc: „Zmuszeni kanonami i listem naszego najświętszego ojca i współkapłana Celestyna (…)”.
Prosper (ok. 390 – 460) napisał, że Rzym jest „siedzibą Piotra, która stawszy się wobec świata Głową Pasterzy, posiada dzięki religii to, czego nie posiada dzięki sile zbrojnej”.
W 449 r. Teodoret z Cyru pisał o kościele rzymskim następująco:
W 451 r. na soborze chalcedońskim wymieniono patriarchat Rzymu jako pierwszy i zaproponowano Leonowi Wielkiemu tytuł "patriarcha universalis". Zgromadzeni biskupi nazwali papieża swą głową, a samych siebie uczniami jego. Po odczytaniu pisma papieskiego ("Dogmatyczny List do Flawiana", biskupa Konstantynopola), potępiającego herezję monofizytów, zawołali biskupi: „Piotr przez Leona przemówił!”. Do papieża zaś napisali: „Przez twoich legatów przewodniczyłeś nam, jak głowa członkom ciała”. Papież ten mówił o zwierzchnictwie ("principatus") Kościoła rzymskiego nad wszystkimi kościołami.
Papież Gelazjusz I (zm. 496) oświadczył, że każdy kościół partykularny podlega sądowi biskupa Rzymu, a sam biskup Rzymu nie podlega niczyjemu sądowi.
W 517 r. papież św. Hormizdas sformułował wyznanie, które zostało podpisane przez prawie wszystkich biskupów wschodnich, cesarza Justyniana, patriarchów Konstantynopola i uczestników soboru konstantynopolitańskiego IV. W jego treści były zawarte te słowa:
Cesarz Justynian I Wielki (483-566) ogłosił, że biskup Rzymu to „pierwszy wśród wszystkich kapłanów”, a kościół rzymski – „głową wszystkich Kościołów”. W tzw. „Novellach” Justyniana, gdy jest mowa o Pentarchii, kościół rzymski zawsze występuje na jej czele, a jego biskupa określa się mianem „pierwszego ze wszystkich kapłanów”.
Św. Grzegorz I Wielki (590-604) był zdania, że biskup rzymski jest głównym oparciem dla czystej wiary ("caput fidei"). Razem z innymi papieżami na przełomie VI i VII wieku sprzeciwiał się przyjęciu przez patriarchę Konstantynopola tytułu „ekumeniczny” (z gr. "οἰκουμενικός" – powszechny). Papież Grzegorz Wielki sam zrzekł się tytułu „Ojciec powszechny” (łac. "universalis papa") i nazwał siebie „Sługą sług Bożych” (łac. "servus servorum dei").
Św. Maksym Wyznawca (ok. 580-662) nazywał Rzym „głową i metropolią Kościołów, największym Kościołem apostolskim, który ma klucze wiary i ortodoksyjnego wyznania”. Przyjaciel Maksyma, żyjący w tym samym czasie, nazwał prześladowanego papieża Marcina I „najświętszym Ojcem”, następcą Piotra, koryfeuszem Apostołów, „księciem apostołów i powszechnym papieżem apostolskim”.
W 680/681 r. ojcowie soboru konstantynopolitańskiego III przyjęli list papieża Agatona jako „napisany z Boskich najwyższych wyżyn apostołów” i napisali:
oraz
W 692 r. na nieuznanym przez Zachód soborze in Trullo ustalono, że biskup Rzymu jest jedynie jednym z patriarchów starożytnego Kościoła katolickiego, posiadającym poza godnością "primus inter pares" te same prawa, co pozostali patriarchowie Pentarchii, i pod względem prawnym podlega władzy cesarza bizantyjskiego. Na tym soborze cesarz wschodniorzymski uznał papieża za „przeklętego heretyka”.
W 787 r. cesarzowa Irena napisała do papieża Hadriana list z prośbą o przywrócenie legalności kultu obrazów, w którym to liście przyznaje, że patriarchat Konstantynopola zbłądził, a biskupowi Rzymu przypada „kapłaństwo główne”, bowiem jest on „najświętszą głową” przewodzącą na stolicy Piotra.
W dokumentach soboru nicejskiego II (787 r.) biskupi Rzymu są wymienieni na samym początku dokumentów, podpisują je pierwsi, a Kościół rzymski określono jako Kościół Apostoła Piotra. Mnisi z kościołów wschodnich piszą list do patriarchy Tarazjusza z prośbą o to, aby na siódmym soborze powszechnym było tak samo jak na szóstym soborze powszechnym, gdzie „najświętszy i apostolski papież Rzymu wyrazi poparcie i będzie obecny przez swoich reprezentantów”. W uznanych przez Kościół wschodni aktach tegoż VII soboru powszechnego znalazło się stwierdzenie, że Rzym jest „głową wszystkich Kościołów Bożych”.
Teodor Studyta (około 800 roku) napisał, że według Mt 18, 18 kościelny autorytet stanowią „apostołowie i ich następcy”:
Eskalacja konfliktu z soboru in Trullo doprowadziła do schizmy Focjusza w 861 r.
Drugie tysiąclecie chrześcijaństwa.
Św. Tomasz z Akwinu (ok. 1225–1274) stwierdził, że papież może ogłaszać nowe formuły wiary ("ad papam spectat editio symboli"). W uzasadnieniu tego twierdzenia papież postrzegany jest przede wszystkim jako głowa i szczyt soboru: jest już przecież sprawą ustaloną, że sobór może wydawać definicje dotyczące wiary. Jednakże sobór zbiera się dzięki autorytetowi papieskiemu i powierdzany jest jego orzeczeniem, dlatego też wszelkie decyzje soboru muszą być zatwierdzone przez papieża i na nim spoczywa najwyższa odpowiedzialność; do niego przynależy "finaliter determinare ea quae sunt fidei" (w ostatecznej instancji rozstrzyganie w sprawach wiary).
Około 1280 roku Piotr Jan Olivi nauczał, że decyzje papieskie w sprawach wiary lub obyczajów są nieodwołalne i trwałe po wszystkie czasy.
Augustyn Triumphus (zm. 1328) uważał, że relacja pomiędzy papieżem i Kościołem jest jednostronna; od członków głowa nie otrzymuje niczego, ale członki od głowy:
Władzę papieską wzmocniła odnowa życia kleru zapoczątkowana na soborze laterańskim I (1123 r.), organizacja wypraw krzyżowych i ogólny wzrost religijności wśród wiernych.
W 1439 r. Sobór florencki określił, że Stolica Apostolska i biskup Rzymu posiadają prymat nad całym światem.
Schizma Wschodnia.
W 1054 r. doszło do Schizmy Wschodniej. Oprócz wspomnianych powyżej konfliktów z końca pierwszego tysiąclecia, doszukuje się także przyczyn podziału Kościoła w podzieleniu cesarstwa rzymskiego na zachodniorzymskie i wschodniorzymskie, którego dokonał cesarz Teodozjusz I Wielki w 395 r. Zdecydował się na to ze względu na znaczące różnice kulturowe i niemożność zarządzania tak ogromnym organizmem. Zachód był światem łaciny i kultury rzymskiej, zaś na wschodzie dominowała greka i wpływy kultury śródziemnomorskiej.
Początkowo Rzym odgrywał główną rolę, lecz w 330 r. Konstantynopol został mianowany drugą stolicą Cesarstwa rzymskiego, a w 451 r. na soborze chalcedońskim w XXVIII kanonie, który to kanon nie został nigdy zaakceptowany przez papieży, patriarchat zrównano w prawach z papiestwem przy jednoczesnym zachowaniu pierwszeństwa Rzymu.
Sytuacja uległa zaostrzeniu w XI wieku. Był to okres kiedy na zachodzie Europy pojawiły się postulaty uniezależnienia Kościoła od państwa. Budziło to niepokój cesarza bizantyjskiego, który uznawał się przecież za zwierzchnika Kościoła. Papież Leon IX wysłał do Konstantynopola swojego legata, który w odpowiedzi na zamknięcie w stolicy Bizancjum kościołów obrządku łacińskiego wkroczył w lipcu 1054 roku do kościoła Hagia Sofia i złożył na ołtarzu pisma nakładające ekskomunikę na patriarchę Konstantynopola Michała Cerulariusza. Trzeba zauważyć, że działał on na własną rękę, ponieważ w czasie owych wydarzeń papież już nie żył i nie było jego intencją zaostrzenie konfliktu. Legat podjął własną decyzję o ekskomunice, aby sprowokować patriarchę do działania. W odpowiedzi na to patriarcha zwołał synod, na którym spalono ową bullę i zatwierdzono klątwę nałożoną na Kościół rzymski, ostatecznie odrzucając prymat papieża nad Kościołem wschodnim.
W XII wieku Niketas Choniates w "Dialogach" Anzelma z Havelbergu sformułował greckie zarzuty pod adresem prymatu papieża w ten sposób:
W czasie Soboru Lyońskiego II (1274) za pontyfikatu bł. Grzegorza X (1271-1276) została zawarta krótkotrwała unia Kościoła Zachodniego ze Wschodnim. Cesarz bizantyjski Michał VIII Paleolog (1261-1282) złożył wtedy wyznanie wiary, w którym uznał najwyższy i pełny prymat Stolicy Apostolskiej nad całym Kościołem.
W dobie sporów politycznych z królem Francji Filipem IV papież Bonifacy VIII (1294-1303) wydał bullę doktrynalną "Unam sanctam", w której zdefiniował naukę o prymacie papieskim nad całym Kościołem:
Druga (również krótkotrwała) unia z prawosławnymi została zawarta na Soborze Florenckim (1438-1447) za pontyfikatu Eugeniusza IV (1431-1447).
W dekrecie dla Greków "Laetantur caeli "z 6 lipca 1439 r. prawosławni biskupi, z wyjątkiem jednego – Marka Eugenikosa – uznali prymat i pełną władzę papieża rzymskiego.
Schizma Zachodnia.
Spory wokół prymatu odżyły podczas Schizmy Zachodniej na przełomie XIV/XV w., gdy wskutek intryg różnych dworów królewskich pojawiło się w tym samym czasie kilku papieży. Sprawa znalazła swój finał na Soborze w Konstancji. Przyczyn wielkiej schizmy zachodniej upatruje się w roli politycznej kolejnych biskupów Rzymu.
W 756 roku Pepin po zwycięstwie nad Longobardami nadał następcy św. Piotra ziemie tworząc Państwo Kościelne, powiększone następnie w 787 przez Karola Wielkiego. Tym samym papież stał się już nie tylko władcą duchowym, lecz również monarchą świeckim. Po roku 800, w którym papież Leon III, aby zapobiec wpływom cesarzy bizantyjskich (popierających ikonoklazm i ciągle próbujących podporządkować sobie Kościół) w Europie, koronował Karola Wielkiego na cesarza, stopniowo wzrasta polityczna rola biskupa Rzymu na starym kontynencie. Papież znalazł się w bardzo przychylnej sytuacji. Praktycznie pozbył się wpływów cesarza bizantyńskiego, a koronację cesarza na Zachodzie uzależnił od siebie. Dodatkowo jeszcze do wzmocnienia roli papieża przyczynił się rozpad państwa Karolingów.
Po przekazaniu korony cesarskiej władcom niemieckim (962) niejednokrotnie dochodziło do sporów kompetencyjnych na linii papież – cesarz, które czasem kończyły się usunięciem papieża siłą z urzędu i powołaniem nowego. Szczególna sytuacja pokazująca ogromną władzę papieża miała miejsce w Wielkim Poście 1076 Papież Grzegorz VII broniąc prawowitego biskupa mediolańskiego i swojego prawa do nadawania urzędów kościelnych obłożył cesarza Henryka IV klątwą i zwolnił poddanych ze złożonej mu przysięgi wierności. Spór o inwestyturę ostatecznie zakończył się niekorzystnie dla papieża, który 8 lat później musiał opuścić Rzym, lecz pokazał, że papież może zmusić cesarza do wielkiego upokorzenia. Aby uzyskać przebaczenie, trzy dni stał on w zimie przed zamkiem, w którym papież przebywał.
Klemens V, będący w czasie konklawe poza granicami Państwa Kościelnego, po wyborze w 1309 nie pojechał od razu do Rzymu, a kilka lat później nie mógł tam się udać z powodu najazdu Henryka VII. Osiadł więc na stałe w Awinionie. Kolejni papieże (z narodowości Francuzi) też to miasto wybrali za swoją siedzibę i pozostawali tam, aż do 1377, gdy Grzegorz XI za namową Katarzyny ze Sieny powrócił do Rzymu. Okres ten nazywany jest Niewolą Awiniońską. W tym czasie papiestwo uwolniło się od protektoratu cesarza, wpadło jednak w okręg wpływów Francji (czego przykładem jest rozwiązanie zakonu templariuszy). Pomimo iż był to czas, w którym, z powodu dużego rozluźnienia moralnego w otoczeniu papieża, autorytet głowy Kościoła upadł, wzmocniła się realnie władza następcy św. Piotra. Rozwinęła się Kuria (m.in. powstanie Roty) i fiskalizm kościelny (m.in. świętopietrze).
Wybrany po śmierci Grzegorza XI, Urban VI nie spodobał się części kardynałów i jeszcze tego samego roku (1378) wybrano drugiego papieża, który przyjął imię Klemensa VII i wybrał Awinion za soją siedzibę. Papieże, którzy siebie wzajemnie (i wiernych przeciwnikowi kardynałów) obłożyli ekskomunikami, zaczęli szukać poparcia w całej Europie, przez co podzieliła się ona na dwa obozy (na prawie 30 lat). Od początku schizmy zaczęły wśród teologów odżywać poglądy Marsyliusza i Ockhama, że sobór ma władzę nad papieżem. Pierwsza próba wprowadzenia koncyliaryzmu w życie okazała się nieudana. Na zwołany w 1409 sobór w Pizie przyjechało niewielu kardynałów (gdyż urzędujący papieże w ty czasie zwołali swoje sobory) a wybrany przez nich Aleksander V okazał się trzecim antypapieżem. Dopiero zwołany przez Jana XXIII sobór w Konstancji, na który przyjechali wszyscy trzej papieże (Jan XXIII, Benedykt XIII i Grzegorz XII) zdołał doprowadzić do jedności. Pomimo różnych opcji na soborze zmuszono antypapieży do porzucenia swoich roszczeń i w 1417 r. papieżem wybrano Marcina V.
Reformacja.
Jedność po zakończeniu schizmy zachodniej nie trwała długo, bowiem już na przełomie kolejnego stulecia wybuchła Reformacja (1517). Reakcją na nią był Sobór trydencki (1545–1563), którego odnowa Kościoła katolickiego zaowocowała wzmocnieniem roli biskupa Rzymu.
Dogmat o nieomylności.
Rozwinięciem doktryny prymatu Piotrowego był dogmat o nieomylności papieża ogłoszony w roku 1870 na soborze watykańskim I:
Spojrzenie współczesne.
Katolicyzm.
Prymat piotrowy przysługujący biskupowi Rzymu został ukazany w zupełnie nowym świetle w wypowiedziach soboru watykańskiego II na temat kolegialności biskupów. Szczególnie mówi o tym numer 22 Konstytucji dogmatycznej o Kościele Lumen gentium. Na Soborze doszło do przejścia od eklezjologii "jurysdykcyjnej", według której władza pasterska jest udzielana poszczególnym biskupom przez papieża, do eklezjologii "kolegialnej", gdzie kolegialność jest rozumiana jako uczestniczenie każdego biskupa, na mocy święceń, w misji wszystkich biskupów, we wspólnocie z nimi. Posługa wykonywana przez biskupa diecezjalnego nauczania i kierowania kościołem lokalnym "z natury swojej może być wykonywana tylko w hierarchicznej wspólnocie ("communio") z Głową Kolegium i z jego członkami" (Lumen Gentium, 21).
Mówi o tym także Katechizm Kościoła Katolickiego. Doktryna o pierwszeństwie papieża jest łączona z nauką o kolegialności biskupów. „Biskup Rzymu, jako następca św. Piotra, jest trwałym i widzialnym źródłem jedności zarówno biskupów, jak rzesz wiernych” (KK 23). Kodeks Prawa Kanonicznego stwierdza, że Biskup Kościoła Rzymskiego jako zastępca Chrystusa na ziemi posiada najwyższą, pełną, bezpośrednią i powszechną władzę zwyczajną w Kościele (KPK 331). W Encyklice "Ut unum sint" papież Jan Paweł II zachęcał do rozważań na temat prymatu.
Papież Franciszek w homilii wygłoszonej 19.03.2013 r. przedstawił następującą wizję władzy papieskiej:
Prawosławie.
Poglądy hierarchów i teologów prawosławnych są zróżnicowane. Paul Evdokimov (1901–1970) twierdził, że tekst Mt 16,17-19 bynajmniej nie oznacza, że Chrystus uczynił Piotra prymasem Kościoła powszechnego, jako biskupa nad biskupami, z władzą nad całym Kościołem:
Evdokimov podkreślał, że nie należy zacierać różnicy między pojęciami "biskupa" i "apostoła", m.in. dlatego, że biskup ma swą siedzibę, swe terytorium, nad którym roztacza "jurysdykcję", a apostoł jest posługą "wędrowną". Według tego teologa:
Patriarcha Bartłomiej I w rozmowie z francuskim teologiem prawosławnym Olivierem Clement (1921–2009), podszedł do kwestii "Prymatu Piotrowego" historycznie. W wiekach przed wielką schizmą – kiedy Kościół był jeszcze niepodzielony – organizował się, zgodnie z eklezjologią wspólnoty, w sposób naturalny wokół pentarchii pięciu stolic patriarszych, w której Rzym i Konstantynopol były uznanymi ośrodkami jedności. "Prymat Piotrowy" był uznawany przez Wschód – jako przykład patriarcha Bartłomiej podał przyjęcie przez Wschód kanonów synodu w Sardyce, włączając prawo Rzymu do kasacji postanowień synodu wobec lokalnego biskupa. Dlatego należy stwierdzić, że:
W podsumowaniu noty II "O relacji między papieżem i Soborem", umieszczonej pod rozmową z patriarchą na temat ekumenizmu stwierdzono, że zarówno prawosławie, jak i katolicyzm powinny powrócić do sposobu formułowania "Prymatu Piotrowego" na sposób jak czyniono to w okresie pierwszych siedmiu Soborów powszechnych, czyli do Soboru nicejskiego II (787):
Protestantyzm.
Główna debata między katolikami, a protestantami koncentruje się na słowach Jezusa skierowanych do Piotra: "Tobie dam klucze Królestwa Niebieskiego. Cokolwiek zwiążesz na ziemi będzie związane i w Niebie, a cokolwiek rozwiążesz na ziemi, będzie rozwiązane i w Niebie". Protestanci negują związek św. Piotra z pierwszym papieżem. Obydwa nurty kościołów protestanckich – ewangelikalizm oraz ewangelicyzm jako zwierzchnika/głowę Kościoła wskazują wyłącznie Jezusa.
Inni.
Świadkowie Jehowy nauczają, że Piotrowi nie należy się prymat, ponieważ klucze Królestwa Niebieskiego, które otrzymał były jedynie kluczami poznania, nie zaś władzy.

</doc>
<doc id="2181225" url="https://pl.wikipedia.org/wiki?curid=2181225" title="Pudel Toy">
Pudel Toy



</doc>
<doc id="2181226" url="https://pl.wikipedia.org/wiki?curid=2181226" title="Bruce Bolesky">
Bruce Bolesky

Bruce Bolesky (ur. 2 września 1957) – amerykański narciarz, specjalista narciarstwa dowolnego. Jego najlepszym wynikiem na mistrzostwach świata jest 15. miejsce w balecie narciarskim na mistrzostwach w Oberjoch. Zajął także 6. miejsce w balecie narciarskim na igrzyskach olimpijskich w Calgary, jednak były to tylko zawody pokazowe. Najlepsze wyniki w Pucharze Świata osiągnął w sezonie 1983/1984, kiedy to zajął drugie miejsce w klasyfikacji generalnej i klasyfikacji kombinacji. W sezonie 1981/1982 był trzeci w obu tych klasyfikacjach, a w sezonie 1980/1981 był trzeci w klasyfikacji kombinacji.
W 1989 r. zakończył karierę.

</doc>
<doc id="2181227" url="https://pl.wikipedia.org/wiki?curid=2181227" title="Heim ins Reich">
Heim ins Reich

Heim ins Reich ("", pol. "Powrót do Rzeszy") – masowe i (teoretycznie) dobrowolne przesiedlenia ludności pochodzenia niemieckiego, tzw. volksdeutschów z obszarów ZSRR, Rumunii i krajów bałtyckich na tereny Niemiec, Generalnego Gubernatorstwa oraz obszary włączone w granice Rzeszy; zaplanowane, zorganizowane i przeprowadzone przez rząd III Rzeszy na podstawie dwustronnych umów międzypaństwowych w latach 1939–1944.
Przyczyny.
Przed wojną przedstawiciele ludności niemieckiej mieszkali w różnych krajach południowej i wschodniej Europy. Osoby określane w III Rzeszy terminem volksdeutschów, to ludność pochodzenia niemieckiego nie posiadająca obywatelstwa niemieckiego, mieszkająca w Polsce, krajach bałtyckich, ZSRR, Rumunii, Czechosłowacji, Bułgarii, Jugosławii, na Węgrzech i we Włoszech. Jednym z celów polityki nazistowskiej było utworzenie tzw. „Wielkiej Rzeszy Niemieckiej” (niem. "Großdeutschland"), jednolitej narodowo i zamieszkanej tylko przez „czystych rasowo Niemców”. Dla jej urzeczywistnienia deklarowano przesiedlenia tej ludności z innych państw do Rzeszy Niemieckiej w ramach akcji „Heim ins Reich” ("Powrót do Rzeszy"). Dla Hitlera to właśnie obrona praw rzekomo prześladowanej mniejszości niemieckiej stała się pretekstem do zajęcia części Czechosłowacji w 1938 roku (Kraj Sudetów).
„(...) całą wschodnią i południowo-wschodnią Europę częściowo wypełniają odpryski niemieckiego narodu. Właśnie w tym leży powód i przyczyna następujących międzypaństwowych konfliktów. W epoce pryncypium narodowości i idei rasowej utopijna jest wiara, iż członkowie wysokowartościowego narodu mogą zostać zasymilowani. Zatem zadaniem perspektywicznego porządku europejskiego życia jest przeprowadzenie przesiedleń, aby tym sposobem zlikwidować część europejskiego podłoża konfliktów”. – Adolf Hitler mowa wygłoszona w Reichstagu 6 października 1939 roku
Kolejną koncepcją, która inspirowała przesiedlenia, był Lebensraum, czyli zdobycie tzw. „przestrzeni życiowej” dla Niemców. Projekty i pierwsze programy osadnictwa Niemców na wschodzie kosztem wypędzeń i deportacji rdzennej ludności rozpoczęto w Niemczech już podczas I wojny światowej (np. koncepcja Mitteleuropa). Stworzenie przestrzeni życiowej dla Niemców było jednym z celów II wojny światowej deklarowanych przez Adolfa Hitlera. Hitlerowcy planowali zdobycie dla Rzeszy terenów po Ural, gdzie po zwycięskiej wojnie miano osiedlić ludzi „krwi czysto nordyckiej”. Aby urzeczywistnić tę ideę, prowadzono dwutorowo przesiedlenia volksdeutschów z terenów innych państw takich jak Rosja, Rumunia czy państwa bałtyckie oraz jednoczesne wysiedlenia ludności rdzennej z terenów państw podbitych i inkorporowanych do Niemiec, jak część przedwojennej Polski czy Francji. Największą skalę działalność ta przybrała m.in. w tzw. Kraju Warty.
7 października 1939 roku opublikowany został tzw. „Dekret o umocnieniu niemieckości”, który stanowił podstawę prawną do sprowadzenia do III Rzeszy ludności niemieckiego pochodzenia mieszkającej zagranicą. Zapoczątkował on wielką akcję wysiedleńczo-kolonizacyjną, w wyniku której rozpoczęto wysiedlanie obywateli polskich oraz zasiedlanie na ich miejsce volksdeutschów z zagranicy. Punkt pierwszy dekretu stawiał sobie za cel „sprowadzenie do Rzeszy tych Reichs- i Volksdeutschów mieszkających zagranicą, których przewidziano do ostatecznego powrotu do kraju”. W drugim, w zakamuflowanej formie zapowiedziano wysiedlenia jako „zlikwidowanie szkodliwego wpływu takich narodowo obcych grup, które stanowią niebezpieczeństwo dla Rzeszy i niemieckiej wspólnoty”.
System organizacyjny przesiedleń.
W III Rzeszy istniały dwie organizacje zajmujące się przesiedleniami volksdeutschów na tereny okupowane. Pierwszą była organizacja "Hauptamt Volksdeutsche Mittelstelle" (VoMi) (Główny Urząd Kolonizacyjny dla Niemców etnicznych), a drugą "SS-Rasse-und-Siedlungshauptamt" (RuSHA) (Główny Urząd do spraw Rasowych i Osiedleńczych SS). Ich celem była germanizacja terenów podbitych za pomocą masowych wysiedleń ludności polskiej i zasiedlanie ich Niemcami. W 1940 roku obie organizacje zostały podporządkowane nowej organizacji nadrzędnej – Komisariatowi Rzeszy do spraw Umacniania Niemczyzny, na której czele stał od jej utworzenia do końca wojny Ulrich Greifelt podlegający bezpośrednio Heinrichowi Himmlerowi. Urząd zajmował się całościowo logistyką działań mających na celu wysiedlenie względnie germanizację ludności autochtonicznej z terenów okupowanych i osiedlenie tam osadników niemieckich, przesiedlanych z Niemiec oraz krajów wschodniej Europy. Opracowywał w tym celu plany strategiczne oraz tworzył akty prawne regulujące te kwestie. Szefem działu przesiedleńczego był Werner Lorenz. Siedziba Urzędu mieściła się w Berlinie-Halensee, Kurfurstendamm 140.
Przesiedlenia w ramach akcji „Heim ins Reich”.
Pierwsze przesiedlenia Niemców miały miejsce jeszcze na krótko przed wybuchem II wojny światowej. Na podstawie umowy podpisanej między Berlinem a Rzymem w czerwcu 1939 roku przesiedlono około 56 tys. osób pochodzenia niemieckiego z południowego Tyrolu i osiedlono je na terenie Austrii. Kolejne przesiedlenia volksdeutschów nastąpiły po rozbiorze terenów Polski między Rzeszą niemiecką i ZSRR, kiedy to z jednej strony Niemcy włączyli w granice Niemiec Wielkopolskę, Pomorze Gdańskie, polską część Górnego Śląska oraz rejencję łódzką, a z drugiej wschodnia Polska, Łotwa, Estonia i część Rumunii zostały wchłonięte przez ZSRR. Na przełomie października i listopada 1939 roku Niemcy podpisali z ZSRR umowy o przesiedleniach Niemców z terenów Łotwy i Estonii oraz okupowanego przez ZSRR Wołynia i Galicji wschodniej. W 1940 Niemcy podpisali kolejną niemiecko-radziecką umowę o przesiedleniach z Bukowiny i Besarabii, oraz umowę z Rumunią o przesiedleniach Niemców z południowej Bukowiny i Dobrudży. Przesiedlenia w ramach akcji „Heim ins Reich” były dobrowolne. Niemiecko-radziecki układ o przesiedleniu z Besarabii i Północnej Bukowiny z 5 września 1940 głosił „(...) Chęć przesiedlenia może być wyrażona ustnie bądź pisemnie. Przesiedlenie jest dobrowolne; nie może być przy tym stosowany żaden pośredni lub bezpośredni nacisk”. W latach 1939-1944 miały miejsce następujące przesiedlenia:
Przygotowania do przesiedleń.
„Na naszą wioskę przyszła kolej w dniu 17 stycznia 1940 roku o godzinie 18 (...) Nowi gospodarze przyjechali z Damasławka na wozach w asyście gestapowca Drewsa z Turzy(...) asystowało kilku żandarmów i członków SA. Idąc kolejno od jednego gospodarstwa do drugiego, osiedlali wyznaczonych Niemców. Zaskoczonym niespodziewaną „wizytą” Polakom oświadczano, że z tą chwilą właścicielom gospodarstwa jest taki to a taki Niemiec i że należy natychmiast opróżnić dla niego i jego rodziny odpowiednie pomieszczenia oraz pozostawić następcy na własność: meble, część bielizny, pościele. Wywłaszczonemu Polakowi dawano kilkanaście minut na zebranie tego, co Niemcy uważali za stosowne.(...) W czasie jednej godziny hitlerowcy wyrzucili w ten sposób z ojcowizny piętnastu polskich gospodarzy.” – Stanisław Kabaciński – mieszkaniec Czeszewa w powiecie wrzesińskim„
Przesiedlenia Niemców z południowej i wschodniej Europy były możliwe na tak dużą skalę dzięki wcześniejszym wysiedleniom Żydów oraz Polaków z terenów przedwojennej Polski włączonych w granice III Rzeszy. Równolegle z przesiedleniami Niemców z innych europejskich państw miało miejsce również wysiedlanie obywateli przedwojennej Polski z terenów Wielkopolski, Pomorza, Górnego Śląska, ziemi łódzkiej, Zamojszczyzny, Mazowsza itp. Na Śląsku po decyzji Heinricha Himmlera w połowie 1942 roku utworzono specjalny system obozów koncentracyjnych dla Polaków pod nazwą "Polenlager", służących do przetrzymywania wysiedlanych Polaków, którzy mieli zrobić miejsce dla przesiedlanych w ramach akcji Heim ins Reich Niemców ze wschodu.
W wyniku masowych przesiedleń ponad milion volksdeutschów osiedlono m.in. na terenach należących do przedwojennej Rzeczypospolitej – Pomorza, Kraju Warty, rejencji łódzkiej itp.
Po II wojnie światowej.
Po wojnie Niemcy przesiedlani w latach 1939–1944 ze wschodniej Europy przez rząd narodowosocjalistyczny na tereny okupowanej Polski oraz Generalnego Gubernatorstwa uciekając przed Armią Czerwoną na zachód uzyskali status „wypędzonych”. Prezydent Niemiec Horst Köhler publicznie zdystansował się od tego statusu, gdy również został do nich zaliczony. Jego rodzina została przesiedlona do Rzeszy w roku 1940 z anektowanej przez ZSRR rumuńskiej Besarabii w konsekwencji ustaleń paktu Ribbentrop-Mołotow. W 1942 niemiecka organizacja VoMi osiedliła ich w Skierbieszowie koło Zamościa, skąd dwa lata później, razem z matką i trojgiem rodzeństwa, uciekli przed Armią Czerwoną.

</doc>
<doc id="2181230" url="https://pl.wikipedia.org/wiki?curid=2181230" title="Scott Brooksbank">
Scott Brooksbank

Scott Brooksbank – amerykański narciarz, specjalista narciarstwa dowolnego. Nie startował na mistrzostwach świata ani na igrzyskach olimpijskich. Najlepsze wyniki w Pucharze Świata osiągnął w sezonie 1979/1980, kiedy to zajął drugie miejsce w klasyfikacji generalnej, a w klasyfikacji kombinacji był trzeci.
W 1980 r. zakończył karierę.

</doc>
<doc id="2181231" url="https://pl.wikipedia.org/wiki?curid=2181231" title="Bartłomiej Bartnicki">
Bartłomiej Bartnicki

Bartłomiej Bartnicki (ur. 26 maja 1981 w Bydgoszczy) – polski zapaśnik, olimpijczyk z Aten 2004. Zawodnik klubu GWIAZDA FIGHT ACADEMY / POLSKA TOP TEAM. Zawodnik MMA w przeszłości związany z zawodową organizacją PLMMA.
Osiągnięcia.
Zapasy:
Obecnie zawodnik Górnika Łęczna.

</doc>
<doc id="2181232" url="https://pl.wikipedia.org/wiki?curid=2181232" title="Rick Bowie">
Rick Bowie

Rick Bowie - kanadyjski narciarz, specjalista narciarstwa dowolnego. Nie startował na mistrzostwach świata ani na igrzyskach olimpijskich. Najlepsze wyniki w Pucharze Świata osiągnął w sezonie 1979/1980, kiedy to zajął trzeice miejsce w klasyfikacji generalnej, a w klasyfikacji kombinacji był drugi.
W 1983 r. zakończył karierę.

</doc>
<doc id="2181233" url="https://pl.wikipedia.org/wiki?curid=2181233" title="Leszek Borysiewicz">
Leszek Borysiewicz

Leszek Krzysztof Borysiewicz (ur. 13 kwietnia 1951 w Cardiff) – brytyjski lekarz polskiego pochodzenia, immunolog i członek władz uniwersytetu Cambridge (od 1 października 2010 roku do 1 października 2017 roku był rektorem (ang. vice-chancellor) Cambridge). Był dyrektorem generalnym medycznej, brytyjskiej instytucji naukowej - Medical Research Council.
Życiorys.
Leszek Krzysztof Borysiewicz urodził się w Cardiff. Jego rodzice, Jan Borysiewicz i Zofia Helena z domu Wołoszyn, są polskimi emigrantami, którzy osiedlili się w Wielkiej Brytanii po II wojnie światowej. Borysiewicz studiował medycynę na walijskiej akademii medycznej, gdzie również uzyskał doktorat. Jego kariera zawodowa początkowo była związana z medycyną akademicką na uniwersytecie Cambridge, potem objął stanowisko konsultanta w Hammersmith Hospital. Następnie kierował wydziałem lekarskim na University of Wales, a potem przeniósł się do Imperial College London, gdzie został mianowany zastępcą rektora "do spraw planowania akademickiego i naukowego". We wrześniu 2007 roku zastąpił Colina Blakemore'a na stanowisku kierownika Medical Research Council, instytucji, która zajmuje się pracami w dziedzinie nauk medycznych z rocznym budżetem w wysokości około 500 milionów funtów.
Działalność naukowa Leszka Borysiewicza koncentruje się na immunologii wirusów, chorobach zakaźnych, nowotworach złośliwych indukowanych wirusami. Był współautorem i współredaktorem wielu książek z tej tematyki, m.in. dotyczących szczepień ochronnych. Leszek Borysiewicz otrzymał wiele nagród i wyróżnień za swoje osiągnięcia naukowe. Jest również prezesem Wellcome Trust, członkiem rady Cancer Research UK, członkiem założycielem Academy of Medical Sciences i współprzewodniczącym grupy doradczej MRC zajmującej się komórkami macierzystymi. W 2010 roku przyznano mu tytuł doktora "honoris causa" na Uniwersytecie w Sheffield. Jest także jednym z założycieli Walijskiego Towarzystwa Naukowego ("The Learned Society of Wales").
W 2010 roku wygłosił coroczny wykład "Harveian Oration" na forum Royal College of Physicans pt. "Prevention is better than cure" (pol. Zapobieganie jest lepsze niż leczenie).
W 2018 otrzymał tytuł doktora honoris causa Uniwersytetu w Białymstoku, a rok później odznaczono go Krzyżem Wielkim Orderu Zasługi RP.

</doc>
<doc id="2181236" url="https://pl.wikipedia.org/wiki?curid=2181236" title="Joanna Bartosz">
Joanna Bartosz

Joanna Bartosz-Bronarska (ur. 14 lutego 1954 w Olsztynie) – magister inżynier chemik, gimnastyczka, olimpijka z Monachium 1972. Wychowanka trenerki Heleny Rakoczy. Zawodniczka Wawelu Kraków.

</doc>
<doc id="2181237" url="https://pl.wikipedia.org/wiki?curid=2181237" title="Piotr (Jekatierinowski)">
Piotr (Jekatierinowski)

Piotr, imię świeckie Fiodor Jekatierinowski (ur. w 1820 w guberni saratowskiej, zm. 27 maja 1889 w Moskwie) – rosyjski biskup prawosławny.
Życiorys.
Urodził się w rodzinie kapłana prawosławnego. Ukończył seminarium duchowne w Saratowie, a następnie Moskiewską Akademię Duchowną. Jeszcze jako student, 12 października 1841 złożył wieczyste śluby zakonne, tydzień później przyjął święcenia diakońskie, zaś 30 czerwca 1844 został wyświęcony na hieromnicha. 12 grudnia 1844, po uzyskaniu dyplomu Akademii, został skierowany do pracy w seminarium duchownym w Irkucku, gdzie od listopada 1845 pełnił dodatkowo funkcję inspektora. 6 października 1852 otrzymał godność archimandryty. 16 października 1855 został rektorem seminarium w Irkucku.
W 1857 został wyznaczony na rektora seminarium duchownego w Nowoarchangielsku (obecnie Sitka) na Alasce. Dwa lata później, 29 marca 1859, miała miejsce jego chirotonia na biskupa nowoarchangielskiego, wikariusza eparchii kamczackiej. Jako koordynator działalności rosyjskiej misji prawosławnej na Alasce biskup Piotr założył nowe szkoły cerkiewne w Kodiaku i Unalasce, rozwijał działalność misyjną duchownych rosyjskich i rozpoczął studia nad opracowaniem żywota mnicha Hermana z Alaski. 9 listopada 1866, pozostając biskupem pomocniczym eparchii kamczackiej, opuścił Alaskę i mianowany biskupem jakuckim. W roku następnym został skierowany do monasteru Nowe Jeruzalem w eparchii moskiewskiej, pracował również w kancelarii Świętego Synodu.
4 kwietnia 1869 mianowany biskupem ufijskim i mienzelińskim. Po siedmiu latach został przeniesiony do eparchii tomskiej i semipałatyńskiej. W 1883 odszedł w stan spoczynku i zamieszkał w Pustelni Optyńskiej. Od 1885 ponownie mieszkał w Moskwie, początkowo jako przełożony Monasteru Zaikonospasskiego, następnie Nowospasskiego. Zmarł w 1889.
Jest autorem szeregu tekstów poświęconych zagadnieniom monastycyzmu i pracy misyjnej oraz komentarzy do tekstów Biblii. Jego pisma zostały zgromadzone w Pustelni Optyńskiej.

</doc>
<doc id="2181238" url="https://pl.wikipedia.org/wiki?curid=2181238" title="Karin Michaelis">
Karin Michaelis

Karin Michaëlis, właśc. Katharina Bech-Brøndum (ur. 20 marca 1872 w Randers, zm. 11 stycznia 1950 w Kopenhadze) – duńska pisarka, dziennikarka i działaczka społeczna.
Życiorys.
Była córką znanego duńskiego wolnomularza, urzędnika duńskich telegrafów.
W roku 1892 zamieszkała w Kopenhadze, gdzie poznała pisarza Sophusa Michaelisa (1865–1932) i w roku 1895 została jego żoną. W roku 1911 rozwiodła się z nim i poślubiła amerykańskiego dyplomatę Charlesa Emila Stangelanda. Z drugim mężem rozwiodła się w roku 1917.
Podczas pierwszej wojny światowej przebywała w Austrii, zajmując się działalnością dobroczynną. Wiele podróżowała po świecie. W marcu 1927 odwiedziła Polskę. W roku 1930 nabyła domek na duńskiej wyspie Thurø i zamieszkała tam wraz z matką.
W okresie powojennym zaangażowała się przeciw narastającej groźbie faszyzmu. W roku 1932 uczestniczyła w kongresie pokojowym w Amsterdamie. Protestowała przeciw skazaniu Sacco i Vanzettiego. Po dojściu Hitlera do władzy udzielała w swoim domu gościny uchodźcom politycznym z Niemiec, m.in. Bertoltowi Brechtowi i Helenie Weigel. W roku 1940 sama wyemigrowała do USA.
Karin Michaelis jest autorką 35 powieści. Wydana w roku 1910 powieść „Niebezpieczny wiek“ wzbudziła gwałtowne spory krytyków, gdyż poruszała sprawy seksualności kobiet po 40 roku życia. Powieść została wielokrotnie sfilmowana, m.in. w roku 1927 z Astą Nielsen.
W latach 1929-1938 stworzyła serię sześciu opowiadań o dorastaniu dziewczynki o imieniu Bibi.
W Polsce wielokrotnie wznawiano jej powieść dla młodzieży „Dzieci z Nyhavn“ (tytuł oryginału „Lotte Ligeglad”)

</doc>
<doc id="2181242" url="https://pl.wikipedia.org/wiki?curid=2181242" title="Ylid">
Ylid



</doc>
<doc id="2181243" url="https://pl.wikipedia.org/wiki?curid=2181243" title="Paweł (Popow)">
Paweł (Popow)

Paweł, imię świeckie Piotr Ławrientjewicz Popow (ur. w 1813 w guberni jenisejskiej, zm. 25 maja 1877 w Błagowieszczeńsku) – rosyjski biskup prawosławny.
Był synem kapłana prawosławnego. Ukończył seminarium duchowne w Irkucku w 1834 i 7 października tego samego roku został wyświęcony na kapłana i skierowany do pracy w cerkwi przy jednej z fabryk Nerczyńska. W 1837 przeniesiono go do pracy w soborze katedralnym w Krasnojarsku. 6 grudnia 1858 otrzymał godność protojereja.
2 marca 1860 złożył wieczyste śluby mnisze i natychmiast otrzymał godność archimandryty. 6 marca tego samego roku został wyświęcony na biskupa jakuckiego, wikariusza eparchii Kamczatki, Kuryli i Aleutów. W 1866, pozostając biskupem pomocniczym tejże eparchii, został przeniesiony do Nowoarchangielska z tytułem biskupa nowoarchangielskiego, co łączyło się z objęciem zarządu nad rosyjską misją prawosławną na Alasce. Funkcję tę duchowny pełnił do 10 czerwca 1870, gdy przeniesiono go na katedrę krasnojarską i jenisejską. Przed wyjazdem do Rosji biskup Paweł udał się do Nowego Jorku, by wyświęcić tam pierwszą rosyjską cerkiew prawosławną.
W 1873 mianowany biskupem Kamczatki, Kuryli i Błagowieszczeńska. W jego jurysdykcji znajdowała się również rosyjska misja prawosławna w Japonii. Godność tę pełnił do swojej śmierci w 1877.

</doc>
<doc id="2181244" url="https://pl.wikipedia.org/wiki?curid=2181244" title="Olszanica (dopływ Zadrnej)">
Olszanica (dopływ Zadrnej)

Olszanica – potok, lewy dopływ Zadrnej o długości 3,09 km.
Potok wypływa na wysokości 535 m w dolinie pomiędzy wschodnim podnóżem Skowrończej i Długiej Góry, na północ od wsi Błażejów. Odwadnia wschodnie zbocze południowego grzbietu Gór Kruczych i południowo-zachodniej części Kotliny Krzeszowskiej. Od południowego zachodu opływa górę Rudną. Uchodzi do Zadrnej na wysokości 480 m pomiędzy Olszynami a Jawiszowem.

</doc>
<doc id="2181247" url="https://pl.wikipedia.org/wiki?curid=2181247" title="Maja Soja">
Maja Soja



</doc>
<doc id="2181248" url="https://pl.wikipedia.org/wiki?curid=2181248" title="Isuzu Wizard">
Isuzu Wizard



</doc>
<doc id="2181250" url="https://pl.wikipedia.org/wiki?curid=2181250" title="Isuzu Amigo">
Isuzu Amigo



</doc>
<doc id="2181254" url="https://pl.wikipedia.org/wiki?curid=2181254" title="Jack Whitt">
Jack Whitt

Jack Bryan Whitt (ur. 12 kwietnia 1990 w Norman w stanie Oklahoma) – amerykański lekkoatleta, tyczkarz.
Osiągnięcia.
Medalista mistrzostw USA w kategorii różnych kategoriach wiekowych (w tym seniorów), a także mistrzostw NCAA.

</doc>
<doc id="2181256" url="https://pl.wikipedia.org/wiki?curid=2181256" title="Kanonierki torpedowe typu Grasshopper">
Kanonierki torpedowe typu Grasshopper

Kanonierki torpedowe typu Grasshopper - krótka seria trzech okrętów Royal Navy bazowana na wcześniejszym .
„Koniki polne” zbudowane były według podobnych planów jak „Rattlesnake”, ale w innych stoczniach; zostały wyposażone w maszyny parowe, wyprodukowane w zakładach Maudslay, Sons and Field (a nie Laird Brothers jak „Rattlesnake”); miały gorsze osiągi i były bardziej zawodne niż „Rattlesnake”. Zostały wycofane ze służby w latach 1903-1905.
Daty położenia stępki, budowy i koszt:

</doc>
<doc id="2181257" url="https://pl.wikipedia.org/wiki?curid=2181257" title="Bose">
Bose



</doc>
<doc id="2181259" url="https://pl.wikipedia.org/wiki?curid=2181259" title="Christina Robinson">
Christina Robinson

Christina Robinson (ur. 2 sierpnia 1997) – amerykańska aktorka.
Karierę rozpoczęła jako Astor Bennett w amerykańskim serialu "Dexter" stacji Showtime. Otrzymała dwie nagrody Young Artists Awards w kategorii najlepsza aktorka w serialu telewizyjnym. Obie nagrody zdobyła dwa razy z rzędu, w 2008 i w 2009 roku. Zagrała w reklamie McDonald's. Ma siostrę bliźniaczkę Courtney Robinson, która również jest aktorką.

</doc>
<doc id="2181262" url="https://pl.wikipedia.org/wiki?curid=2181262" title="Linia kolejowa nr 180 (Słowacja)">
Linia kolejowa nr 180 (Słowacja)

Linia kolejowa nr 180 – linia kolejowa o długości 238,88 km, łącząca Koszyce z Żyliną. Jedna z najdłuższych linii kolejowych na Słowacji.
Linia jest dwutorowa i zelektryfikowana, docelowo ma być w całości przystosowana do prędkości 160 km/h.

</doc>
<doc id="2181263" url="https://pl.wikipedia.org/wiki?curid=2181263" title="Miasto złodziei">
Miasto złodziei

Miasto złodziei () – amerykański dramat kryminalny z 2010 w reżyserii Bena Afflecka; scenariusz filmu jest adaptacją powieści "Miasto złodziei" (ang. "Prince of thieves", 2004) Chucka Hogana.
Światowa premiera filmu odbyła się 8 września 2010 podczas 67. Międzynarodowego Festiwalu Filmowego w Wenecji, gdzie został pokazany poza głównym konkursem.
Fabuła.
Doug MacRay (Ben Affleck) kieruje bandą kryminalistów z Charlestown, którzy specjalizują się w napadach na banki. Podczas jednego z napadów na bostoński bank, biorą za zakładniczkę menedżerkę Claire Keesey (Rebecca Hall), którą po ucieczce, szajka puszcza wolno. Od tego czasu kobieta żyje w strachu. Kiedy wychodzi na jaw, że kobieta mieszka w najbliższym sąsiedztwie szajki, Doug nawiązuje z nią kontakt. Nieświadoma faktu, iż to Doug napadł na bank, Claire zakochuje się w nim z wzajemnością. Fakt ten irytuje wspólnika Douga, Jamesa (Jeremy Renner). Gdy na trop bandy trafia bezwzględny agent FBI Adam Frawley (Jon Hamm), Doug postanawia opuścić miasto, aby nie narażać ukochanej.
Zdjęcia.
Zdjęcia do filmu realizowane były na terenie amerykańskich stanów Massachusetts i Connecticut.

</doc>
<doc id="2181265" url="https://pl.wikipedia.org/wiki?curid=2181265" title="Miejska Biblioteka Publiczna w Chorzowie">
Miejska Biblioteka Publiczna w Chorzowie

Miejska Biblioteka Publiczna w Chorzowie − instytucja kulturalna działająca na terenie miasta Chorzów, zajmująca się gromadzeniem, opracowaniem oraz udostępnianiem zbiorów bibliotecznych, a także udzielająca informacji na temat zbiorów własnych oraz obcych. Jako jednostka samorządowa finansowana jest z budżetu miasta.
Historia.
Początki bibliotek w XIX wieku.
Pierwsza polska biblioteka na terenie miasta (ówczesne Königshütte) powstała w 1872 roku przy Kółku Towarzyskim - polskiej organizacji kulturalnej. Prowadził ją Juliusz Ligoń, a w latach późniejszych jego syn Jan. Następnie, w roku 1882 powstała pierwsza w mieście biblioteka założona przez Towarzystwo Czytelni Ludowych (TCL). Wsparła ona wcześniejsze prywatne przedsięwzięcie chłopa Franciszka Spyry i kupca Jana Paula. Sieć bibliotek TCL rozwijała się, w 1914 r. działały w mieście 3 placówki, które prowadziły swą działalność aż do wybuchu II wojny światowej.
W XIX wieku działały także na terenie dzisiejszego Chorzowa inne biblioteki, m.in. przy zakładach pracy, parafiach, szkołach, stowarzyszeniach. Jedną ze społecznych inicjatyw była biblioteka na Klimzowcu, prowadzona przez górnika Antoniego Gerlicha.
Okres międzywojenny.
Po odzyskaniu przez Polskę niepodległości w 1918 r. oraz po podziale Górnego Śląska po plebiscycie, Chorzów (wówczas Królewska Huta) znalazł się w granicach Polski. Na ten okres przypada też znaczny rozwój bibliotek TCL na terenie miasta. W kwietniu 1922 r. sekretariat TCL dla Górnego Śląska został przeniesiony z Gliwic do Królewskiej Huty. Miesiąc później, w maju 1922 r. w okręgu miejskim istniały już dwie biblioteki. Jedną z nich była Biblioteka im. Melanii Parczewskiej. Inicjatorem jej powstania był Stanisław Bełza, adwokat, pisarz i działacz kulturalny, który ofiarował duży księgozbiór społeczeństwu Królewskiej Huty. Biblioteka ta dzieliła pomieszczenie razem z biblioteką TCL w budynku przy ul. J.Sobieskiego 3 (została oddana przez miasto w administrację TCL). Liczba placówek TCL stale rosła, w 1934 r. było już 6 bibliotek, w których zgromadzono 19 354 woluminów oraz zapisanych było 6581 czytelników. Natomiast w roku 1937 - 10 bibliotek, 21 308 książek oraz 6725 zarejestrowanych czytelników.
Lata powojenne.
W sierpniu 1945 r., dzięki staraniom przewodniczącego Miejskiej Rady Narodowej Zygmunta Walacińskiego, powołana została Miejska Biblioteka Publiczna. Jej siedziba mieściła się przy ul. H. Sienkiewicza 3, w budynku przedwojennego Domu Ludowego. Był to mały i ciemny pokoik, który w grudniu 1945 r.mieścił 418 książek. Księgozbiór ten w całości pochodził ze społecznej zbiórki książek oraz datków pieniężnych, przeprowadzonej wśród mieszkańców miasta.
W 1948 r. MBP przeprowadziła się do nowej obszernej siedziby, znajdującej się w kamienicy przy ul. J.Sobieskiego 8. Do dnia dzisiejszego budynek ten jest główną siedzibą MBP. W tym samym roku powstała pierwsza filia biblioteczna - w Maciejkowicach, a w latach następnych kolejne, m.in. na terenie Klimzowca i Chorzowa II. W 1955 r. sieć biblioteczna obejmowała już 7 filii, 2 czytelnie, zbiory liczyły 60 000 woluminów, a liczba zarejestrowanych czytelników wynosiła 14 500.
W kolejnych latach sieć biblioteczna nadal rozrastała się. W roku 1977, oprócz wypożyczalni centralnej i czytelni głównej, istniało już 17 filii, w tym 7 uniwersalnych, 5 dla dorosłych oraz 5 dziecięcych. Niestety po transformacji ustrojowej w 1989 r. liczba filii systematycznie zaczęła spadać. W latach 90. zamknięto ok. 5 filii bibliotecznych. W roku 2006 natomiast likwidacji uległy filie nr 15 i 16 (szpitalne) oraz filia 8 (dla dorosłych) i filia 13 (dziecięco-młodzieżowa).
Zbiory.
Księgozbiór.
Biblioteka w swoich zbiorach posiada prawie 260 tys. woluminów (stan na dzień 31.12.2008) z zakresu wszystkich dziedzin wiedzy (wydawnictwa naukowe oraz popularnonaukowe) oraz literaturę beletrystyczną dla dzieci, młodzieży i dorosłych. Ponadto udostępniane są również starodruki, dokumenty życia społecznego (DŻS), Silesiana, Dzienniki Ustaw, rozporządzenia, zarządzenia i inne akty prawne.
Czasopisma.
MBP Chorzów prenumeruje 113 tytułów wydawnictw ciągłych (dzienniki, tygodniki, dwutygodniki, miesięczniki, dwumiesięczniki, kwartalniki, półroczniki, roczniki) w języku polskim oraz 4 tytuły obcojęzyczne. Dostępne są w Czytelni Naukowej i Czasopism oraz w poszczególnych filiach na terenie całego miasta. Ponadto Czytelnia Naukowa i Czasopism dysponuje archiwalnymi numerami 75 czasopism wydanych po 1945 r. oraz 35 tytułami, które ukazywały się do 1945 r.(niektóre roczniki są niekompletne).
Książka mówiona.
Filia 19 jako jedyna placówka MBP posiada zbiory "książki mówionej". Są to nagrania magnetofonowe oraz pliki multimedialne obsługiwane przez urządzenie "czytak", zawierające literaturę piękną oraz popularnonaukową. Wypożyczalnia "książki mówionej" dysponuje ok. 4 500 tytułów na nośniku magnetofonowym, w tym ok. 500 tytułów na "czytaka". Zbiory przeznaczone są dla osób niewidomych, niedowidzących oraz dyslektyków.
Literatura obcojęzyczna.
Biblioteka posiada w swoich zbiorach literaturę w języku angielskim, niemieckim, francuskim i rosyjskim. Zbiór liczy ok. 1000 tytułów z zakresu literatury pięknej oraz popularnonaukowej, w tym wydawnictwa słownikowe, albumowe oraz encyklopedyczne.
Działalność.
Miejska Biblioteka Publiczna w Chorzowie prowadzi szeroką działalność kulturalną, informacyjną, edukacyjną ze szczególnym uwzględnieniem propagowania czytelnictwa: 
MBP wydała w wersji drukowanej "Bibliografię Chorzowa", zawierającą 4240 wybranych pozycji bibliograficznych. Posiada także, aktualizowaną na bieżąco, elektroniczną bazę bibliograficzną, w której znajduje się ponad 15 500 opisów bibliograficznych związanych tematycznie z Chorzowem oraz elektroniczną kartotekę zagadnieniową.

</doc>
<doc id="2181267" url="https://pl.wikipedia.org/wiki?curid=2181267" title="SKA Dzierżoniów">
SKA Dzierżoniów



</doc>
<doc id="2181268" url="https://pl.wikipedia.org/wiki?curid=2181268" title="MKS Mielec">
MKS Mielec



</doc>
<doc id="2181270" url="https://pl.wikipedia.org/wiki?curid=2181270" title="MZK Ostrołęka">
MZK Ostrołęka



</doc>
<doc id="2181271" url="https://pl.wikipedia.org/wiki?curid=2181271" title="ZKM Sochaczew">
ZKM Sochaczew



</doc>
<doc id="2181273" url="https://pl.wikipedia.org/wiki?curid=2181273" title="Światło odblaskowe">
Światło odblaskowe



</doc>
<doc id="2181274" url="https://pl.wikipedia.org/wiki?curid=2181274" title="Trzecia rano">
Trzecia rano

Trzecia rano - amerykański kryminał z 2001 roku.
Fabuła.
Nowy Jork, godzina 23.45. W firmie taksówkarskiej czterech pracowników wyrusza w drogę. W ciągu godziny wiele zmieni się w ich życiu. Singh zostaje zamordowany przez seryjnego zabójcę taksówkarzy. Hershey czuje, że dziewczyna go oszukuje i nie ma nad nią kontroli. Rasha ściga się z innym kierowcą taksówki i potrąca młodego chłopaka. Salgado wydaje się panować nad wszystkim. Zabija swojego pasażera myśląc, że to on był zabójcą.

</doc>
<doc id="2181275" url="https://pl.wikipedia.org/wiki?curid=2181275" title="Tosylan">
Tosylan



</doc>
<doc id="2181277" url="https://pl.wikipedia.org/wiki?curid=2181277" title="KM Łomianki">
KM Łomianki



</doc>
<doc id="2181278" url="https://pl.wikipedia.org/wiki?curid=2181278" title="MKS Skarżysko-Kamienna">
MKS Skarżysko-Kamienna



</doc>
<doc id="2181279" url="https://pl.wikipedia.org/wiki?curid=2181279" title="MPK Tarnów">
MPK Tarnów



</doc>
<doc id="2181280" url="https://pl.wikipedia.org/wiki?curid=2181280" title="Comes with the Fall">
Comes with the Fall

Comes with the Fall - amerykańska grupa muzyczna utworzona w roku 1999 w Atlancie w stanie Georgia w Stanach Zjednoczonych. Powstała z inicjatywy wokalisty oraz gitarzysty Williama DuValla. Skład zespołu sformułował się w 2001 roku, i oprócz DuValla w składzie znaleźli się jeszcze: Adam Stranger (gitara basowa) oraz Bevan Davies (perkusja, instrumenty perkusyjne). Drugi gitarzysta grupy, Nico Constantine opuścił grupę przed 2001 rokiem. Zespół występował w 2002 roku w roli supportu przed gitarzystą Jerrym Cantrellem, który promował album "Degradation Trip". Następnie wokalista William DuVall dołączył do reaktywowanej grupy Alice in Chains w 2005 roku, a od 2006 roku został oficjalnym wokalistą formacji.
Zespół Comes with the Fall wydał trzy albumy studyjne: "Comes with the Fall" (2000), "The Year is One" (2001) oraz "Beyond the Last Light" (2007), jeden album EP "The Reckoning" (2006), oraz jeden koncertowy "Live 2002" (2002).
Historia.
Początki, "Comes with the Fall" (1999 - 2000).
W roku 1996 gitarzysta oraz wokalista William DuVall był członkiem grupy muzycznej Madfly, w której występował również gitarzysta Nico Constantine, basista Jeffery Blount oraz perkusista Bevan Davies. Po wydaniu dwóch albumów "Get the Silver" oraz "White Hot in the Black", zespół w roku 1999 zmienił nazwę na Comes with the Fall. Wtedy też nastąpiła zmiana personalna w zespole. Grającego na basie Blounta zastąpił Adam Stranger.
Debiutancki album "Comes with the Fall" zespół nagrał w całości w Atlancie. Po roku działalności oraz aktywnej trasie koncertowej na terenie Atlanty, zespół postanowił przenieść się do Los Angeles. W miesiąc po przeprowadzce do miasta, grupa aktywnie koncertowała. Gitarzysta formacji Alice in Chains, Jerry Cantrell przedstawiał się jako fan zespołu i kilka razy gościnnie wystąpił z grupą na scenie. Debiutancki album został wydany pod szyldem wytwórni DuValla - DVL Records.
"The Year is One", oraz Jerry Cantrell (2001 - 2005).
Na początku 2001 roku zespół opuścił gitarzysta Nico Constantine, który postanowił się skupić na innych projektach. W tym samym roku Comes with the Fall oraz grupa Swarm zostały zaproszone do supportowania solowego projektu muzycznego Cantrella. Zespół gitarzysty występował w zmienionym składzie. Zamiast basisty Roberta Trujillo oraz perkusisty Mike Bordina występowali Stranger i Davies. Przez cały 2001 rok grupa koncertowała wraz z Cantrellem.
Jeszcze w tym samym roku grupa wydała drugi album studyjny "The Year is One", który zdobył pozytywne recenzje. W 2002 roku grupa ponownie została zaproszona do supportowania zespołu Cantrella, tym razem na trasie promującej drugi album gitarzysty "Degradation Trip". Przed rozpoczęciem trasy, 20 kwietnia wokalista grupy Alice in Chains Layne Staley został znaleziony martwy w swoim mieszkaniu w Seattle. Zapytany w wywiadzie o tę sytuację, DuVall stwierdził:
Oba zespoły koncertowały wspólnie przez cały 2002 rok. W międzyczasie grupa Comes with the Fall wydała album koncertowy zatytułowany "Live 2002".
W 2003 roku Comes with the Fall koncertował wspólnie wraz z zespołem Dropsonic. W trakcie trasy, grupę opuścił Bevan Davies by dołączyć do zespołu Danzig. Perkusista grupy Dropsonic Brian Hunter, występował podczas trasy w obu zespołach, aby można było dokończyć trasę. Pomimo tego że Davies został ogłoszony oficjalnym członkiem grupy Danzig, to pozostał członkiem grupy Comes with the Fall. DuVall stwierdził w wywiadzie że jego odejście było tymczasowe. Pod koniec roku, zespół wydał album video "Live Underground 2002", oraz ogłosił, że zamierza nagrać nowy materiał w 2004 roku.
Davies nagrał z grupą Danzig album zatytułowany "Circle of Snakes", wydany 24 sierpnia 2004 roku. W następnym roku Davies dołączył do cover bandu Cardboard Vampyres, założonego przez Cantrella oraz Billy’ego Duffy.
"The Reckoning", "Beyond the Last Light", Alice in Chains (2006–2008).
W listopadzie 2005 roku DuVall zapowiedział, że zespół nagrał materiał na nowy album, którego robocza nazwa brzmi "Beyond the Last Light", i że będzie on wydany w styczniu 2006 roku. Kilka nowych utworów grupy pojawiło się w lutym 2006 roku na oficjalnym profilu na MySpace. W międzyczasie DuVall występował wraz z grupą Alice in Chains, podczas charytatywnego koncertu na rzecz ofiar tsunami, które nawiedziło Azję Południową. Na koncercie DuVall wystąpił wraz z wokalistką grupy Heart Ann Wilson w piosence „Rooster”.
Kiedy grupa Alice in Chains koncertowała w północnych Stanach, DuVall zrealizował wraz z grupą Comes with the Fall minialbum EP pt. "The Reckoning", który ukazał się latem tego samego roku.
W lutym 2007 roku grupa zapowiedziała i ogłosiła daty swoich nowych koncertów. Podczas trwania trasy, zespół grał materiał z poprzednich płyt, oraz z minialbumu EP, oraz niewydanej jeszcze płyty "Beyond the Last Light". Ostatecznie album ukazał się w tym samym roku, nakładem DVL Records. Płyta uzyskała pozytywne recenzje, również od serwisu AllMusic.
W tym samym roku DuVall został nowym wokalistą grupy Alice in Chains, i wystąpił z nią podczas trasy ReEvolution Tour wraz z grupą Velvet Revolver. W tym samym czasie perkusista Davies dołączył tymczasowo do grupy Static-X, zastępując niedysponowanego Nicka Oshiro. Ponadto Davies dołączył tymczasowo do grupy Invitro, występując na trasie Family Values Tour. DuVall nagrał z Alice in Chains nowy, pierwszy od 14 lat studyjny album zatytułowany "Black Gives Way to Blue", wydany 29 września 2009 roku.
Etymologia.
Słowa "Comes with the fall" pochodzą z filmu "Dziecko Rosemary" Romana Polańskiego. Pojawiają się, kiedy Rosemary próbuje znaleźć anagram tytułu książki "All of them witches", podarowanej jej przez Hutcha. Także nazwa drugiej płyty - "The Year Is One" - to czytelne odniesienie do filmu Polańskiego. Słowa te padają w końcowej części filmu i oznaczają rozpoczęcie nowej ery - od przyjścia na świat syna Szatana.

</doc>
<doc id="2181281" url="https://pl.wikipedia.org/wiki?curid=2181281" title="MZK Nysa">
MZK Nysa



</doc>
<doc id="2181282" url="https://pl.wikipedia.org/wiki?curid=2181282" title="Samuel Johnston">
Samuel Johnston

Samuel Johnston (ur. 15 grudnia 1733, zm. 17 sierpnia 1816) – amerykański polityk.
Urodził się 15 grudnia 1733 roku w Dundee w Szkocji. W 1736 roku wraz z rodzicami wyemigrował do Ameryki. Studiował prawo. W latach 1780–1781 był członkiem Kongresu Kontynentalnego. Został wybrany pierwszym Prezydentem Kongresu Kontynentalnego, jednak odmówił przyjęcia tego stanowiska. W latach 1787–1789 był gubernatorem stanu Karolina Północna, a w latach 1789–1793 reprezentował ten stan w Senacie Stanów Zjednoczonych.

</doc>
<doc id="2181283" url="https://pl.wikipedia.org/wiki?curid=2181283" title="ZKM Łask">
ZKM Łask



</doc>
<doc id="2181285" url="https://pl.wikipedia.org/wiki?curid=2181285" title="Wszystko aby przeżyć">
Wszystko aby przeżyć

Wszystko aby przeżyć – amerykański film przygodowy z 1990 roku na podstawie książki "Almost Too Late" Elmo Wortmana.
Fabuła.
Alaska. Ojciec z trójką dzieci wybiera się łodzią do odległego miasta. Przy normalnych warunkach atmosferycznych podróż powrotna powinna trwać 36 godzin. Zaskakuje ich jednak sztorm. Łódź się rozbija, a rodzina cudem dociera na brzeg. Ale najgorsze dopiero przed nimi. Muszą dotrzeć do domu, spędzając 24 godziny w zimnie i bez jedzenia.

</doc>
<doc id="2181309" url="https://pl.wikipedia.org/wiki?curid=2181309" title="Tylko samotni">
Tylko samotni

Tylko samotni (ang. "Only the Lonely") – amerykański komediodramat z 1991 roku w reżyserii Chrisa Columbusa. Jego fabuła jest łudząco podobna do filmu "Marty".
Fabuła.
38-letni Danny Muldoon jest policjantem w Chicago. Jest bardzo nieśmiały i mieszka z matką Rose. Kobieta jest złośliwą i zgorzkniałą Irlandką, nienawidzi wszystkich z wyjątkiem Danny’ego. Mężczyzna już dawno chciał się ożenić i wyprowadzić, ale matka zniechęcała potencjalne kandydatki. Nagle Danny zakochuje się w Teresie - nieśmiałej i samotnej pracownicy zakładu pogrzebowego. Matka postanawia interweniować...

</doc>
<doc id="2181311" url="https://pl.wikipedia.org/wiki?curid=2181311" title="Irini Jeorgatu">
Irini Jeorgatu

Irini Jeorgatu, (ur. 1 lutego 1990) – grecka tenisistka.
Swoją karierę rozpoczęła w wieku piętnastu lat w 2005 roku, na turnieju rangi ITF w Atenach, gdzie przegrała w pierwszej rundzie kwalifikacyjnej z Austraiczką Franziską Klotz. Tydzień później wygrała swój pierwszy mecz w karierze w Patras, pokonując w pierwszej rundzie kwalifikacji również Austriaczkę, Sandrę Liebl. Trzy lata później, w 2008 roku wygrała swój pierwszy turniej ITF w Mitylenie w Grecji. W sumie w tego typu zawodach wygrała pięć turniejów singlowych i dwa deblowe.
We wrześniu 2010 roku po raz pierwszy zakwalifikowała się do turnieju WTA w Taszkencie w Uzbekistanie. Wygrała trzy mecze kwalifikacyjne, ale w pierwszej rundzie turnieju głównego trafiła na zawodniczkę gospodarzy, nr 2 turnieju Akgul Amanmuradovą, z którą przegrała 4:6, 3:6.
W grudniu 2010 roku po raz pierwszy osiągnęła drugą setkę światowego rankingu WTA, plasując się na 197 miejscu.

</doc>
<doc id="2181312" url="https://pl.wikipedia.org/wiki?curid=2181312" title="Budynki Rzeźni Miejskiej w Bydgoszczy">
Budynki Rzeźni Miejskiej w Bydgoszczy

Budynki Rzeźni Miejskiej w Bydgoszczy – zabytkowe budynki poprzemysłowe dawnej Rzeźni Miejskiej, od 2006 r. część składowa kompleksu handlowo-rozrywkowego Focus Mall w Bydgoszczy.
Położenie.
Budynki stoją w północnej pierzei ulicy Jagiellońskiej w Bydgoszczy w sąsiedztwie kompleksu Focus Mall, naprzeciw miejskiego dworca PKS.
Charakterystyka.
Cztery zabytkowe budynki do 2006 r. stanowiły własność Bydgoskich Zakładów Mięsnych. Były to budynki administracyjne dawnego Zespołu Rzeźni i Targownicy Miejskiej w Bydgoszczy. Pierwszy z nich (nr 47) powstał w 1893 r., kolejne w 1897 i 1909-1910 r. według projektu miejskiego radcy budowlanego Carla Meyera. Wybudowany zespół obiektów był nowoczesną rzeźnią wyposażoną w specjalistyczne urządzenia. 
Jednym z ciekawszych obiektów w zespole jest dawny budynek restauracji i administracji. Został wzniesiony w 1893 roku, założony na planie prostokąta, ceglany, dwukondygnacyjny, z wysokim poddaszem, podpiwniczony. W elewacji wschodniej znajduje się czterokondygnacyjna wieża zegarowa. Ściany zdobione są ceglanymi gzymsami i fryzami arkadkowymi. Elewacja południowa jest poprzedzona tarasem z ażurową balustradą. Pozostałe trzy budynki miały charakter administracyjno-mieszkalny.
W 2006 r. Bydgoskie Zakłady Mięsne zostały translokowane na ul. Witebską (Brdyujście), a w miejscu po zburzonych zakładach powstało centrum handlowe Focus Mall. Zabytkowe budynki administracyjne zostały zachowane i odrestaurowane. W jednym z nich mieści się Bydgoskie Centrum Sztuki im. Stanisława Horno-Popławskiego.

</doc>
<doc id="2181317" url="https://pl.wikipedia.org/wiki?curid=2181317" title="Bull">
Bull



</doc>
<doc id="2181322" url="https://pl.wikipedia.org/wiki?curid=2181322" title="Witagoła">
Witagoła

Witagoła "(lit. Vytogala)" – wieś na Litwie w rejonie Szyłele. 
Dawniej własność Krzysztofa i Józefy Szczyttów (1771). Do 1918 znajdowała się w powiecie rosieńskim w guberni kowieńskiej. 
W latach 1918-1940 na Litwie kowieńskiej. 
Miejsce urodzin litewskiego lotnika Stasysa Girėnasa. W 1969 otwarto tutaj muzeum poświęcone lotnikowi.

</doc>
<doc id="2181323" url="https://pl.wikipedia.org/wiki?curid=2181323" title="Wrobiony (film 2006)">
Wrobiony (film 2006)

Wrobiony - brytyjski kryminał z 2006 roku.
Fabuła.
Ray Burns po 8 latach odsiadki zamierza wrócić do przestępczego półświatka. Chce nauczyć się, jak nie dać się złapać i przy okazji sporo zarobić. Sytuacja komplikuje się, gdy szef przeciwnego gangu werbuje go do wykonania skoku w Los Angeles...

</doc>
<doc id="2181339" url="https://pl.wikipedia.org/wiki?curid=2181339" title="Sławomir Barul">
Sławomir Barul

Sławomir Barul (ur. 28 sierpnia 1964 w Opocznie) – kolarz przełajowy i MTB, olimpijczyk z Atlanty 1996.

</doc>
<doc id="2181346" url="https://pl.wikipedia.org/wiki?curid=2181346" title="Lam">
Lam



</doc>
<doc id="2181351" url="https://pl.wikipedia.org/wiki?curid=2181351" title="Dziadek i ja">
Dziadek i ja

Dziadek i ja - amerykański film familijny z 1998 roku.
Fabuła.
Joshua Bell po wakacjach wraca do szkoły. Uczęszcza do katolickiej szkoły dla chłopców, parę miesięcy wcześniej stracił dziadka, który był dla niego najlepszym przyjacielem i zastępował rodziców, objaśniając otaczający świat. Próbuje dowiedzieć się, jak dziadek czuje się na tamtym świecie. Ale na to pytanie nikt - ani rodzice, ani siostry zakonne, ani spowiednik - nie potrafi udzielić mu odpowiedzi. Postanawia sam się dowiedzieć...

</doc>
<doc id="2181352" url="https://pl.wikipedia.org/wiki?curid=2181352" title="Św. Aleksander">
Św. Aleksander



</doc>
<doc id="2181360" url="https://pl.wikipedia.org/wiki?curid=2181360" title="Nawsie (stacja kolejowa)">
Nawsie (stacja kolejowa)



</doc>
<doc id="2181361" url="https://pl.wikipedia.org/wiki?curid=2181361" title="Marwan Hamadeh">
Marwan Hamadeh

Marwan Mohammed Ali Hamadeh, Marwan Hamadé, Marwan Hamadi, arab.: مروان حمادة ; (ur. 11 września 1939 r. w Bejrucie) – libański polityk związany z Socjalistyczną Partią Postępu, druz, wielokrotny minister różnych resortów (m.in. telekomunikacji), brat Nadii Tueni, wuj Dżubrana Tueniego. Hamadeh został ranny w zamachu 1 października 2004 r. Obecnie jest deputowanym Zgromadzenia Narodowego, reprezentującym dystrykt Asz-Szuf.

</doc>
<doc id="2181362" url="https://pl.wikipedia.org/wiki?curid=2181362" title="Appaloosa (film 2008)">
Appaloosa (film 2008)

Appaloosa – amerykański western z 2008 roku na podstawie powieści Roberta B. Parkera. Film nie jest w żaden sposób powiązany z westernem o tym samym tytule z 1966 roku, natomiast nawiązuje do westernu "Dwa złote colty" z 1959.
Fabuła.
Nowy Meksyk, rok 1882. Virgil Cole i Everett Hitch są bezwzględnymi stróżami prawa, którzy za odpowiednią zapłatę zaprowadzą porządek nawet w najniebezpieczniejszej mieścinie. Pewnego dnia trafiają do górniczej osady Appaloosa, którą terroryzuje banda Randalla Bragga. Cole i Hitch postanawiają przeciwstawić się mu. Zaprowadzają porządek według własnych reguł i wydają się nie do pokonania. Do czasu, kiedy w miasteczku pojawi się piękna i prowokująca Allie French.

</doc>
<doc id="2181363" url="https://pl.wikipedia.org/wiki?curid=2181363" title="Boconowice (przystanek kolejowy)">
Boconowice (przystanek kolejowy)



</doc>
<doc id="2181364" url="https://pl.wikipedia.org/wiki?curid=2181364" title="Isabelle Fuhrman">
Isabelle Fuhrman

 
Isabelle Fuhrman (ur. 25 lutego 1997 w Waszyngtonie w Stanach Zjednoczonych) – amerykańska aktorka.
Isabelle Fuhrman rozpoczęła karierę aktorską w wieku siedmiu lat, kiedy zauważył ją dyrektor castingu Cartoon Network.

</doc>
<doc id="2181365" url="https://pl.wikipedia.org/wiki?curid=2181365" title="Mosty koło Jabłonkowa (stacja kolejowa)">
Mosty koło Jabłonkowa (stacja kolejowa)



</doc>
<doc id="2181367" url="https://pl.wikipedia.org/wiki?curid=2181367" title="Sulandż al-Dżumajjil">
Sulandż al-Dżumajjil

Sulandż al-Dżumajjil, "Solange Dżemajel", z domu "Tutundżi" (ur. w 1949 r.) – Libanka, maronitka, wdowa po prezydencie Baszirze al-Dżumajjilu (pobrali się w 1977 r.), działaczka Kataeb, była deputowana Zgromadzenia Narodowego w latach 2005-2009. Matka Mai (zginęła w 1980 r.), Jumny i Nadima Dżumajjilów.

</doc>
<doc id="2181369" url="https://pl.wikipedia.org/wiki?curid=2181369" title="Komputer fotoniczny">
Komputer fotoniczny



</doc>
<doc id="2181372" url="https://pl.wikipedia.org/wiki?curid=2181372" title="Nadim al-Dżumajjil">
Nadim al-Dżumajjil

Nadim Baszir al-Dżumajjil (ur. 1 maja 1982 r. w Bikfajji) – libański polityk, maronita, syn byłego prezydenta Baszira al-Dżumajjila, działacz partii Kataeb. W 2009 r. został wybrany najmłodszym (obok Najli Tueni), deputowanym libańskiego Zgromadzenia Narodowego.

</doc>
<doc id="2181375" url="https://pl.wikipedia.org/wiki?curid=2181375" title="HMS Grasshopper">
HMS Grasshopper

HMS Grasshopper – nazwa kilku brytyjskich niewielkich okrętów (łodzi)

</doc>
<doc id="2181380" url="https://pl.wikipedia.org/wiki?curid=2181380" title="Sami al-Dżumajjil">
Sami al-Dżumajjil

Sami Amin al-Dżumajjil (ur. w 1980) – libański polityk, maronita, młodszy syn byłego prezydenta Amina al-Dżumajjila, brat zamordowanego Pierre'a Amina al-Dżumajjila, czołowy działacz partii Kataeb. W 2009 r. został wybrany deputowanym libańskiego Zgromadzenia Narodowego z dystryktu Al-Matin.

</doc>
<doc id="2181382" url="https://pl.wikipedia.org/wiki?curid=2181382" title="Dwunastu (film)">
Dwunastu (film)

Dwunastu, 12 – rosyjski, pełnometrażowy film fabularny z 2007 w reżyserii Nikity Michałkowa; dramat sądowy, "remake" filmu "Dwunastu gniewnych ludzi" Sidneya Lumeta z 1957 roku.
Fabuła.
Dwunastu rosyjskich przysięgłych ma zadecydować o winie lub niewinności czeczeńskiego chłopaka oskarżonego o zamordowanie własnego ojczyma – byłego oficera Specnazu, który prowadził działania wojenne w Czeczenii. Tylko jeden z nich ma wątpliwości. Podczas kolejnych głosowań i dyskusji odkrywają, że młodzieniec został podstawiony.
Nagrody i nominacje (wybrane).
Oscary za rok 2007

</doc>
<doc id="2181384" url="https://pl.wikipedia.org/wiki?curid=2181384" title="Hladké Životice (przystanek kolejowy)">
Hladké Životice (przystanek kolejowy)

Hladké Životice – przystanek kolejowy (do czasu modernizacji odcinka linii kolejowej na trasie Hranice na Moravě – Studénka w latach 2001–2004 stacja kolejowa) we wsi Hladké Životice, w kraju morawsko-śląskim, w Czechach. Przystanek znajduje się na wysokości 250 m n.p.m. i leży na linii kolejowej nr 270.

</doc>
<doc id="2181385" url="https://pl.wikipedia.org/wiki?curid=2181385" title="Taisho Shinshu Daizokyo">
Taisho Shinshu Daizokyo



</doc>
<doc id="2181386" url="https://pl.wikipedia.org/wiki?curid=2181386" title="Edgar Maalouf">
Edgar Maalouf

Edgar (Edgard) Fuad Maalouf (ur. 21 marca 1934, zm. 28 grudnia 2018) – grekokatolik, były generał libański, polityk. W latach 1988-1990 był ministrem kilku resortów (finansów, zdrowia, przemysłu i ropy, turystyki, robót publicznych i pracy). Po upadku rządu gen. Michela Aouna przebywał na emigracji w Europie. W 2005 i 2009 r. wybrany deputowanym libańskiego Zgromadzenia Narodowego z dystryktu Al-Matin, członek parlamentarnego Bloku Zmian i Reform.

</doc>
<doc id="2181387" url="https://pl.wikipedia.org/wiki?curid=2181387" title="Appaloosa (ujednoznacznienie)">
Appaloosa (ujednoznacznienie)



</doc>
<doc id="2181388" url="https://pl.wikipedia.org/wiki?curid=2181388" title="Gabriel Murr">
Gabriel Murr

Gabriel Murr – przedsiębiorca i polityk libański, brat Michela Murra, były deputowany Zgromadzenia Narodowego, założyciel i właściciel libańskiej stacji telewizyjnej Murr Television-MTV Lebanon.

</doc>
<doc id="2181391" url="https://pl.wikipedia.org/wiki?curid=2181391" title="Święty Edmund">
Święty Edmund

Zobacz też:

</doc>
<doc id="2181392" url="https://pl.wikipedia.org/wiki?curid=2181392" title="Św. Edmund">
Św. Edmund



</doc>
<doc id="2181393" url="https://pl.wikipedia.org/wiki?curid=2181393" title="Date Night">
Date Night



</doc>
<doc id="2181395" url="https://pl.wikipedia.org/wiki?curid=2181395" title="Mielcarz (ujednoznacznienie)">
Mielcarz (ujednoznacznienie)

Osoby o nazwisku Mielcarz
Postacie fikcyjne

</doc>
<doc id="2181396" url="https://pl.wikipedia.org/wiki?curid=2181396" title="Mitsubishi L300">
Mitsubishi L300

Mitsubishi L300 – samochód dostawczy, van produkowany od 1979 roku przez firmę Mitsubishi. Model ten oferowany był na wielu rynkach świata pod różnymi nazwami. Powstały dwie generacje L300. W Europie samochód ten został zastąpiony przez model Space Gear/L400 w 1995 roku.
Pierwsza generacja.
Pierwsza generacja modelu L300 została wprowadzona do produkcji w 1979 roku. W Japonii samochód nosił nazwę "Delica" i była to już druga generacja tego auta. Silnik znajdował się pod przednimi fotelami, co pozwolilo na wygospodarowanie znacznej przestrzeni ładunkowej. Auto było 4-drzwiowe z bocznymi drzwiami odsuwanymi. Do napędu używano 4-cylindrowych jednostek znanych z innych modeli koncernu Mitsubishi. Były to benzynowe silniki pojemności od 1,4 do 2,0 l. W 1982 roku pojawił się silnik Diesla o pojemności 2,3 l, a w 1986 roku został on zastąpiony przez jednostkę o pojemności 2,5 l. Napęd przenoszony był na koła tylne, natomiast w 1982 roku pojawiła się wersja z napędem na cztery koła. Auto było także dostępne z pojedynczą, 2-drzwiową kabiną i skrzynią ładunkową.
Ta generacja modelu L300 jest w dalszym ciągu dostępna w Indonezji jako "Mitsubishi Colt Solar L300" wyposażony w silnik Diesla 2,5 l.
Druga generacja.
Druga generacja Mitsubishi L300 pojawiła się na rynku w 1986 roku. Samochód był bardziej opływowy od poprzednika, a także bezpieczniejszy. Auto było sprzedawane pod wieloma nazwami na całym świecie. Nazwa L300 funkcjonowała głównie w Europie, w Japonii był oferowany pod nazwą "Delica" oraz "Delica Star Wagon" (w zależności od wersji), w USA jako "Van" i "Wagon", w Australii jako "Express", z kolei w Meksyku był sprzedawany jako "Dodge 1000".
Silnik, podobnie jak u poprzednika, znajdował się pod przednimi fotelami. Auto mogło być cztero- lub pięciodrzwiowe, wtedy drzwi przesuwne znajdowały się z obu stron pojazdu. Była także dostępna 2-drzwiowa kabina ze skrzynią ładunkową. Nadwozie występowało w dwóch rozstawach osi, dwóch długościach oraz dwóch wysokościach dachu. W wersji mającej trzy miejsca w pierwszym rzędzie siedzeń, dźwignia zmiany biegów znajdowała się na kolumnie kierowniczej, pozostałe wersje miały dwa miejsca z przodu oraz dźwignię pomiędzy fotelami.
Odmiana z napędem na cztery koła była zbudowana na podwoziu Mitsubishi Pajero. Wyposażona była w reduktor oraz wyższe zawieszenie.
Do napędu stosowano silniki benzynowe o pojemności od 1,6 do 2,4 l oraz silniki wysokoprężne o pojemności 2,5 l, występujące zarówno w odmianie wolnossącej jak i turbodoładowanej. Napęd na cztery koła dostępny był tylko z najmocniejszym silnikiem benzynowym oraz mocniejszym dieslem.
W 1990 roku przeprowadzono facelifting modelu. Zmieniono głównie przód pojazdu, wprowadzając nowe reflektory i zderzak. 
W wyposażeniu dodatkowym dostępny był szklany dach, elektryczne szyby, wspomaganie kierownicy, klimatyzacja, czy automatyczna skrzynia biegów.
Następca modelu L300, model Space Gear/L400 został zaprezentowany w 1994 roku. Jednak produkcję L300 na japoński rynek kontynuowano do 1999 roku, a na eksport model ten produkowany jest do dziś. Auto jest ciągle w ofercie między innymi w Nowej Zelandii.
Na licencji Mitsubishi L300 produkowany jest od 1986 roku Hyundai H100.

</doc>
<doc id="2181397" url="https://pl.wikipedia.org/wiki?curid=2181397" title="116 Pułk Artylerii Haubic">
116 Pułk Artylerii Haubic

116 Pułk Artylerii Haubic (116 pah) – oddział artylerii haubic Sił Zbrojnych PRL (JW Nr 3129).
Pułk został sformowany na podstawie rozkazu Nr 0044/Org. Ministra Obrony Narodowej z dnia 17 maja 1951 roku, w Grupie, w składzie 20 Dywizji Zmechanizowanej, według etatu Nr 5/86 o stanie osobowym 582 żołnierzy i 11 pracowników cywilnych. W terminie do 20 grudnia 1955 pułk został przeformowany w 42 Dywizjon Artylerii Haubic i przedyslokowany z Grupy do Chojnic. Zmiana etatu związana była z przeformowaniem 20 DZ w 20 Dywizję Pancerną. W okresie od 26 października 1953 roku do 24 lipca 1957 roku jednostką dowodził mjr/ppłk Zygmunt Orłowski. W terminie do 15 sierpnia 1957 roku dywizjon został rozformowany. Jego miejsce w strukturze 20 DPanc zajął 105 Dywizjon Artylerii Haubic.

</doc>
<doc id="2181398" url="https://pl.wikipedia.org/wiki?curid=2181398" title="42 Dywizjon Artylerii Haubic">
42 Dywizjon Artylerii Haubic



</doc>
<doc id="2181399" url="https://pl.wikipedia.org/wiki?curid=2181399" title="Suchdol nad Odrou (stacja kolejowa)">
Suchdol nad Odrou (stacja kolejowa)

Suchdol nad Odrou – stacja kolejowa w Suchdolu nad Odrou, w kraju morawsko-śląskim, w Czechach. Znajduje się na wysokości 255 m n.p.m. i leży na liniach kolejowych nr 270, 276, 277 i 278.

</doc>
<doc id="2181401" url="https://pl.wikipedia.org/wiki?curid=2181401" title="Adriana Gerši">
Adriana Gerši

Adriana Rikl Gerši (ur. 26 czerwca 1976 w Šternberku) – czeska tenisistka.
Międzynarodowa kariera zawodniczki na kortach rozpoczęła się w 1994 roku, w którym wygrała trzy turnieje w grze singlowej cyklu ITF. W sumie wygrała pięć turniejów singlowych tej rangi i jeden deblowy. W 1996 roku zadebiutowała w rozgrywkach WTA w indonezyjskiej miejscowości Surabaja. Występ był bardzo udany i tenisistka dotarła do półfinału imprezy, pokonując po drodze Sandrine Testud (nr 1 turnieju) w drugiej rundzie i w ćwierćfinale turniejową szóstkę, rodaczkę Ludmilę Richterovą. Reprezentowała także Czechy w Pucharze Federacji.
W 2001 roku odniosła swoje największe zwycięstwo, pokonując w Dosze zawodniczkę z pierwszej dziesiątki rankingu WTA, ówczesną nr 9 światowego rankingu, Mary Pierce, osiągając tym samym półfinał turnieju. W tym samym roku wygrała też swój jedyny turniej WTA w Bazylei.
Najwyższe miejsce w rankingu (48) osiągnęła w czerwcu 1997 roku.

</doc>
<doc id="2181406" url="https://pl.wikipedia.org/wiki?curid=2181406" title="Święty Jerzy (ujednoznacznienie)">
Święty Jerzy (ujednoznacznienie)

Zobacz też: 

</doc>
<doc id="2181407" url="https://pl.wikipedia.org/wiki?curid=2181407" title="Copa del Sol 2011">
Copa del Sol 2011

Copa del Sol 2011 (z hiszp. "Puchar Słońca") – druga edycja Copa del Sol, który odbył się w Alicante i La Mandze w Hiszpanii. Turniej rozpoczął się 27 stycznia, a zakończył się 7 lutego 2011. Zwycięzca turnieju otrzymał € 40,000, FC Karpaty Lwów wygrało turniej, pokonując Szachtar Donieck 1-0 w finale.
Drabinka turnieju.
Drużyna FC København wycofała się po ćwierćfinałach i Aalesunds FK zostało wylosowane jako dodatkowy półfinalista.

</doc>
<doc id="2181413" url="https://pl.wikipedia.org/wiki?curid=2181413" title="Robert B. Parker">
Robert B. Parker

Robert Brown Parker (ur. 17 września 1932 w Springfield, zm. 18 stycznia 2010 w Cambridge w stanie Massachusetts) – amerykański pisarz powieści kryminalnych. Bohaterem większości jego powieści jest prywatny detektyw Spenser.
Inną postacią stworzoną przez Parkera jest policjant Jesse Stone, który jest bohaterem dziewięciu książek napisanych przez Parkera. Serię kontynuuje Michael Brandman, a część została sfilmowana.

</doc>
<doc id="2181415" url="https://pl.wikipedia.org/wiki?curid=2181415" title="Azerneft Baku">
Azerneft Baku

Azerneft Baku - azerski męski klub siatkarski z Baku. Założony został w 2000 roku. Na swoim koncie ma zdobycie siedmiu tytułów mistrza kraju i udział w europejskich pucharach. Obecnie występuje w najwyższej klasie rozgrywek klubowych w Azerbejdżanie.

</doc>
<doc id="2181423" url="https://pl.wikipedia.org/wiki?curid=2181423" title="Jeseník nad Odrou (przystanek kolejowy)">
Jeseník nad Odrou (przystanek kolejowy)

Jeseník nad Odrou – przystanek kolejowy w Jeseníku nad Odrou, w kraju morawsko-śląskim, w Czechach na adresie Jeseník nad Odrou 152. Przystanek znajduje się na wysokości 270 m n.p.m. i leży na linii kolejowej nr 270.

</doc>
<doc id="2181424" url="https://pl.wikipedia.org/wiki?curid=2181424" title="Jan Głazek">
Jan Głazek

Jan Głazek (ur. 6 września 1856 w Leszczach, zm. 1 kwietnia 1938 w Częstochowie) − polski nauczyciel, urzędnik i samorządowiec, prezydent miasta Częstochowy w latach 1902−1915.
Życiorys.
Urodził się 6 września 1856 roku w Leszczach k. Buska, w rodzinie Kacpra, włościanina, i Katarzyny z Gierczaków. Ukończył kurs pedagogiczny w Solcu Iłżeckim i w roku 1874 został nauczycielem w szkole w Górach Wysokich. Po zakończeniu kariery nauczycielskiej został sekretarzem w sądzie okręgowym w Sandomierzu, a w 1898 roku podjął pracę w urzędzie gubernialnym w Radomiu.
13 czerwca 1902 roku, po śmierci częstochowskiego prezydenta Piotra Wnorowskiego, został mianowany jego następcą. W czasie swojej pracy starał się dbać o rozwój miasta, pomimo podporządkowania gubernatorowi. W 1908 roku zaangażował się w prace organizacyjne przy Wystawie Przemysłu i Rolnictwa, którą zorganizowano w 1909 roku, z jego inicjatywy miasto przyznało komitetowi organizacyjnemu wystawy 7000 rubli.
W okresie okupacji niemieckiej i przez pierwsze lata niepodległości (do 1919 roku) pracował w zarządzie miasta, później jako radca, a następnie był naczelnikiem Wydziału Personalnego w Ministerstwie Rolnictwa i Dóbr Państwowych.
Zmarł 1 kwietnia 1938 roku w Częstochowie i został pochowany na Cmentarzu Kule w Częstochowie.
Życie prywatne.
Żonaty z Ewą Tarło (1859–1937), miał ośmioro dzieci – córki: Wandę, Helenę (1884–1967), zamężną Golczewską, Janinę Jadwigę (ur. 1888), Mariannę (ur. 1894), Zofię (ur. 1898), synów: Aleksandra Leona (1891–1966), inż., Jerzego (ur. 1900) oraz Wacława, który został oficerem POW, później prezydentem Łodzi.

</doc>
<doc id="2181425" url="https://pl.wikipedia.org/wiki?curid=2181425" title="Dyskografia Roda Stewarta">
Dyskografia Roda Stewarta

Dyskografia angielskiego piosenkarza rockowego, gitarzysty oraz byłego wokalisty zespołu The Faces Roda Stewarta.

</doc>
<doc id="2181426" url="https://pl.wikipedia.org/wiki?curid=2181426" title="Isuzu Stylus">
Isuzu Stylus



</doc>
<doc id="2181427" url="https://pl.wikipedia.org/wiki?curid=2181427" title="Jan (Mitropolski)">
Jan (Mitropolski)

Jan, imię świeckie Stiepan Mitropolski (ur. 27 września 1836 w Kałudze, zm. 2 maja 1914 w Astrachaniu) – rosyjski biskup prawosławny.
Życiorys.
Ukończył seminarium duchowne w Kałudze, a następnie Moskiewską Akademię Duchowną, której dyplom uzyskał w 1862. Jeszcze jako student, 29 sierpnia 1861, złożył wieczyste śluby mnisze. 21 czerwca 1862 przyjął święcenia kapłańskie. We wrześniu 1862 uzyskał tytuł kandydata nauk teologicznych i został zatrudniony na Akademii jako wykładowca archeologii kościelnej, następnie zaś historii Kościoła. 27 października 1868 otrzymał godność archimandryty.
5 lipca 1870 został wyświęcony na biskupa Aleutów i Alaski, zostając pierwszym zwierzchnikiem samodzielnej eparchii obejmującej wymieniony obszar. Zainicjował przeniesienie siedziby eparchii z Sitki do San Francisco, co nastąpiło w 1872. W tym samym mieście została zlokalizowana szkoła misyjna oraz nowy katedralny sobór św. Aleksandra Newskiego.
Po objęciu katedry biskupiej kontynuował pracę naukową jako teolog i historyk Kościołów chrześcijańskich. W okresie sprawowania przez niego urzędu biskupa nadzorującego rosyjskie struktury prawosławne w Ameryce Północnej misja rosyjska rozpoczęła działania ukierunkowane na nawracanie obywateli Stanów Zjednoczonych (do tej pory ograniczano się do rdzennych ludów Alaski). Biskup Jan napisał w języku angielskim pięciotomowe dzieło poświęcone kongregacjonalizmowi, episkopalianizmowi, metodystom, prezbiterianizmowi oraz ruchom sekciarskim w USA, które zatytułował "Z historii sekt religijnych w Ameryce". Publikował również artykuły religijne w prasie religijnej i wydał pracę poświęconą siedmiu soborom powszechnym.
12 kwietnia 1877 został skierowany do pracy w Świątobliwym Synodzie Rządzącym i opuścił kontynent amerykański, zamieszkując w Moskwie. Następnie od 1889 do 1910 był wikariuszem eparchii dońskiej z tytułem biskupa aksajskiego. W 1910 odszedł w stan spoczynku i zamieszkał w monasterze Opieki Matki Bożej w Astrachaniu, pełniąc funkcję jego przełożonego. W listopadzie 1913 zrezygnował również z tej funkcji, w następnym roku zmarł.

</doc>
<doc id="2181428" url="https://pl.wikipedia.org/wiki?curid=2181428" title="Bydgoskie Zakłady Mięsne">
Bydgoskie Zakłady Mięsne

Bydgoskie Zakłady Mięsne – bydgoskie przedsiębiorstwo branży spożywczej, producent wyrobów mięsnych i konserw. Jedna ze starszych, czynnych przedsiębiorstw w branży spożywczo-mięsnej w Polsce.
Położenie.
Przedsiębiorstwo w latach 1890–2006 zajmowało posesję w centrum miasta między ulicami: Jagiellońską, Piotrowskiego, Sieńki i Ogińskiego. Od 2006 r. znajduje się na terenie dzielnicy Siernieczek przy ul. Przemysłowej 27.
Historia.
Okres pruski.
Przedsiębiorstwo zostało założone w 3 czerwca 1890 jako rzeźnia miejska w Bydgoszczy. Był to pierwotnie zakład komunalny. Powstał w związku z zaostrzeniem przepisów sanitarnych w państwie pruskim, które wymagały wznoszenia rzeźni miejskich, w których dozwolony był usankcjonowany prawnie ubój.
Zakład zlokalizowano na ówczesnych wschodnich peryferiach miasta, w pobliżu gazowni miejskiej. Do obu przedsiębiorstw doprowadzono w latach 1892–1893 bocznice kolejowe, które wiodły wzdłuż dzisiejszej ul. Ogińskiego i Jagiellońskiej. Budynki administracyjne zakładu zostały wzniesione w latach 1893–1910 wzdłuż ul. Jagiellońskiej według projektu miejskiego radcy budowlanego Carla Meyera. W 1894 na przyległym do rzeźni od strony zachodniej placu powstała na terenie 2 ha targowica miejska, gdzie handlowano zwierzętami rzeźnymi. Dyrektorem rzeźni magistrat mianował Polaka – lekarza weterynarii Franciszka Fischoedera.
Okres międzywojenny.
W 1920 przedsiębiorstwo przeszło w polskie ręce, pozostając nadal zakładem komunalnym. Dyrektorem rzeźni i targowicy miejskiej przez cały okres międzywojenny był wykształcony w Berlinie lekarz weterynarii – dr Antoni Albin Kwiatkowski. W rekordowym 1931 roku ubój zwierząt wyniósł 152 tys. sztuk. Na użytek zamieszkałej w Bydgoszczy społeczności żydowskiej w rzeźni dokonywano także uboju rytualnego zwierząt pod nadzorem rabina. W 1924 zakład przejął halę targową przy ulicy Podwale, a w 1928 na terenie przedsiębiorstwa swoją bydgoską filię utworzyło przedsiębiorstwo Bacon Export S.A. z siedzibą w Gnieźnie. W latach 1929–1930 przedsiębiorstwo to wzniosła obok rzeźni przy ul. Piotrowskiego nowoczesną przetwórnię bekonów i smalcu. Rzeźnia wraz z fabryką Konserw Mięsnych Towarzystwem Akcyjnym i „Bacon Export” tworzyła kompleks produkujący na potrzeby rynku lokalnego oraz z przeznaczeniem na wywóz do innych krajów. Przedsiębiorstwo wysyłało w świat bekony, szynki i konserwy w puszkach, wędliny, bite i żywe świnie, drób, jajka, kapustę i ogórki.
Sztandarowym produktem Zakładów Mięsnych w Bydgoszczy w okresie międzywojennym był bekon, który był hitem eksportowym wysyłanym do Wielkiej Brytanii.
Okres okupacji.
W 1939 zakład został skonfiskowany na rzecz niemieckich władz okupacyjnych przez Główny Urząd Powierniczy-Wschód (założony 19 października 1939 przez Hermanna Göringa), którego ekspozytura znalazła się m.in. w Bydgoszczy.
W okresie okupacji niemieckiej rzeźnia miejska wraz z targowicą pozostała zakładem komunalnym. Wszystkie kluczowe decyzje ekonomiczne, finansowe i personalne należały do Zarządu Miejskiego. 26 września 1939 dotychczasowy dyrektor zakładu Albin Kwiatkowski został aresztowany, a w październiku 1939 rozstrzelany prawdopodobnie w Dolinie Śmierci. Nowym dyrektorem został Niemiec Paul Wollschläger. Łącznie rzeźnia z targowicą i halą targową zatrudniała ok. 100 pracowników, z czego ponad 80% była Polakami, posługującymi się językiem niemieckim. Firmę przedsiębiorstwa zmieniono na Fabryka Wyrobów Mięsnych „Nawag”. Przedsiębiorstwo wytwarzało wyroby mięsne na rzecz rynku lokalnego oraz bekony, trwałe wędliny i konserwy na potrzeby Wehrmachtu.
Okres PRL.
W kwietniu 1945 radzieckie władze wojskowe wpisały zakład na listę 30 obiektów gospodarczych w Bydgoszczy planowanych do objęcia akcją wywozu urządzeń do ZSRR. Wywózek udało się uniknąć po interwencji polskich władz u przedstawiciel Misji Ekonomicznej ZSRR w Warszawie w maju 1945. W latach 1945–1949 zakłady powróciły do nazwy Rzeźnia Miejska. Zatrudniały one wówczas ok. 500 osób i podlegały ministerstwu w Warszawie. Po 1950 struktura organizacyjna zakładów ulegała wielokrotnym zmianom podobnie jak całego polskiego przemysłu mięsnego. W końcu 1954 roku zatrudnienie wynosiło 1370 osób, w tym 460 kobiet:
W latach 60. XX w. dokonano pierwszych poważniejszych, powojennych inwestycji na terenie przedsiębiorstwa. Mimo tego w latach 60. i 70. zakłady w Bydgoszczy notowały najwyższe zużycie techniczne maszyn spośród przedsiębiorstw przemysłu mięsnego w województwie bydgoskim. Z powodu specyficznego zapachu roztaczającego się wokół zakładu w centrum miasta, były one uciążliwe dla mieszkańców.
W latach 70. udoskonalano technologię produkcji żywności poprzez jej uszlachetnianie, przedłużanie okresu zdatności do spożycia i wprowadzanie nowych produktów. W 1972 wymieniono urządzenia w związku z wprowadzeniem nowej rodzimej technologii przy produkcji szynek konserwowych. W celu podwyższenia trwałości produktów, wprowadzono ich porcjowanie i pakowanie próżniowe. Ze względów zdrowotnych zrezygnowano z dodawania azotanów przy peklowaniu i rozszerzono zakres przeprowadzanych badań laboratoryjnych. Poprawiono również warunki higieniczne poprzez wprowadzanie automatów produkcyjnych.
Okres największej prosperity zakładu przypadł na lata 60.-70. XX w., kiedy w Bydgoszczy działało Okręgowe Przedsiębiorstwo Przemysłu Mięsnego, grupujące 10 zakładów produkcyjnych (m.in. Toruń, Inowrocław, Chojnice, Nakło, Czerniewice, Janowiec, Brodnica, Grudziądz). W latach 80. XX w. rozpoczęto wznoszenie „kombinatu mięsnego” w Przyłękach. Kompleks ten nie został ukończony z powodu kryzysu gospodarczego.
Od końca lat 40. prowadzono eksport wyrobów. W 1950 za granicę sprzedano około 800 ton pasteryzowanych szynek i łopatek, a w 1955 – około 1030 ton. W latach 60. podjęto eksport o charakterze sentymentalnym do krajów wysoko rozwiniętych gospodarczo, m.in. do sklepów polonijnych w USA, Kanadzie i Wielkiej Brytanii. Do tej kategorii produktów eksportowych zaliczano: bekony, szynki i łopatki i inne szlachetne gatunki mięsa. W dekadzie lat 60. eksportowano ok. 1200 ton produktów mięsnych rocznie.
Okres III RP.
W 1990 zakłady w Bydgoszczy usamodzielniły się po likwidacji Okręgowego Przedsiębiorstwa Przemysłu Mięsnego. W 1995 zostały przekształcone w jednoosobową spółkę Skarbu Państwa, a akcje wniesione do Narodowych Funduszy Inwestycyjnych w ramach Programu Powszechnej Prywatyzacji.
W 1991 bydgoskie zakłady utraciły uprawnienia eksportowe do krajów Unii Europejskiej oraz USA. Z biegiem czasu koniecznością stała się wyprowadzka z centrum miasta oraz budowa nowego, nowoczesnego zakładu. W tej sytuacji w 2006 kierownictwo zakładu sprzedało teren przy ul. Jagiellońskiej pod centrum handlowe, zaś za pozyskane środki finansowe wybudowało od podstaw i wyposażyło nowy zakład przy ul. Przemysłowej (na terenie dawnej gazokoksowni „Polgaz” istniejącej w latach 1967–1990). Paradoksalnym skutkiem tej inwestycji były kłopoty finansowe i upadłość zakładów w 2008, po 118 latach działalności.
W 2009 kilkunastu rolników, byłych dostawców założyło spółkę „Bydgoskie Zakłady Mięsne” i wznowiło produkcję w nowo wyposażonym zakładzie. W tym samym roku zakład wszedł w skład grupy Drobex.
Działalność.
Bydgoskie Zakłady Mięsne zajmują się przetwórstwem i konserwowaniem mięsa, chowem materiału rzeźnego, oraz działalnością handlową. Wiodącą działalnością przedsiębiorstwa jest produkcja wędlin wytwarzanych zgodnie ze starymi recepturami. Najbardziej znanymi wyrobami są: Kiełbasa Sucha z Kujaw, Kiełbasa Polska, Wiejska, Parówkowa, Tatrzańska oraz Kiełbasa Biała.
Nową linią produktów zakładu są przetwory drobiowe sygnowaną marką „Drobex”.

</doc>
<doc id="2181429" url="https://pl.wikipedia.org/wiki?curid=2181429" title="Jerzy Choromański">
Jerzy Choromański

Jerzy Choromański (ur. 16 grudnia 1954 w Białymstoku) – polski zapaśnik stylu klasycznego, z zawodu drukarz.
Startował w wadze superciężkiej, reprezentując kluby "Podlasia" Białystok (1968-1978) i GKS Katowice (1978-1994). W latach 1982, 1988, 1990, 1991 i 1992 pięciokrotnie zdobył tytuły mistrza Polski, był finalistą mistrzostw świata (1991 – V miejsce) oraz olimpijczykiem (1992 – IX miejsce). 
W 1994 r. zakończył karierę i wyjechał do Stanów Zjednoczonych.

</doc>
<doc id="2181430" url="https://pl.wikipedia.org/wiki?curid=2181430" title="Polom (stacja kolejowa)">
Polom (stacja kolejowa)

Polom – stacja kolejowa w Polomie, w kraju ołomunieckim, w Czechach. Znajduje się na wysokości 280 m n.p.m. i leży na linii kolejowej nr 270.

</doc>
<doc id="2181434" url="https://pl.wikipedia.org/wiki?curid=2181434" title="Bělotín (przystanek kolejowy)">
Bělotín (przystanek kolejowy)

Bělotín – przystanek kolejowy w Bělotínie, w kraju ołomunieckim, w Czechach. Przystanek znajduje się na wysokości 290 m n.p.m. i leży na linii kolejowej nr 270.

</doc>
<doc id="2181435" url="https://pl.wikipedia.org/wiki?curid=2181435" title="Włodzimierz (Sokołowski-Awtonomow)">
Włodzimierz (Sokołowski-Awtonomow)

Włodzimierz, imię świeckie Wasilij Grigorjewicz Sokołowski-Awtonomow (ur. 31 grudnia 1852 w Senkowce, zm. 27 listopada 1931 w Moskwie) – rosyjski biskup prawosławny.
Ukończył seminarium duchowne w Połtawie i Kazańską Akademię Duchowną. 29 września 1878 złożył wieczyste śluby zakonne. Święcenia diakońskie i kapłańskie przyjął odpowiednio 1 i 3 października tego samego roku. W 1879 został dołączony do składu rosyjskiej misji prawosławnej w Japonii. W Japonii przebywał do 1886, gdy został przeniesiony do seminarium duchownego w Chełmie w charakterze wykładowcy. Od 1884 był igumenem, zaś w 1887 otrzymał godność archimandryty. W tym samym roku został inspektorem seminarium w Chełmie, jednak funkcję tę pełnił jedynie przez kilka miesięcy. 20 grudnia 1887 miała miejsce jego chirotonia na biskupa Aleutów i Alaski. W marcu następnego roku przybył do San Francisco.
Jako ordynariusz rosyjskiej eparchii prawosławnej w Stanach Zjednoczonych opracował tłumaczenie prawosławnych tekstów liturgicznych na język angielski oraz napisał do nich muzykę, wykorzystywaną następnie w czasie nabożeństw w soborze w San Francisco. Rozpoczął również wznoszenie w tym mieście nowego soboru katedralnego. Odbył wiele podróży duszpasterskich po Stanach Zjednoczonych. W czasie jednej z nich, do Minneapolis, przyjął prawosławne wyznanie wiary od greckokatolickiego kapłana Aleksego Totha, co zapoczątkowało działalność misyjną Rosyjskiego Kościoła Prawosławnego wśród grekokatolików-emigrantów z Galicji i Rusi Węgierskiej przebywających w USA (jej efektem było pozyskanie przez Cerkiew rosyjską do 1917 nawet 200 tys. konwertytów).
W 1891 został wyznaczony na biskupa ostrogoskiego, wikariusza eparchii woroneskiej i wyjechał ze Stanów Zjednoczonych. Następnie był biskupem orenburskim i uralskim (od 1896 do 1903) oraz jekaterynburskim i irbickim (od 1903 do 1910). W 1910 zrezygnował z pełnienia obowiązków biskupa z powodu złego stanu zdrowia, obejmując równocześnie godność przełożonego monasteru Spaso-Andronikowskiego w Moskwie. W czasie swojego przebywania w tym monasterze zyskał wśród wiernych opinię świętego starca.
W 1921 patriarcha moskiewski i całej Rusi Tichon wyznaczył go na arcybiskupa jekaterynosławskiego, lecz biskup Włodzimierz nie był w stanie objąć swojej funkcji z powodu trwającej rosyjskiej wojny domowej i pozostał w Moskwie. W 1926 przez krótki czas należał do grigoriewców, jednak ostatecznie zerwał związki z tą grupą i poprzez publiczny akt pokuty powrócił do Rosyjskiego Kościoła Prawosławnego.
Zmarł w Moskwie w listopadzie 1931. Ostatnie lata życia przeżył w zupełnym ubóstwie. Został pochowany w cerkwi Wszystkich Świętych w Moskwie, gdzie pełnił posługę kapłańską w ostatnich latach życia.

</doc>
<doc id="2181439" url="https://pl.wikipedia.org/wiki?curid=2181439" title="Katelicydyny">
Katelicydyny

Katelicydyny – peptydy o działaniu podobnym do defensyn, o właściwościach bakteriobójczych w stosunku do szerokiego spektrum drobnoustrojów. U człowieka wykazano dotychczas obecność tylko jednej katelicydyny – hCAP 18. Pod wpływem proteazy serynowej 3 z katelicydyny hCAP 18 uwalniany jest aktywny peptyd – LL-37 o właściwościach bakteriobójczych. LL-37 jest syntetyzowany przez szpik kostny, keratynocyty zakażonej skóry oraz nabłonek dróg oddechowych. hCAP-18 jest głównym białkiem w specjalnych ziarnistościach neutrofilów, występuje również w limfocytach i monocytach, w komórkach złuszczającego się nabłonka, najądrzach i plazmie nasiennej, w płucach i w keratynocytach w przebiegu stanów zapalnych skóry. Biologiczne funkcje zlokalizowane są w C-końcu, który jest aktywowany przez rozszczepianie do holoprotein. C-koniec hCAP-18/LL-37 wykazuje szerokie działanie przeciwbakteryjne zarówno wobec bakterii Gram-ujemnych i Gram-dodatnich, oddziałuje synergistycznie przeciwbakteryjnie z defensynami oraz jest czynnikiem chemotaktycznym dla neutrofilów, monocytów i komórek T, a także może wiązać lipopolisacharyd (LPS).
Katelicydyny to mediatory zapalne wywierające wpływ na proliferację komórek i ich migrację, procesy immunomodulacji, gojenia się ran, angiogenezy, uwalniania cytokin i histaminy. Stwierdzono także, że LL-37 wykazuje działanie cytotoksyczne w stosunku do normalnych komórek ssaków. Wołowe i wieprzowe katelicydyny rozszczepiane są przez elastazę z ziarnistości azurofilnych dostarczających aktywnych białek przeciwdrobnoustrojowych. Wśród katelicydyn tylko pochodne peptydu CAP18 (ludzka i królicza) i CAP11 posiadają zdolność wiązania i neutralizowania LPS.

</doc>
<doc id="2181442" url="https://pl.wikipedia.org/wiki?curid=2181442" title="Sylwester (Haruns)">
Sylwester (Haruns)

Sylwester, imię świeckie Iwan Antonowicz Harun, Ivans Haruns (ur. 19 listopada 1914 w Dyneburgu, zm. 18 maja 2000 w Rawdon, Quebec) – biskup prawosławny.
Życiorys.
Urodził się w Dyneburgu w mieszanej rodzinie łotewsko-rosyjskiej. Jego ojciec, robotnik kolejowy z zawodu, był Łotyszem, zajmująca się domem matka – Rosjanką. Przyszły duchowny miał trzech braci i siostrę. Ukończył państwowe rosyjskie gimnazjum w Dyneburgu. W dzieciństwie był ministrantem w miejskim soborze św. Aleksandra Newskiego. 
Po ukończeniu szkoły średniej wyjechał na studia teologiczne do Instytutu św. Sergiusza z Radoneża w Paryżu. 8 marca 1938 złożył wieczyste śluby mnisze przed metropolitą zachodnioeuropejskim Eulogiuszem (Gieorgijewskim), przyjmując imię Sylwester. Następnego dnia został hierodiakonem, zaś 10 kwietnia 1938 – hieromnichem. Został skierowany do pracy w parafiach Zachodnioeuropejskiego Egzarchatu Parafii Rosyjskich w Alzacji i Lotaryngii, gdzie był też kapelanem prawosławnych żołnierzy armii francuskiej.
W 1941 został kapelanem dla rosyjskich więźniów obozów założonych przez hitlerowców we Francji północnej. Po wojnie wrócił do Paryża, gdzie został proboszczem jednej z parafii prowadzonej przez Zachodnioeuropejski Egzarchat Parafii Rosyjskich.
27 kwietnia 1952 w cerkwi św. Sergiusza z Radoneża w Paryżu został wyświęcony na biskupa pomocniczego Egzarchatu z tytułem biskupa mesyńskiego. W jego chirotonii jako konsekratorzy wzięli udział metropolita zachodnioeuropejski Włodzimierz oraz biskup Kasjan (Biezobrazow). Od 1954 rezydował w Nicei, opiekując się parafiami Egzarchatu we Francji południowej oraz we Włoszech.
W końcu lat 50. otrzymał propozycję przejścia w jurysdykcję Metropolii Amerykańskiej. Ostatecznie w 1963 objął urząd biskupa montrealskiego i kanadyjskiego w tejże jurysdykcji. W 1966 został podniesiony do godności arcybiskupiej. W latach 1966–1972 równocześnie kierował diecezją Nowej Anglii, zaś w latach 1972–1981 był odpowiedzialny za zarząd parafii Kościoła Prawosławnego w Ameryce w Australii. Był zwolennikiem autokefalii Kościoła Prawosławnego w Ameryce oraz popierał stosowanie w liturgii języków angielskiego i francuskiego.
W latach 1974–1977 był tymczasowym administratorem Kościoła Prawosławnego w Ameryce, wspierającym będącego w podeszłym wieku metropolitę całej Ameryki i Kanady Ireneusza. Po wyborze nowego zwierzchnika, metropolity Teodozjusza, arcybiskup Sylwester został wiceprzewodniczącym Synodu Biskupów Kościoła. Funkcję tę pełnił do swojego odejścia w stan spoczynku w 1981.
Jako biskup w stanie spoczynku w latach 1981–1994 był proboszczem soboru Świętych Piotra i Pawła w Montrealu.
Zmarł po kilkuletniej chorobie w 2000. Jego uroczystości pogrzebowe odbyły się 23 maja tego samego roku w soborze Świętych Piotra i Pawła w Montrealu. Został pochowany na cmentarzu św. Serafina z Sarowa w Rawdon.

</doc>
<doc id="2181444" url="https://pl.wikipedia.org/wiki?curid=2181444" title="José Joel González">
José Joel González

José Joel González Sandoval (ur. 27 stycznia 1979 w mieście Meksyk) – meksykański piłkarz występujący najczęściej na pozycji defensywnego pomocnika, obecnie zawodnik San Luis.

</doc>
<doc id="2181448" url="https://pl.wikipedia.org/wiki?curid=2181448" title="Adriana Gersi">
Adriana Gersi



</doc>
<doc id="2181449" url="https://pl.wikipedia.org/wiki?curid=2181449" title="Księstwo Namysłowskie">
Księstwo Namysłowskie



</doc>
<doc id="2181452" url="https://pl.wikipedia.org/wiki?curid=2181452" title="Dławik zwarciowy">
Dławik zwarciowy



</doc>
<doc id="2181456" url="https://pl.wikipedia.org/wiki?curid=2181456" title="Agustín Lara">
Agustín Lara

Agustín Lara, właśc. Ángel Agustín María Carlos Fausto Mariano Alfonso del Sagrado Corazón de Jesús Lara y Aguirre del Pino (ur. 30 października 1897 w Tlacotalpan, zm. 6 listopada 1970 w Meksyku) – meksykański kompozytor.
Życiorys.
Agustín Lara urodził się w Tlacotalpan w stanie Veracruz w Meksyku. Później rodzina Lara musiała przenieść się do Meksyku, zakładając swój dom w dzielnicy Coyoacán. Po śmierci matki Agustín i jego rodzeństwo zamieszkali w hospicjum prowadzonym przez ciotkę Refugio Aguirre del Pino. To właśnie tam miał swój pierwszy kontakt z muzyką. Pierwszą kompozycję "Marucha", napisał na cześć jego pierwszej miłości. W 1927 roku pracował już w kabaretach. Później przeniósł się do Puebli, ale wrócił do Meksyku w 1928 roku. W tym samym roku rozpoczął pracę u tenora Juan Arvizu jako kompozytor i akompaniator. We wrześniu 1930 r., Lara rozpoczął karierę radiową. Jednocześnie komponował piosenki do takich filmów jak "Santa".
Jego pierwsza trasa koncertowa na Kubie, w 1933 roku, zakończyła się niepowodzeniem z powodu zawirowań politycznych na wyspie. Później, bardziej udane trasy w Ameryce Południowej, jak również nowe kompozycje takie jak „Solamente una vez” (skomponowana w Buenos Aires i dedykowana José Mojica), „Veracruz”, „Tropicana” i „Pecadora” przyczyniły się do wzrostu jego sławy. Od początku 1940 roku Lara był znany w Hiszpanii. W 1965 roku w Hiszpanii caudillo, Francisco Franco, dał mu mieszkanie w Grenadzie, aby pokazać swoje uznanie dla piosenek Lary o tematyce hiszpańskiej, takich jak „Toledo”, „Cuerdas de mi Guitarra”, „Granada”, „Sevilla” i „Madrid”. Otrzymał również wyróżnienia i odznaczenia na całym świecie. W 1968 roku, jego stan zdrowia zaczął się szybko pogarszać; wypadek, w którym złamał miednicę pogorszył ten stan. 6 listopada 1970 r., Agustín Lara zmarł. Pochowany został w La Rotonda de los Hombres Ilustres w Panteón Civil de Dolores w Meksyku. Do śmierci Lara napisał ponad 700 piosenek.

</doc>
<doc id="2181459" url="https://pl.wikipedia.org/wiki?curid=2181459" title="Heathrow Terminal 4">
Heathrow Terminal 4

Heathrow Terminal 4 – jedna z trzech stacji metra londyńskiego, a ściślej Piccadilly line, zlokalizowanych na terenie lotniska Heathrow, największego portu lotniczego w Wielkiej Brytanii. Została otwarta w 1986 roku. Jest stacją końcową dla połowy pociągów metra obsługujących lotnisko (druga połowa kończy bieg na stacji przy terminalu 5). W roku 2008 skorzystało z niej ok. 1,17 mln pasażerów. W systemie londyńskiej komunikacji miejskiej należy do szóstej strefy biletowej.
Przy Terminalu 4 na Heathrow znajduje się również stacja kolejowa o takiej samej nazwie, jednak uważana jest za zupełnie odrębny obiekt od stacji metra.

</doc>
<doc id="2181462" url="https://pl.wikipedia.org/wiki?curid=2181462" title="Darius">
Darius

Darius (do 1896 roku Rubiszki, ) – wieś na Litwie w rejonie kłajpedzkim, w (). Do 1918 znajdowała się w powiecie Rosienie w guberni kowieńskiej. W latach 1918–1940 na Litwie kowieńskiej. Miejsce urodzin litewskiego lotnika Steponasa Dariusa, na cześć którego zmieniono nazwę wsi.
Położenie.
Darius znajduje się w pobliżu wsi Girininkai oraz Uždvaris i Užvėnai.

</doc>
<doc id="2181463" url="https://pl.wikipedia.org/wiki?curid=2181463" title="Święty Brat Albert">
Święty Brat Albert



</doc>
<doc id="2181465" url="https://pl.wikipedia.org/wiki?curid=2181465" title="Ulica Klin w Poznaniu">
Ulica Klin w Poznaniu

Ulica Klin (1939-1945 niem. "Gerwinstrasse") - ulica zlokalizowana na Sołaczu w Poznaniu, charakteryzująca się bardzo nietypowym przebiegiem, tworzącym kształt klina. Trakt wytyczony jest w prawie płaskim terenie i nie ma charakteru serpentyny, co uzasadniałoby nietypowe poprowadzenie.
Ulica dwoma końcami (szersza część klina) odchodzi od południowej jezdni szerokiej Alei Wielkopolskiej, a jednym (przeciwległym) końcem (ostrzem klina) dochodzi do ul. Grudzieniec. Ostrze klina zwrócone jest zatem z grubsza w kierunku południowym. Od zachodniej części ulicy Klin odchodzi ul. Pałucka, a od wschodniej - ul. Kurpiowska (ślepa). 
Zabudowę ulicy tworzą wille z różnych okresów. Stoi tu także niewielki, modernistyczny pawilon handlowy. Przy Alei Wielkopolskiej zlokalizowany jest przystanek tramwajowy "Klin", na linii w kierunku "Piątkowskiej" (linie 9 i 11). Obok znajdują się przystanki autobusowe o tej samej nazwie (linia 160). W pobliżu przebiega, po estakadzie, linia PST.

</doc>
<doc id="2181467" url="https://pl.wikipedia.org/wiki?curid=2181467" title="Lekkoatletyka na Igrzyskach Luzofonii 2006">
Lekkoatletyka na Igrzyskach Luzofonii 2006

Lekkoatletyka na Igrzyskach Luzofonii 2006 – zawody, które odbyły się w Makau na stadionie Estádio Campo Desportivo, w dniach 11-12 października. Tabelę medalową zdominowali lekkoatleci z Brazylii. Medale z konkurencji lekkoatletycznych stanowiły większość wszystkich medali rozdanych na tych igrzyskach.

</doc>
<doc id="2181468" url="https://pl.wikipedia.org/wiki?curid=2181468" title="Richard Kuenzer">
Richard Kuenzer

Richard Kuenzer (ur. 6 września 1875 we Fryburgu Bryzgowijskim, zm. 23 kwietnia 1945 w Berlinie) – niemiecki prawnik i dyplomata, uczestnik antyhitlerowskiego ruchu oporu, rozstrzelany w 1945 roku.
Studia prawnicze ukończył na Uniwersytecie we Fryburgu. W dyplomacji pracował od 1902. Od 1904 do 1914 angażowano go w konsulatach w Paryżu, Kapsztadzie i Zanzibarze. W czasie I wojny światowej działał na placówkach w Lugano oraz Macedonii. Tam wpadł jako jeniec w ręce brytyjskie i został zwolniony w 1919. Na krótko powrócił do pracy w Ministerstwie Spraw Zagranicznych (Auswärtiges Amt), po czym w 1923 przeszedł na tymczasową emeryturę, którą zatwierdzono ostatecznie w 1933.
Sympatyzował z politycznym centrum i był współwydawcą czasopisma „Germania”. Pod koniec lat 30. nawiązał kontakt z politycznymi przeciwnikami Hitlera. W czasie wojny zaliczany był do opozycyjnego kręgu Hanny Solf ("Solf-Kreis"). Został aresztowany w 1943 i osadzony w obozie koncentracyjnym w Ravensbrück. Później przewieziono go do berlińskiego więzienia. W nocy z 22 na 23 kwietnia 1945 został rozstrzelany wraz z innymi 15 osobami.
We Fryburgu znajduje się ulica jego imienia.

</doc>
<doc id="2181475" url="https://pl.wikipedia.org/wiki?curid=2181475" title="HaCaT">
HaCaT

HaCaT – nienowotworogenna, unieśmiertelniona linia komórkowa keratynocytów człowieka. Linia wykazuje różnicowanie typowe dla keratynocytów. Jest to pierwsza chronologicznie linia keranocytarna .

</doc>
<doc id="2181480" url="https://pl.wikipedia.org/wiki?curid=2181480" title="Shift 2 Unleashed">
Shift 2 Unleashed

Shift 2 Unleashed lub Need for Speed: Shift 2 – gra komputerowa z serii "Need for Speed", kontynuacja autorstwa Slightly Mad Studios. Gra ukazała się 29 marca 2011 roku.
Rozgrywka.
"Shift 2 Unleashed" jest kontynuacją ', poprzedniej produkcji Slightly Mad Studios. Gra realistycznie odwzorowuje wyścigi. Fizyka gry została niezmieniona w stosunku do '. Każdy z dostępnych samochodów ma charakterystyczne dla siebie właściwości. Gra jest dostosowana dla graczy zaawansowanych jak i niezaawansowanych.
Ścieżka dźwiękowa.
Każdy utwór zawiera cztery remiksy.

</doc>
<doc id="2181483" url="https://pl.wikipedia.org/wiki?curid=2181483" title="Studlancer">
Studlancer

Studlancer – student wykonujący pracę dorywczą, zlecenia (najczęściej zdalnie, przez Internet), pracujący bez etatu i stałej umowy o pracę. Określenie wymyślone przez polskich studentów, powstałe z połączenia słów: freelancer (pol. wolny strzelec) i student.

</doc>
<doc id="2181485" url="https://pl.wikipedia.org/wiki?curid=2181485" title="John E. Barr">
John E. Barr

John E. Barr (ur. 13 sierpnia 1913 w Aberdeen w Szkocji, zm. 4 grudnia 2010 w Nowym Jorku) – brytyjski działacz religijny, członek Ciała Kierowniczego Świadków Jehowy.
Życiorys.
John E. Barr pochodził z rodziny Świadków Jehowy (jednej z pierwszych w północnej Szkocji). Jego babcia Émilie Jewell została ochrzczona w 1908 roku, jego ojciec w 1912 roku, a on sam w 1932 roku, po ukończeniu szkoły. Zaraz potem został pionierem. W kwietniu 1939 roku został członkiem Biura Oddziału w Wielkiej Brytanii. Następnie trzy lata pracował jako "nadzorca obwodu", odwiedzający brytyjskie zbory, by w kwietniu 1946 powrócić do Biura Oddziału.
29 października 1960 wziął ślub z misjonarką Biblijnej Szkoły Strażnicy – Gilead – Mildred Willett i przez długi czas nadal był pionierem. W 1976 roku wraz z wprowadzeniem Komitetów Oddziałów został członkiem Komitetu w Wielkiej Brytanii. Po powołaniu we wrześniu 1977 roku do Ciała Kierowniczego przeprowadził się na nowojorski Brooklyn. Zmarł tam w grudniu 2010 roku.

</doc>
<doc id="2181487" url="https://pl.wikipedia.org/wiki?curid=2181487" title="Maria von Maltzan">
Maria von Maltzan

Maria von Maltzan (ur. 25 marca 1909 w Miliczu, zm. 2 listopada 1997 w Berlinie) – niemiecka arystokratka z rodu Maltzan, lekarka weterynarii, "Sprawiedliwa wśród Narodów Świata".
Życiorys.
Maria von Maltzan urodziła się w Miliczu jako córka – najmłodsza z ośmiorga rodzeństwa – hr. Andreasa von Maltzana (1863–1921) oraz hr. Elizabeth von der Schulenburg (1869–1934), która pochodziła z w – dzisiejszej dzielnicy Essen. Od dziecka była miłośniczką przyrody, hodowała kanarki, króliki, papugi i świnki morskie. Kiedy otrzymała kucyka, rozpoczęła się jej miłość do koni. Naukę pobierała w gimnazjum z internatem w Cieplicach Śląskich, liceum ukończyła w Berlinie w 1927 r. Studiowała, nietypową dla dziewczyny w tym czasie, zoologię, botanikę i antropologię na Uniwersytecie Wrocławskim we Wrocławiu i od 1928 r. na uniwersytecie w Monachium. Stopień doktora z biologii rybołówstwa otrzymała w 1933 r. Kiedy naziści doszli do władzy w 1933 r., natychmiast przyłączyła się do ruchu oporu. W 1934 r. wyjechała z przyjacielem samochodem przez Francję i Hiszpanię do Afryki, przez Maroko, Saharę, Algierię, Libię oraz Egipt, śladem swojego XIX-wiecznego przodka, pisarza i podróżnika Heinricha von Maltzana (1826–1874). 
Kiedy w 1935 r. powróciła do Berlina, we własnym domu ukrywała Żydów. W latach 1935–1940 była żoną Waltera Hillbringa. Ze względu na swoje poglądy polityczne często zmieniała pracę. W 1940 r. rozpoczęła studia weterynaryjne, które ukończyła w 1943 r. Przed II wojną światową poznała autora żydowskiego Hansa Hirschela (1900–1975), który był redaktorem awangardowego niemieckiego pisma literackiego "Das Dreieck", założonego w 1925 r. Od 1942 r. do końca wojny chroniła go w specjalnej kryjówce wewnątrz kanapy w salonie swojego mieszkania w Wilmersdorf. Maria zaszła w ciążę z Hansem. Nowo narodzone dziecko zostało umieszczone w inkubatorze w szpitalu, który zbombardowano. Brak energii elektrycznej zatrzymał działanie inkubatora i dziecko zmarło. Wkrótce potem adoptowała dwie dziewczynki z obozu dla dzieci. Działała w opozycji antyhitlerowskiej, we współpracy z należącym do Kościoła Szwecji kościołem Victorii w Wilmersdorf ratowała Żydów w czasie II wojny światowej, ukrywając, zdobywając dla nich fałszywe dokumenty, mięso, z katedry weterynarii. 
Maria w 1947 r. poślubiła Hansa Hirschela, lecz rozstali się po dwóch latach. Ponownie wyszła za niego za mąż w 1972 r. W ciągu powojennych lat Maria miała wiele kłopotów wynikających z uzależnienia od leków i narkotyków, następstwa wojennego stresu, ale wdzięczni Żydzi, którzy nigdy nie zapomnieli o jej bohaterstwie, pomagali jej przetrwać trudne lata. Od 1981 r. zamieszkała w berlińskiej dzielnicy Kreuzberg, gdzie prowadziła lecznicę dla zwierząt. W 1986 r. opublikowała wspomnienia w formie biografii, znane szerszej publiczności pt. "Bij w werbel i nie lękaj się. Wspomnienia". 
W 1987 r. została odznaczona medalem "Sprawiedliwy wśród Narodów Świata" za uratowanie podczas wojny kilkudziesięciu Żydów, natomiast w 1989 r. otrzymała Order Zasługi Landu Berlin.

</doc>
<doc id="2181488" url="https://pl.wikipedia.org/wiki?curid=2181488" title="Przyłęk (struga)">
Przyłęk (struga)

Przyłęk – struga długości około 10 km, dopływ Dobrej, mający źródła na Wzgórzach Trzebnickich w Siedlcu (gmina Długołęka). 
Płynie przez tereny rolnicze okolic Wrocławia zasilając swoimi wodami kompleksy w Pruszowickich z tych ostatnich uchodzi kanał odpływowo - melioracyjny, który płynie przez cały obszar Lasu Zakrzowskiego wpadając do Dobrej w okolicy Łącznika Długołęka. Przyłęk uchodzi do Dobrej na granicy Domaszczyna (gmina Długołęka) i wrocławskiego osiedla Zakrzów.
Nazwę "Przyłęk" wprowadzono urzędowo zarządzeniem w 1951 r. Na mapach miejscowych planów zagospodarowania przestrzennego gminy Długołęka dla cieku stosowana jest nazwa Mielnica (czyli nazwa cieku Mielnica uchodzącego do Dobrej ok. 3,5 km powyżej ujścia Przyłeku) – nazwę Przyłęk dla tego cieku stosuje jednak zarówno Państwowy Rejestr Nazw Geograficznych, jak i Mapa podziału hydrograficznego Polski.

</doc>
<doc id="2181492" url="https://pl.wikipedia.org/wiki?curid=2181492" title="Paoci">
Paoci



</doc>
<doc id="2181495" url="https://pl.wikipedia.org/wiki?curid=2181495" title="Hohe Börde">
Hohe Börde

Hohe Börde – gmina samodzielna (niem. "Einheitsgemeinde") w Niemczech, w kraju związkowym Saksonia-Anhalt, w powiecie Börde.

</doc>
<doc id="2181496" url="https://pl.wikipedia.org/wiki?curid=2181496" title="Jackline Barasa">
Jackline Barasa

Jackline Barasa (ur. 25 grudnia 1979) – kenijska siatkarka, grająca jako środkowa. Obecnie występuje w drużynie Kenya Commercial Bank.

</doc>
<doc id="2181497" url="https://pl.wikipedia.org/wiki?curid=2181497" title="Hohe Boerde">
Hohe Boerde



</doc>
<doc id="2181498" url="https://pl.wikipedia.org/wiki?curid=2181498" title="Skwer Ignacego Łukasiewicza w Poznaniu">
Skwer Ignacego Łukasiewicza w Poznaniu

Skwer Ignacego Łukasiewicza – trójkątny skwer, zlokalizowany w Poznaniu, pomiędzy ulicami Grobla, Za Groblą i Mostową, na Grobli.
Opis.
Nazwa upamiętnia polskiego chemika - Ignacego Łukasiewicza, a wiąże się z leżącą przy skwerze Starą Gazownią, obok której stoi Pomnik Zygi Latarnika. Przy Grobli zlokalizowano też ławeczkę pomnikową Ignacego Łukasiewicza (ustawiono ją 23 września 2013, a jej autorem jest Roman Kosmala). Skwer leży na pochyłym terenie. W centralnej jego części przebiega słabo zaznaczona skarpa, porośnięta drzewami.
Po drugiej stronie ulicy Grobla ciągną się nadwarciańskie tereny zielone, natomiast na południe od ulicy Mostowej funkcjonuje hotel Ibis, obok którego stoi Wstęga Warty.
Teren skweru zajmuje zieleń, urządzenia rekreacyjne dla dzieci i ławki. Całość zrewitalizowano w 2010.
Przyroda.
Skwer otoczony jest szpalerami klonów zwyczajnych, wzdłuż otaczających go ulic. Jest to pozostałość założenia historycznego - dawniej skwer ze wszystkich stron obiegały podwójne aleje. 
Na skwerze w 2007 rosły łącznie 54 drzewa, z których, w czasie rewitalizacji, 6 wycięto z uwagi na zły stan, część poddano leczeniu, a inne, nowe, dosadzono. Oprócz wspomnianych wyżej klonów zwyczajnych, są to: klon jawor, robinia akacjowa, topola, wiąz górski, morwa biała, morwa czarna, grusza drobnoowocowa i klon jesionolistny (ten ostatni tylko jeden). Krzewy reprezentowane są przez tawułę (w odmianie "Spirea van Houttea"), bluszcz pospolity, śnieguliczkę ("Symphoricarpos chenaultii "Hancock""), irgę ("Cotonoaster horizontalis"), tawulec pogięty, tawułę japońską i forsycję pośrednią. Z bylin dosadzono bodziszka korzeniastego. Najgrubszym drzewem jest topola o obwodzie pnia 367 cm. 
Użytkownicy.
Przed rewitalizacją przeprowadzono badania na temat przekroju użytkowników skweru, które wykazały trzy zasadnicze grupy tych osób:
Dojazd.
Tramwajami linii 5, 13 i 16 do przystanku "Most św. Rocha", który jest położony przy samym skwerze.

</doc>
<doc id="2181499" url="https://pl.wikipedia.org/wiki?curid=2181499" title="Diana Khisa">
Diana Khisa

Diana Khisa (ur. 26 maja 1987) – kenijska siatkarka, grająca jako środkowa. Obecnie występuje w drużynie Kenya Prisons.

</doc>
<doc id="2181500" url="https://pl.wikipedia.org/wiki?curid=2181500" title="Brackcides Khadambi">
Brackcides Khadambi

Brackcides Khadambi (ur. 14 maja 1984) – kenijska siatkarka, grająca jako środkowa. Obecnie występuje w drużynie Kenya Prisons.

</doc>
<doc id="2181501" url="https://pl.wikipedia.org/wiki?curid=2181501" title="Gross Santersleben">
Gross Santersleben



</doc>
<doc id="2181502" url="https://pl.wikipedia.org/wiki?curid=2181502" title="Doniecka Filharmonia Obwodowa">
Doniecka Filharmonia Obwodowa

Doniecka Filharmonia Obwodowa - państwowa instytucja kultury z siedzibą w Donieckie. Istnieje od 1931 roku. Od lata 1991 nosi imię Siergiusza Prokofjewa. Z orkiestrą filharmonii donieckiej pracowali dyrygenci Konstantyn Simeonow, Stefan Turczak i inni.

</doc>
<doc id="2181503" url="https://pl.wikipedia.org/wiki?curid=2181503" title="Ebisu">
Ebisu

 – w mitologii japońskiej jeden z siedmiu bogów szczęścia, bóg bogactwa, patron kupców, rybaków i rolników. Otaczany szczególną czcią przez osoby zajmujące się handlem, biznesem oraz gejsze jako dawca wszelkiej pomyślności. Rybacy modlą się do Ebisu, aby ten napędził obfitość ryb do ich sieci. Cześć oddają mu również rolnicy, prosząc o obfite zbiory.
W ikonografii przedstawiany jest jako wesoły, gruby i brodaty mężczyzna, trzymający w jednej ręce wędkę, a pod pachą drugiej – rybę. Co do jego pochodzenia teologowie nie byli zgodni. Według jednego z podań był nieudanym dzieckiem Izanami i Izanagi, spławionym przez rodziców w koszyku na wody oceanu. Inne opowieści identyfikowały go z Kotoshironushim, synem Ōkuninushiego. Jako miłośnik wędkarstwa Ebisu często przebywał z wędką na przylądku Miho, gdzie wzniesiono potem chram Miho-jinja, zwany również Ebisu-sama. Co roku 3 grudnia na morzu koło chramu odbywa się święto tego bóstwa, w trakcie którego ma miejsce procesja barwnie ozdobionych łodzi.

</doc>
<doc id="2181504" url="https://pl.wikipedia.org/wiki?curid=2181504" title="Lobos BUAP">
Lobos BUAP

Club de Fútbol Lobos de la Benemérita Universidad Autónoma de Puebla – meksykański klub piłkarski z siedzibą w mieście Puebla, w stanie Puebla. Obecnie występuje na pierwszym szczeblu rozgrywek – Liga MX. Swoje domowe mecze rozgrywa na obiekcie Estadio Olímpico de la BUAP.
Historia.
28 maja 1967 roku przy Zasłużonym Autonomicznym Uniwersytecie w Puebli (Benemérita Universidad Autónoma de Puebla, BUAP) założono klub "Lobos".

</doc>
<doc id="2181505" url="https://pl.wikipedia.org/wiki?curid=2181505" title="Lobos de la BUAP">
Lobos de la BUAP



</doc>
<doc id="2181507" url="https://pl.wikipedia.org/wiki?curid=2181507" title="Esther Nwombe">
Esther Nwombe

Esther Nwombe (ur. 10 kwietnia 1987) – kenijska siatkarka, grająca jako przyjmująca. Obecnie występuje w drużynie Kenya Prisons.

</doc>
<doc id="2181510" url="https://pl.wikipedia.org/wiki?curid=2181510" title="Donećka Filharmonia Obwodowa">
Donećka Filharmonia Obwodowa



</doc>
<doc id="2181511" url="https://pl.wikipedia.org/wiki?curid=2181511" title="Lydia Maiyo">
Lydia Maiyo

Lydia Maiyo (ur. 3 listopada 1988) – kenijska siatkarka, grająca jako przyjmująca. Obecnie występuje w drużynie Kenya Prisons.

</doc>
<doc id="2181512" url="https://pl.wikipedia.org/wiki?curid=2181512" title="Eurocopter EC145">
Eurocopter EC145

Eurocopter EC145 – lekki śmigłowiec wielozadaniowy, wyposażony w dwa silniki turbowałowe, produkowany przez Eurocopter Group. Pierwotnie oznakowany jako "BK 117 C2" stanowi wersję rozwojową maszyny BK 117 opracowanej i produkowanej w kooperacji przez niemiecki koncern Messerschmitt-Bölkow-Blohm (MBB) i Kawasaki Heavy Industries. Po roku 1992, w którym doszło do połączenia (MBB), produkującego śmigłowce oddziału Daimler-Benz z Aérospatiale-Matra i utworzenia Grupy Eurocopter, otrzymał obecną nazwę. W zależności od konfiguracji, EC145 może zabrać na pokład do 9 osób i 2-osobową załogę. Sprzedawany jako uniwersalna maszyna do transportu pasażerskiego, śmigłowiec dyspozycyjny dla firm, lotniczego ratownictwa medycznego (HEMS) i służb publicznych (np. w Niemczech użytkuje go policja).
Historia.
Od połowy lat 90 XX wieku opracowywano powiększoną wersję śmigłowca rodziny BK 117, która jest sprzedawana przez Eurocopter Group jako Eurocopter EC145, a przez Kawasaki (KHI) jako BK 117 C-2. Oblot maszyny odbył się 12 czerwca 1999 w Donauwörth. Maszyna otrzymała dopuszczenie do lotów w Niemczech 20 grudnia 2000 roku.
Nowy model ma kabinę przedłużoną o 46 cm i o 13 cm szerszą w porównaniu z BK 117, zachowano natomiast koncepcję dzielonych drzwi bagażnikowych (tylnych) oraz przesuwnych drzwi bocznych. W przedniej części – w stosunku do BK 117 zmieniono wygląd – upodabniając maszynę do mniejszego modelu Eurocopter EC-135. Z BK 117 przejęto konstrukcję wirnika ogonowego. Natomiast nowa konstrukcja wirnika głównego pozwoliła na poprawienie osiągów w locie i obniżenie poziomu hałasu.
Istnieje możliwość wyposażenia śmigłowca w instrumenty pokładowe, umożliwiające loty bez widoczności w trybie IFR w dzień i w nocy, a także nowoczesne systemy awioniki, w tym tzw. "szklany kokpit" (potoczne określenie zintegrowanego systemu Electronic Flight Instrument System (EFIS)), produkcji Thales Avionics, spółki Grupy Thales, o nazwie MEGHAS Flight Control Display System.
Szwajcarskie Służby Ratownictwa Lotniczego (REGA) posługujące się tym modelem, zostały wyposażone, jako pierwsze na świecie służby cywilne, w gogle noktowizyjne. Silnikami zamiast systemu FADEC steruje system VARTOMS (VAriable Rotor speed and TOrque Matching System).
W 2010 roku testowana była wersja maszyny z obudowanym wirnikiem ogonowym typu fenestron, od września 2010 roku trafiła ona do sprzedaży. Śmigłowiec o zmienionej konstrukcji wirnika ogonowego nosi nazwę EC145 T2.
Zależnie od konfiguracji, wersje pasażerskie mogą zabrać na pokład do 11 osób łącznie z załogą (tzw. konfiguracja "high density"; standardowo: 2 członków załogi + 8 pasażerów). Wersje ratownicze (EMS -Emergency Medical Service) zabierają - w zależności od konfiguracji - do 2 pacjentów na noszach i 3 osoby personelu medycznego (wersja ewakuacyjna) wraz z niezbędnym sprzętem. Wersje SAR (Search And Rescue) mogą być wyposażone w zewnętrzną wyciągarkę o udźwigu 272 kg i długości liny 90 m.
27 listopada 2014 r. został oblatany śmigłowiec EC645 T2 zamówiony dla Kommando Spezialkräfte. Ta niemiecka jednostka wojskowa ma dysponować 15 takimi śmigłowcami.

</doc>
<doc id="2181513" url="https://pl.wikipedia.org/wiki?curid=2181513" title="Mercy Moim">
Mercy Moim

Mercy Moim (ur. 1 stycznia 1989 w Nairobi) – kenijska siatkarka, grająca na pozycji przyjmującej.
Sukcesy klubowe.
Mistrzostwo Finlandii:
Mistrzostwo Azerbejdżanu:
Sukcesy reprezentacyjne.
Igrzyska Afrykańskie:
Mistrzostwa Afryki:

</doc>
<doc id="2181514" url="https://pl.wikipedia.org/wiki?curid=2181514" title="Winian antymonylu-potasu">
Winian antymonylu-potasu



</doc>
<doc id="2181515" url="https://pl.wikipedia.org/wiki?curid=2181515" title="Edinah Rotich">
Edinah Rotich

Edinah Rotich (ur. 27 marca 1981) – kenijska siatkarka, grająca jako przyjmująca. Obecnie występuje w drużynie Friends VC.

</doc>
<doc id="2181518" url="https://pl.wikipedia.org/wiki?curid=2181518" title="Asha Makuto">
Asha Makuto

Asha Makuto (ur. 2 maja 1986) – kenijska siatkarka. Obecnie występuje w drużynie Kenya Pipeline Company.

</doc>
<doc id="2181519" url="https://pl.wikipedia.org/wiki?curid=2181519" title="Cosmopolitan Twarda 2/4">
Cosmopolitan Twarda 2/4

Cosmopolitan Twarda 4 (wcześniej Hines Tower) – wieżowiec w Warszawie, przy zbiegu ulic Emilii Plater i Twardej. Ma 44 piętra i 160 metrów wysokości.
Opis.
Plany wieżowca przy zbiegu ulic Emilii Plater i Twardej, zamykającego ciąg wysokich budynków wzdłuż ulicy Emilii Plater powstały w 2006 roku. Wstępnie taki budynek chciała zbudować fundacja Shalom, która zleciła wykonanie projektu pracowni Stefana Kuryłowicza i otrzymała decyzję o warunkach zabudowy. Okazało się jednak, że fundacja nie ma wystarczających funduszy na tak dużą inwestycję. Sprzedała działkę spółce Tacit Development, w imieniu której inwestycję prowadziła firma Hines Polska. Spółka Tacit Investment (d. Tacit Development Polska JS) działa na polskim rynku nieruchomości.
Na projektanta wybrano Pracownię Murphy/Jahn. Architektem budynku jest Helmut Jahn, który zaprojektował m.in. siedzibę Sony Center w Berlinie, Unii Europejskiej w Brukseli. Obiekt Cosmopolitan składa się z dwóch części: niższej, ulokowanej bliżej placu Grzybowskiego oraz wyższej, czyli 160-metrowej wieży. Na 4 podziemnych poziomach wieży znajdują się miejsca parkingowe na około 300 samochodów; na czterech pierwszych kondygnacjach lokale usługowe i biurowe (w parterze restauracja); wyżej, od 8 pietra zaczynają się luksusowe mieszkania o powierzchniach od 54 do 700 m², w pełni wykończone i wyposażone. Ostatnie dwa piętra zajmują dwupiętrowe apartamenty (mezonety). Wbrew wcześniejszym planom, w budynku nie ma części hotelowej.
W grudniu 2013 r. budynek uzyskał pozwolenie na użytkowanie, pierwsi mieszkańcy wprowadzili się w czerwcu 2014 r.
Na działce obok ma w przyszłości powstać Wieżowiec Gminy Żydowskiej.

</doc>
<doc id="2181524" url="https://pl.wikipedia.org/wiki?curid=2181524" title="Dniepropetrowska Filharmonia Obwodowa">
Dniepropetrowska Filharmonia Obwodowa

Dniepropetrowska Filharmonia Obwodowa - państwowa instytucja kultury z siedzibą w Dnieprze. Istnieje od 1936 roku. Gmach filharmonii zbudowany 1912 roku przez architekta O. Ginzburga.

</doc>
<doc id="2181528" url="https://pl.wikipedia.org/wiki?curid=2181528" title="Wiesława Celewicz-Mutt">
Wiesława Celewicz-Mutt

 
Wiesława Celewicz-Mutt (ur. 26 września 1934 w Pucku, zm. 15 lipca 2007 w Gdyni), polska działaczka turystyczna, z zawodu geolog.
W 1955 ukończyła studia z dyplomem magistra inżyniera geologa i do 1976 pracowała w przedsiębiorstwie hydrogeologicznym. Od 1976 związana była z wojskiem, pracowała w pułku inżynieryjno-budowlanym, a od 1978 w wojskowych zakładach budowlanych w Wejherowie. Na emeryturę przeszła w 1990.
Przez wiele lat była działaczką ruchu turystycznego. Udzielała się w Oddziale Polskiego Towarzystwa Turystyczno-Krajoznawczego Marynarki Wojennej w Gdyni, w Klubie "Marwojek", była też związana z Klubem Turystów Pieszych PTTK "Bąbelki" przy Oddziale Gdańskim PTTK i z Oddziałem Morskim PTTK. Ukończyła szereg kursów, które przyniosły jej uprawnienia przodownika turystyki pieszej (1973), instruktora ochrony przyrody (1997), społecznego opiekuna przyrody (1995). Właśnie działalność w zakresie ochrony przyrody była jej szczególnie bliska; należała do aktywniejszych członków Pomorskiej Komisji Ochrony Przyrody PTTK w Gdańsku.
Za działalność społeczną wyróżniona została srebrną i złotą Odznaką Honorową PTTK. Była zamężna (za Muttem), miała córkę; swoje pasje turystyczne przelała na wnuki, którzy za jej sprawą zdobywali odznaki turystyczne, m.in. "Szlakiem partyzantów Armii Krajowej i Gryfa Pomorskiego".
Zmarła 15 lipca 2007 w Gdyni, 19 lipca tegoż roku miały miejsce uroczystości pogrzebowe w kaplicy krematorium na gdyńskim cmentarzu Srebrzysko.

</doc>
<doc id="2181529" url="https://pl.wikipedia.org/wiki?curid=2181529" title="Nieenzymatyczne brunatnienie">
Nieenzymatyczne brunatnienie

może być powodowane m.in. karmelizacją oraz reakcją Maillarda. Również orto-dwufenole, np. kwas chlorogenowy, kawowy lub flawony ulegają utlenieniu tlenem z powietrza w obecności jonów żelaza Fe+2 związanych w bezbarwnych kompleksach z fenolami (głównie kwasem chlorogenowym) fo Fe3+, co powoduje zabarwienie tych kompleksów. Ciemnieniu temu przeciwdziałają kwasy organiczne, zwłaszcza kwas cytrynowy, który wiąże jony żelaza tworząc z nim bezbarwne kompleksy. Reakcja a zachodzi np. podczas gotowania bulw ziemniaka

</doc>
<doc id="2181532" url="https://pl.wikipedia.org/wiki?curid=2181532" title="København A-Raeken (1892/1893)">
København A-Raeken (1892/1893)

København A-Raeken (1892/1893) była 4. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Nowym mistrzem Danii został zespół Akademisk BK.

</doc>
<doc id="2181534" url="https://pl.wikipedia.org/wiki?curid=2181534" title="Dioskurydes">
Dioskurydes



</doc>
<doc id="2181535" url="https://pl.wikipedia.org/wiki?curid=2181535" title="København A-Raeken (1893/1894)">
København A-Raeken (1893/1894)

København A-Raeken (1893/1894) była 5. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Tytuł obroniła drużyna Akademisk BK.

</doc>
<doc id="2181536" url="https://pl.wikipedia.org/wiki?curid=2181536" title="Wellen">
Wellen



</doc>
<doc id="2181537" url="https://pl.wikipedia.org/wiki?curid=2181537" title="Komitet Elektroniki i Telekomunikacji Polskiej Akademii Nauk">
Komitet Elektroniki i Telekomunikacji Polskiej Akademii Nauk

Komitet Elektroniki i Telekomunikacji Polskiej Akademii Nauk (KEiT PAN) – jeden z komitetów naukowych Polskiej Akademii Nauk, działający w ramach Wydziału Nauk Technicznych PAN. Został powołany w roku 1960. Komitety PAN działają, podobnie jak cała korporacja, w okresach czteroletnich kadencji. Obecna kadencja trwa w latach 2015–2019.
Członkowie KEiT PAN.
Członkami Komitetu są członkowie rzeczywiści i korespondenci PAN deklarujący udział w pracach danego Komitetu, oraz pochodzący z wyboru uznani przedstawiciele środowisk akademickich i przemysłowych. Prawo wyboru członków Komitetu posiadają samodzielni pracownicy nauki deklarujący daną dziedzinę nauki jako główny obszar swojej działalności badawczej. Zwyczajowo Komitet posiada ok. 40 członków reprezentujących główne ośrodki badawcze z obszaru elektroniki i telekomunikacji w kraju oraz reprezentujących główne nurty tematyczne działalności Komitetu. Jeśli jakaś nowa dziedzina nie jest dostatecznie reprezentowana w Komitecie może on, na zasadzie głosowania członków, przyjąć do swojego grona reprezentanta tej dziedziny o ustalonym autorytecie.
Obszar tematyczny działania KEiT PAN.
Komitet zajmuje się takimi naukami związanymi z elektroniką i telekomunikacją oraz technikami informacyjnymi jak: teoria i modelowanie (zjawisk, elementów, układów, systemów, sygnałów), nanoelektronika i mikroelektronika (układy scalone wysokiej skali integracji), optoelektronika (technika laserowa, optoelektronika obrazowa, fotowoltaika, technika światłowodowa, fotonika), sygnały (cyfrowe i analogowe przetwarzanie sygnałów), układy i systemy (teoria i aplikacje systemów elektronicznych), materiały i technologie (wytwarzanie układów elektronicznych w warunkach badawczych i przemysłowych), inżynieria sprzętu i oprogramowania (integracja sprzętu i oprogramowania, układy FPGA/VHDL, układy DSP, inżynieria komputerowa). Tematyka ta ulega rozszerzeniu np. na technologię e-learningu, oraz elektronicznego i telekomunikacyjnego infrastrukturalnego środowiska wirtualnego.
Struktura KEiT PAN.
Komitetem kieruje przewodniczący i prezydium. W skład prezydium wchodzi przewodniczący oraz wiceprzewodniczący. Przewodniczącym Komitetu jest profesor Bogusław Smólski, wiceprzewodniczącymi są profesorowie członkowie korespondenci PAN Andrzej Jajszczyk i Michał Mrozowski, a sekretarzem jest dr hab. inż. Zbigniew Piotrowski.
W ramach KEiT PAN działa siedem Sekcji tematycznych:
Każda Sekcja posiada strukturę analogiczną do struktury Komitetu – prezydium członków i ekspertów z danej dziedziny nauki i techniki. Sekcje, podobnie jak Komitet, działają w trybie zebrań prezydium, plenarnych oraz grup roboczych.
Działalność KEiT PAN.
Komitet działa na rzecz rozwoju dyscyplin naukowych elektroniki i telekomunikacji w kraju. Komitet pracuje w trybie okresowych zebrań prezydium, Sekcji oraz zgromadzeń plenarnych. Zgromadzenia odbywają się zmiennie na terenie różnych uczelni, Jednostek Badawczo-Rozwojowych, Parków Technologicznych oraz jednostek przemysłowych. Obszar działania Komitetu obejmuje, między innymi: wydawanie czasopism naukowych, organizowanie konferencji naukowych, inicjowanie nowych kierunków badań w dziedzinie elektroniki i telekomunikacji w kraju, stymulowanie współpracy nauka- gospodarka, opracowywanie okresowych ekspertyz w zakresie EiT dla administracji państwowej oraz środowisk akademickich, biznesowych i przemysłowych, opiniowanie kandydatów na członków korespondentów PAN, opiniowanie kandydatów do nagród naukowych Premiera RP. Komitet posiada tradycyjnie silną rolę opiniotwórczą w swoim środowisku działania. Łącznie z innymi Komitetami, wchodzącymi w skład Wydziału Nauk Technicznych PAN, wypracowuje wspólną opinię Akademii w tym zakresie nauki i techniki na potrzeby gospodarki krajowej. Także Sekcje Komitetu organizują życie naukowe w kraju w swoim obszarze tematycznym poprzez organizacje konferencji i szkół naukowych, oraz opracowywanie tematycznych ekspertyz dla administracji państwowej i gospodarki.
Wydawnictwa KEiT PAN.
Komitet wydaje okresowe ekspertyzy z obszaru swojej kompetencji merytorycznej. Wydawnictwem naukowym KEiT PAN jest kwartalnik IJET – International Journal of Electronics and Telecommunications, którego redaktorami naczelnymi byli profesorowie Witold Nowicki, Adam Smoliński, Wiesław Woliński, Tadeusz Łuba, a obecnie funkcję tę sprawuje Ryszard Romaniuk. Kwartalnik PAN został utworzony w roku 1955 pod nazwą Rozprawy Elektrotechniczne. Komitet także współpracuje przy wydaniu czasopisma Wydziału Nauk Technicznych PAN – Bulletin of Polish Academy of Science – Technical Science. Komitet Elektroniki i Telekomunikacji PAN opracowuje okresowe oceny eksperckie naukowych i technicznych czasopism krajowych działających w obszarze elektroniki i telekomunikacji.

</doc>
<doc id="2181541" url="https://pl.wikipedia.org/wiki?curid=2181541" title="København A-Raeken (1894/1895)">
København A-Raeken (1894/1895)

København A-Raeken (1894/1895) była 6. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Tytuł obroniła drużyna Akademisk BK.

</doc>
<doc id="2181542" url="https://pl.wikipedia.org/wiki?curid=2181542" title="Kuźma Własow">
Kuźma Własow

Kuźma Siergiejewicz Własow, ros. Кузьма Сергеевич Власов (ur. 30 października 1896 r. we wsi Aleksiejewka w guberni saratowskiej, zm. po 1945 r. w ZSRR) – radziecki wojskowy (pułkownik), dowódca oddziału gospodarczego szkoły propagandystów ROA w Dabendorfie podczas II wojny światowej.
Ukończył szkołę miejską. Następnie zmobilizowano go do armii rosyjskiej. Służył w 6 Brygadzie Artylerii. Uczestniczył w I wojnie światowej, a następnie wojnie domowej z Białymi. W latach 1918–1919 walczył na froncie uralskim, a potem na froncie południowym przeciwko wojskom gen. Antona I. Denikina. Od 3 grudnia 1920 r. dowodził baterią artylerii przeciwlotniczej. 1 października 1924 r. został dowódcą zwiadu baterii. Od 15 listopada tego roku ponownie był dowódcą baterii. 5 sierpnia 1927 r. objął dowództwo dywizjonu 9 Korpuśnego Pułku Artylerii. 1 grudnia 1930 r. został dowódcą szkoleniowego dywizjonu artylerii. Od 4 kwietnia 1931 r. był zastępcą dowódcy 9 Korpuśnego Pułku Artylerii. W marcu 1934 r. otrzymał karę wojskową za doprowadzenie do nieprawidłowości w magazynach amunicyjnych pułku. 24 stycznia 1936 r. awansował do stopnia majora. 31 stycznia 1938 r. objął dowodzenie 9 Korpuśnego Pułku Artylerii. 17 lutego tego roku awansował na pułkownika. 11 lipca 1939 r. objął funkcję szefa oddziału operacyjnego sztabu Północnokaukaskiego Okręgu Wojskowego. Od 27 stycznia 1941 r. stał na czele 1 oddziału wydziału artyleryjskiego sztabu Północnokaukaskiego Okręgu Wojskowego. Od 4 sierpnia tego roku dowodził artylerią 19 Armii. W październiku dostał się do niewoli niemieckiej. Na początku 1943 r. wstąpił do Rosyjskiej Armii Wyzwoleńczej (ROA). Został skierowany do szkoły propagandystów ROA w Dabendorfie pod Berlinem. Od końca marca 1943 r. w stopniu pułkownika dowodził oddziałem gospodarczym szkoły. 5 maja 1945 r. wraz z oficerami szkoły poddał się Amerykanom. Został deprtowany do ZSRR. Po procesie skazano go pod koniec 1945 r. na karę 10 lat łagrów. Dalsze jego losy są nieznane.

</doc>
<doc id="2181543" url="https://pl.wikipedia.org/wiki?curid=2181543" title="København A-Raeken (1895/1896)">
København A-Raeken (1895/1896)

København A-Raeken (1895/1896) była 7. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Tytuł obroniła drużyna Akademisk BK.

</doc>
<doc id="2181546" url="https://pl.wikipedia.org/wiki?curid=2181546" title="Hrabstwo Walworth (Dakota Południowa)">
Hrabstwo Walworth (Dakota Południowa)

Hrabstwo Walworth (ang. "Walworth County") – hrabstwo w stanie Dakota Południowa w Stanach Zjednoczonych. Obszar całkowity hrabstwa obejmuje powierzchnię 744,22 mil² (1927,52 km²). Według szacunków United States Census Bureau w roku 2009 miało 5228 mieszkańców.
Hrabstwo powstało w 1873 roku. Na jego terenie znajduje się gmina (township) Foster.

</doc>
<doc id="2181547" url="https://pl.wikipedia.org/wiki?curid=2181547" title="Igor Błażkow">
Igor Błażkow

Igor Błażkow ukr. "Ігор Іванович Блажков" (ur. 23 września 1936) – ukraiński dyrygent, Ludowy Artysta Ukrainy.
Ukończył Konserwatorium Kijowskie. W latach 1963-68 pracował z orkiestrą Filharmonii Petersburskiej jednak został zwolniony przez motywy ideologicznie. W latach 1968-2002 pracował w Kijowie, popularyzując utwory Strawinskiego, Schnittke, Sylwestrowa, i innych autorów XX stulecia. Od roku 2002 pracuje w Niemczech.

</doc>
<doc id="2181548" url="https://pl.wikipedia.org/wiki?curid=2181548" title="Puszcza Niepołomice">
Puszcza Niepołomice

Miejski Klub Sportowy Puszcza Niepołomice – polski klub piłkarski z siedzibą w Niepołomicach założony w 1923 roku, występujący w I lidze.
Historia - 1923-1939.
Puszcza Niepołomice pierwotnie nazywała się Klub Sportowy „Niepołomianka”. Zespół został powołany do życia z inicjatywy burmistrza Andrzeja Wimera oraz Stanisława Ziemby, Władysława Iwańskiego, Stanisława Brudnika, Adolfa Engla.
Pierwszym prezesem KS Niepołomianka był Władysław Iwański. W skład ówczesnego zarządu wchodził także skarbnik Stanisław Brudnik oraz kierownik drużyny – Stanisław Ziemba.
Niemal równocześnie do „Niepołomianki” powstał w mieście drugi klub stworzony przez lokalną społeczność żydowską. Klub ten przyjął nazwę Żydowski Klub Sportowy „Puszcza”. Klub ten zakończył jednak swoją działalność już w 1926.
Kluby Niepołomianki oraz Puszczy rozegrały między sobą oficjalnie jeden mecz. Został on rozegrany latem 1923. Zwyciężyła drużyna Puszczy wynikiem 6:1. 
W ostatni dzień starego roku 1923 KS „Niepołomianka” urządziła pierwszy po wojnie bal sylwestrowy w sali „Sokoła”. Całkowity dochód z zabawy został przeznaczony na zakup sprzętu sportowego do klubu. To wtedy właśnie zdecydowano się nabyć białe kostiumy z niebieskimi kołnierzykami i niebieskimi mankietami.
Wiosną 1926 przestaje istnieć Żydowski Klub Sportowy „Puszcza”. W dalszej kolejności następuje fuzja Puszczy i Niepołomiczanki. Z połączenia klubów powstaje nowy Amatorski Klub Sportowy Niepołomice, który działa do 1930. Inicjatorem fuzji był prawdopodobnie J. Szubert, a przez cały okres od 1926 do 1930 prezesem był Stanisław Brudnik.
Za namową Henryka Liechtensteina wiosną 1930 – 4 lata po dokonanej fuzji – AKS Niepołomice nawiązuje ścisłą współpracę ze Związkiem Strzeleckim. W związku z tym, klub przyjmuje nową nazwę Klub Sportowy „Strzelec” Niepołomice i wstępuje oficjalnie do Polskiego Związku Piłki Nożnej i zaczął uczestniczyć w rozgrywkach o mistrzostwo klasy „C”. Już w 1931 klub był bardzo bliski awansu do klasy „B”, ale przegrał ostatni mecz sezonu z KS Wieliczanka 1:3. Aż do wybuchu wojny, zespołowi z Niepołomic nie udało się uzyskać awansu do „B” klasy.
Historia - 1945-2010.
Po wyzwoleniu Niepołomic 11 stycznia 1945 spod niemieckiej okupacji, przystąpiono do odbudowy miasta jak i klubu.
W dniu 9 maja 1948 Witold Ekiert – wiceburmistrz Niepołomic – został mianowany na prezesa klubu. Wraz z wyborem nowego prezesa, nastąpiła kolejna już zmiana nazwy klubu. Wraz ze Związkiem Samopomocy Chłopskiej zdecydowano o zmianie nazwy z AKS Niepołomice na LZS Puszcza. Nowa nazwa klubu utrzymywała się przez następne długie lata (aż do połowy 90.). Nowa nazwa klubu powiązana była także ze zmianą kolorystyki strojów. Wtedy też pojawiły się na strojach barwy żółto-zielone.
Dopiero stosunkowo niedawno, zmieniono statut i klub Puszcza przeszła pod patronat Urzędu Miasta i Gminy, mając od tego czasu oficjalny szyld: Miejski Klub Sportowy „Puszcza” Niepołomice. Nazwa ta wykorzystywana jest do teraz.
Historia - od 2010.
W 2010 wywalczył awans do II ligi, trzeciej klasy ligowej. W sezonie 2011/12 zajął 3. miejsce w II lidze i awansował do 1/16 finału Pucharu Polski. W sezonie 2012/2013 po remisie 1:1 w spotkaniu z Concordią Elbląg w dniu 9 czerwca 2013 drużyna wywalczyła historyczny awans do I ligi, który zbiegł się z jubileuszem 90-lecia istnienia klubu. 
MKS Puszcza Niepołomice - sekcja żeńska.
Od 24 kwietnia 2015 w klubie działa również żeńska sekcja piłki nożnej. Piłkarki prowadzone przez trenera Tomasza Słabonia w 2017 po barażu z Pogorzanką Pogorzyce wygranym 9:0 i 1:0 awansowały do III ligi.
Sukcesy:
Sekcja żeńska Puszczy Niepołomice rozgrywa swoje mecze domowe na obiekcie Naprzód Ochmanów w Ochmanowie.
Stadion.
Puszcza swoje spotkania ligowe rozgrywa na Stadionie Miejskim w Niepołomicach. Obiekt został częściowo zmodernizowany w latach 2014–15 w celu spełnienia wymogów w rozgrywkach, a w 2018 zamontowano sztuczne oświetlenie.

</doc>
<doc id="2181549" url="https://pl.wikipedia.org/wiki?curid=2181549" title="Niedere Börde">
Niedere Börde

Niedere Börde – gmina samodzielna (niem. "Einheitsgemeinde") w Niemczech, w kraju związkowym Saksonia-Anhalt, w powiecie Börde.

</doc>
<doc id="2181550" url="https://pl.wikipedia.org/wiki?curid=2181550" title="Gynandromorfizm">
Gynandromorfizm



</doc>
<doc id="2181551" url="https://pl.wikipedia.org/wiki?curid=2181551" title="Niedere Boerde">
Niedere Boerde



</doc>
<doc id="2181553" url="https://pl.wikipedia.org/wiki?curid=2181553" title="Hrabstwo Yankton">
Hrabstwo Yankton

Hrabstwo Yankton (ang. "Yankton County") – hrabstwo w stanie Dakota Południowa w Stanach Zjednoczonych. Obszar całkowity hrabstwa obejmuje powierzchnię 532,62 mil² (1379,48 km²). Według szacunków United States Census Bureau w roku 2009 miało 21 986 mieszkańców.
Hrabstwo powstało w 1862 roku. Na jego terenie znajdują się następujące gminy (townships): Jamesville, Marindahl, Mayfield, Turkey Valley i Walshtown.

</doc>
<doc id="2181554" url="https://pl.wikipedia.org/wiki?curid=2181554" title="Bąk (ptak)">
Bąk (ptak)



</doc>
<doc id="2181555" url="https://pl.wikipedia.org/wiki?curid=2181555" title="Ardea stellaris">
Ardea stellaris



</doc>
<doc id="2181556" url="https://pl.wikipedia.org/wiki?curid=2181556" title="Hrabstwo Ziebach">
Hrabstwo Ziebach

Hrabstwo Ziebach (ang. "Ziebach County") – hrabstwo w stanie Dakota Południowa w Stanach Zjednoczonych. Obszar całkowity hrabstwa obejmuje powierzchnię 1971,05 mil² (5105 km²). Według szacunków United States Census Bureau w roku 2009 miało 2552 mieszkańców.
Hrabstwo powstało w 1911 roku. Na jego terenie znajduje się miejscowość Dupree (siedziba administracyjna).

</doc>
<doc id="2181558" url="https://pl.wikipedia.org/wiki?curid=2181558" title="Eugeniusz Ladenberger">
Eugeniusz Ladenberger

Eugeniusz Ladenberger ps. „Dereń”, „Burza”, „Henryk”, „Janosik”, „Kazimierz”, „Oracz” (ur. 11 grudnia 1908 w Słotwinie, zm. 14 listopada 1979 w Warszawie) – kapitan Wojska Polskiego, oficer Służby Zwycięstwu Polski, Związku Walki Zbrojnej/Armii Krajowej, ostatecznie w stopniu majora.
Życiorys.
Był synem Pawła, urzędnika bankowego i Karoliny z domu Butz. Jego rodzice byli Niemcami galicyjskimi. W 1927 roku ukończył gimnazjum państwowe w Nowym Sączu, gdzie otrzymał świadectwo dojrzałości.
We wrześniu 1927 roku został słuchaczem Kursu Szkoły Podchorążych w Oficerskiej Szkole Piechoty w Ostrowi Mazowieckiej. W latach 1928–1930 był podchorążym w Szkole Podchorążych Piechoty w Ostrowi Mazowieckiej. 15 sierpnia 1930 roku Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1930 roku i 84. lokatą w korpusie oficerów piechoty, a Minister Spraw Wojskowych wcielił do 75 pułku piechoty w Chorzowie na stanowisko dowódcy plutonu.
Następnie został przeniesiony do 15 pułku piechoty „Wilków” w Dęblinie, gdzie był kolejno dowódcą plutonu i kompanii karabinów maszynowych, a od 22 listopada 1938 roku do sierpnia 1939 roku adiutantem pułku.
W sierpniu 1939 roku po mobilizacji został dowódcą samodzielnej kompanii karabinów maszynowych i broni towarzyszącej nr 14, która była organicznym pododdziałem rezerwowej 39 Dywizji Piechoty. Na czele kompanii walczył w kampanii wrześniowej biorąc udział w walkach na Lubelszczyźnie. W dniu 26 września 1939 roku w czasie bitwy pod Tomaszowem Lubelskim zostaje ranny i dostaje się do niewoli. Osadzony w obozie jenieckim w Pińczowie, skąd ucieka na początku października 1939 roku.
Po ucieczce z obozu przedostał się do Lublina, gdzie wstąpił do Służby Zwycięstwu Polski, wkrótce przekształconej w Związek Walki Zbrojnej, używa wtedy ps. „Dereń”. W styczniu 1940 roku został komendantem Obwodu ZWZ Lubartów, funkcję tę pełnił do czerwca 1940 roku, gdy zagrożony aresztowaniem wyjechał do Lublina, gdzie został oficerem dyspozycyjnym komendanta Okręgu ZWZ Lublin.
W kwietniu 1941 roku wyjechał do Warszawy, gdzie został oficerem w Wydziale Wyszkolenia III Oddziału Komendy Głównej ZWZ. Był organizatorem i dowódcą batalionu ochrony sztabu „Baszta”, który miał spełniać zadania ochronne Komendy Głównej na wypadek powstania. Równocześnie był wykładowcą na konspiracyjnych kursach podchorążych oraz podoficerskich ZWZ i AK. We wrześniu 1943 roku w związku z przekształceniem batalionu „Baszta” w pułk, został dowódcą jego I batalionu „Bałtyk” i równocześnie inspektorem wyszkolenia pułku „Baszta”, używał wtedy ps. „Kazimierz”.
Od momentu wybuchu powstania warszawskiego dowodzi I batalionem „Bałtyk”, który walczy na Górnym Mokotowie. 27 września 1944 roku na rozkaz p.o. dowódcy Zgrupowania Pułku Baszta majora Kazimierza Szternala przeszedł jako parlamentariusz linię niemiecką i spotkał się z generałem von dem Bach-Zelewskim, gdzie ustalono, że Niemcy w przypadku kapitulacji powstańców gwarantują im prawa kombatanckie. Po powrocie do sztabu mjr Szternala i przekazaniu mu tych informacji, podjął on decyzję o kapitulacji powstańców na terenie Górnego Mokotowa.
Po kapitulacji dostał się do niewoli niemieckiej i osadzono go początkowo w Dulagu nr 121 w Pruszkowie, a następnie wywieziony w głąb Niemiec. W maju 1945 roku po wyzwoleniu z obozu jenieckiego wyjechał do Włoch, gdzie wstąpił do 2 Korpusu Polskiego, zostając zastępcą dowódcy batalionu w 16 Pomorskiej Brygadzie Piechoty.
Po demobilizacji w 1947 roku wrócił do Polski i zamieszkał w Gdańsku, został zweryfikowany w stopniu majora rezerwy. Pracował i mieszkał na terenie Trójmiasta. Działał w środowisku byłych żołnierzy „Baszty”. Zmarł w Warszawie, został pochowany na cmentarzu Powązki Wojskowe w Warszawie w kwaterze żołnierzy „Baszty”.

</doc>
<doc id="2181559" url="https://pl.wikipedia.org/wiki?curid=2181559" title="København A-Raeken (1896/1897)">
København A-Raeken (1896/1897)

København A-Raeken (1896/1897) była 8. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Tytułu nie obroniła drużyna Akademisk BK. Nowym mistrzem Danii został zespół Kjøbenhavns Boldklub.
Tabela końcowa.
 
Kolejność drużyn w tabeli ustalana była według liczby zwycięstw. Jeśli po regulaminowym czasie gry był remis zarządzano dogrywkę, aż któraś z drużyn rozstrzygnęła wynik na swoją korzyść.
Mecz między C 93 Kopenhaga a Østerbros BK nie został rozegrany.

</doc>
<doc id="2181560" url="https://pl.wikipedia.org/wiki?curid=2181560" title="Stacja Ornitologiczna Muzeum i Instytutu Zoologii PAN w Gdańsku">
Stacja Ornitologiczna Muzeum i Instytutu Zoologii PAN w Gdańsku

Stacja Ornitologiczna Muzeum i Instytutu Zoologii PAN w Gdańsku – placówka naukowa zajmującą się badaniami biologii ptaków. Pełni również funkcję jedynej w Polsce krajowej centrali obrączkowania ptaków.
Historia.
Powstała w 1931 roku w Warszawie, jako Stacja Badania Wędrówek Ptaków przy Państwowym Muzeum Zoologicznym (obecnie Muzeum i Instytut Zoologii Polskiej Akademii Nauk). W 1945 placówka wznowiła działalność jako Stacja Ornitologiczna. W 1957 roku została przeniesiona - już jako Stacja Ornitologiczna Instytutu Zoologii Polskiej Akademii Nauk - do Górek Wschodnich, obecnie Gdańsk - Wyspa Sobieszewska; proces przenosin trwał przez znaczną część l. 50. i zakończył się w 1959. Rozbudowana w połowie lat 80., od 1990 roku Stacja weszła w skład Instytutu Ekologii Polskiej Akademii Nauk. Z dniem 1 stycznia 2002 roku decyzją władz Polskiej Akademii Nauk uzyskała samodzielność jako Zakład Ornitologii PAN, a od 1 października 2007 roku ponownie jest częścią Muzeum i Instytutu Zoologii PAN w Warszawie.
Początkowo Stacja zajmowała się głównie organizacją obrączkowania ptaków w Polsce. Tej funkcji z biegiem czasu zaczęły towarzyszyć zadania badawcze. Obecnie, obok administrowania systemem znakowania dzikich ptaków w Polsce, Stacja prowadzi szereg samodzielnych programów badawczych, obejmujących szerokie spektrum zagadnień biologii i ekologii ptaków.

</doc>
<doc id="2181561" url="https://pl.wikipedia.org/wiki?curid=2181561" title="Sülzetal">
Sülzetal

Sülzetal – gmina samodzielna (niem. "Einheitsgemeinde") w Niemczech, w kraju związkowym Saksonia-Anhalt, w powiecie Börde.

</doc>
<doc id="2181564" url="https://pl.wikipedia.org/wiki?curid=2181564" title="Suelzetal">
Suelzetal



</doc>
<doc id="2181565" url="https://pl.wikipedia.org/wiki?curid=2181565" title="Eastern Parkway – Brooklyn Museum">
Eastern Parkway – Brooklyn Museum

Eastern Parkway – Brooklyn Museum – stacja metra nowojorskiego, na linii 2, 3 i 4. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Grand Army Plaza i Franklin Avenue. Została otwarta 23 sierpnia 1920.

</doc>
<doc id="2181569" url="https://pl.wikipedia.org/wiki?curid=2181569" title="Heathrow Terminal 5 (stacja)">
Heathrow Terminal 5 (stacja)

Heathrow Terminal 5 – stacja kolejowa i jednocześnie stacja metra zlokalizowana przy Terminalu 5 na lotnisku Heathrow, największym porcie lotniczym w Wielkiej Brytanii. Jest jedną z pięciu stacji na terenie lotniska i zarazem jedyną użytkowaną wspólnie przez kolej i metro (przy pozostałych terminalach posiadają one odrębne stacje, przy czym terminale 1-3 obsługiwane są łącznie). Została otwarta w marcu 2008 roku.
Przewoźnikiem zarządzającym stacją jest Heathrow Express, obsługujący połączenie kolejowe z lotniska do centrum Londynu. W sieci metra stacja leży na trasie Piccadilly line. Swój bieg kończy na niej połowa pociągów obsługujących lotnisko (druga połowa dojeżdża do terminalu 4, natomiast wszystkie pociągi przejeżdżają przez stację obok terminali 1-3). W roku 2008 ze stacji skorzystało ok. 3,14 mln pasażerów metra. Nie została ujęta w najnowszym oficjalnym raporcie o wykorzystaniu brytyjskiej sieci kolejowej, stąd trudno o wiarygodną liczbę pasażerów Heathrow Express, którzy z niej skorzystali.

</doc>
<doc id="2181570" url="https://pl.wikipedia.org/wiki?curid=2181570" title="Franklin Avenue – Botanic Garden">
Franklin Avenue – Botanic Garden

Franklin Avenue – Botanic Garden – stacja metra nowojorskiego, na linii 2, 3, 4, 5 i S. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Eastern Parkway – Brooklyn Museum, Nostrand Avenue, Park Place oraz President Street i Prospect Park. Została otwarta 23 sierpnia 1920.

</doc>
<doc id="2181571" url="https://pl.wikipedia.org/wiki?curid=2181571" title="Sülze">
Sülze

Niemcy:
Zobacz też:

</doc>
<doc id="2181576" url="https://pl.wikipedia.org/wiki?curid=2181576" title="Xabi Prieto">
Xabi Prieto

Xabier Prieto Argarate (baskijska wymowa: []; ur. 29 sierpnia 1983 w San Sebastián) – hiszpański piłkarz grający na pozycji prawego pomocnika. Przez całą karierę związany był z klubem Real Sociedad.
Kariera klubowa.
Karierę piłkarską Prieto rozpoczął w klubie Real Sociedad z miasta San Sebastián. W 2001 roku stał się członkiem rezerw Realu. W sezonie 2001/2002 grał w nich w rozgrywkach Segunda División B, ale spadł z nimi do Tercera División. W 2003 roku awansował do kadry pierwszego zespołu Realu. W Primera División zadebiutował 26 października 2003 w wygranym 1:0 domowym meczu z Osasuną Pampeluna. 23 maja 2004 w wyjazdowym spotkaniu z Realem Madryt (4:1) strzelił swoje pierwsze dwa gole w pierwszej lidze Hiszpanii. Na początku sezonu 2005/2006 wywalczył miejsce w podstawowym składzie Realu. Na koniec sezonu 2006/2007 spadł z Realem do Segunda División i na tym szczeblu rozgrywek grał przez kolejne trzy sezony. W 2010 roku Prieto z Realem powrócił do Primera División, po tym jak klub z San Sebastián wywalczył mistrzostwo Segunda División. 6 stycznia 2013 roku zdobył swojego pierwszego hat-tricka w seniorskiej karierze w meczu z Realem Madryt (4:3 dla Realu).
10 kwietnia 2018 roku ogłosił zakończenie kariery piłkarskiej po sezonie 2017/18.
Kariera reprezentacyjna.
W latach 2004–2005 Prieto rozegrał 5 spotkań w reprezentacji Hiszpanii U-21.

</doc>
<doc id="2181578" url="https://pl.wikipedia.org/wiki?curid=2181578" title="Wisząca Świątynia">
Wisząca Świątynia

Wisząca Świątynia (także Wiszący Klasztor; chin. upr.: 悬空寺; chin. trad.: 懸空寺; pinyin: "Xuánkong Sì") – świątynia w Chinach, w prowincji Shanxi, ok. 80 km na południowy wschód od miasta Datong. Kompleks znajduje się na wysokości ok. 50-60 m nad ziemią, na zboczu Heng Shan, jednej z pięciu wielkich gór taoizmu.
Wiszącą Świątynię zbudowali czternaście wieków temu władcy Północnej dynastii Wei, a w okresie dynastii Ming dokonano jej przebudowy. Obecny kształt nadano budowli za rządów dynastii Qing.
W naturalnych jaskiniach i zagłębieniach skalnych wykuto ponad 40 pawilonów składających się na świątynię, a następnie dobudowano do nich drewniane fasady. Całość połączona jest za pomocą kładek i mostów. Wewnątrz Pawilonu Trzech Religii znajdują się, siedzące obok siebie posągi Konfucjusza, Buddy Siakjamuniego i Laozi, a więc symbole trzech najważniejszych chińskich religii: buddyzmu, konfucjanizmu i taoizmu. Inne pomieszczenia przyozdobiono około 80 rzeźbami i wieloma barwnymi malowidłami, stworzonymi na ścianach. Figury wykonano w kamieniu, terakocie, glinie, a także brązie i żelazie.

</doc>
<doc id="2181579" url="https://pl.wikipedia.org/wiki?curid=2181579" title="Wojna halibutowa">
Wojna halibutowa

Wojna halibutowa (ang.: "Turbot War") − międzynarodowa konfrontacja z 1995 roku pomiędzy Kanadą a Hiszpanią, wspieraną przez większość państw Unii Europejskiej, dotycząca limitów połowowych halibuta grenlandzkiego ("Reinhardtius hippoglossoides", zwany popularnie, chociaż nieprawidłowo, turbotem grenlandzkim) na wodach międzynarodowych północnego Atlantyku, w rejonie Ławicy Nowofundlandzkiej (Grand Banks) i Flemish Cap.
Przyczyny.
W związku ze zmniejszającymi się zasobami rybnymi na otwartym oceanie i związanym z tym realnym zagrożeniem utraty miejsc pracy przez rybaków z Nowej Fundlandii, w 1994 roku Kanada zażądała od Organizacji Rybołówstwa Północno-Zachodniego Atlantyku ("Northwest Atlantic Fisheries Organisation", NAFO) ograniczenia limitów połowowych dla operujących tam rybaków. Nowe regulacje uderzały szczególnie w interesy przedsiębiorców z Hiszpanii i Portugalii, którzy, wspierani przez większość pozostałych państw Unii Europejskiej, oprotestowali niekorzystną decyzję, stojąc jednocześnie na stanowisku, że do czasu rozpatrzenia protestu mogą kontynuować działalność według dotychczasowych limitów. Spowodowało to ogłoszenie 6 marca 1995 roku przez rząd kanadyjski 60-dniowego moratorium na połowy ryb w strefie regulacji poza wyłączną strefą ekonomiczną Kanady.
Kanada dysponowała w tym sporze poparciem międzynarodowym Rosji, Japonii, Islandii, Korei Południowej, Norwegii i Kuby, oraz argumentami naukowców, wskazujących na gwałtowne zmniejszanie się północnoatlantyckiej populacji halibuta. Równocześnie rząd kanadyjski znajdował się pod silną presją wewnętrzną, związaną z likwidacją w pierwszej połowie lat 90. XX wieku około 30% przedsiębiorstw przemysłu rybnego na Nowej Fundlandii (według różnych szacunków oznaczało to utratę od 35 do 50 tysięcy miejsc pracy). Z kolei rybacy hiszpańscy i portugalscy, dla których północno-zachodni Atlantyk stanowił tradycyjne i pierwszoplanowe łowisko, uzyskali wsparcie znacznej części państw Unii Europejskiej oraz krajów kandydujących: Polski, Litwy Łotwy i Estonii. Stanowiska Unii nie poparły Wielka Brytania i Irlandia, również skonfliktowane z Hiszpanią na tle działalności ich rybaków.
Konfrontacja.
Po ogłoszeniu kanadyjskiego moratorium 38 obecnych w objętej nim strefie wód międzynarodowych hiszpańskich i portugalskich statków rybackich przerwało połowy na dwa dni. Według szacunków do tej chwili odłowiły one około 7000 ton ryb, co ponad dwukrotnie przekraczało sporny limit 3400 ton dla całej Unii Europejskiej. 9 marca połowy wznowiono, co spowodowało natychmiastową reakcję obecnych na łowiskach jednostek Kanadyjskiej Straży Wybrzeża ("Canadian Coast Guard") i Royal Canadian Navy. Zatrzymały one na wodach międzynarodowych trawler „Estai”, który został przeprowadzony do portu w St. John’s na Nowej Fundlandii. Ponieważ kanadyjscy inspektorzy podczas kontroli trawlera stwierdzili naruszenie obowiązujących przepisów (czego dowodem były sieci rybackie o średnicy oczek mniejszej niż dopuszczalna), „Estai” został zatrzymany (zwolniono go za kaucją 15 marca), zaś jego szyper miał stanąć przed sądem. Pozostałe statki rybackie wycofały się z objętej moratorium strefy, zaś Hiszpania zdecydowała wysłać na sporny akwen własne okręty wojenne. Były to trzy patrolowce typu "Serviola" i dwa holowniki oceaniczne.
Pierwsze jednostki hiszpańskie dotarły w rejon połowów 17 marca, co było dla rybaków sygnałem do wznowienia działalności. Przez kilka kolejnych dni okręty kanadyjskie i hiszpańskie blokowały wzajemnie swoje działania, szczęśliwie nie powodując incydentów zbrojnych i żadnych strat. Nadchodzący sztorm spowodował przerwanie jakichkolwiek działań, wznowionych jednak 21 marca. Pięć dni później jeden z hiszpańskich patrolowców, działając na granicy kolizji, uniemożliwił Kanadyjczykom inspekcję na trawlerze. Od tej pory strona kanadyjska zaprzestała zatrzymywania jednostek rybackich, skupiając się na niszczeniu im sieci, także przy użyciu materiałów wybuchowych. Ostatnia taka akcja miała miejsce 6 kwietnia.
Hiszpania zareagowała bardzo gwałtownie na próby ograniczania działalności swoich rybaków. Spektakularne było przywrócenie wiz dla obywateli Kanady, poza tym rząd hiszpański zwrócił się do Unii Europejskiej o wprowadzenie sankcji gospodarczych, co jednak spotkało się z oporem innych państw (spowodowanych głównie ich niekorzystnym bilansem handlowym z Kanadą, co przyniosłoby większe straty gospodarce unijnej). Także Wielka Brytania i Irlandia, oskarżające rybaków hiszpańskich o łamanie przepisów połowowych na ich wodach terytorialnych, nie zgodziły się na poważniejsze restrykcje wobec Kanady, grożąc wetem. W wyniku rozmów dyplomatycznych wypracowano nowy sposób podziału limitów połowowych, bardziej, chociaż nie całkowicie satysfakcjonujący przedsiębiorców z Półwyspu Iberyjskiego. Musieli oni wycofać na inne łowiska 20 z 38 łowiących halibuta jednostek. Jednocześnie anulowana została kara i zwrócona kaucja (w wysokości 500 000 CAD) nałożone na trawler „Estai”.
Konsekwencje.
Kompromis w sprawie limitów połowowych przewidywał utrzymanie zmniejszonej globalnej ilości odławianego halibuta, w wysokości 27 000 ton. Po 45% przydzielono Kanadzie i Unii Europejskiej (w praktyce do wykorzystania przez rybaków hiszpańskich i portugalskich), pozostałe 10% innym uczestnikom porozumienia. W ustanowienie tego podziału aktywnie włączyła się Rosja, która w zamian za znaczące ograniczenie własnych możliwości połowowych na Atlantyku uzyskała od Kanady prawo do korzystania z jej limitów odławiania łososia pacyficznego.
Postępowanie Kanady stanowiło pewien precedens w rozszerzaniu stref uprawnień prawa państwowego poza granicę wyłącznej strefy ekonomicznej. Skorzystała z niego Rosja podczas konfliktu z flotami rybackimi (w tym polską) poławiającymi mintaja na Morzu Ochockim.

</doc>
<doc id="2181581" url="https://pl.wikipedia.org/wiki?curid=2181581" title="Świątynia Zawieszona nad Próżnią">
Świątynia Zawieszona nad Próżnią



</doc>
<doc id="2181582" url="https://pl.wikipedia.org/wiki?curid=2181582" title="Xabier Prieto">
Xabier Prieto



</doc>
<doc id="2181586" url="https://pl.wikipedia.org/wiki?curid=2181586" title="København A-Raeken (1897/1898)">
København A-Raeken (1897/1898)

København A-Raeken (1897/1898) była 9. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Tytuł obroniła drużyna Kjøbenhavns Boldklub.
Tabela końcowa.
 

</doc>
<doc id="2181588" url="https://pl.wikipedia.org/wiki?curid=2181588" title="Stacja Biologiczna Uniwersytetu Gdańskiego">
Stacja Biologiczna Uniwersytetu Gdańskiego

Stacja Biologiczna Uniwersytetu Gdańskiego – placówka naukowa Wydziału Biologii Uniwersytetu Gdańskiego, umiejscowiona na Wyspie Sobieszewskiej w Gdańsku, przy ul. Ornitologów 26. Stacja zajmuje się zoologią eksperymentalną i biochemią porównawczą zwierząt wodnych.
Laboratoria Stacji Biologicznej powstały w roku 1955 i początkowo należały do Instytutu Biologii Medycznej Akademii Medycznej. W 1970 r. zostały przejęte przez nowo powstały Uniwersytet Gdański.
Stacja położona jest nad Wisłą Martwą, która jest dawnym korytem odnogi Wisły (Leniwki) uchodzącej do Zatoki Gdańskiej w pobliżu Westerplatte. Wody wypełniające koryto Martwej Wisły należą do typu wód słonawych pochodzących z wlewów wód Zatoki Gdańskiej. W okolicznych wodach występuje fauna zarówno słodkowodna jak i bałtycka, która jest obiektem zainteresowań stacji. Występują tu liczne skorupiaki dziesięcionogie (krab wełnistoręki ("Eriocheir sinensis"), krabik amerykański ("Rhithropanopeus harrisi"), rak amerykański ("Orconectes limosus"), garnela ("Crangon crangon"), krewetka wiślana ("Palaemonetes varians").

</doc>
<doc id="2181599" url="https://pl.wikipedia.org/wiki?curid=2181599" title="Moskwicz Aleko">
Moskwicz Aleko



</doc>
<doc id="2181601" url="https://pl.wikipedia.org/wiki?curid=2181601" title="Pysk w pysk">
Pysk w pysk

Pysk w pysk – pierwszy solowy album rapera Pyskatego. Ukazał się 9 października 2009 nakładem wytwórni muzycznej Aptaun Records. Płyta była promowana singlami pt. "Co ze mną?" i "Jestem" do których zrealizowano także teledyski. Gościnnie w nagraniach wzięli udział: W.E.N.A., Tomiko, Ten Typ Mes, Aeroe, Rudy MRW, Proceente oraz Ero. W 2010 roku ukazała się reedycja albumu rozszerzona o trzy utwory.
Nagrania dotarły do 39. miejsca zestawienia OLiS. Pochodzący z reedycji albumu utwór pt. "Bez granic" znalazł się na liście "120 najważniejszych polskich utworów hip-hopowych" według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="2181602" url="https://pl.wikipedia.org/wiki?curid=2181602" title="Sałaty (okręg poniewieski)">
Sałaty (okręg poniewieski)

Sałaty (lit. "Saločiai") – miasteczko na Litwie, położone w okręgu poniewieskim, w rejonie poswolskim, nad rzeką Muszą. Miasteczko leży w pobliżu granicy z Łotwą i liczy 913 mieszkańców (2001). Dawniej jeden z ośrodków Karaimów na Litwie.

</doc>
<doc id="2181604" url="https://pl.wikipedia.org/wiki?curid=2181604" title="København A-Raeken (1898/1899)">
København A-Raeken (1898/1899)

København A-Raeken (1898/1899) była 10. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Tytułu nie obroniła drużyna Kjøbenhavns Boldklub. Nowym mistrzem Danii został zespół Akademisk BK.
Tabela końcowa.
 

</doc>
<doc id="2181608" url="https://pl.wikipedia.org/wiki?curid=2181608" title="Podłaźnisko">
Podłaźnisko

Podłaźnisko – część wsi Łaźnisko w Polsce, położona w województwie podlaskim, w powiecie sokólskim, w gminie Szudziałowo, na skraju Puszczy Odelskiej i Wzgórz Sokólskich.
W latach 1975–1998 Podłaźnisko administracyjnie należało do województwa białostockiego.
Wierni kościoła rzymskokatolickiego należą do parafii św. Wincentego Ferreriusza i św. Bartłomieja Apostoła w Szudziałowie.

</doc>
<doc id="2181610" url="https://pl.wikipedia.org/wiki?curid=2181610" title="Virtuti">
Virtuti

Virtuti – polski telewizyjny film wojenny z 1989 roku w reżyserii Jacka Butrymowicza. 
Fabuła.
Druga połowa września 1939 roku. Ppor. Brejer razem z oddziałem swoich saperów otrzymuje rozkaz wysadzenia mostu. Obiecany materiał wybuchowy nie dociera. Brejer dostaje więc rozkaz wycofania się i połączenia z resztą dywizji. Po drodze, cierpiąc z żołnierzami głód i niewygody, przyłącza się do różnych oddziałów, zbiera rozbitków, walczy. Od niemieckiego jeńca dowiaduje się w końcu, że do Polski wkroczyli Sowieci. Wreszcie, ze swoimi ludźmi udaje mu się dotrzeć do macierzystej jednostki, ale ta właśnie poddaje się Niemcom.
Role.
i inni.

</doc>
<doc id="2181611" url="https://pl.wikipedia.org/wiki?curid=2181611" title="Ardea lentiginosa">
Ardea lentiginosa



</doc>
<doc id="2181612" url="https://pl.wikipedia.org/wiki?curid=2181612" title="Zürich Oerlikon">
Zürich Oerlikon

Zürich Oerlikon (niem: "Bahnhof Zürich Oerlikon") – stacja kolejowa w Zurychu, w kantonie Zurych, w Szwajcarii. Znajduje się w dzielnicy Oerlikon. Jest obsługiwana przez pociągi SBB i S-Bahn.
Stacja obsługuje dzienne około 110 000 pasażerów.

</doc>
<doc id="2181615" url="https://pl.wikipedia.org/wiki?curid=2181615" title="Gaëtan Bucki">
Gaëtan Bucki

Gaëtan Bucki (ur. 9 maja 1980 w Béthune) – francuski lekkoatleta, kulomiot.
Kariera sportowa.
Wielokrotnie reprezentował Francję w dużych międzynarodowych zawodach, m.in. w mistrzostwach Europy juniorów, młodzieżowych mistrzostwach Europy, Uniwersjadzie, pucharze Europy, pucharze świata (6. miejsce w 2006), igrzyskach śródziemnomorskich, halowym pucharze Europy, mistrzostwach Europy w lekkoatletyce, halowych mistrzostwach Europy (m.in. 8. miejsce w 2007) oraz meczach międzypaństwowych.
W 2007 dwukrotnie ustanawiał halowy rekord Francji (20,00 14 stycznia w Lille oraz 20,01 27 stycznia w Mondeville).
Jedenastokrotny mistrz Francji w kategorii seniorów (hala – 2004, 2005, 2006, 2007 2010, 2011, 2014; stadion – 2006, 2011, 2013, 2014)

</doc>
<doc id="2181616" url="https://pl.wikipedia.org/wiki?curid=2181616" title="Najla Tueni">
Najla Tueni

Najla Tueni-Maktabi (ur. 31 sierpnia 1982 r. w Bejrucie) – libańska dziennikarka ("An-Nahar"), lewicowa działaczka polityczna, związana z Sojuszem 14 Marca, córka Dżubrana Tueniego i Mirny Murr, wnuczka Michela Murra. W 2009 r. została wybrana jako najmłodsza deputowana libańskiego Zgromadzenia Narodowego. W tym samym roku zawarła na Cyprze cywilny związek małżeński z prezenterem telewizyjnym, Malekiem Maktabim. W swojej działalności publicystycznej i politycznej opowiada się za świeckim charakterem państwa i rezygnacją z dominującej roli religii w życiu publicznym Libanu.

</doc>
<doc id="2181617" url="https://pl.wikipedia.org/wiki?curid=2181617" title="Huayna Picchu">
Huayna Picchu

Huayna Picchu lub Wayna Pikchu (Keczua: "Młody Szczyt") – szczyt w południowym Peru, w regionie Cuzco, w odległości 112 km od miasta Cuzco. Wznosi się 360 m nad Machu Picchu, najlepiej zachowanym miastem Inków. U stóp szczytu płynie rzeka Urubamba. Już Inkowie wybudowali szlak na Huayna Picchu oraz świątynie i tarasy na szczycie. Dziennie na szczyt może wyjść tylko 400 osób. Droga na szczyt jest stroma, miejscami eksponowana. Miejscami droga jest śliska dlatego też zainstalowano ułatwienia na szlaku. W porze deszczowej zdarza się, że szlak jest zamykany.

</doc>
<doc id="2181622" url="https://pl.wikipedia.org/wiki?curid=2181622" title="Port lotniczy Kalmar">
Port lotniczy Kalmar

Port lotniczy Kalmar (IATA: KLR, ICAO: ESMQ) – port lotniczy położony w 5 km na zachód od Kalmaru, w regionie Kalmar, w Szwecji.

</doc>
<doc id="2181624" url="https://pl.wikipedia.org/wiki?curid=2181624" title="Tueni (rodzina)">
Tueni (rodzina)

Tueni, Tuéni – wpływowa, prawosławna rodzina libańskich dziennikarzy i polityków.

</doc>
<doc id="2181625" url="https://pl.wikipedia.org/wiki?curid=2181625" title="Kretztechnik">
Kretztechnik

Kretztechnik - przedsiębiorstwo austriackie założone w 1947 roku przez inżyniera Dr. Paula Kretza w miejscowości Zipf, w Austrii. Początkowo produkowano tam przedmioty codziennego użytku, takie jak kosze na ziemniaki, pojemniki na butelki z mlekiem, koszyki, na które było duże zapotrzebowanie po drugiej wojnie światowej. 
W roku 1953 Paul Kretz zakupił niewielką firmę specjalizującą się w sprzęcie ultrasonograficznym wykorzystywanym do testowania materiałów konstrukcyjnych używanych np. do produkcji szyn. Wkrótce Kretztechnik stała się wiodącą firmą w produkcji sprzętu ultrasonograficznego do wykrywania usterek.
Kolejnym etapem rozwoju firmy Kretztechnik był rozwój techniczny i produkcja systemów ultrasonograficznych w celu ich wykorzystania w diagnostyce chorób, co w owych czasach nie było powszechnie znane. W roku 1954 powstał Model 1000, pierwszy skaner okulistyczny wykorzystywany w badaniu oka. Jego ulepszeniem był Model 3000, a następnie Model 6000. Bardzo popularna była też seria 4000, którą wykorzystywano w okulistyce, neurologii, położnictwie i ginekologii. 
W roku 1965 do firmy dołączył Carl Kretz, który stanął na czele Działu Badań. Prowadził badania nad półprzewodnikami i ich wykorzystaniem w diagnostyce chorób. Współpracując między innymi z Dr Ossoinig oraz Alfredem Kratochwilem, w latach 1965 do 1972 opracował wiele urządzeń ultrasonograficznych, które znalazły zastosowanie w badaniach neurologicznych, okulistycznych oraz badaniach podbrzusza. 
W roku 1974 wyprodukowano Combison 202, a w roku 1977 Combison 100. 
W roku 1989 firma Kretztechnik wprowadziła na rynek pierwszy na świecie trójwymiarowy ultrasonograf, Combison 330. 
Carl Kretz przeszedł na emeryturę w 1994. Za swój wkład w rozwój ultrasonografii otrzymał prestiżową nagrodę Złoty Medal Iana Donalda przyznawaną przez Międzynarodowe Stowarzyszenie Rozwoju Ultrasonografii w Dziedzinie Ginekologii i Położnictwa (ISUOG). 
Obecnie na terenach firmy Kretztechnik w miejscowości Zipf zwiedzać można muzeum, w którym przedstawiona jest pięćdziesięcioletnia historia badań, rozwoju i osiągnięć w dziedzinie ultrasonografii. 

</doc>
<doc id="2181626" url="https://pl.wikipedia.org/wiki?curid=2181626" title="50 Tysięcy 881">
50 Tysięcy 881



</doc>
<doc id="2181627" url="https://pl.wikipedia.org/wiki?curid=2181627" title="Samsung Galaxy Tab">
Samsung Galaxy Tab

Samsung Galaxy Tab (pełna nazwa: "Samsung GT-P1000 Galaxy Tab" – tablet firmy Samsung, którego premiera odbyła się 2 września 2010 roku. Nazwą nawiązuje do modelu smartphone – Galaxy S oraz do całej serii Galaxy, której Tab P1000 jest kolejnym członkiem.
Opis i cechy.
Galaxy Tab ma 7", dotykowy wyświetlacz TFT, o rozdzielczości 1024×600 pikseli. Tablet cechuje system operacyjny Android, w wersji 2.2 Froyo, 512 MB pamięci RAM, czy procesor ARM Cortex A8 o taktowaniu 1 GHz. Galaxy Tab ma również moduł sieci Wi-Fi a/b/g/n, oraz 3G. Ma również Bluetooth w wersji 3.0. Galaxy Tab ma 16 lub 32 GB (zależnie od wersji) dysk SSD. Pamięć można rozszerzyć poprzez kartę microSD lub microSDHC o pojemności do 16 GB. Tablet ma złącze Jack w wersji mini (3,5 mm). Od zwykłych tabletów różni się możliwością wykonywania rozmów telefonicznych.
Galaxy Tab 10.1.
13 lutego 2011 na targach MWC Samsung zaprezentował nowy tablet z serii Galaxy – Tab 10.1. Urządzenie ma m.in. 10,1" ekran LCD TFT, o rozdzielczości 1200×800 pikseli, układ SoC NVidia Tegra 2, 1 GB pamięci RAM. 
Model ma dwie kamery. Tylna ma rozdzielczość 3 Mpix, wzbogacono ją o auto-focus i podświetlenie LED. Przednia kamera przeznaczona jest do videorozmów i ma rozdzielczość 2 Mpix. Bateria ma pojemność 7000 mAh, co pozwala na odtwarzanie nawet 9 godzin filmów.
Urządzenie bazuje na systemie operacyjnym Google Android 3.0 Honeycomb.

</doc>
<doc id="2181628" url="https://pl.wikipedia.org/wiki?curid=2181628" title="Suelze">
Suelze



</doc>
<doc id="2181629" url="https://pl.wikipedia.org/wiki?curid=2181629" title="Ligdan-chan">
Ligdan-chan

Ligdan-chan (Ligden; ur. 1588, zm. 1634) – książę czacharski w latach 1604–1634, Czyngisyda, jeden z bezpośrednich potomków Dajan-chana. Jeden z głównych przeciwników utworzenia państwa mandżurskiego przez Nurhaczego.
Nurhaczy, dążąc do utworzenia odrębnego państwa, rozumiał, że niebezpieczni dla Mandżurii są chanowie mongolscy, nastawieni nieprzyjaźnie, niezależni od nikogo, często ciążący ku Chinom i pozostający z nimi w sojuszu. Nurhaczy musiał poradzić sobie z chanatami mongolskimi. Najpierw przyszła kolej na południową Mongolię. Wielu tamtejszych książąt uznawało zwierzchnictwo Nurhaczego, chociaż często stawiano też opór i próbowano walczyć, ale bezskutecznie. Najbardziej zdecydowanie próbował przeciwstawić się Mandżurom Ligdan-chan. Nie chcąc podporządkować się Nurhaczemu, starał się zmusić do uległości innych władców z południowej Mongolii; reprezentował w pewnym sensie koncepcję zjednoczeniową, o realizacji której w ówczesnych warunkach nie mogło być jednak mowy. W 1632 roku Mandżurowie zadali mu ciężką klęskę i zmusili do ucieczki wraz z 100 tys. ludzi na zachód; pokonany Ligdan-chan zmarł niedługo potem na ospę. Po jego śmierci księstwo uległo całkowitej likwidacji, a ludność była represjonowana za opór i walkę. Zwyciężywszy Ligdan-chana, Hong Taiji, syn Nurhaczego, kazał się proklamować chanem Mongolii, co zgodnie zaakceptowali książęta południowomongolscy w 1636 roku.

</doc>
<doc id="2181630" url="https://pl.wikipedia.org/wiki?curid=2181630" title="T.Time">
T.Time



</doc>
<doc id="2181633" url="https://pl.wikipedia.org/wiki?curid=2181633" title="København A-Raeken (1899/1900)">
København A-Raeken (1899/1900)

København A-Raeken (1899/1900) była 11. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Tytułu nie obroniła drużyna Kjøbenhavns Boldklub. Nowego mistrza Danii nie wyłoniono.
Tabela końcowa.
 

</doc>
<doc id="2181635" url="https://pl.wikipedia.org/wiki?curid=2181635" title="Zespół Szkoły Podstawowej i Gimnazjum im. Jana Pawła II w Sowinie">
Zespół Szkoły Podstawowej i Gimnazjum im. Jana Pawła II w Sowinie

Zespół Szkoły Podstawowej i Gimnazjum "im. Jana Pawła II" w Sowinie – placówka dydaktyczna stopnia podstawowego w Sowinie, gminie Kołaczyce. Od 1 września 2011 r. placówka jest prowadzona przez Stowarzyszenie „Nasza Szkoła - Wspólne Dobro” pod nazwą "Zespół Szkół Społecznych im. Bł. Jana Pawła II w Sowinie".
Historia.
Proces podjęcia decyzji o utworzeniu szkoły.
 Powołanie pierwszej szkoły parafialnej nastąpiło w Bieździedzy. Związane było z osobą Henryka Romera (dziedzica wsi), który jak się przypuszcza za to, że przeżył rzeź galicyjska w 1846 r., powziął myśl o konieczności kształcenia chłopstwa, chcąc w ten sposób odwdzięczyć się ludziom tutejszych wsi za przychylność w czasie rabacji Jakuba Szeli. Taki zamiar kształcenia chłopstwa, podjął ks. Józef Dziedzic, który dawał lekcje 20 chłopcom z Bieździedzy i okolicznych wsi (lekcje odbywały się w mieszkaniu księdza). Liczba uczniów przybywała dlatego mieszkańcy poszczególnych wsi postanowili założyć szkołę w Bieździedzy dla: Bieździedzy, Bieździadki, Lublicy i Sowiny. Na temat takiego zamiaru istnieje następujący kronikarski zapis: "„W dniu 12 stycznia 1858 roku wsie: Bieździedza, Bieździadka, Lublica i Sowina zobowiązały się wystawić budynek szkolny, zaopatrując go w odpowiednie sprzęty, oraz wypłacać pensję nauczycielowi (200 zł rocznie) (…) Gdy przyszło do zapłacenia pierwszej raty za szkołę, Sowina postanowiła wycofać się z wcześniejszej umowy między wsiami. Sowinianie od początku byli przeciwni temu projektowi, ponieważ ich dzieci w większości nie mogłyby uczęszczać do szkoły w Bieździedzy ze względu na złe drogi i dużą odległość. Zostali niejako zmuszeni do podpisania umowy, a później jej nie respektowali. Pozostałe wsie nie chciały jednak płacić za Sowinę, dlatego dochodziło do niesnasek (…) Ponieważ Sowina nadal nie chciała płacić za szkołę, a nawet 'postanowiła wybudować własną', wytoczono jej proces sądowy (…). Z tej przyczyny roczna pensja nauczyciela zmniejszyła się o 50 zł ( nauczyciel zobowiązany był do zakupu drewna opałowego z własnej pensji). Proces toczący się między Sowiną a Bieździedzą, Bieździadką i Lublicą zakończył się pomyślnie dla Sowiny. Jednak bieździedzanie nie dawali za wygraną. Podczas wizytacji szkoły przez dr Machera - radcę i inspektora szkół ludowych - mieszkańcy wsi ostro domagali się, aby władze zabroniły Sowinie budowy własnej szkoły. Dr Macher tak skomentował te wystąpienia: ‘Takich adwokatów i zuchwałych ludzi nigdzie w Galicji nie napotkałem jak w Bieździedzy”".
Etapy rozwoju szkoły.
Na podstawie cytowanej ustawy szkolnej z 1805 roku oraz zajść związanych z wyłączeniem się Sowiny z planów wspólnej budowy szkoły w Bieździedzy w 1860 r. w Sowinie podjęto kroki zmierzające do utworzenia rodzimej szkoły. Początkiem jej historii, jest budowa już jesienią 1860 r. drewnianego budynku szkolnego za sprawą właściciela wsi, Jana Oberlandera. Władysław Sarna w "„Opisie powiatu jasielskiego”" odnotował: "„Sowina ma szkołę wystawioną w 1860 roku kosztem gminy i (…) Jana Oberlandera”". Wtedy właśnie powołano „szkołę trywialną”, której utworzenie i utrzymanie ponosiła gmina w Sowinie wraz z dziedzicem (właścicielem) wsi. Budynek powstał "„(…) w centralnej części Sowiny, przy moście, gdzie obecnie stoi dom pana Władysława Koczaja"”.
W tym czasie pracował jeden nauczyciel, którego wynagradzała gmina, natomiast utrzymanie szkoły spoczęło "na dworze". Zakres nauczania szkoły, to nauka elementarnych umiejętności czytania, pisania i rachowania (liczenia). W "oddziale (stopień) I" (trwał dwa lata) – nauczano alfabetu, początków czytania, rachunków z pamięci i religii, natomiast w "oddziale II" (trwał jeden rok) – uczono czytania, pisania, rachunków w piśmie i religii.
Już w 1869 r. weszła w życie kolejna ustawa, która w miejsce szkoły trywialnej wprowadziła tzw. szkołę ludową. W zapisach pojawia się następująca pełna nazwę ówczesnej szkoły w Sowinie: "Okręg szkolny jasielski w Sowinie. Szkoła Ludowa 2-klasowa" . Na tej samej podstawie w 1896 r. zaczyna funkcjonowanie w Bieździedzy „Gminna Rada Szkolna”, która objęła zasięgiem szkoły w Sowinie, Bieździedzy i Lublicy. Przewodniczącym tej Rady został proboszcz parafii, ks. Stanisław Boczar. W późniejszych latach następują dalsze reformy szkolnictwa i w Sowinie powstała szkoła czteroklasowa (z dwoma nauczycielami) z następującym systemem nauki: "„nauka w klasie I trwała jeden rok, w kl. II także jeden rok, natomiast w kl. III i IV po dwa lata”". Już w 1869 r. weszła w życie ustawa, która w miejsce szkoły trywialnej wprowadziła tzw. szkołę ludową. W zapisach pojawia się następująca pełna nazwę ówczesnej szkoły w Sowinie: "Okręg szkolny jasielski w Sowinie. Szkoła Ludowa 2-klasowa" . Na tej samej podstawie w 1896 r. zaczyna funkcjonowanie w Bieździedzy „Gminna Rada Szkolna”, która objęła zasięgiem szkoły w Sowinie, Bieździedzy i Lublicy. Przewodniczącym tej Rady został proboszcz parafii, ks. Stanisław Boczar. W późniejszych latach następują dalsze reformy szkolnictwa i w Sowinie powstała szkoła czteroklasowa (z dwoma nauczycielami) z następującym systemem nauki: "„nauka w klasie I trwała jeden rok, w kl. II także jeden rok, natomiast w kl. III i IV po dwa lata”" . Dodatkowo istniała jeszcze trzyletnia tzw. klasa dopełniająca, do której uczniowie uczęszczali tylko jeden raz w tygodniu. 
W 1869 r. weszła w życie ustawa, która w miejsce szkoły trywialnej wprowadziła tzw. szkołę ludową. W zapisach pojawia się następująca pełna nazwę ówczesnej szkoły w Sowinie: "„Okręg szkolny jasielski w Sowinie. Szkoła Ludowa 2-klasowa”". Na tej samej podstawie w 1896 r. zaczyna funkcjonowanie w Bieździedzy „Gminna Rada Szkolna”, która objęła zasięgiem szkoły w Sowinie, Bieździedzy i Lublicy. Przewodniczącym tej Rady został proboszcz parafii, ks. Stanisław Boczar. W późniejszych latach następują dalsze reformy szkolnictwa i w Sowinie powstała szkoła czteroklasowa (z dwoma nauczycielami) z następującym systemem nauki: „nauka w klasie I trwała jeden rok, w kl. II także jeden rok, natomiast w kl. III i IV po dwa lata” . Dodatkowo istniała jeszcze trzyletnia tzw. klasa dopełniająca, do której uczniowie uczęszczali tylko jeden raz w tygodniu. 
Ostatni właściciel Sowiny, Wincenty Wojtynkiewicz (vel "Woytynkiewicz") odsprzedawał swój majątek od 1902 r., a mieszkańcy wsi korzystając z okazji, wykupili („ze składek”) "„(…) murowany budynek dworski wraz z ogrodem z przeznaczeniem na szkołę”" . W 1904 r. dostosowano pomieszczenia dworskie, zamieniając je na sale szkolne i w części na mieszkanie dla kierownika szkoły. Ten jedyny murowany budynek istniejący tu wówczas, służył szkole jeszcze przez prawie 80 lat (do 1978 r.). Wykształcenie, jakie dawała szkoła było jedynym, na które mogła sobie pozwolić tutejsza młodzież. Po ukończeniu szkoły, prawie wszystkie dzieci pozostawały w gospodarstwach rodziców, zajmując się pomocą w uprawie roli lub rzemiosłem. Ze wspomnień mieszkańców wsi wiemy, że pracowali w tym czasie w szkole nauczyciele: Stanisław Gąsior, Karolina Kiełbasówna, Karol Kostek i Bronisław Wrona.
Od 1860 do 1911 roku.
W okresie od 1860 roku do 1865 nie są znane nazwiska prowadzących "szkołę jednoklasową". Dopiero w 1866 roku pojawia się zapis, że w Sowinie na posadzie nauczyciela jest wymieniony "Jan Kamiński". Przez kolejne lata (1867–1875) są informacje o „nieobsadzonym stanowisku”. Zapis w "Szematyzmie" z 1876 roku wymienia nazwisko "Jerzego Kamińskiego" (prowadzącego szkołę, także w 1877 r.), a w kolejnym roku 1878 szkołę prowadzi "Antonina Maksymowicz". Przez kolejne dwa lata (1879–1880) prowadzącym jest "Andrzej Stopiński". W 1881 r. wymieniony jest "Antoni Buczkowski" i w 1882 do 1886 roku, "Leon Piątkiewicz". Od 1887–1893 szkołę prowadzi "Mariusz Gąsior". Przez dziesięć lat prowadzi szkołę "Karolina Kiełbasa" (1894–1903. Od 1904 tymczasowo jest w szkole "Karol Kostka" a w 1905 wspólnie z "Maryją Śmietanówną". Od 1906 r. przez cztery lata szkołę prowadzi "Bolesław Wrona" wraz z żoną "Joanną Wrona". W 1910 r. tymczasowo jest w szkole "Andrzej Musiał" wraz z "Władysławem Młodeckim".
Od 1911 do 1939 roku.
W latach 1911–1936 kierował (najpierw „szkołą jednoklasową” a od 1913 r. „dwuklasową”), Wojciech Rozpara wraz z żoną Katarzyną. Rozpara był człowiekiem bezgranicznie oddanym swojej pracy, aktywnym działaczem społecznym, a na dodatek wielkim miłośnikiem pszczelarstwa i sadownictwa. Swoją pasją zarażał innych. Wspólnie z małżonką powołał do istnienia „Koło Młodzieży Wiejskiej”, które zajmowało się krzewieniem życia kulturalnego w Sownie, poprzez inscenizacje teatralne, organizację festynów i zabaw oraz imprez okolicznościowych. 
Katarzyna Rozparowa udzielała także mieszkańcom Sowiny porad lekarskich oraz pomagała wszystkim, których nie było stać na wizytę lekarską.
Następczynią Wojciecha Rozpary w latach 1936–1939, była "Irena Styculanka". W życiu społecznym Sowiny odegrała mniejszą rolę, jednak we wspomnieniach mieszkańców wsi, przetrwała jako osoba kochająca swój zawód oraz oddana uczniom i szkole.
W zapisach „Kroniki szkoły”, zanotowano informację, że określenie „kierownik szkoły” było w użyciu dopiero od 1911 r. od czasu przybycia do szkoły Wojciecha Rozpary (jednak "Szematyzm" podaje określenie "„prowadzący”").
Od 1939 do 1947 roku.
W czasie okupacji hitlerowskiej i pierwszych latach powojennych, funkcję kierowniczą w szkole pełnił Józef Słowakiewicz. Pracował w tutejszej szkole wspólnie z małżonką – Janiną. Z kroniki Edwarda Zimnego wiadomo, że w tym trudnym dla Polski okresie, nauka w sowińskiej szkole była kontynuowana. Najdłuższa przerwa, o której jest mowa w zapiskach, trwała niespełna siedem miesięcy – od września 1944 r. do 12 marca 1945 r. Mimo propagandy, szykan i nieustannych zmian, związanych m.in. z usunięciem polskich podręczników ze szkół, zakazem nauczania historii, geografii oraz literatury ojczystej, uczniowie mieli możliwość uczęszczania na zajęcia. Jednak z powodu biedy, zimna, szerzących się chorób i braku rąk do pracy w gospodarstwach rolnych, w szkole panowała bardzo duża absencja.
Jak podaje Czesław Leosz w swojej książce pt. "„Ochotnicza Straż Pożarna w Sowinie”", w latach II wojny światowej, Józef i Janina Słowakiewiczowie - "(...)”prowadzili tajne nauczanie z zakresu szkoły podstawowej – dla klas szóstych i siódmych. Mimo grożących im sankcji ze strony okupantów, zabiegali o właściwą edukację swoich podopiecznych, którym przyszło dorastać w tak ciężkich dla Polski czasach”".
Od 1947 do 1959 roku.
Kolejny rozdział historii naszej szkoły rozpoczyna się wraz z mianowaniem Edwarda Zimnego (były żołnierz, uczestnik walk o Monte Cassino) na stanowisko kierownika tutejszej placówki. Przybył do Sowiny wraz z żoną Anną (nauczycielka) w roku 1947 i od samego początku zabiegał o podniesienie jakości i efektywności nauczania. Położył szczególny nacisk na wzbogacanie zbiorów bibliotecznych, kupował pomoce naukowe, a w roku 1954 przeprowadził kapitalny remont dotychczasowego budynku szkolnego. Jednym słowem, na nowo po wojnie zorganizował sprawne, a co za tym idzie efektywne funkcjonowanie sowińskiej szkoły. Z jego inicjatywy rozpoczęto we wsi m.in. kształcenie z zakresu Przysposobienia Rolniczego dla młodzieży, a także kursy dla analfabetów, które prowadzone były w budynku szkolnym trzy razy w tygodniu. Edward Zimny kultywował wśród dzieci pamięć o ważnych wydarzeniach historycznych i rocznicach, którym towarzyszyły uroczyste akademie z deklamacjami, śpiewami, tańcami, inscenizacjami itp. Za jego kadencji, w szkole zaczął funkcjonować sklepik i świetlica dla wychowanków, a także swoją działalność zawiązały różne organizacje uczniowskie. To on zainicjował również tradycję organizowania zabaw choinkowych i zapoczątkował funkcjonowanie Komitetu Rodzicielskiego, z którym ściśle współpracował.
Od 1959 do 1965 roku.
W roku 1959 nastąpiły kolejne zmiany na stanowisku kierowniczym szkoły w Sowinie. Obowiązki Edwarda Zimnego przejął wówczas Józef Szot, który z małżonką Bronisławą (również nauczycielką) przybył tutaj z powiatu rybnickiego i sprawował funkcję kierownika szkoły w latach 1959–1965. Bronisława Szotowa także odegrała istotną rolę w życiu szkoły. Od chwili przybycia na nową placówkę, była świetną nauczycielką, osobą utalentowaną artystycznie, działaczką oraz organizatorką różnych przedsięwzięć. Prowadziła m.in. kursy szycia dla dziewczynek, objęła opieką kółko sportowe, chór, zespół taneczny oraz kółko teatralne, które prężnie działało i dawało swoje przedstawienia dla wszystkich mieszkańców wioski i okolicznych miejscowości. Jej podopieczni odnosili liczne sukcesy w zawodach sportowych na szczeblu gminnym, powiatowym i wojewódzkim m.in. w biegach, skokach i piłce ręcznej. Szczególne triumfy świeciła jednak w tym okresie gimnastyka akrobatyczna, która przyniosła naszym reprezentantom wiele wspaniałych zwycięstw. W związku z brakiem dostatecznej ilości klas lekcyjnych i fatalnym stanem dotychczasowego budynku szkolnego, za czasów kierownika Szota rozpoczęto pierwsze rozmowy na temat budowy nowej szkoły w Sowinie. Urzeczywistnienie tego dzieła spoczęło jednakże na barkach jego następcy, którym okazał się dotychczasowy nauczyciel sowińskiej szkoły - Władysław Skibiński. Objął on stanowisko kierownicze w roku 1965, po przejściu Józefa Szota na urlop zdrowotny i sprawował tę funkcję do roku 1991.
Od 1965 do 1991 roku.
Jak się później okazało, kierownikowi Władysławowi Skibińskiemu przyszło sprawować swoją funkcję w okresie wielkich zmian i przeobrażeń, związanych m.in. z elektryfikacją Sowiny, powstawaniem dróg dojazdowych czy budową Domu Nauczyciela, który oddano do użytku w roku 1972. Po skończeniu Domu Nauczyciela, przed kierownikiem stanęło kolejne trudne zadanie - konieczność budowy nowej szkoły. Dotychczasowy budynek, w którym dzieci uczyły się od 1904 roku, był już w opłakanym stanie i nie nadawał się do dalszego użytkowania ani remontu. W związku z tym, Wojewódzka Dyrekcja Rozbudowy Miast i Osiedli wystosowała w roku 1979 pismo do pana Władysława Skibińskiego, nakazujące opuszczenie starego budynku szkolnego w trybie natychmiastowym. Od tej pory dla uczniów i nauczycieli w Sowinie nastał bardzo trudny okres. Chociaż stara szkoła została poddana rozbiórce, nauka musiała być przecież kontynuowana. Z powodu braku odpowiedniego miejsca podjęto decyzję, że dzieci będą się uczyć w trzech oddalonych od siebie budynkach. Dwie sale wygospodarowano w domach prywatnych - w Sowinie Dolnej i nieopodal kościoła, a trzy kolejne znajdowały się w Domu Ludowym, koło sklepu GS. Mimo trudnych warunków - uciążliwego przechodzenia z miejsca na miejsce i dotkliwego zimna w salach lekcyjnych podczas mrozów, uczniowie i tak nieźle radzili sobie z nauką oraz odnosili dobre wyniki. Tak jak do tej pory brali udział w różnych konkursach przedmiotowych na szczeblu gminnym, powiatowym oraz wojewódzkim, a absolwenci bez przeszkód kontynuowali naukę w wybranych przez siebie placówkach. Pod opieką żony kierownika - Jadwigi Skibińskiej - działało kółko teatralne, zaś dzięki nauczycielce - Marii Ząbkowicz - rozpoczął swoją działalność szkolny zespół wokalno-muzyczny, który swoimi występami promował naszą miejscowość w całej okolicy. W tym czasie, gdy uczniowie pobierali naukę w trzech oddalonych od siebie punktach, cały czas postępowały prace przy budowie nowego budynku szkolnego. Realizacja tego przedsięwzięcia wymagała od wszystkich zaangażowanych osób wiele wytrwałości i uporu na drodze pokonywania trudności i piętrzących się przeszkód. Wspólnymi siłami doprowadzono jednakże budowę do szczęśliwego zakończenia i 21 lipca 1985 roku odbyło się uroczyste oddanie szkoły do użytku. Odbiło się to nawet echem w ówczesnej prasie, w której pisano o nowoczesnym budynku szkolnym powstałym na terenie wsi oraz o dużych zmianach, jakie zachodziły w tej niewielkiej przecież miejscowości na Podkarpaciu.
Kolejnym istotnym wydarzeniem, za czasów kierownika Skibińskiego, było oddanie do użytku w roku 1988 nowej sali gimnastycznej oraz dwóch znajdujących się nad nią pomieszczeń lekcyjnych. Otwarcie tego obiektu połączone było z Dożynkami, przemówieniami, pamiątkowymi wpisami do „Złotej księgi” oraz występami artystycznymi.
Wraz z inauguracją roku szkolnego 1991/1992 nastąpiły zmiany na stanowisku kierowniczym Szkoły Podstawowej w Sowinie. Władysław Skibiński, który pełnił funkcję kierowniczą od 1965 roku, przeszedł na emeryturę, a jego następcą na drodze konkursu został dotychczasowy nauczyciel tutejszej placówki - Stanisław Rogaczewski.
Od 1991 do 2011 roku.
Nowy dyrektor z chwilą objęcia funkcji postanowił kontynuować dzieło poprzednika i dbać o dalszy rozwój podległej sobie szkoły. Od tamtej pory stara się zapewnić zarówno nauczycielom jak i uczniom możliwie najlepsze warunki do pracy i nauki. W tym celu współpracuje z burmistrzem i Radą Gminy Kołaczyce, sołtysem wsi, miejscowymi radnymi oraz Radą Rodziców. Za jego kadencji miała miejsce kolejna reforma oświaty. Mianowicie od 1 września 1999 roku zamiast ośmioklasowej szkoły podstawowej istnieje sześcioklasowa szkoła podstawowa oraz trzyletnie gimnazjum. W pierwszych trzech latach po wprowadzeniu reformy, w jednym budynku funkcjonowały dwie szkoły i dwóch odrębnych dyrektorów. Dyrektorem Szkoły Podstawowej pozostał mgr Stanisław Rogaczewski, a mgr Beata Madej objęła stanowisko Dyrektora Gimnazjum. Jednakże w roku 2002 placówkę przekształcono w Zespół Szkoły Podstawowej i Gimnazjum w Sowinie, której jedynym dyrektorem na drodze konkursu został ponownie mgr Stanisław Rogaczewski. Dzięki staraniom nowego dyrektora znacząco zmienił się również sam wygląd budynku szkolnego. Najpierw wykonane zostało ogrodzenie, następnie w roku 2004 zmieniono dach, okna, wykonano elewację zewnętrzną, zaś wewnątrz odnowiono gabinet dyrektorski, pokój nauczycielski, ściany korytarzy, zakupiono nowe meble i zmodernizowano kotłownię. Kolejna metamorfoza szkoły miała miejsce w roku 2008, kiedy to odnowiono wnętrze klas, szatni i sali gimnastycznej. Pomalowano wówczas wszystkie ściany, drzwi, a podłogę pokryto nowymi wykładzinami. Rok 2010 zaowocował dodatkowo wyłożeniem placu przed szkołą - kostką brukową oraz powstaniem na terenie przyszkolnym Placu Zabaw dla dzieci, sfinansowanego w połowie przez gminę, a w połowie z funduszy unijnych.
Od 2011 roku.
W wyniku przemian (niż demograficzny oraz trudności finansowe gminy) istniało zagrożenie, że ponad 150-letnia szkoła zostanie zamknięta, a młodzież miała uczestniczyć w nauczaniu w szkole w sąsiedniej Bieździedzy. Aktyw wiejski Sołectwa Sowina wraz z dyrekcją szkoły podjęli się „przejęcia” szkoły oraz jej prowadzenia. Powołane w tym celu Stowarzyszenie „Nasza Szkoła - Wspólne Dobro” utworzyło "Zespół Szkół Społecznych im. Bł. Jana Pawła II w Sowinie" oraz prowadzi tę placówkę z dniem 1 września 2011 roku.

</doc>
<doc id="2181638" url="https://pl.wikipedia.org/wiki?curid=2181638" title="Sänger Amerika Bomber">
Sänger Amerika Bomber



</doc>
<doc id="2181640" url="https://pl.wikipedia.org/wiki?curid=2181640" title="An-Nahar">
An-Nahar

An-Nahar (, czyli „dzień”) – arabskojęzyczny dziennik wydawany w Libanie, ukazujący się od 4 sierpnia 1933 r. Główną rolę w prowadzeniu gazety odgrywają członkowie rodziny Tueni. W okresie okupacji syryjskiej gazeta stanowiła forum dla przeciwników obcych wpływów w Libanie. Dwóch czołowych dziennikarzy „An-Nahar” Gebran Tueni i Samir Kassir zginęło w zamachach bombowych w 2005 r.

</doc>
<doc id="2181642" url="https://pl.wikipedia.org/wiki?curid=2181642" title="Kremowa Rewolucja">
Kremowa Rewolucja



</doc>
<doc id="2181644" url="https://pl.wikipedia.org/wiki?curid=2181644" title="Federico Leo">
Federico Leo

Federico Leo (ur. 27 sierpnia 1988 roku w Varese) – włoski kierowca wyścigowy.
Kariera.
Formuła Junior.
Federico karierę w wyścigach samochodów jednomiejscowych rozpoczął pod koniec roku 2005, debiutując w zimowej edycji Włoskiej Formuły Junior 1600. Ostatecznie zmagania w niej zakończył na 13. miejscu. W kolejnym sezonie brał udział w głównym cyklu tej serii. W ciągu dwunastu wyścigów, raz stanął na podium, będąc sklasyfikowanym na 12. pozycji. 
Formuła Renault.
W 2006 roku Leo zadebiutował w zimowym cyklu włoskiej Formule Renault. W klasyfikacji generalnej zajął 14. lokatę. W sezonie 2007 ścigał się w letniej edycji. Wziąwszy udział w czternastu wyścigach, nie zdobył jednak punktów. 
Formuła 3.
W roku 2008 awansował do Niemieckiej Formuły 3. Reprezentując włoski zespół Ombra Racing, rywalizację ukończył na 9. miejscu. Z tą samą ekipą zaliczył również gościnny występ w jednej rundzie brytyjskiej F3, na włoskim torze Monza (nie był liczony do klasyfikacji). Sobotnie zmagania zakończył na czternastej lokacie, natomiast w niedzielnych nie dojechał do mety. 
Formuła Renault 3.5.
Na sezon 2009 Leo podpisał kontrakt z włoską stajnią Pons Racing, na starty w Formule Renault 3.5. W ciągu siedemnastu wyścigów, Włoch dwukrotnie dojechał na punktowanych pozycjach, zajmując siódme miejsce, w obu wyścigach ostatniej rundy sezonu, rozegranej na hiszpańskim torze Aragón. Uzyskane punkty pozwoliły Federico zająć w generalnej klasyfikacji 21. lokatę. 
W roku 2010 ponownie reprezentował barwy włoskiego zespołu. Leo czterokrotnie zdobył punkty, ponownie najlepiej spisując się na hiszpańskim obiekcie, gdzie w drugim wyścigu został sklasyfikowany na piątym miejscu. Dorobek punktowy pozwolił mu na zajęcie 17. pozycji w końcowej klasyfikacji.
Auto GP.
W sezonie 2010 Federico zadebiutował w nowo utworzonej serii Auto GP, biorąc udział w dwóch rundach. Reprezentując barwy Trident Racing w czterech wyścigach, dwukrotnie sięgnął po punkty, zajmując piąte miejsce, zarówno w drugim wyścigu na torze Imola, jak również w sobotnich zmaganiach na Monzie. Ostatecznie został sklasyfikowany na 16. lokacie, w ogólnej punktacji.
Le Mans Series.
W 2010 roku Włoch po raz pierwszy wziął udział w serii wyścigów długodystansowych - Le Mans Series (w klasie LMP2). Wziąwszy udział w dwóch wyścigach, zmagania zakończył na 17. miejscu (w swojej kategorii). 
Seria GP2.
Dzięki odpowiednio wysokiemu budżetowi, Leo dostał szansę debiutu w bezpośrednim przedsionku Formuły 1 - serii GP2 - za sprawą włoskiej stajni Trident Racing. Zastąpiwszy w ostatnim wyścigu sezonu swojego rodaka Edoardo Piscopo, w pierwszym podejściu, na torze Yas Marina, dojechał na dziewiętnastej pozycji, natomiast niedzielnego sprintu nie ukończył. 
Statystyki.
† – Leo nie był zaliczany do klasyfikacji

</doc>
<doc id="2181645" url="https://pl.wikipedia.org/wiki?curid=2181645" title="Strida Dżadża">
Strida Dżadża

Strida Tawk-Dżadża lub Sethrida Geagea (ur. 31 maja 1967 r. w Kumasi, Ghana) – libańska działaczka polityczna, maronitka, żona Samira Dżadży, przywódcy Sił Libańskich, deputowana Zgromadzenia Narodowego z okręgu Baszarri.

</doc>
<doc id="2181647" url="https://pl.wikipedia.org/wiki?curid=2181647" title="Monaster Daniłowski">
Monaster Daniłowski

Monaster Daniłowski, monaster św. Daniela Słupnika – najstarszy prawosławny klasztor w Moskwie, rezydencja patriarchy Moskwy i całej Rusi oraz siedziba Świętego Synodu Rosyjskiego Kościoła Prawosławnego.
Monaster został założony w 1282 (według innych danych – między 1298 a 1300) przez księcia Daniela Moskiewskiego. Pierwszym obiektem sakralnym na miejscu dzisiejszego klasztoru była cerkiew św. Daniela Słupnika, patrona fundatora. Według tradycji Daniel Moskiewski na krótko przed śmiercią złożył w monasterze śluby mnisze i został w 1303 w nim pochowany na cmentarzu dla zakonników.
W 1330 z inicjatywy Iwana Kality zakonnicy klasztoru przenieśli się nowo wybudowanej siedziby w obrębie Kremla moskiewskiego, nazwanej monasterem Spasskim. Zabudowania Monasteru Daniłowskiego, porzucone, uległy stopniowej dewastacji. Nadal czynna była jedynie cerkiew św. Daniela Słupnika. Odrodzenie klasztoru zainicjował Iwan IV Groźny, który ufundował dla monasteru nowy sobór pod wezwaniem Świętych Ojców Siedmiu Soborów Powszechnych (istniejący do I połowy XVIII w.).
W 1591 w pobliżu zabudowań klasztornych miała miejsce bitwa wojsk moskiewskich z oddziałami Ğazı II Gireja. Piętnaście lat później pod murami klasztoru wojska Wasyla IV Szujskiego pokonały oddziały Iwana Bołotnikowa. W 1652 w monasterze odbyła się kanonizacja jego fundatora, połączona z uroczystym przeniesieniem relikwii z cmentarza klasztornego do głównego soboru. Pod koniec XVII wieku wokół zabudowań monasterskich wzniesiono mur obronny z siedmioma basztami i bramą wjazdową połączoną z dzwonnicą, na której zawieszono 17 dzwonów. W 1771 większość zakonników klasztoru zmarła w czasie epidemii.
W 1812 wojska napoleońskie po zdobyciu Moskwy splądrowały klasztor, zabierając m.in. cenną dekorację raki z relikwiami św. Daniela Moskiewskiego. W 1817 relikwie zostały w związku z tym przeniesione do nowego sarkofagu. W 1838 na potrzeby monasteru został wzniesiony nowy sobór pod wezwaniem Trójcy Świętej, mogący pomieścić jednorazowo 3000 uczestników nabożeństwa.
W okresie bezpośrednio poprzedzającym rewolucję październikową znaczenie monasteru jako ośrodka religijnego było niewielkie. Wzrosło jednak znacząco po likwidacji przez władze bolszewickie innych klasztorów. W 1918 w monasterze założono szkołę teologiczną, która istniała do aresztowania jej kierownictwa, przez kilka lat. Klasztor pozostawał jednak czynny jeszcze przez 12 lat i został "de facto" zamknięty przez władze stalinowskie jako jeden z ostatnich monasterów Moskwy (oficjalnie władze zlikwidowały go już w 1918). w latach 20. XX wieku Monaster Daniłowski był ośrodkiem tzw. „opozycji daniłowskiej” – grupy hierarchów i mnichów Rosyjskiego Kościoła Prawosławnego opowiadającej się za zdecydowanie antybolszewicką postawą Kościoła. Jej liderem był ostatni zwierzchnik monasteru przed jego zamknięciem, biskup Teodor (Pozdiejewski). Z klasztorem był również związany późniejszy święty nowomęczennik, starzec Jerzy (Ławrow).
Po zamknięciu monasteru został w nim urządzony obóz przejściowy dla dzieci ofiar represji politycznych w ZSRR, z których część zmarła z powodu złych warunków sanitarnych i chorób. Działał on do 1983. W wymienionym roku zdewastowany Monaster Daniłowski został zwrócony Rosyjskiemu Kościołowi Prawosławnemu. Był to pierwszy klasztor na terenie Moskwy, który po okresie prześladowań ponownie przejęła Cerkiew. Pierwszym przełożonym monasteru po jego reaktywacji został archimandryta Eulogiusz (Smirnow). Prace renowacyjne w obiektach monasterskich trwały pięć lat; w tym okresie wzniesiono w nim również dwie nowe cerkwie.
W czasie kryzysu konstytucyjnego w 1993 reprezentanci prezydenta Borysa Jelcyna i parlamentu przeprowadzili w monasterze w obecności patriarchy Aleksego II negocjacje, jednak wypracowane wówczas porozumienie pozostało w mocy jedynie przez kilka godzin. 
W monasterze została urządzona rezydencja patriarchów moskiewskich i całej Rusi. Na terenie klasztoru działa również Święty Synod Rosyjskiego Kościoła Prawosławnego oraz Oddział Stosunków Zewnętrznych Cerkwi.
W skład kompleksu budynków klasztoru wchodzą następujące świątynie:

</doc>
<doc id="2181648" url="https://pl.wikipedia.org/wiki?curid=2181648" title="Tomanowy Potok Liptowski">
Tomanowy Potok Liptowski

Tomanowy Potok (słow. "Tomanov potok", niem. "Tomanowabach", węg. "Tomanowa-patak"), dla odróżnienia od drugiego potoku o tej samej nazwie nazywany Tomanowym Potokiem Liptowskim – potok spływający Doliną Tomanową Liptowską w słowackich Tatrach Zachodnich. Wypływa z dwóch znajdujących się pod Tomanową Przełęczą Tomanowych Stawków, położonych na wysokości 1592 i 1587 m n.p.m. Strugi z tych stawków łączą się ze sobą u wylotu Świstówki Liptowskiej. W tym samym niemal miejscu dołącza jeszcze niewielki potok spływający z dolnej części tej doliny. Tomanowy Potok spływa od tego miejsca we wschodnim kierunku. U wylotu Jaworowego Żlebu zasilany jest jeszcze jednym potokiem spływającym dolną częścią tego żlebu. Tuż poniżej ujścia tego potoku Tomanowy Potok spada ze skalnego progu o wysokości ok. 6 m, tworząc wodospad zwany Tomanową Siklawą.
Uchodzi do Cichej Wody Liptowskiej na wysokości 1181 m, jako jej prawy dopływ.

</doc>
<doc id="2181650" url="https://pl.wikipedia.org/wiki?curid=2181650" title="Every Beat of My Heart">
Every Beat of My Heart

Every Beat of My Heart – czternasty studyjny album angielskiego piosenkarza rockowego Roda Stewarta. Został wydany w 1986 roku przez wytwórnie płytową Warner Bros. Records. Ten sam album został wydany w Stanach Zjednoczonych pod nazwą "Rod Stewart".

</doc>
<doc id="2181651" url="https://pl.wikipedia.org/wiki?curid=2181651" title="Napad na bank">
Napad na bank

Napad na bank – francuska komedia kryminalna z 1963 roku, w reżyserii Jeana Giraulta oraz z udziałem Louis de Funèsa.
Fabuła.
Victor Garnier, sprzedawca artykułów wędkarskich i myśliwskich, jest człowiekiem poważnym i poważanym. Za namową jednego z klientów, dyrektora banku znajdującego się naprzeciwko sklepu Garniera, sprzedawca inwestuje wszystkie swoje oszczędności w akcje firmy Tangana. Niestety ich kurs gwałtownie spada, a Victor i jego rodzina zostają bez grosza. Postanawiają odzyskać swoje pieniądze za wszelką cenę. Obmyślają plan napadu, którego głównym elementem jest podkop ze sklepu wędkarskiego do skarbca banku. Jest to zadanie trudniejsze, niż im się z początku wydawało. Rodzinie, na drodze do banku stają dziurawe rury, tunele metra, duże ilości ziemi, policja i miłość.

</doc>
<doc id="2181653" url="https://pl.wikipedia.org/wiki?curid=2181653" title="Benten">
Benten



</doc>
<doc id="2181654" url="https://pl.wikipedia.org/wiki?curid=2181654" title="Słonica">
Słonica



</doc>
<doc id="2181658" url="https://pl.wikipedia.org/wiki?curid=2181658" title="HTC HD7">
HTC HD7

HTC HD7 (inne nazwy: HTC HD3, HTC Touch HD7) – smartfon firmy HTC. Będąc następcą HD2, nowy HTC HD7 zawdzięcza nazwę systemowi operacyjnemu, na którym jest oparty – Windows Phone 7.
Opis i dane.
HD7 ma dotykowy wyświetlacz LCD 4,3", o rozdzielczości 480 × 800 pikseli. Procesor HD7 to Snapdragon o taktowaniu 1 GHz. HD7 ma dysk 8 GB, 512 MB ROM oraz 576 MB RAM. HD7 ma kontrolery: Wi-Fi b/g/n, Bluetooth 2.1 oraz USB. Telefon waży 162 gramy, a jego wymiary to 122 × 68 × 11.2 mm. 
Rodzina HD7.
Model HTC Touch HD7 jest jednym z członków rodziny HD7. Prócz niego, w skład tej serii wchodzą: 

</doc>
<doc id="2181659" url="https://pl.wikipedia.org/wiki?curid=2181659" title="Centrum Szkolenia Specjalistów Wojsk OPK">
Centrum Szkolenia Specjalistów Wojsk OPK

Centrum Szkolenia Specjalistów Wojsk OPK im. Wojciecha Kętrzyńskiego (CSSWOPK) – ośrodek szkolenia specjalistów Wojsk Rakietowych i Artylerii Wojsk Obrony Powietrznej Kraju, a od 1990 roku – Wojsk Lotniczych i Obrony Powietrznej. 
W 1959 w Giżycku rozpoczęto formowanie Ośrodka Szkolenia Specjalistów Artylerii (OSSA). W trakcie formowania ośrodek przeniesiono do Gołdapi, a we wrześniu 1960 do Bemowa Piskiego. Pod koniec 1960 zmieniono nazwę ośrodka na Centrum Szkolenia Specjalistów Artylerii i Radiotechniki (CSSAiR). Zadaniem centrum było szkolenie specjalistów dla potrzeb jednostek rakietowych Wojsk Obrony Powietrznej Kraju. 
W 1974 w CSSAiR rozpoczęto szkolenie absolwentów szkół wyższych w Szkole Oficerów Rezerwy, po likwidacji której powołano Szkołę Podchorążych Rezerwy. W grudniu 1978 nazwę CSSAiR zmieniono na Centrum Szkolenia Specjalistów Wojsk OPK im. Wojciecha Kętrzyńskiego (CSSWOPK). W 1992 ponownie zmieniono nazwę na Centrum Szkolenia Specjalistów WLOP w potem na Centrum Szkolenia Specjalistów Wojsk Rakietowych (CSSWR). 
Centrum to istniało do czerwca 1997 roku. W okresie istnienia w Centrum przeszkolono: 3 tys. oficerów, 2,9 tys. oficerów i podchorążych rezerwy, 0,9 tys. chorążych, 1,9 tys. podoficerów zawodowych, 5,1 tys. podchorążych, 47 tys. podoficerów i młodszych specjalistów.

</doc>
<doc id="2181660" url="https://pl.wikipedia.org/wiki?curid=2181660" title="Zanim odejdą wody">
Zanim odejdą wody

Zanim odejdą wody (tytuł oryg. "Due Date") – amerykańska komedia z gatunku filmów drogi z 2010 roku w reżyserii Todda Phillipsa.

</doc>
<doc id="2181662" url="https://pl.wikipedia.org/wiki?curid=2181662" title="København A-Raeken (1900/1901)">
København A-Raeken (1900/1901)

København A-Raeken (1900/1901) była 12. sezonem nieoficjalnych mistrzostw Danii w piłce nożnej. W rozgrywkach brały udział tylko zespoły z Kopenhagi. Nowym mistrzem Danii został zespół Boldklubben af 1893.
Tabela końcowa.
 

</doc>
<doc id="2181664" url="https://pl.wikipedia.org/wiki?curid=2181664" title="Al-Aszrafijja">
Al-Aszrafijja

Al-Aszrafijja (arab.: الأشرفية, ang., fr.: "Achrafieh", "Ashrafieh") – dzielnica we wschodnim Bejrucie, zamieszkana przede wszystkim przez libańskich chrześcijan. W okresie wojny domowej w Libanie była bastionem prawicowych milicji na czele z Falangami Libańskimi (m.in. podczas "wojny stu dni").

</doc>
<doc id="2181673" url="https://pl.wikipedia.org/wiki?curid=2181673" title="An-Nakura">
An-Nakura

An-Nakura (arab الناقورة) – miasto w Libanie, położone w dystrykcie Kada Tyr, 103 km na południe od Bejrutu. W An-Nakurze stacjonują od 1978 roku żołnierze UNIFIL, w skład której wchodził m.in. z Polski Kontyngent Wojskowy w Libanie.

</doc>
<doc id="2181686" url="https://pl.wikipedia.org/wiki?curid=2181686" title="Tomanowe Stawki">
Tomanowe Stawki

Tomanowe Stawki (słow. "Tomanovské plesá", "Tomanove plesá", "Tomanove plieska") – trzy niewielkie i płytkie stawki znajdujące się pod Tomanową Przełęczą w górnej części Doliny Tomanowej Liptowskiej w słowackich Tatrach Zachodnich. Są to:
Ze stawków tych wypływają niewielkie cieki zasilające Tomanowy Potok Liptowski. Oprócz nich w okolicy znajduje się jeszcze kilka okresowych oczek wodnych. Dawniej Tomanowe Stawki nazywane były też Przybylińskimi Stawkami (od miejscowości Przybylina). Badał je w latach 1932–1934 polski naukowiec Jerzy Młodziejowski.

</doc>
<doc id="2181687" url="https://pl.wikipedia.org/wiki?curid=2181687" title="Skala Thurstone’a">
Skala Thurstone’a

Skala Thurstone'a ( – skala równych odcinków) – skala stworzona do pomiaru postaw, której twórcą jest Louis Thurstone. Polega ona na stworzeniu listy stwierdzeń dotyczących badanej postawy, przy czym bardzo ważne jest opracowanie jak największego zakresu stwierdzeń charakteryzujących postawy negatywne i pozytywne. Przygotowana lista stwierdzeń przedstawiana jest grupie tzw. kompetentnych sędziów (osoby posiadające bardzo dużą wiedzę na temat przedmiotu badania), która dokonują ich oceny. Na podstawie tej oceny wybierane jest 20 najlepiej opisujących daną postawę stwierdzeń. Porządkuje się je stawiając na początku te stwierdzenia, które najsłabiej opisują postawę, a kończąc na tych, które według sędziów najlepiej ją charakteryzują.
Podczas badania respondenci odnoszą się do każdego ze stwierdzeń. Zgadzając się z danym stwierdzeniem (uznając je za odnoszące się do ich własnej postawy), mogą otrzymać jeden punkt. Ilość otrzymanych punktów będzie odzwierciedlała to czy respondent charakteryzuje się badana postawą, czy też nie. Każdy respondent może otrzymać od 0 do 20 punktów. Im więcej punktów, tym dana postawa jest bliższa respondentowi.
Odległość pomiędzy poszczególnymi stwierdzeniami na skali trzeba uznawać jako równe, co pozwoli nam traktować skalę Thurstone’a jako skalę interwałową.
Charakterystyczne dla tej skali jest to, że respondent, który twierdząco odniósł się twierdząco do stwierdzenia umieszczonego np. na 15 miejscu, logicznie powinien odnieść się twierdząco do stwierdzeń znajdujących się poniżej (15 i dalej).
Ze względu na złożoność i potrzebę angażowania dużej liczby tzw. kompetentnych sędziów, skala Thurstone’a stosowana jest w badaniach społecznych bardzo rzadko.
Etapy tworzenia skali Thurstone'a.
Przykładowo można ją stworzyć poprzez zamieszczenie w naszym narzędziu badawczym (kwestionariuszu, ankiecie)skali, w której zamieścimy 20 różnych stwierdzeń dotyczących postawy, będącej przedmiotem oceny np. postawa dotycząca religijności, czy też tolerancji wobec uchodźców.
1. W pierwszym etapie przygotowujemy listę stwierdzeń, którymi można scharakteryzować postawę; bardzo ważne jest opracowanie jak największego zakresu stwierdzeń charakteryzujących postawy negatywne i pozytywne. Stworzona lista może zawierać nieograniczoną liczbę stwierdzeń.
2. Przygotowana lista stwierdzeń oceniana jest przez grupę ekspertów tzw. kompetentnych sędziów, którzy dokonują wyboru 20 najlepiej charakteryzujących badaną postawę stwierdzeń. Eksperci przypisują im również określoną wartość liczbową: najmniejsza liczba punktów przyznawana jest stwierdzeniu, które według eksperta w najmniejszym stopniu odpowiada badanej postawie; największa stwierdzeniu, które zdaniem eksperta najlepiej charakteryzuje postawę. Ważne jest to, żeby każde ze stwierdzeń zostało ocenione przez co najmniej 10–15 sędziów (ekspertów), co powoduje większe uwiarygodnienie trafności ich wyborów.
3. Na koniec oceny sędziów są zbierane i porównywane; wybiera się wszystkie stwierdzenia, co do których sędziowie byli najbardziej zgodni w swojej punktacji i nadawali im najwięcej punktów; wybrane w ten sposób stwierdzenia umieszczane są ostatecznie na skali, która zostanie wykorzystana w badaniu.
W ten sposób lista kilkudziesięciu stwierdzeń zostaje zredukowana do mniejszej liczby stwierdzeń, najlepiej charakteryzujących daną postawę. Stwierdzenia te będą uporządkowane począwszy od tego, które najsłabiej charakteryzuje jakąś postawę, skończywszy na tym, które najsilniej charakteryzuje ocenianą postawę.

</doc>
<doc id="2181688" url="https://pl.wikipedia.org/wiki?curid=2181688" title="Santa Terezinha (Mato Grosso)">
Santa Terezinha (Mato Grosso)

Santa Terezinha – miasto i gmina w Brazylii, w stanie Mato Grosso.

</doc>
<doc id="2181696" url="https://pl.wikipedia.org/wiki?curid=2181696" title="Kryniczyn">
Kryniczyn

Kryniczyn (lit. "Krinčinas") – miasteczko na Litwie, położone w okręgu poniewieskim, w rejonie pozwolskim, liczące 527 mieszkańców (2001). 

</doc>
<doc id="2181702" url="https://pl.wikipedia.org/wiki?curid=2181702" title="São Félix do Araguaia">
São Félix do Araguaia

São Félix do Araguaia – miasto i gmina w Brazylii, w stanie Mato Grosso.

</doc>
<doc id="2181705" url="https://pl.wikipedia.org/wiki?curid=2181705" title="São José do Xingu">
São José do Xingu

São José do Xingu – miasto i gmina w Brazylii, w stanie Mato Grosso.

</doc>
<doc id="2181706" url="https://pl.wikipedia.org/wiki?curid=2181706" title="Tomanowa Siklawa">
Tomanowa Siklawa

Tomanowa Siklawa (słow." Tomanov vodopád", "Tomanovský vodopád") – niewielki wodospad na Tomanowym Potoku Liptowskim w słowackich Tatrach Zachodnich. Wodospad ma wysokość ok. 6 m. Znajduje się na południowym skraju Polany pod Jaworem. Jest to też blisko ujścia Tomanowego Potoku do Cichej Wody Liptowskiej. W pobliżu wodospadu prowadził dawniej szlak turystyczny na Tomanową Przełęcz, został zamknięty w 2008 roku.

</doc>
<doc id="2181708" url="https://pl.wikipedia.org/wiki?curid=2181708" title="Gmina związkowa Elbe-Heide">
Gmina związkowa Elbe-Heide

Gmina związkowa Elbe-Heide (niem. "Verbandsgemeinde Elbe-Heide") – gmina związkowa w Niemczech, w kraju związkowym Saksonia-Anhalt, w powiecie Börde. Siedziba gminy związkowej znajduje się w miejscowości Rogätz.
Gmina związkowa zrzesza siedem gmin wiejskich: 

</doc>
<doc id="2181709" url="https://pl.wikipedia.org/wiki?curid=2181709" title="Serra Nova Dourada">
Serra Nova Dourada

Serra Nova Dourada – miasto i gmina w Brazylii, w stanie Mato Grosso.

</doc>
<doc id="2181711" url="https://pl.wikipedia.org/wiki?curid=2181711" title="Elbe-Heide">
Elbe-Heide



</doc>
<doc id="2181713" url="https://pl.wikipedia.org/wiki?curid=2181713" title="Vila Rica (Mato Grosso)">
Vila Rica (Mato Grosso)

Vila Rica – miasto i gmina w Brazylii, w stanie Mato Grosso.

</doc>
<doc id="2181716" url="https://pl.wikipedia.org/wiki?curid=2181716" title="Pompiany">
Pompiany

Pompiany (lit. "Pumpėnai") – miasteczko na Litwie, położone w okręgu poniewieskim, w rejonie pozwolskim, nad rzeką Istrą, przy fragmencie Via Baltica z Poniewieża do Poswola. Miasteczko liczy 952 mieszkańców (2001).

</doc>
<doc id="2181717" url="https://pl.wikipedia.org/wiki?curid=2181717" title="Araguainha">
Araguainha

Araguainha – miasto i gmina w Brazylii, w stanie Mato Grosso.

</doc>
<doc id="2181719" url="https://pl.wikipedia.org/wiki?curid=2181719" title="Whitechapel (stacja kolejowa)">
Whitechapel (stacja kolejowa)

Whitechapel – stacja kolejowa i jednocześnie stacja metra w Londynie, na terenie London Borough of Tower Hamlets. Jest zarządzana przez metro londyńskie, którego pociągi zatrzymują się na niej na dwóch liniach - District Line oraz Hammersmith &amp; City Line. W roku 2008 z tej części stacji skorzystało 11,55 mln pasażerów. Kolejową część stacji obsługuje London Overground, w którego sieci jest ona częścią East London Line. Stacja należy do drugiej strefy biletowej.

</doc>
<doc id="2181720" url="https://pl.wikipedia.org/wiki?curid=2181720" title="Ribeirãozinho">
Ribeirãozinho

Ribeirãozinho – miasto i gmina w Brazylii, w stanie Mato Grosso.

</doc>
<doc id="2181724" url="https://pl.wikipedia.org/wiki?curid=2181724" title="Jan Berner">
Jan Berner

Jan Berner (ur. 2 marca 1932 w Pabianicach, zm. 31 marca 2020 tamże) – polski chirurg, nauczyciel akademicki i samorządowiec, profesor nauk medycznych, w latach 2002–2006 prezydent Pabianic.
Życiorys.
Młodość.
Syn Stefana Bernera i Aleksandry z domu Dawidziak. Okres jego nauki szkolnej przypadł na lata II wojny światowej. Kształcił się w ramach tajnego nauczania. Od 1944 był łącznikiem Armii Krajowej i następnie organizacji Wolność i Niezawisłość, nosił pseudonimy "Zuch" oraz "Huzar". Po wojnie uczęszczał do Gimnazjum im. Królowej Jadwigi w Pabianicach, gdzie w 1950 zdał egzamin maturalny. Równolegle kształcił się w szkole muzycznej, ucząc się gry na skrzypcach.
Działalność naukowa i zawodowa.
W latach 1950–1955 studiował na Wydziale Lekarskim Akademii Medycznej w Łodzi, gdzie uzyskał dyplom lekarza.
Po stażu podyplomowym podjął pracę w Szpitalu Miejskim w Pabianicach, następnie również w miejskiej poradni chirurgicznej i w stacji pogotowia ratunkowego. Zajmował się też medycyną przemysłową, ogólną i sportową. Specjalizację I stopnia w dziedzinie chirurgii uzyskał w 26 września 1960. W 1962, dzięki stypendium ministra zdrowia, przeszedł do III Kliniki Chirurgicznej AM w Łodzi, gdzie 26 czerwca 1965 obronił pracę doktorską, a 29 kwietnia 1966 uzyskał II stopień specjalizacji z chirurgii.
Stopień doktora habilitowanego nauk medycznych uzyskał na macierzystej uczelni 12 czerwca 1973. W 1978 został mianowany kierownikiem Kliniki Chirurgii Onkologicznej AM w Łodzi. Nominację na profesora nadzwyczajnego otrzymał 16 listopada 1984. W latach 1981–1987 był dwukrotnie wybierany na dziekana Wydziału Lekarskiego Akademii Medycznej w Łodzi. W 1985 został profesorem zwyczajnym. W latach 1990–1996 również przez dwie kadencje pełnił funkcję rektora AM w Łodzi. Od 1988 do 1990 pracował w Libii, pełniąc funkcję dyrektora polskiego zespołu medycznego w tamtejszych szpitalach. Po powrocie do kraju powrócił do pracy na uczelni na stanowisku profesorskim. W latach 1993–1995 był członkiem Rady ds. Ochrony Zdrowia działającej przy prezydencie RP. Od 1996 kierował również Katedrą Onkologii AM w Łodzi. Na emeryturę przeszedł w 2002, pozostał jednocześnie czynny zawodowo.
W swoich badaniach naukowych był pionierem w Polsce operacji oszczędzającej w leczeniu chorych na raka piersi i badaniach nad czerniakiem. Zajmował się technikami operacyjnymi tętnic obwodowych, w tym z wykorzystaniem polskich biomateriałów. Opublikował ponad 200 prac naukowych w kilku językach. Był promotorem kilkunastu doktoratów oraz recenzentem licznych rozpraw doktorskich i habilitacyjnych. Pod jego kierownictwem ponad 25 lekarzy otrzymało specjalizację I stopnia z zakresu chirurgii, a około 20 lekarzy specjalizację II stopnia w dziedzinie chirurgii onkologicznej. Przez dwie kadencje pełnił funkcję wiceprezesa zarządu Łódzkiego Towarzystwa Naukowego. Uzyskał członkostwo w Towarzystwie Chirurgów Polskich, Polskim Towarzystwie Chirurgii Onkologicznej, Polskim Towarzystwie Onkologicznym, European Organisation for Research and Treatment of Cancer, International College of Surgeons, europejskim i światowym towarzystwie skupiającym chirurgów onkologów. Współpracował z Federacją Stowarzyszeń „Amazonki”.
Kariera sportowa.
Uprawiał wyczynowo sport motorowy, był członkiem Polskiego Związku Motorowego, a także klubów PTC Pabianice i MRKS Włókniarz. Kilkakrotnie zdobył mistrzostwo okręgu łódzkiego. Brał też udział w rajdach międzynarodowych, zdobywając łącznie około 50 medali. Był również członkiem Aeroklubu Łódzkiego (od 1953), gdzie ukończył kurs szybowcowy I i II stopnia.
Działalność społeczna i polityczna.
Uzyskał członkostwo w Światowym Związku Żołnierzy AK, ZHP, PZMot, PCK, LOK, a także honorowe członkostwo Towarzystwa Przyjaciół Pabianic.
W drugiej turze bezpośrednich wyborów samorządowych w 2002 został wybrany na urząd prezydenta miasta Pabianic, kandydując z ramienia lokalnego komitetu prawicy. Cztery lata później nie ubiegał się o reelekcję. Startował bez powodzenia do sejmiku łódzkiego z listy Prawa i Sprawiedliwości.
Odznaczenia i wyróżnienia.
Odznaczony m.in. Srebrnym Krzyżem Zasługi (1971), Krzyżem Kawalerskim (1986) i Komandorskim (1998) Orderu Odrodzenia Polski, medalem Pro Ecclesia et Pontifice (1996). Otrzymał tytuł doktora "honoris causa" Université Claude-Bernard-Lyon-I (1997), a także tytuł honorowego obywatela Pabianic (2002). Wyróżniany przez środowiska kombatanckie, a także honorowymi odznakami Polskiego Czerwonego Krzyża i Polskiego Związku Motorowego.

</doc>
<doc id="2181725" url="https://pl.wikipedia.org/wiki?curid=2181725" title="Tesouro">
Tesouro

Tesouro – miasto i gmina w Brazylii, w stanie Mato Grosso.

</doc>
<doc id="2181727" url="https://pl.wikipedia.org/wiki?curid=2181727" title="Łesia Kałytowśka">
Łesia Kałytowśka

Łesia Mychajliwna Kałytowśka (ukr. Леся Михайлівна Калитовська, ur. 13 lutego 1988 w Pogorzelisku) – ukraińska kolarka torowa, brązowa medalistka olimpijska, wicemistrzyni świata.
Na igrzyskach olimpijskich w Pekinie w 2008 roku zdobyła brązowy medal w wyścigu indywidualnym na dochodzenie, a w wyścigu punktowym była piąta. W tym samym roku, podczas mistrzostw świata w Manchesterze zdobyła srebrny medal w drużynowym wyścigu na dochodzenie. Jest także dwukrotną mistrzynią świata juniorów w wyścigu na dochodzenie (2005, 2006). srebrna medalistka mistrzostw świata seniorów drużynowo (2008).

</doc>
<doc id="2181728" url="https://pl.wikipedia.org/wiki?curid=2181728" title="Ołeksandr Woskobojnyk">
Ołeksandr Woskobojnyk

Ołeksandr Wołodymyrowycz Woskobojnyk, ukr. Олександр Володимирович Воскобойник (ur. 26 stycznia 1976 w Rodynśkem, w obwodzie donieckim) – ukraiński piłkarz, grający na pozycji napastnika, a wcześniej pomocnika, trener piłkarski.
Kariera piłkarska.
Kariera klubowa.
Jako junior występował w zespole Metałurh Konstantynówka. We wrześniu 1992 rozpoczął karierę piłkarską w drugiej drużynie Szachtara Donieck, a 8 sierpnia 1993 roku debiutował w podstawowym składzie Szachtara. Latem 1997 został piłkarzem Krywbasa Krzywy Róg. Po dwóch sezonach przeniósł się do Metałurha Donieck. Latem 2002 do końca roku został wypożyczony do Worskły Połtawa. Potem występował w klubach Zoria Ługańsk, Podilla Chmielnicki i IhroSerwis Symferopol. W lipcu 2007 przeszedł do Olimpika Donieck, w którym zakończył karierę piłkarską.
Kariera reprezentacyjna.
Występował w juniorskiej reprezentacji U-19.
Kariera trenerska.
Po zakończeniu kariery piłkarskiej pomagał trenować Olimpik Donieck.

</doc>
<doc id="2181729" url="https://pl.wikipedia.org/wiki?curid=2181729" title="Torixoréu">
Torixoréu

Torixoréu – miasto i gmina w Brazylii, w stanie Mato Grosso.

</doc>
<doc id="2181730" url="https://pl.wikipedia.org/wiki?curid=2181730" title="Fabrizio Crestani">
Fabrizio Crestani

Fabrizio Crestani (ur. 17 grudnia 1987) – włoski kierowca wyścigowy.
Kariera.
Fabrizio karierę w wyścigach samochodów jednomiejscowych rozpoczął w roku 2005, debiutując we Włoskiej Formule 3 oraz Włoskiej Formule Junior 1600. W pierwszej z nich nie został sklasyfikowany, z racji braku punktów, natomiast w drugiej zajął 15. miejsce. W kolejnych dwóch sezonach Crestani ścigał się już tylko we włoskiej F3, dwukrotnie odnotowując 5. pozycję w ogólnej punktacji. W 2006 roku Fabrizio wystartował również w jednej rundzie Brytyjskiej Formuły 3 (w klasie narodowej). Nie zdobył jednak punktów, zajmując odpowiednio piętnaste i czternaste miejsce (nie biorąc już pod uwagi faktu, iż nie był oficjalnie liczony do klasyfikacji).
Na sezon 2008 Włoch podpisał kontrakt z włoskim zespołem Euronova Racing, na starty w Międzynarodowej Formule Master. W ciągu sześciu wyścigów, Fabrizio tylko raz sięgnął po punkty, zajmując ósmą lokatę w niedzielnym wyścigu, na ulicznym torze w Pau (we Francji). Pół punktu (została rozegrana tylko połowa wyścigu, w wyniku obfitych opadów deszczu) zagwarantowało mu 27. miejsce w końcowej klasyfikacji.
Po eliminacji w czeskim Brnie, Crestani przeniósł się do Euroserii 3000. Reprezentując włoski GP Racing, sześciokrotnie stanął na podium, z czego trzy razy na najwyższym stopniu (dwie wygrane zostały przez niego odniesione w ostatniej rundzie sezonu, na torze Autodromo dell'Umbria). Zdobyte punkty sklasyfikowały go na wysokiej 5. lokacie (zważywszy na brak udziału w trzech rundach). W punktacji Włoskiej Formuły 3000 był dziewiąty.
W przerwie pomiędzy sezonem 2008 i 2009 Fabrizio wziął udział w pięciu rundach Azjatyckiej GP2, w zespole Ocean Racing Technology. Nie zdobył jednak punktów, będąc najbliżej celu w pierwszym wyścigu, w Katarze, gdzie zajął dziesiąte miejsce.
W roku 2009 Crestani, pomimo udziału we wszystkich wyścigach (w ekipie TP Formula), został sklasyfikowany niewiele wyżej, bo na 4. pozycji. W tym czasie podobnie, jak przed rokiem, sześć razy stawał na podium, tym razem jednak ani razu nie sięgając po zwycięstwo. We włoskim pucharze zajął 5. lokatę.
W europejskiej edycji GP2 Włoch zadebiutował na belgijskim torze Spa-Francorchamps (w brytyjskiej stajni David Price Racing). Wziąwszy udział łącznie w sześciu wyścigach, podobnie, jak w zimowym cyklu, nie uzyskał żadnych punktów. Ponownie najwyższą jego lokatą była dziesiąta pozycja w pierwszym wyścigu, tym razem jednak odnotowana na włoskim obiekcie Monza.
Do serii GP2 powrócił w sezonach 2012 i 2013 z zespołem Venezuela GP Lazarus. w 2012 roku z jednym punktem uplasował się na 24 pozycji, a w 2013 bez punktów został sklasyfikowany na 33 miejscu.
Crestani zaliczył także starty w Auto GP w sezonach 2010 i 2011. W 2010 roku nie zdobył żadnego punktu, ale już w 2011 roku z 92 punktami uplasował się na 6 pozycji. W sezonie 2013 wystartował tam w dwóch wyścigach, w których uzbierał łącznie 11 punktów. Dały mu one 17 miejsce w klasyfikacji generalnej.

</doc>
<doc id="2181731" url="https://pl.wikipedia.org/wiki?curid=2181731" title="Jeffrey Nape">
Jeffrey Nape

Jeffrey Nape (ur. 1964, zm. 8 czerwca 2016) – papuański polityk, przewodniczący Parlamentu Narodowego od 2004, pełniący obowiązki gubernatora generalnego od maja do czerwca 2004 oraz ponownie od 13 do 20 grudnia 2010.
Życiorys.
Jeffrey Nape 28 maja 2004 został wybrany przewodniczącym Parlamentu Narodowego, zastępując Billa Skate’a. Z racji sprawowanej funkcji objął również obowiązki gubernatora generalnego, którego urząd pozostawał opróżniony. Obowiązki te wykonywał do 29 czerwca 2004, kiedy na stanowisku gubernatora generalnego zaprzysiężony został Paulias Matane.
Po wyborach parlamentarnych w 2007 został 13 sierpnia 2007 powtórnie wybrany przewodniczącym parlamentu, pokonując kandydata opozycji Barta Philemona stosunkiem głosów 86 do 22.
13 grudnia 2010 ponownie objął obowiązki gubernatora generalnego po tym, jak Sąd Najwyższy uznał reelekcję Pauliasa Matane na urząd gubernatora generalnego z czerwca 2010 za niekonstytucyjną i nieważną z powodu niespełnienia wymogu tajności głosowania. Funkcję tę miał sprawować do czasu wyboru nowego gubernatora generalnego przez parlament w ciągu 40 dni. Jednakże 20 grudnia 2010 obowiązki gubernatora generalnego przejął od niego minister szkolnictwa wyższego, Michael Ogio, który w styczniu 2011 został wybrany przez Parlament Narodowy nowym gubernatorem generalnym Papui-Nowej Gwinei.

</doc>
<doc id="2181734" url="https://pl.wikipedia.org/wiki?curid=2181734" title="Alto Garças">
Alto Garças

Alto Garças – miasto i gmina w Brazylii, w stanie Mato Grosso.

</doc>
<doc id="2181736" url="https://pl.wikipedia.org/wiki?curid=2181736" title="Rodolfo Gonzalez">
Rodolfo Gonzalez



</doc>
<doc id="2181737" url="https://pl.wikipedia.org/wiki?curid=2181737" title="Dowiany">
Dowiany

Dowiany (lit. "Daujėnai") – miasteczko na Litwie, położone w okręgu poniewieskim, w rejonie pozwolskim, nad rzeką Orią. Liczy 479 mieszkańców (2001).
W Dowianach znajduje się zabytkowy kościół Imienia Jezus.

</doc>
<doc id="2181738" url="https://pl.wikipedia.org/wiki?curid=2181738" title="Lista hrabstw w stanie Dakota Południowa">
Lista hrabstw w stanie Dakota Południowa

Lista hrabstw w stanie Dakota Południowa obejmuje 66 jednostek administracyjnych.

</doc>
<doc id="2181739" url="https://pl.wikipedia.org/wiki?curid=2181739" title="Dhanisztha (nakszatra)">
Dhanisztha (nakszatra)

Dhanisztha lub Szrawisztha (Dewanagari: श्रविष्ठा lub धनिष्ठा) – nakszatra, rezydencja księżycowa.
Termin używany w astrologii dźjotisz do określenia części Zodiaku. "Dhani" oznacza "bogaty" a "isztha" znaczy "całkowicie". Nakszatra wskazuje więc pełnię bogactwa.
Jako czas nakszatra ta wskazuje dzień pełen ruchu i społecznego bogactwa. Trochę niespokojny i nerwowy. Czas, który należy poświęcić podróżom, zakupom, interesom zawieraniem umów itp..

</doc>
<doc id="2181740" url="https://pl.wikipedia.org/wiki?curid=2181740" title="Cerkiew św. Mikołaja w Gegabraście">
Cerkiew św. Mikołaja w Gegabraście

Cerkiew św. Mikołaja – prawosławna cerkiew w Gegabraście.
Cerkiew została zbudowana w latach 1896–1899 na potrzeby kolonistów narodowości rosyjskiej, sprowadzonych do miejscowości w latach 60. XIX wieku. Jako świątynia miejscowej parafii zastąpiła użytkowaną od 1889 kaplicę domową. Inicjatorem jej wzniesienia był arcybiskup wileński i litewski Hieronim (Ekziemplarski), który w 1896 spotkał się z mieszkańcami wsi. Jest to świątynia drewniana, z dwurzędowym ikonostasem we wnętrzu.
W 1947 cerkiew w Gegabraście została zarejestrowana jako czynna świątynia prawosławna. W latach 50. XX wieku, na koszt parafii, została gruntownie odnowiona i 8 sierpnia 1954 ponownie poświęcona.
Obecnie (XXI w.) z powodu małej liczby wiernych (kilkanaście osób), nabożeństwa w świątyni odbywają się kilka razy w roku.

</doc>
<doc id="2181742" url="https://pl.wikipedia.org/wiki?curid=2181742" title="Gryziel zachodni">
Gryziel zachodni

Gryziel zachodni ("Atypus affinis") – gatunek pająka z rodziny gryzielowatych. Jeden z trzech – obok gryziela stepowego i gryziela tapetnika – gatunków występujących w Polsce i będący pod ochroną prawną. Gatunek ten zamieszkuje wyłącznie Europę i małe obszary Afryki Północnej, spotykany w południowej Anglii, Danii, sporadycznie także w Rosji, Szwecji, Grecji, Gruzji, Hiszpanii, Holandii i Algierii. Pająki te mają czarne lub brązowe ubarwienie, a ich wielkość waha się w granicach od 7 do 15 mm, z czego osobniki męskie mierzą około 7–9 mm, podczas gdy osobniki żeńskie około 10–15 milimetrów. Ich wygląd zbliżony jest do gatunku gryziel tapetnik. Gryziel zachodni, tak jak inne pająki należące do infrarzędu ptaszników, posiada duże kły jadowe.

</doc>
<doc id="2181744" url="https://pl.wikipedia.org/wiki?curid=2181744" title="Puszołaty">
Puszołaty

Puszołaty (lit. "Pušalotas") – miasteczko na Litwie, położone w okręgu poniewieskim, w rejonie pozwolskim, nad rzeką Omietą. Liczy 885 mieszkańców (2001).

</doc>
<doc id="2181745" url="https://pl.wikipedia.org/wiki?curid=2181745" title="Góropatwa chińska">
Góropatwa chińska

Góropatwa chińska ("Alectoris magna") – gatunek średniej wielkości ptaka z rodziny kurowatych (Phasianidae). Zamieszkuje Azję. Osiadły.
Systematyka.
Międzynarodowy Komitet Ornitologiczny (IOC) wyróżnia dwa podgatunki "A. magna":
Charakterystyka.
Cechy charakterystyczne to bardzo wąska, rdzawobrązowa obroża, po wewnętrznej stronie ciemniejsza, aż do czarnej. Od podobnie ubarwionej góropatwy skalnej i azjatyckiej można ją odróżnić także po jaśniejszej, szarożółtej, a nie brązowej tęczówce.
Morfologia.
Wygląd zewnętrzny: Obie płci ubarwione jednakowo, ale samica nieznacznie mniejsza od samca.
Rozmiary: długość ciała: 38 cm
Masa ciała: samce 445–710 g, samice 442–615 g. 
Występowanie.
Środowisko.
Skaliste, pokryte trawą i niskimi krzewami wzgórza i doliny, 1300–4000 m n.p.m.
Zasięg występowania.
Środkowe Chiny: prowincje Qinghai i Gansu.
Pożywienie.
Dorosłe żywią się nasionami, kłączami, bulwami i pędami roślin, uzupełniając dietę owadami. Młode jedzą przede wszystkim owady i zielone części roślin.
Rozród.
Dobieranie w pary: od końca marca do połowy kwietnia.
Gniazdo: zakłada na ziemi, w ukryciu. Jest to zagłębienie w ziemi wyściełane materiałem roślinnym.
Okres lęgów: jaja składa od maja.
Jaja: 7–20, najczęściej 12.
Wysiadywanie: 22–24 dni, wysiaduje wyłącznie samica.
Opieka nad pisklętami: Oboje rodzice wodzą pisklęta. Grupy rodzinne utrzymują się aż do kolejnego sezonu lęgowego.
Status, zagrożenie i ochrona.
Pomimo niezbyt rozległego zasięgu występowania i lekko spadkowej tendencji liczebności populacji jest to gatunek pospolity, status według kryteriów Czerwonej Księgi Gatunków Zagrożonych IUCN: gatunek najmniejszej troski (LC – "least concern").
Problemem mogą być polowania, które mogą prowadzić do wymarcia niektórych lokalnych populacji.
Znaczenie dla człowieka.
Ptak łowny.

</doc>
<doc id="2181747" url="https://pl.wikipedia.org/wiki?curid=2181747" title="Alectoris magna">
Alectoris magna



</doc>
<doc id="2181750" url="https://pl.wikipedia.org/wiki?curid=2181750" title="Nahr ad-Damur">
Nahr ad-Damur

Nahr ad-Ad-Damur – rzeka w Libanie, uchodząca do Morza Śródziemnego w pobliżu miasta Ad-Ad-Damur, w dystrykcie Asz-Szuf.

</doc>
<doc id="2181752" url="https://pl.wikipedia.org/wiki?curid=2181752" title="Parafia św. Mikołaja w Gegabraście">
Parafia św. Mikołaja w Gegabraście

Parafia św. Mikołaja – prawosławna parafia w Gegabraście, w dekanacie wisagińskim eparchii wileńskiej i litewskiej Rosyjskiego Kościoła Prawosławnego.
Parafia została erygowana w 1889 na potrzeby kilkudziesięciu prawosławnych rodzin rosyjskich, które w latach 60. XIX wieku zostały sprowadzone na teren dzisiejszego rejonu poswolskiego (wcześniej mieszkańcy miejscowości należeli do parafii w Poniewieżu). W pierwszych latach istnienia placówki duszpasterskiej jej świątynią była kaplica urządzona w prywatnym domu jednej z rodzin. Wolno stojąca cerkiew została wzniesiona w 1896 dzięki pomocy arcybiskupa wileńskiego i litewskiego Hieronima.
Do 1919 parafia prowadziła szkołę, której budynek został jej zarekwirowany przez władze niepodległej Litwy. W latach 30. XX wieku, po negocjacjach z zarządem eparchii wileńskiej i litewskiej, obiekt został zwrócony pierwotnym właścicielom. W 1937 parafia liczyła 885 wiernych.
W 1941, z polecenia egzarchy Krajów Bałtyckich, metropolity Sergiusza w skład parafii weszły jako jej filie cerkwie w Birżach, Lebeniszkach i Pozwole. Według statystyk z roku następnego parafia liczyła 212 wiernych.
W latach 1943–1958 proboszczem parafii był ks. Nikołaj Gurjanow, otaczany za życia niezwykłym szacunkiem przez prawosławnych mieszkańców północnej Litwy, uznawany za świętego starca (mimo faktu niezłożenia ślubów mniszych), ojciec duchowy mniszek z monasteru św. Marii Magdaleny w Wilnie. Po jego przeniesieniu do eparchii pskowskiej cerkiew w Gegabraście była obsługiwana przez duchownych z parafii w Rokiszkach, Poniewieżu lub Oniksztach.
Na początku XXI w. z powodu małej liczby wiernych (kilkanaście osób), nabożeństwa parafialne odbywały się kilka razy w roku.

</doc>
<doc id="2181753" url="https://pl.wikipedia.org/wiki?curid=2181753" title="Czerwień (dopływ Podgórnej)">
Czerwień (dopływ Podgórnej)

Czerwień (niem. "Rotes Wasser") – potok w Sudetach Zachodnich, w Karkonoszach, lewy dopływ Podgórnej.
Przebieg i opis.
Powstaje z połączenia dwóch niewielkich potoków mających swe źródła pod Przełęczą Dołek i Przełęczą Karkonoską. Płynie na północny wschód, najpierw Kozacką Doliną, później Doliną Czerwienia. Nazwy te noszą malownicze fragmenty doliny potoku. W Przesiece, na obszarze Karkonoskiego Padołu Śródgórskiego, skręca na wschód, po czym ponownie na północny wschód, by na granicy Przesieki i Podgórzyna Górnego, w obrębie Pogórza Karkonoskiego, wpaść do Podgórnej.
Czerwień przyjmuje kilka niewielkich, bezimiennych dopływów oraz jeden większy, lewy – Ziębnik.
Płynie po granicie i jego zwietrzelinie.
Obszar zlewni Czerwienia porośnięty jest górnoreglowymi, niżej dolnoreglowymi lasami świerkowymi. Jedynie odcinek źródliskowy położony jest na obszarze Karkonoskiego Parku Narodowego. Wzdłuż potoku przebiega Celna Droga.
Po wojnie Czerwień nosił nazwę „Czerwony Potok”.
Szlaki turystyczne.
W dolnym biegu przecinają go dwa szlaki turystyczne:

</doc>
<doc id="2181755" url="https://pl.wikipedia.org/wiki?curid=2181755" title="Vaškai">
Vaškai

Vaškai (pol. hist. "Konstantynów") – miasteczko na Litwie, położone w okręgu poniewieskim, w rejonie pozwolskim, nad rzeką Wyrwitą. Liczy 688 mieszkańców (2001).

</doc>
<doc id="2181758" url="https://pl.wikipedia.org/wiki?curid=2181758" title="Rękopis Chancellora">
Rękopis Chancellora



</doc>
<doc id="2181759" url="https://pl.wikipedia.org/wiki?curid=2181759" title="Hrabstwo Baker (Oregon)">
Hrabstwo Baker (Oregon)

Hrabstwo Baker (ang. "Baker County") – hrabstwo w stanie Oregon w Stanach Zjednoczonych. Obszar całkowity hrabstwa obejmuje powierzchnię 3088,43 mil² (7999 km²). Według szacunków United States Census Bureau w roku 2009 miało 16 082 mieszkańców.
Hrabstwo powstało w 1862 roku. 

</doc>
<doc id="2181765" url="https://pl.wikipedia.org/wiki?curid=2181765" title="Ziębnik (dopływ Czerwienia)">
Ziębnik (dopływ Czerwienia)

Ziębnik (niem. ) – potok, lewy dopływ Czerwienia.
Potok płynie w Sudetach Zachodnich, w Karkonoszach. Jego źródła znajdują się na północnych zboczach Hutniczego Grzbietu, na wysokości 822 m n.p.m. Płynie na północny wschód. Między Olszynką a Niedźwiednikiem, na obszarze Karkonoskiego Padołu Śródgórskiego skręca na wschód i w zachodniej części Przesieki wpada do Czerwienia.
Ziębnik przyjmuje jedynie kilka niewielkich, bezimiennych dopływów. Płynie po granicie i jego zwietrzelinie. Obszar zlewni Ziębnika porośnięty jest lasami świerkowymi. Wzdłuż dolnego i środkowego biegu potoku prowadzi szlak turystyczny żółty szlak turystyczny z Przesieki do Jagniątkowa.

</doc>
<doc id="2181766" url="https://pl.wikipedia.org/wiki?curid=2181766" title="Asteliowate">
Asteliowate

Asteliowate ("Asteliaceae") – rodzina roślin jednoliściennych z rzędu szparagowców ("Asparagales"). Tradycyjnie wyróżniano w obrębie tej rodziny 4 rodzaje z 36 gatunkami. W 2009 roku, na podstawie powiązań filogenetycznych wskazano celowość włączenia wszystkich drobnych rodzajów w obręb jednego – astelia ("Astelia" Banks &amp; Sol. ex R. Br. 1810). Rośliny te występują na Maskarenach, w południowo-wschodniej Australii, w Nowej Zelandii i innych wyspach Pacyfiku, w tym na Hawajach (jedyne 4 gatunki rosnące na półkuli północnej). Poza tym na południowym krańcu Ameryki Południowej i na Falklandach. Rośliny te spotykane są na różnych siedliskach; na torfowiskach, w lasach oraz na terenach skalistych.
Systematyka.
Jeden z kladów w rzędzie szparagowców "Asparagales" w obrębie jednoliściennych. Pozycję filogenetyczną rodziny w obrębie rzędu przedstawia poniższy kladogram.
W tradycyjnych ujęciach w obrębie rodzaju wyróżniano 4 rodzaje:
W 2009 w wyniku analizy powiązań filogenetycznych w obrębie tej rodziny ustalono, że wszystkie wyróżniane dotąd rodzaje zagnieżdżone są w obrębie kladu "Astelia" i w najnowszych ujęciach przyjmuje się, że rodzina jest taksonem monotypowym z jednym rodzajem – astelia ("Astelia"). W bazie "Plants of the Worlds" utrzymywany jest jednak podział na trzy rodzaje z odrębnymi "Milligania" i "Neoastelia" 

</doc>
<doc id="2181767" url="https://pl.wikipedia.org/wiki?curid=2181767" title="Asteliaceae">
Asteliaceae



</doc>
<doc id="2181774" url="https://pl.wikipedia.org/wiki?curid=2181774" title="Al-Kahhala">
Al-Kahhala

Al-Kahhala (arab: الكحالة, "Al-Kaḥḥālah") – miejscowość w Libanie, w dystrykcie Alajh, ok. 13 km na południe od Bejrutu, zamieszkana przez maronitów.

</doc>
<doc id="2181776" url="https://pl.wikipedia.org/wiki?curid=2181776" title="Karol Fryderyk (książę Saksonii-Meiningen)">
Karol Fryderyk (książę Saksonii-Meiningen)

Karl Friedrich (ur. 18 lipca 1712 w Meiningen, zm. 28 marca 1743 tamże) – książę Saksonii-Meiningen. Pochodził z rodu Wettynów. Jego władztwo było częścią Świętego Cesarstwa Rzymskiego Narodu Niemieckiego.
Urodził się jako trzeci żyjący syn księcia Sachsen-Meiningen Ernesta Ludwika I i jego pierwszej żony księżnej Doroty Marii.
Po śmierci ojca 24 listopada 1724 został następcą tronu, a 24 lutego 1729, kiedy zmarł jego starszy brat książę Ernest Ludwik II nowym monarchą.
Regencję w jego imieniu sprawowali książę Sachsen-Gotha-Altenburg: Fryderyk II (do swojej śmierci w 1732) i Fryderyk III (do 1733).
Zmarł bezżennie i bezdzietnie. Jego następcą został stryj Fryderyk Wilhelm.
W 1737 został odznaczony Orderem Orła Białego.

</doc>
<doc id="2181781" url="https://pl.wikipedia.org/wiki?curid=2181781" title="Skuwacz łańcucha">
Skuwacz łańcucha

Skuwacz łańcucha – mechaniczny przyrząd służący do łączenia i rozdzielania ogniw w łańcuchu rowerowym. Rozdzielanie ogniw odbywa się przez usunięcie sworznia i rozłączenie elementów. W analogiczny sposób, przez wprowadzenia sworznia pomiędzy ogniwa łańcucha, wykonuje się jego złączenie.
Konstrukcja.
Skuwacz najczęściej jest wykonywany w postaci małego imadła. Ogniwa łańcucha są opierane o odpowiednie występy w części nieruchomej, a ruchoma śruba służy do wyciskania sworznia. Koniec śruby posiada odpowiedni kształt, pasujący do zagłębienia w sworzniu. Niektóre skuwacze posiadają również możliwość wymiany końcówki ruchomej śruby. Skuwacze mogą być wykonane jako niezależne narzędzia, jednak coraz częściej stanowią one jeden z elementów uniwersalnych narzędzi rowerowych.
Zastosowanie.
Narzędzie to jest używane do rozłączania i łączenia ogniw łańcucha rowerowego. W przypadku braku spinki, jest to jedyna możliwość demontażu łańcucha np. w celu jego dokładnego wyczyszczenia. Ponadto, przy montażu nowego łańcucha istnieje konieczność dobrania jego odpowiedniej długości, przez usunięcie odpowiedniej liczby ogniw. W przypadku uszkodzenia wybranych ogniw (np.: w wyniku zakleszczenia się łańcucha) umożliwia usunięcie wadliwych elementów.

</doc>
<doc id="2181782" url="https://pl.wikipedia.org/wiki?curid=2181782" title="Sam Abal">
Sam Abal

 Sam Abal – papuański polityk, minister spraw zagranicznych w latach 2007–2010, wicepremier od 9 grudnia 2010. Od 13 grudnia 2010 do 17 stycznia 2011 oraz ponownie od 4 kwietnia do 2 sierpnia 2011 pełniący obowiązki premiera.
Życiorys.
Sam Abal w 2007 uzyskał mandat deputowanego do Parlamentu Narodowego z okręgu Wabag. 29 sierpnia 2007 objął stanowisko ministra spraw zagranicznych, handlu i imigracji w gabinecie premiera Michaela Somare. 9 grudnia 2010 został mianowany przez niego wicepremierem rządu.
13 grudnia 2010 przejął obowiązki premiera Papui-Nowej Gwinei po tym, jak Michael Somare ustąpił z powodu rozpoczynającego się postępowania przed trybunałem w sprawie niedopełnienia obowiązków służbowych, tj. niezłożenia wymaganych oświadczeń finansowych w latach 90. XX wieku. 17 stycznia 2011 Somare powrócił do obowiązków szefa rządu po 5-tygodniowej przerwie.
4 kwietnia 2011 wicepremier Abal po raz drugi przejął obowiązki szefa rządu po tym, jak Michael Somare został zwieszony na dwa tygodnie w swoich obowiązkach przez specjalny trybunał z powodu dopuszczenia się w przeszłości nieprawidłowości finansowych. Choć termin ten mijał 18 kwietnia 2011 Somare nie powrócił na urząd z powodów zdrowotnych. Jego obowiązki nadal wypełniał Sam Abal.
3 sierpnia 2011 część parlamentarzystów koalicji, przy poparciu członków opozycji, przyjęła uchwałę o opróżnieniu urzędu premiera, co spowodowane było przeciągającą się nieobecnością premiera Michaela Somare przebywającego na leczeniu w Singapurze. Nowym szefem rządu został wybrany Peter O’Neill, który uzyskał 70 głosów poparcia i 24 głosy przeciw. Tego samego dnia został zaprzysiężony na stanowisku.

</doc>
<doc id="2181787" url="https://pl.wikipedia.org/wiki?curid=2181787" title="The Harvest">
The Harvest

The Harvest – pierwszy album amerykańskiego rapera Boondoxa, wydany 11 lipca 2006 roku.
Na płycie gościnnie udzielili się Twiztid, Insane Clown Posse, Axe Murder Boyz oraz Blaze Ya Dead Homie.
Jest to pierwszy przypadek, gdy Psychopathic Records wydało album rapera niepochodzącego z dużego miasta.
Tytułowy utwór opowiada historię, w której Boondox oraz członkowie Axe Murder Boyz zostają opętani przez złe moce, zmuszające ich do mordowania.

</doc>
<doc id="2181788" url="https://pl.wikipedia.org/wiki?curid=2181788" title="Karol Hertz">
Karol Hertz

Karol Hertz (ur. 8 czerwca 1842 w Warszawie, zm. 4 sierpnia 1904 w Mariańskich Łaźniach) – polski nauczyciel, matematyk i publicysta żydowskiego pochodzenia.
Życiorys.
Uczył się w Warszawskiej Szkole Rabinów, po ukończeniu której kontynuował naukę na wydziale matematyczno-przyrodniczym Szkoły Głównej w Warszawie. W 1871 doktoryzował się na Uniwersytecie w Halle. Po powrocie do Warszawy otrzymał, jako pierwszy Żyd, zezwolenie na nauczanie w państwowym gimnazjum. Rozpoczął pracę w II Gimnazjum Męskim przy ul. Nowolipki 11 i był nauczycielem do końca życia. Wykładowca Uniwersytetu Latającego w Warszawie. Współpracował z Samuelem Dicksteinem i opublikował wraz z nim w 1875 pracę "Teoria liczb złożonych i ich funkcje", a w 1878 "O funkcjach nie mających pochodnych". Założył własne czasopismo "Przyroda i przemysł". Współpracował z "Przeglądem Tygodniowym" i "Ateneum" oraz innymi gazetami, gdzie publikował artykuły własne i tłumaczenia artykułów zagranicznych.
Jest pochowany w alei głównej cmentarza żydowskiego przy ulicy Okopowej w Warszawie (kwatera 71, rząd 2).

</doc>
<doc id="2181792" url="https://pl.wikipedia.org/wiki?curid=2181792" title="Place du Châtelet">
Place du Châtelet

Place du Châtelet – plac miejski w Paryżu powstały w 1808 roku na rozkaz Napoleona I Bonaparte. Plac utworzono w miejscu zburzonego zamku Châtelet. Sąsiadują z nim dwa teatry: Théâtre du Châtelet oraz Théâtre de la Ville. Jego charakterystycznym elementem jest fontanna - Fontaine du Palmier, przedstawiająca symbole zwycięstw napoleońskich do roku 1808. W pobliżu placu znajduje się stacja metra Châtelet.

</doc>
<doc id="2181793" url="https://pl.wikipedia.org/wiki?curid=2181793" title="Danio aequipinnatus">
Danio aequipinnatus



</doc>
<doc id="2181794" url="https://pl.wikipedia.org/wiki?curid=2181794" title="Parlament Narodowy">
Parlament Narodowy

Parlament Narodowy - jednoizbowy parlament Wysp Salomona z siedzibą w Honiarze. Składa się z 50 deputowanych, wybieranych na czteroletnią kadencję w jednomandatowych okręgach wyborczych. 
Obecnym przewodniczącym Parlamentu Narodowego jest Allan Kemakeza.

</doc>
<doc id="2181796" url="https://pl.wikipedia.org/wiki?curid=2181796" title="Mulieris dignitatem">
Mulieris dignitatem

Mulieris dignitatem − list apostolski Jana Pawła II o godności i powołaniu kobiety, wydany 15 sierpnia 1988, z okazji Roku Maryjnego. Jest to pierwszy wielkiej rangi dokument papieski w całości poświęcony kwestii współczesnej kobiety.
Struktura.
List składa się z 31 punktów, rozłożonych w dziewięciu rozdziałach: I. Wprowadzenie (1-2); II. Niewiasta - Bogarodzica (Theotókos) (3-5); III. Obraz i podobieństwo Boga (6-8); IV. Ewa - Maryja (9-11); V. Jezus Chrystus (12-16); VI. Macierzyństwo - dziewictwo (17-22); VII. Kościół - Oblubienica Chrystusa (23-27); VIII. Największa jest miłość (28-30); IX. Zakończenie (31).
Kontekst powstania.
List apostolski "Mulieris dignitatem" był poprzedzony przeżyciem Roku Maryjnego, wydaniem encykliki "Redemptoris Mater" i VII Zwyczajnym Zgromadzeniem Generalnym Synodu Biskupów w Rzymie (1987), poświęconym "Powołaniu i misji świeckich w Kościele i w świecie dwadzieścia lat po Soborze Watykańskim II", w którym uczestniczyła też 22 osobowa grupa kobiet. Kobiety stanowią ogromną część laikatu w Kościele, ich czynny udział w życiu Kościoła i jego misji jest niekwestionowany. Mają one jednak czasami odczucie, że nie są traktowane tak w Kościele, jak w świecie, na równych prawach; niekiedy czują, że są nawet dyskryminowane. Słuszne więc było zajęcie się Synodu Biskupów kwestią laikatu, ze szczególnym uwzględnieniem kobiety, którego swoistym echem (a nie owocem prac) stał się list apostolski o godności i powołaniu kobiety.
Syntenza myśli papieskiej.
Autor "Mulieris Dignitatem" źródeł godności i powołania kobiety szuka w Objawieniu Bożym. Najpierw naprowadza na lekturę bliblijnego "początku", zapisanego w "Rdz" 1, 27, by stwierdzić ten sam "obraz i podobieństwo Boga" w człowieku - mężczyźnie i kobiecie. Następuje potem ontologiczno-statyczna interpretacja tego obrazu-podobieństwa, ukazująca w mężczyźnie i kobiecie rozum i wolę, a następnie funkcyjno-dynamiczna, podkreślająca ich zdolność do poznania i miłowania się wzajemnego. Mężczyzna i kobieta nie mogą żyć "samotnie", są powołani do bytowania jako "jedność dwojga" we wspólnym człowieczeństwie, czyli w relacji do siebie i dla siebie: kobieta jest drugim "ja" mężczyzny (por. "Rdz" 2, 23). W nowotestamentalnej z kolei interpretacji obrazu-podobieństwa wpomniana "jedność dwojga" wskazuje na to, że w stworzenie człowieka - mężczyzny i kobiety - zostało wpisane pewne podobieństwo do Boskiej komunii, poprzez którą trzy Osoby Boskie miłują się w wewnętrznej tajemnicy jednego życia Bożego (por. 1 "J" 4, 14). To podobieństwo w miłości zostało już od "początku" wpisane w człowieka - mężczyznę i kobietę - jako właściwość ich bytu osobowego, jako dar, a równocześnie jako wezwanie i zadanie. Jest ono fundamentem całego etosu ludzkiego, w którym znane i szanowane są godność i powołanie kobiety, tak jak szanowane są w przypadku mężczyzny.

</doc>
<doc id="2181797" url="https://pl.wikipedia.org/wiki?curid=2181797" title="Youri Messen-Jaschin">
Youri Messen-Jaschin

Youri Messen-Jaschin (ur. w 1941 roku w Arosa w Szwajcarii) – malarz, rzeźbiarz i twórca instalacji pochodzenia łotewskiego.
Życiorys.
Od dziecka marzył, by zostać malarzem, jednak jego ojciec (który w danym momencie pracował w zakładzie produkujących urządzenia do redukcji emisji dwutlenku węgla dla statków i lokomotyw) był temu przeciwny. Po negocjacjach uzgodnili, że przez dwa lata Youri będzie pracować w fabryce, a potem jego ojciec opłaci mu naukę w École des Beaux-Arts Paryżu. Jednak ojciec nie dotrzymał słowa. Messen-Jaschin zabrał więc posiadane oszczędności i udał się do Paryża. Tam pracował w nocy, spał 3 godziny na dobę, a w ciągu dnia uczył się w École des Beaux-Arts.
W połowie lat 60. kontynuował naukę w Lozannie, pracując jednocześnie na poczcie. Pracował dwa lata w Center of Contemporary Engraving w Genewie.
Jego pierwsza wystawa odbyła się na EXPO w Lozannie w 1964, gdzie zaprezentował kinetyczne rzeźby ze szkła i żywicy akrylowej. W 1967 roku wystawiał swoje prace w Skandynawii. W 1967 roku podczas wystawy w Muzeum Sztuki w Göteborgu poznał Jesusa Rafaela Soto, Carlosa Cruz-Dieza i Julia Le Parca. Pod ich wpływem zainteresował się sztuką optyczną.
Po długim czasie spędzonym w Nowym Jorku Youri powrócił do Szwajcarii, gdzie osiadł na 11 lat.
W tym czasie odbyło się wiele wystaw w Kunsthalle, a także w innych muzeach, takich jak Kunsthaus w Zurychu, Ecole Polytechnique, Federal w Zurychu, czy Gabinet of Prints w Genewie.
W Wenezueli mieszkał kilka lat. Otrzymał dotację z Foundation Mendoza i Yonekura Industrial i zaprojektował scenografię w Sala of Conciertos del Ateneo del Teatro Ateneo i Ana Julia Rojas del Ateneo w Caracas. Był zapraszany do wystawienia swojej sztuki w różnych miejscach: VI Festival Internacional de Teatro, Fundacion Eugenio Mendoza, Stowarzyszenie Kultury Humboldt (Instytut Goethego) oraz Alliance française.
W 1986 roku uczestniczył w wystawie grupy „Die Welt der Schaustellerei” w Lozannie. Brał udział w World Festiwal of Art on Paper w Kranju w 2000 roku.

</doc>
<doc id="2181807" url="https://pl.wikipedia.org/wiki?curid=2181807" title="Herb gminy Pielgrzymka">
Herb gminy Pielgrzymka

Herb gminy Pielgrzymka zawiera elementy historyczne i obecne, charakterystyczne dla teremu gminy. Postać symbolizuje pielgrzyma wędrującego do kościoła ucieczkowego pw. św. Jana Nepomucena w Pielgrzymce. Kamienie, na których stoi pielgrzym, oznaczają bogactwo naturalne tego terenu – piaskowiec. Żółte pola odzwierciedlają rolniczy charakter gminy, a liczba pól oznacza liczbę wsi, które wchodzą w skład gminy. Najważniejszym elementem krajobrazowym jest góra Ostrzyca Proboszczowicka, najwyższe wzniesienie byłego województwa legnickiego.

</doc>
<doc id="2181809" url="https://pl.wikipedia.org/wiki?curid=2181809" title="Dominik z Silos">
Dominik z Silos

Dominik z Silos, hiszp. "Domingo de Silos" (ur. ok. 1000 w Nawarra, zm. 20 grudnia 1072 w Silos) – hiszpański mnich, benedyktyn, opat i reformator zakonu, święty Kościoła katolickiego.
Życie.
Urodził się w hiszpańskiej części Pirenejów w podupadłej rodzinie szlacheckiej. Jako chłopiec był pasterzem owiec stada należącego do ojca. Święcenia kapłańskie przyjął mając 26 lat w Cañas. W dwa lata później (1038) wstąpił do benedyktyńskiego klasztoru "San Millan de la Cogolla" w Logroño, którego z czasem został przeorem. Po konflikcie z królem Nawarry Garcią III pojechał do Kastylii, gdzie ówczesny król Ferdynand I Wielki mianował go w 1041 opatem klasztoru św. Sebastiana w Silos (obecnie Santo Domingo de Silos). Podupadły klasztor, duchowo i materialnie, Dominik doprowadził do świetności i zreformował go na wzór opactwa św. Piotra i Pawła w Cluny przywracając ryt mozarabski, a jego klasztor stał się jednym z centrów tej liturgii. Domingo propagował reformy Kościoła w Hiszpanii oraz rozwinął swój klasztor w główne centrum, gdzie znajdowała się biblioteka i skrypty Wizygotów. Klasztor stał się centrum nauki w tej części Hiszpanii i uznawany jest obecnie za jeden z najważniejszych zabytków kraju.
Według dominikańskiej tradycji do sanktuarium św. Dominika (klasztor w "Santo Domingo de Silos" w prowincji Burgos) przybyła z pielgrzymką bł. Joanna z Azy wypraszając za wstawiennictwem Dominika syna, późniejszego założyciela "Zakonu Kaznodziejskiego" - św. Dominika Guzmána. W dowód wdzięczności synowi dała imię po opacie z Silos.
Słowa, które skierował do władcy Nawarry "Panie, możesz odebrać mi życie, ale nic więcej!" stały się inspiracją dla wielu męczenników katolickich doby wojny domowej w Hiszpanii.
Kult.
Kult Dominika z Silos został zatwierdzony w 1720 roku, a w 1748 został wpisany do "Martyrologium Rzymskiego".
Jest patronem pasterzy i więźniów. Dominik czczony jest głównie w Hiszpanii, a wiele kościołów nosi jego imię.
Jego wspomnienie liturgiczne w Kościele katolickim obchodzone jest 20 grudnia.

</doc>
<doc id="2181812" url="https://pl.wikipedia.org/wiki?curid=2181812" title="Ciałka nerkowe">
Ciałka nerkowe



</doc>
<doc id="2181814" url="https://pl.wikipedia.org/wiki?curid=2181814" title="Škoda 15Tr">
Škoda 15Tr

Škoda 15Tr – typ czechosłowackiego przegubowego, wysokopodłogowego trolejbusu. Produkowano go w latach 1988–2004 (prototypy powstały w połowie lat 80., od roku 1995 był produkowany w zmodernizowanej wersji 15TrM) w zakładach Škody w Ostrovie.
Konstrukcja.
Przegubowy trolejbus 15Tr pochodzi (zarówno jeśli chodzi o układy elektryczne, jak i mechaniczne) ze standardowego typu 14Tr. 15Tr został zbudowany w połowie lat 80. XX wieku jako pierwszy w pełni czechosłowacki trolejbus przegubowy (projekt 10Tr nie został zrealizowany, natomiast pojazdy Škoda-Sanos 200Tr były wynikiem czechosłowacko-jugosłowiańskiej współpracy).
15Tr jest trzyosiowym trolejbusem, złożonym z dwóch części. Części połączone są przegubem. Szkielet pojazdu stanowi stalowa rama, do której mocowana jest samonośna karoseria. Autobus powstał dzięki wykorzystaniu części z pojazdu 14Tr, co ułatwia utrzymanie i zdobycie części zamiennych. Z prawej strony znajdują się cztery dwuskrzydłowe drzwi. Poprzecznie umieszczone siedzenia zostały obite sztuczną skórą. Do oświetlenia wnętrza wykorzystuje się świetlówki.
Trolejbus wyposażono w dwa silniki prądu stałego, jeden na środkowej, drugi na ostatniej osi (wykorzystano silniki z trolejbusu 14Tr). Dzięki temu stała się możliwa eksploatacja tego trolejbusu nawet w trudnym terenie.
Pierwsze serie miały dzielone przednie okno, w późniejszych zastosowano już okno wykonane z jednej szyby. Trolejbusy były początkowo fabrycznie malowane w czerwono-kremowe barwy, typowe dla wszystkich przedsiębiorstw komunikacji w ówczesnej Czechosłowacji.
Prototypy.
Pierwsze dwa prototypy trolejbusów 15Tr wyprodukowano w 1983 roku. Od pozostałych różniły się innym wyposażeniem elektrycznym. Po próbach u producenta, pierwszy prototyp odbywał jazdy próbne w latach 1984–1985 w Pilźnie (z numerem bocznym 500). Część przedniego członu sprzedano potem jako części zamienne do Brna. Drugi prototyp był testowany u producenta, a w drugiej połowie lat 80. XX wieku został zezłomowany.
W latach 1987–1988 wyprodukowano kolejne 3 prototypy, które, w odróżnieniu od pierwszych dwóch, trafiły do regularnej eksploatacji z pasażerami.
Dostawy.
W latach 1983–2004 wyprodukowano 469 trolejbusów.

</doc>
<doc id="2181843" url="https://pl.wikipedia.org/wiki?curid=2181843" title="Korsjowate">
Korsjowate

Korsjowate ("Corsiaceae") – rodzina roślin jednoliściennych. Bezzieleniowe myko-heterotrofy występujące w runie wilgotnych lasów. Należą tu 3 rodzaje z 30 gatunkami. Jedyny gatunek z rodzaju "Arachnitis" rośnie w Andach boliwijskich i w Chile oraz na Falklandach, rodzaj "Corsia" rośnie w północnej Australii i na okolicznych wyspach, rodzaj "Corsiopsis" znany jest tylko z południowych Chin.
Systematyka.
Rodzina o niejasnej pozycji systematycznej. Dawniej uznawano bezzieleniowe rośliny tej rodziny za blisko spokrewnione z podobnymi trójżeńcowatymi. W odniesieniu do rodzaju "Arachnitis" potwierdziła to jedna z prac analizujących dane molekularne. Rodzaj "Corsia" pozostaje siostrzanym dla "Campynemataceae". Jeśli potwierdzą się te dane to rodzina w opisanym ujęciu okaże się taksonem polifiletycznym.

</doc>
<doc id="2181844" url="https://pl.wikipedia.org/wiki?curid=2181844" title="Cenestezja">
Cenestezja

Cenestezja – w psychiatrii i psychologii ogół wrażeń zmysłowych pochodzących z wnętrza ciała. Termin wprowadzony do nauki przez Christiana Friedricha Hübnera w 1794 roku, był także stosowany w filozofii na określenie ogólnego poczucia bycia żywym i świadomym („czuciowość ogólna”, „czucie siebie” według Abramowskiego). Zaburzeniu tego rodzaju czucia odpowiada określenie cenestopatii lub dyscenestezji. Niektórzy autorzy traktują wszystkie te doznania jako nieprawidłowe i używają określenia cenestezji na grupę zaburzeń percepcji ciała.

</doc>
<doc id="2181847" url="https://pl.wikipedia.org/wiki?curid=2181847" title="Corsiaceae">
Corsiaceae



</doc>
<doc id="2181854" url="https://pl.wikipedia.org/wiki?curid=2181854" title="Szczyty, kotły i stoki wyspy Reunion">
Szczyty, kotły i stoki wyspy Reunion

Szczyty, kotły i stoki wyspy Reunion (fr. "Pitons, cirques et remparts de l'île de La Réunion") – obiekt z listy światowego dziedzictwa przyrodniczego UNESCO, położony na wyspie Reunion, wpisany na listę w 2010 roku. Obszar obiektu obejmuje centralną część Parku Narodowego Reunionu, a jego powierzchnia stanowi ok. 40% powierzchni wyspy. 
W skład obiektu wchodzą między innymi wulkaniczne masywy Piton des Neiges i Piton de la Fournaise oraz kaldery Mafate, Salazie i Cilaos.
Linki zewnętrzne.
"Inscription au Patrimoine mondial" », strona oficjalna Parku Narodowego Reunion 

</doc>
<doc id="2181855" url="https://pl.wikipedia.org/wiki?curid=2181855" title="Mieżyszki">
Mieżyszki

Mieżyszki (lit. "Miežiškiai") – miasteczko na Litwie, położone w okręgu poniewieskim i w rejonie poniewieskim, nad rzeką Niewiażą. Liczy 780 mieszkańców (2001).

</doc>
<doc id="2181856" url="https://pl.wikipedia.org/wiki?curid=2181856" title="William Thurston">
William Thurston

William Paul Thurston (ur. 30 października 1946 w Waszyngtonie, zm. 21 sierpnia 2012 w Rochester) – amerykański matematyk, specjalizujący się w topologii. Autor hipotezy geometryzacyjnej. W 1982 roku otrzymał Medal Fieldsa.

</doc>
<doc id="2181861" url="https://pl.wikipedia.org/wiki?curid=2181861" title="Dusty Hill">
Dusty Hill

Dusty Hill, właśc. Joseph Michael Hill (ur. 19 maja 1949 w Dallas zm. 27 lipca 2021 w Houston) – amerykański muzyk, kompozytor, basista, wokalista i klawiszowiec grupy muzycznej ZZ Top.
Życiorys.
Urodził się w Dallas w stanie Teksas, gdzie uczęszczał do Woodrow Wilson High School, kształcąc tym samym grę na wiolonczeli. Jego brat, także gitarzysta Rocky Hill oraz Frank Beard grali z nim w lokalnych zespołach z Dallas, takich jak Warlock, The Cellar Dwellers i American Blues.
W 1968 roku między muzykami doszło do rozłamu, w efekcie czego Dusty i Beard przenieśli się do Houston, dołączając nieco później do gitarzysty i wokalisty ZZ Top, Billy’ego Gibbonsa.
Hill wystąpił kilkukrotnie na ekranie, m.in. w produkcjach: "Mother Goose Rock ’n’ Rhyme", "WWE Raw", "Deadwood", a także 11. odcinku "King of the Hill" w roli siebie samego. Ponadto zagrał również mały epizod w filmie "Powrót do przyszłości III", gdzie grał muzyka country na zabawie w Hill Valley w 1885 roku.
Zmarł we śnie 27 lipca 2021 w swoim domu w Houston. Oficjalna przyczyna śmierci nie została podana do wiadomości.

</doc>
<doc id="2181862" url="https://pl.wikipedia.org/wiki?curid=2181862" title="Dorota Kycia">
Dorota Kycia

Dorota Teresa Kycia (ur. 26 lutego 1962 w Milanówku) – polska artystka fotograf, oficer łącznikowy Międzynarodowej Federacji Sztuki Fotograficznej (FIAP).
Życiorys.
Ukończyła Studium Fotografii ZPAF w 2005 roku i Akademię Fotografii w Warszawie w 2007 roku. Członek rzeczywisty Stowarzyszenia Twórców Fotoklub Rzeczypospolitej Polskiej z tytułem AFRP. Członek Photographic Society of America (PSA). Członek Związku Polskich Fotografów Przyrody Okręgu Mazowieckiego. Od 2010 pełni funkcję Oficera Łącznikowego Międzynarodowej Federacji Sztuki Fotograficznej (FIAP Liaison Officer). W latach 2011–2014 była wiceprezesem Zarządu IFWP (International Federation of Wildlife Photography). Za osiągnięcia w twórczości fotograficznej Międzynarodowa Federacja Sztuki Fotograficznej przyznała jej w 2010 tytuł artysty Międzynarodowej Federacji Sztuki Fotograficznej (AFIAP), w 2011 tytuł wybitnego artysty Excellence FIAPmedal (EFIAP) oraz w 2016 tytuł honorowy Excellence for Services Rendered (ESFIAP). W 2012 roku otrzymała cypryjski tytuł honorowy HonPESGSPC.
Twórczość i publikacje.
Fotografie Doroty Kyci były prezentowane na blisko 100 wystawach zbiorowych, zarówno w kraju, jak i za granicą: w Austrii, Belgii, Czechach, Serbii, Anglii, Indiach, USA, San Marino, Hiszpanii, Argentynie, Hongkongu, Rumunii, Szwecji, Luksemburgu, we Włoszech, Francji, na Słowacji, w Holandii, Chinach, w Południowej Afryce, w Malezji, Finlandii.
W swym dorobku posiada kilka wystaw indywidualnych. W 2010 miała miejsce autorska ekspozycja jej fotografii przyrodniczej „Natura w fotografii”, która odbyła się w Galerii „Helios” w Radomiu. Prace znajdują się również w kolekcji muzeum fotografii Musée de l’Elysee w Lozannie. Fotografie Doroty Kyci publikowane były w magazynie „FOTO” i „Fotografii Cyfrowej”. Zostały również zamieszczone w albumie wydanym przez ZPFP „Mazowsze w obiektywie”. Jej prace zaprezentowano w "Almanachu (1995–2017)", wydanym przez Fotoklub Rzeczypospolitej Polskiej Stowarzyszenie Twórców, w 2017 roku.
Nagrody.
Za twórczość fotograficzną otrzymała ponad 30 nagród polskich i zagranicznych, m.in.:

</doc>
<doc id="2181863" url="https://pl.wikipedia.org/wiki?curid=2181863" title="Magnus Kryński">
Magnus Kryński

Magnus Kryński – (ur. 1863 w Różanie, zm. 8 października 1916 w Warszawie) – polski publicysta, wydawca i pedagog żydowskiego pochodzenia.
Wydawał pierwsze żydowskie czasopismo ilustrowane poświęcone literaturze i sztuce "Roman Cajtung". W 1909 założył gimnazjum o profilu matematyczno-przyrodniczym, które mieściło się przy ul. Miodowej 5. Współtworzył istniejącą w latach 1910-1939 gazetę "Der Moment".
W założonej przez niego szkole językiem wykładowym był język polski, lecz uczono również języka hebrajskiego, a także historii Żydów. W okresie międzywojennym kierownictwo w szkole objął Michał Kryński. Absolwentami szkoły są m.in. Chone Szmeruk i Józef Hen.
Magnus Kryński był ojcem Michała (z wykształcenia chemika) i dziadkiem Magnusa Jana Kryńskiego (profesora slawistyki i tłumacza polskiej poezji, 1922–1989).
Jest pochowany w alei głównej cmentarza żydowskiego przy ulicy Okopowej w Warszawie (kwatera 64, rząd 2). Autorem jego nagrobka jest Abraham Ostrzega.

</doc>
<doc id="2181868" url="https://pl.wikipedia.org/wiki?curid=2181868" title="52 Dywizja Bezpieczeństwa">
52 Dywizja Bezpieczeństwa

52 Dywizja Bezpieczeństwa (niem. "52. Sicherungs-Division") – niemiecki związek taktyczny Wehrmachtu na froncie wschodnim pod koniec II wojny światowej
Dywizja została utworzona na początku kwietnia 1944 r. w centralnym sektorze frontu wschodniego w rejonie Baranowicz z przeformowania 52 Dywizji Szkoleniowo-Polowej. Na jej czele stanął gen. mjr Albert Newiger (ostatni dowódca 52 Dywizji Szkoleniowo-Polowej). Od 5 września dowodził nią gen. ltn. Albrecht Baron Digeon von Monteton. Składała się z trzech pułków bezpieczeństwa (37, 88 i 611) oraz 52 Oddziału Zaopatrzenia. W lipcu dywizję przeniesiono w rejon Lipawy, gdzie wojska niemieckie zostały zablokowane przez Armię Czerwoną w tzw. Worku Kurlandzkim. 52 Dywizja Bezpieczeństwa poniosła ciężkie straty, w rezultacie czego na początku października rozformowano ją. Sztab dywizji został użyty do utworzenia komendantury twierdzy Lipawa.

</doc>
