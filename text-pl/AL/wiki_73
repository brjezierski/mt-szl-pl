<doc id="2198891" url="https://pl.wikipedia.org/wiki?curid=2198891" title="Agnieszka Brandebura">
Agnieszka Brandebura

Agnieszka Krzynowek-Brandebura (ur. 16 kwietnia 1981 w Łodzi) – gimnastyczka artystyczna, olimpijka z Sydney 2000, zawodniczka Widzewa Łódź.

</doc>
<doc id="2198892" url="https://pl.wikipedia.org/wiki?curid=2198892" title="Chevrolet Deluxe">
Chevrolet Deluxe

Chevrolet Deluxe – samochód osobowy klasy wyższej produkowany pod amerykańską marką Chevrolet w latach 1941–1952. 
Historia i opis modelu.
Dostępny jako 2-drzwiowe coupé lub 4-drzwiowy sedan. Do napędu użyto silnika R6 o pojemności 3,5 litra. Moc przenoszona była na oś tylną poprzez 3-biegową manualną skrzynię biegów. Samochód został zastąpiony przez modele 210 oraz Bel Air.

</doc>
<doc id="2198894" url="https://pl.wikipedia.org/wiki?curid=2198894" title="Cecylia Golde">
Cecylia Golde



</doc>
<doc id="2198895" url="https://pl.wikipedia.org/wiki?curid=2198895" title="Gmina związkowa Elbe-Havel-Land">
Gmina związkowa Elbe-Havel-Land

Gmina związkowa Elbe-Havel-Land (niem. "Verbandsgemeinde Elbe-Havel-Land") – gmina związkowa w Niemczech, w kraju związkowym Saksonia-Anhalt, w powiecie Stendal. Siedziba gminy związkowej znajduje się w miejscowości Schönhausen (Elbe). Utworzona została 1 stycznia 2010.
Gmina związkowa zrzesza sześć gmin, w tym jedno miasto oraz pięć gmin wiejskich:

</doc>
<doc id="2198896" url="https://pl.wikipedia.org/wiki?curid=2198896" title="Witold Dudziak">
Witold Dudziak

Witold Dudziak (ur. 25 lipca 1934, zm. 30 sierpnia 2010 w Zakopanem) – polski lekkoatleta specjalizujący się w biegach przez płotki.
Życiorys.
W 1959 dwukrotnie startował w meczach międzypaństwowych (przeciwko NRD w Berlinie i Jugosławii w Krakowie) w biegu na 400 metrów przez płotki nie odnosząc indywidualnie zwycięstwa. Zdobywca wicemistrzostwa Polski (1958) oraz brązowego medalu mistrzostw kraju (1959) w biegu na tym dystansie, a także brązowego medalu halowych mistrzostw kraju w biegu na 80 metrów przez płotki (1955).
Po zakończeniu kariery był cenionym architektem. 
Rekord życiowy: bieg na 400 metrów przez płotki – 53,7 (18 stycznia 1961, Warszawa).
Został pochowany na Nowym Cmentarzu przy ul. Nowotarskiej w Zakopanem (kw. P2-B-7).

</doc>
<doc id="2198897" url="https://pl.wikipedia.org/wiki?curid=2198897" title="Jonathan Sweet">
Jonathan Sweet

Jonathan Sweet (ur. 21 sierpnia 1973 r.) – australijski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Iizuna, gdzie zajął 15. miejsce w skokach akrobatycznych. Startował w tej samej konkurencji na igrzyskach olimpijskich w Nagano, ale nie ukończył zawodów. Najlepsze wyniki w Pucharze Świata osiągnął w sezonie 1995/1996, kiedy to zajął 33. miejsce w klasyfikacji generalnej.

</doc>
<doc id="2198904" url="https://pl.wikipedia.org/wiki?curid=2198904" title="Elbe-Havel-Land">
Elbe-Havel-Land



</doc>
<doc id="2198905" url="https://pl.wikipedia.org/wiki?curid=2198905" title="Gerhard Melcher">
Gerhard Melcher

Gerhard Melcher (ur. 22 kwietnia 1965) – niemiecki narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Altenmarkt, gdzie zajął 11. miejsce w skokach akrobatycznych. Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 2000/2001, kiedy to zajął 42. miejsce w klasyfikacji generalnej.

</doc>
<doc id="2198907" url="https://pl.wikipedia.org/wiki?curid=2198907" title="Sho Sakurai">
Sho Sakurai



</doc>
<doc id="2198910" url="https://pl.wikipedia.org/wiki?curid=2198910" title="Kip Griffin">
Kip Griffin

Kip Griffin (ur. 17 grudnia 1966 r.) – amerykański narciarz, specjalista narciarstwa dowolnego. Nigdy nie startował na mistrzostwach świata ani na igrzyskach olimpijskich. Najlepsze wyniki w Pucharze Świata osiągnął w sezonie 1994/1995, kiedy to zajął 30. miejsce w klasyfikacji generalnej, a w klasyfikacji skoków akrobatycznych był dziewiąty.

</doc>
<doc id="2198914" url="https://pl.wikipedia.org/wiki?curid=2198914" title="Pronatalizm">
Pronatalizm

Pronatalizm – system poglądów propagujący rozrodczość. Główne założenia pronatalizmu to celowość podnoszenia:
Konieczność dążenia do spełnienia tych założeń uzasadnia się korzystnymi skutkami gospodarczymi i społecznymi.
W swojej historii pronatalizm był elementem różnych koncepcji ludnościowych. Obecnie charakteryzuje przede wszystkim doktryny społeczne głównych religii świata. Jest również źródłem formułowania w niektórych państwach (o niskiej liczbie urodzeń lub dotkniętych znacznymi stratami ludnościowymi) pronatalistycznej polityki ludnościowej.

</doc>
<doc id="2198915" url="https://pl.wikipedia.org/wiki?curid=2198915" title="Ondřejovice">
Ondřejovice



</doc>
<doc id="2198916" url="https://pl.wikipedia.org/wiki?curid=2198916" title="81 Dywizja Piechoty">
81 Dywizja Piechoty

Dywizje piechoty noszące numer 81:
Armii Czerwonej

</doc>
<doc id="2198918" url="https://pl.wikipedia.org/wiki?curid=2198918" title="George Tyrrell">
George Tyrrell

George Tyrrell (ur. w 1861, zm. w 1909) – teolog irlandzki, w 1879 roku dokonał konwersji z anglikanizmu na katolicyzm. Zwolennik modernizmu katolickiego. Ekskomunikowany przez papieża Piusa X w 1908 roku.

</doc>
<doc id="2198920" url="https://pl.wikipedia.org/wiki?curid=2198920" title="Andrzej Olewiński">
Andrzej Olewiński

Andrzej Olewiński (ur. 27 października 1983) – gitarzysta klasyczny, akustyczny, elektryczny, udzielający się zarówno na gruncie muzyki poważnej, jak i rozrywkowej. Związany z warszawską sceną teatralną. Jako muzyk sesyjny współpracował m.in. z Kasią Kowalską, Muńkiem Staszczykiem, Renatą Przemyk, Mietkiem Szcześniakiem, Michałem Bajorem, Jackiem Bończykiem, Katarzyną Skrzynecką, Markiem Piekarczykiem, Mirosławem Czyżykiewiczem, Magdą Umer i kompozytorem Bartoszem Chajdeckim. Wziął udział w nagraniu ścieżek dźwiękowych do seriali Chyłka, Czas honoru, Kruk. Szepty słychać po zmroku oraz do filmów Powstanie Warszawskie, Jestem mordercą, Najlepszy i Bogowie. Od 2019 prowadzi klasę gitary w Zespole Państwowych Szkół Muzycznych im. F.Chopina w Warszawie.

</doc>
<doc id="2198922" url="https://pl.wikipedia.org/wiki?curid=2198922" title="Gmina związkowa Seehausen (Altmark)">
Gmina związkowa Seehausen (Altmark)

Gmina związkowa Seehausen (Altmark) (niem. "Verbandsgemeinde Seehausen (Altmark)") - gmina związkowa w Niemczech, w kraju związkowym Saksonia-Anhalt, w powiecie Stendal. Siedziba gminy związkowej znajduje się w mieście Seehausen (Altmark). Utworzona została 1 stycznia 2010. Najbardziej na północ położona gmina związkowa kraju związkowego.
Gmina związkowa zrzesza pięć gmin, w tym jedno miasto oraz cztery gminy wiejskie: 

</doc>
<doc id="2198924" url="https://pl.wikipedia.org/wiki?curid=2198924" title="Petra Rampre">
Petra Rampre

Petra Rampre (ur. 20 stycznia 1980 w Lublanie) – słoweńska tenisistka.
Zawodniczka występująca głównie w turniejach cyklu ITF. Pierwszy turniej wygrała w 1998 w Pampelunie. W sumie wygrała osiem turniejów singlowych i pięć deblowych tej rangi.
W 1998 zadebiutowała także w turnieju wielkoszlemowym w US Open, ale występy zakończyła na pierwszej rundzie kwalifikacji. W 2000 zagrała swój pierwszy mecz w turnieju głównym rangi WTA. W tym samym roku osiągnęła finał debla w Antwerpii w parze z Jennifer Hopkins, po drodze eliminując pary rozstawione w turnieju z nr 1 i nr 4.
Reprezentowała również swój kraj w rozgrywkach Pucharu Federacji.

</doc>
<doc id="2198926" url="https://pl.wikipedia.org/wiki?curid=2198926" title="Jurij Zabołotny">
Jurij Zabołotny

Jurij Łeonidowycz Zabołotny, ukr. Юрій Леонідович Заболотний, ros. Юрий Леонидович Заболотный, "Jurij Leonidowicz Zabołotny" (ur. 2 października 1939 w Odessie, Ukraińska SRR, zm. 4 kwietnia 1997 w Odessie) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek klubu Spartak Odessa. W 1957 rozpoczął karierę piłkarską w zespole Charczowyk Odessa, który w 1958 zmienił nazwę na Czornomoreć Odessa. W 1963 występował w Dynamie Kijów, po czym powrócił do Czornomorca, przez następne 4 lata występując w nim. Pełnił w drużynie funkcje kapitana. W 1969 zakończył karierę piłkarską w klubie Sudnobudiwnyk Mikołajów.
Kariera trenerska.
Po zakończeniu kariery zawodniczej od 1971 do 1991 z przerwami pracował w sztabie szkoleniowym Czornomorca Odessa, pełniąc funkcje dyrektora, asystenta, głównego trenera oraz prezesa klubu. 4 kwietnia 1997 zmarł w wieku 58 lat.

</doc>
<doc id="2198928" url="https://pl.wikipedia.org/wiki?curid=2198928" title="Derinia">
Derinia

Derinia (gr.: "Δερύνεια", tur.: "Derinya") – miasto i jedna z gmin (gr.: "Δήμος") dystryktu Famagusta. Populacja wynosi 7500 mieszkańców (2007).

</doc>
<doc id="2198933" url="https://pl.wikipedia.org/wiki?curid=2198933" title="Eichstedt (Altmark)">
Eichstedt (Altmark)

Eichstedt (Altmark) – gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Arneburg-Goldbeck.
1 stycznia 2010 do gminy wcielono Baben i Lindtorf.

</doc>
<doc id="2198936" url="https://pl.wikipedia.org/wiki?curid=2198936" title="Eichstedt">
Eichstedt

Niemcy:
Osoby:
Inne:
Zobacz też:

</doc>
<doc id="2198937" url="https://pl.wikipedia.org/wiki?curid=2198937" title="Lefkoniko">
Lefkoniko

Lefkoniko (gr.: "Λευκόνοικο", tur.: "Geçitkale") – miasto i jedna z gmin (gr.: "Δήμος") dystryktu Famagusta. Populacja wynosi 7200 mieszkańców (2006).
Obecnie miejscowość jest centrum zatrudnienia dla stolarzy, murarzy, mechaników jak i sprzedawców.
Gmina "de facto" pod zarządem Cypru Północnego.
Historia.
Greccy mieszkańcy Lefkoniko uciekli podczas inwazji z 1974 r. i od tego czasu miasto zostało odbudowane przez osoby z Kophinou na południu, a także mieszkańców, którzy całkowicie porzucili wieś Artemis, na północ od Lefkoniko. W celu zniechęcenia osadników z Turcji, wiele domów zostało zniszczonych w latach 1955-1977. Dlatego dziś, wieś ma domy z początku 1970 r., z dużą przestrzenią pomiędzy nimi. Przed 1974 mieszkańców wsi było około 2500.
Komunikacja.
W Lefkoniko leży port lotniczy z drogą startową o długości 3400m, najdłuższą na Cyprze, używany głównie dla celów mlitarnych (m.in. przez Stany Zjednoczone do operacji na Bliskim Wschodzie.
Burmistrzowie.
Ze strony greckiej stanowisko burmistrza pełniły następujące osoby:

</doc>
<doc id="2198940" url="https://pl.wikipedia.org/wiki?curid=2198940" title="Błogosławiony Franciszek">
Błogosławiony Franciszek

Zobacz też: Święty Franciszek

</doc>
<doc id="2198941" url="https://pl.wikipedia.org/wiki?curid=2198941" title="Goldbeck (Saksonia-Anhalt)">
Goldbeck (Saksonia-Anhalt)

Goldbeck – gmina w Niemczech, w kraju związkowym Saksonia-Anhalt, w powiecie Stendal, siedziba gminy związkowej Arneburg-Goldbeck.
1 stycznia 2009 do gminy wcielono Bertkow.

</doc>
<doc id="2198942" url="https://pl.wikipedia.org/wiki?curid=2198942" title="Bł. Franciszek">
Bł. Franciszek



</doc>
<doc id="2198943" url="https://pl.wikipedia.org/wiki?curid=2198943" title="Lisi">
Lisi

Lisi (gr.: "Λύση", tur.: "Akdoğan") – miasto i jedna z gmin (gr.: "Δήμος") dystryktu Famagusta. Populacja wynosi 50000 mieszkańców (2006).
Gmina "de facto" pod zarządem Cypru Północnego.

</doc>
<doc id="2198944" url="https://pl.wikipedia.org/wiki?curid=2198944" title="Bogumił Godfrejów">
Bogumił Godfrejów

Bogumił Godfrejów (ur. 11 czerwca 1976 w Krakowie) – polski operator filmowy.
Życiorys.
Ukończył liceum sztuk pięknych w Krakowie i Wydział Operatorski PWSFTviT w Łodzi (dyplom w roku 1999). Współpracował m.in. z: Sławomirem Fabickim, Hansem-Christianem Schmidem, Maurusem vom Scheidt, Grzegorzem Packiem, Jackiem Filipiakiem, Christophem Starkiem, Jurisem Kursietisem, Barbarą Albert, Denijalem Hasanovićem, Natalią Beristain, Armaganem Ballantyne'm, , Janem Komasą, Borysem Lankoszem. Mieszka w Krakowie.
Filmografia (jako autor zdjęć).
W latach 2002-2011 zrealizował też kilka teledysków dla łódzkiego rapera O.S.T.R.-a, a w roku 2003 wraz ze Sławomirem Fabickim spektakl Teatru Telewizji „Łucja i jej dzieci” w oparciu o sztukę teatralną Marka Pruchniewskiego, za którą w roku 2004 otrzymał nagrodę za zdjęcia na Festiwalu Teatru Polskiego Radia i Teatru Telewizji Polskiej „Dwa Teatry” w Sopocie.
Współpracuje także jako reżyser światła z Teatrem Ludowym w Krakowie. W roku 2007 przygotował wizualizacje do sztuki Petra Zelenki „Opowieść o zwyczajnym szaleństwie” w reż. Andrzeja Celińskiego, w r. 2017 do sztuki Doroty Masłowskiej "Dwoje biednych Rumunów mówiących po polsku" w reż. Aleksandry Popławskiej.
Jest także autorem zdjęć do seriali: "Spotkania, Kryminalni, Odwróceni, Ultraviolet."

</doc>
<doc id="2198945" url="https://pl.wikipedia.org/wiki?curid=2198945" title="Goldbeck">
Goldbeck

Niemcy:
Osoby:
Inne:

</doc>
<doc id="2198946" url="https://pl.wikipedia.org/wiki?curid=2198946" title="Piotr Szumlewicz">
Piotr Szumlewicz

Piotr Szumlewicz (ur. 19 marca 1976 w Warszawie) – polski dziennikarz i publicysta, działacz związków zawodowych.
Życiorys.
Absolwent socjologii i filozofii na Uniwersytecie Warszawskim. Redaktor kwartalnika „Bez Dogmatu” i portalu lewica.pl. Jego teksty ukazywały się również między innymi w „Przeglądzie”, „Gazecie Wyborczej”, „Trybunie”, „Dzienniku Trybuna” i polskiej edycji miesięcznika „Le Monde diplomatique”.
Autor wielu raportów i opracowań dla organizacji pozarządowych, w tym Fundacji im. Heinricha Bölla, Fundacji im. Róży Luksemburg i Fundacji Lasalle’a. Jeden z założycieli Krytyki Politycznej, z której wystąpił w 2003.
Od kwietnia 2010 dziennikarz TVP, gdzie współpracował przy wydawaniu programu "Gorący temat" w TVP2. Potem pracował też w "Panoramie", współpracował z serwisem informacyjnym TVP Polonia – "Polonia 24" oraz z portalem tvp.info, dla którego przeprowadzał wywiady z polskimi i zagranicznymi intelektualistami. Od maja do listopada 2013 roku stały felietonista „Dziennika Trybuna”, dla którego pisał również od grudnia 2019 roku do marca 2020 roku. Od 10 października 2012 roku do połowy kwietnia 2016 roku na antenie Superstacji współprowadził program "Ja panu nie przerywałem", reprezentując poglądy lewicowe. Od lipca 2016 do momentu zamknięcia w listopadzie 2017 był stałym felietonistą „Tygodnika Faktycznie”. Od października 2016 roku do czerwca 2019 roku nagrywał wideo felietony dla portalu interia.tv. W latach 2016–2019 publikował felietony w „Dzienniku Gazecie Prawnej”. Od połowy maja 2017 roku do maja 2020 roku publikował felietony na portalu strajk.eu. Od kwietnia 2019 roku redaktor naczelny magazynu gospodarczego „Fakty”. Od stycznia do października 2021 roku publikował na łamach portalu wtv.pl. Od 2 października 2019 do 28 października 2020 był dziennikarzem internetowej rozgłośni Halo.Radio, gdzie prowadził autorski program "Audycja Związkowa", poruszający temat spraw pracowniczych. Od stycznia 2021 w serwisie YouTube na kanale Reset Obywatelski prowadzi audycję o tej samej tematyce pod nazwą "Czas na związki" oraz audycję "Tydzień zleciał. Boom!" wraz z Wojtkiem Krzyżaniakiem. Od lutego 2021 roku pisze felietony dla "Gazety Wyborczej".
Od października 2012 roku dziennikarz związkowy, ekspert i doradca Ogólnopolskiego Porozumienia Związków Zawodowych. Od października 2017 roku przewodniczący Rady OPZZ m.st Warszawy i powiatu warszawskiego zachodniego, a od kwietnia 2018 roku przewodniczący Rady OPZZ województwa mazowieckiego. W marcu 2019 roku rozstał się z OPZZ. Od czerwca 2019 roku przewodniczący Związku Zawodowego Związkowa Alternatywa. 
Startował do Sejmu w wyborach parlamentarnych w 2015 roku jako kandydat bezpartyjny, popierany przez OPZZ, z list komitetu koalicyjnego Zjednoczona Lewica. Otrzymał 666 głosów. Komitet koalicyjny nie przekroczył progu wyborczego.
Publikacje.
Autor książek:
Współredaktor książek:

</doc>
<doc id="2198947" url="https://pl.wikipedia.org/wiki?curid=2198947" title="Hassel (Saksonia-Anhalt)">
Hassel (Saksonia-Anhalt)

Hassel – gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Arneburg-Goldbeck.
1 lipca 2009 do gminy wcielono Sanne.

</doc>
<doc id="2198951" url="https://pl.wikipedia.org/wiki?curid=2198951" title="Rubén Omar Romano">
Rubén Omar Romano

Rubén Omar Romano Cachía (ur. 18 maja 1958 w Buenos Aires) – argentyński piłkarz występujący na pozycji ofensywnego bądź lewego pomocnika, trener piłkarski, od 2023 roku prowadzi meksykański Mazatlán.

</doc>
<doc id="2198953" url="https://pl.wikipedia.org/wiki?curid=2198953" title="Iden (Niemcy)">
Iden (Niemcy)

Iden – gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Arneburg-Goldbeck.
1 lipca 2009 do gminy wcielono Sandauerholz.

</doc>
<doc id="2198954" url="https://pl.wikipedia.org/wiki?curid=2198954" title="Iden">
Iden

Biografie:

</doc>
<doc id="2198956" url="https://pl.wikipedia.org/wiki?curid=2198956" title="Aleksy Znosko">
Aleksy Znosko

Aleksy Znosko (ur. 12 października 1912 w Brześciu, zm. 15 lipca 1994 w Łomży) – polski duchowny prawosławny pochodzenia białoruskiego, teolog.
Życiorys.
Był synem kapłana prawosławnego, ks. Konstantego Znoski, i jego żony Wiery. Studia na kierunku teologia prawosławna ukończył w Studium Teologii Prawosławnej Uniwersytetu Warszawskiego w 1938. Jako student, 31 maja 1936, został wyświęcony na kapłana przez metropolitę warszawskiego i całej Polski Dionizego. Początkowo został zatrudniony w internacie dla studentów warszawskiego Studium Teologii Prawosławnej w charakterze wychowawcy, następnie skierowano go do pracy duszpasterskiej w parafii w Baranowiczach, a następnie w Świsłoczy.
W 1946, razem z rodziną, przybył do Wrocławia, gdzie zaangażował się w organizację parafii prawosławnych dla przesiedleńców z Akcji „Wisła” oraz z przedwojennych wschodnich województw II Rzeczypospolitej. 19 lutego 1949 został aresztowany pod zarzutami kolaboracji z III Rzeszą, współpracy z władzami II RP oraz wrogiego stosunku do komunizmu. Piotr Gerent określa zarzuty kolaboracji jako fałszywe. Skazany na dożywotnie pozbawienie wolności, został zwolniony 19 grudnia 1953. Według zachowanych akt SB w 1953 został na podstawie „kompromitujących materiałów” zwerbowany jako TW Kopernik. Materiały przeciwko duchownemu zbierał wojewódzki Urząd Bezpieczeństwa Publicznego od 1948. W zgromadzonych materiałach ks. Znoskę oskarżono o przygotowanie dla okupacyjnej żandarmerii listy proskrypcyjnej. Świadkowie twierdzili również, że w czasie uroczystości w cerkwi w Zabłudowie duchowny określił prześladowania ludności żydowskiej jako sąd boży nad Żydami za ich antychrześcijańskie działania. Duchownemu zarzucono również, iż w Świsłoczy zorganizował oddział Komitetu Białoruskiego, wyznaczył członków jego zarządu i rekrutował kolejnych sympatyków.
Po zwolnieniu udał się do Warszawy, gdzie został wykładowcą w Prawosławnym Seminarium Duchownym. Następnie był proboszczem w różnych parafiach w Bielsku Podlaskim i Białymstoku, zaś od 1960 do 1972 – parafii św. Jana Klimaka w Warszawie. W 1959 na wydziale teologii Uniwersytetu Preszowskiego obronił dysertację doktorską poświęconą tworzeniu akafistów w Rosyjskim Kościele Prawosławnym.
W 1972 zrezygnował z funkcji proboszcza i do końca życia zajmował się wyłącznie pracą naukową na Chrześcijańskiej Akademii Teologicznej. Zmarł w domu swojego syna w Łomży. Został pochowany na cmentarzu prawosławnym na warszawskiej Woli.
Jego brat Mitrofan również został duchownym prawosławnym, biskupem Rosyjskiego Kościoła Prawosławnego poza granicami Rosji.
Główne prace naukowe.
Był autorem pierwszego w Polsce podręcznika prawosławnego prawa kanonicznego "Prawosławne prawo kościelne" (Wydawnictwo ChAT: część I, 1973; część II, 1975). Pracował także nad tłumaczeniem pełnego tekstu kanonów obowiązujących w Kościele Prawosławnym z języka cerkiewnosłowiańskiego na język polski; ukazała się tylko pierwsza część, obejmująca Kanony Apostolskie oraz kanony 6 Soborów Powszechnych i 6 kolejnych Soborów Lokalnych ("Kanony Kościoła Prawosławnego w przekładzie polskim. T. I w 3 wol.", 1978).

</doc>
<doc id="2198960" url="https://pl.wikipedia.org/wiki?curid=2198960" title="Menzel">
Menzel

Menzel – nazwisko niemieckie, śląskie. Jest podwójnym zdrobnieniem imienia Hermann.

</doc>
<doc id="2198962" url="https://pl.wikipedia.org/wiki?curid=2198962" title="Joganidra">
Joganidra

Joganidra (lub "yoga nidra" lub sen jogiczny) to stan świadomości pomiędzy przebudzeniem a snem, podobny do etapu „zasypiania”, zwykle wywoływany przez medytację z przewodnikiem.
Ta starożytna technika pochodząca z Indii, obecnie rozpowszechniła się na całym świecie. Istnieją dowody na to, że joga nidra pomaga złagodzić stres. Jest również stosowana przez armię amerykańską, aby pomóc żołnierzom w wyzdrowieniu z zespołu stresu pourazowego lub studentom.

</doc>
<doc id="2198965" url="https://pl.wikipedia.org/wiki?curid=2198965" title="Gorzycko">
Gorzycko



</doc>
<doc id="2198969" url="https://pl.wikipedia.org/wiki?curid=2198969" title="Piotr (biskup włodzimierski)">
Piotr (biskup włodzimierski)

Piotr (zm. ok. 1370) – duchowny rzymskokatolicki, pierwszy biskup diecezji włodzimierskiej (od 1358). Nie objął diecezji, pełniąc funkcję sufragana gnieźnieńskiego.

</doc>
<doc id="2198970" url="https://pl.wikipedia.org/wiki?curid=2198970" title="90 Dywizja Strzelecka (ZSRR)">
90 Dywizja Strzelecka (ZSRR)

90 Dywizja Strzelecka () – związek taktyczny piechoty Armii Czerwionej.
Sformowana we wrześniu 1936. W 1939 roku walczyła w wojnie zimowej, a w 1940 uczestniczyła w przyłączeniu Estonii i Łotwy do ZSRR.

</doc>
<doc id="2198971" url="https://pl.wikipedia.org/wiki?curid=2198971" title="BBC Radio 1 Live in Concert">
BBC Radio 1 Live in Concert



</doc>
<doc id="2198972" url="https://pl.wikipedia.org/wiki?curid=2198972" title="Izydor (biskup włodzimierski)">
Izydor (biskup włodzimierski)

Izydor (zm. 1380) – duchowny rzymskokatolicki. Biskup włodzimierski od 1375, dokonał podziału diecezji na parafie i rozpoczął organizacje życia kościelnego w diecezji.

</doc>
<doc id="2198973" url="https://pl.wikipedia.org/wiki?curid=2198973" title="Mikołaj (biskup włodzimierski)">
Mikołaj (biskup włodzimierski)

Mikołaj, czeski duchowny rzymskokatolicki. W 1390 mianowany biskupem włodzimierskim, nie objął diecezji i pełnił funkcję sufragana w Pradze. Od 17 lutego 1400 tytularny biskup Selembria in Tracia.

</doc>
<doc id="2198976" url="https://pl.wikipedia.org/wiki?curid=2198976" title="BBC Radio One Live in Concert">
BBC Radio One Live in Concert



</doc>
<doc id="2198978" url="https://pl.wikipedia.org/wiki?curid=2198978" title="Hynko (biskup włodzimierski)">
Hynko (biskup włodzimierski)

Hynko (zm. 11 stycznia 1387) – duchowny rzymskokatolicki. W 1371 mianowany biskupem włodzimierskim. W 1373 zrezygnował z biskupstwa obejmując sufraganię praską.

</doc>
<doc id="2198980" url="https://pl.wikipedia.org/wiki?curid=2198980" title="Rzymskokatoliccy biskupi włodzimierscy">
Rzymskokatoliccy biskupi włodzimierscy



</doc>
<doc id="2198981" url="https://pl.wikipedia.org/wiki?curid=2198981" title="Anna Brandysiewicz">
Anna Brandysiewicz

Anna Brandysiewicz-Rekosz (ur. 6 kwietnia 1955 w Warszawie) – wioślarka, nauczycielka wf, olimpijka z Montrealu 1976.
Kariera.
Absolwentka warszawskiej AWF. W trakcie kariery zawodniczej reprezentowała stołeczny AZS.

</doc>
<doc id="2198982" url="https://pl.wikipedia.org/wiki?curid=2198982" title="88 Dywizja Strzelecka (ZSRR)">
88 Dywizja Strzelecka (ZSRR)

88 Dywizja Strzelecka () – związek taktyczny piechoty Armii Czerwonej.
Sformowana 1 września 1939 в Archangielsku. Wzięła udział w wojnie zimowej z Finlandią.
17 marca 1942 przeformowana na 23 Dywizję Strzelecką Gwardii.
Po raz drugi sformowana 29.04.1942 na bazie 39 Brygady Strzeleckiej.

</doc>
<doc id="2198987" url="https://pl.wikipedia.org/wiki?curid=2198987" title="Gentleman!">
Gentleman!

Gentleman! – trójmiejski zespół muzyczny, grający głównie indie, rock, muzykę alternatywną.
Nazwa zespołu pochodzi od tytułu płyty zespołu The Afghan Whigs pt. "Gentlemen".
Historia.
Zespół Gentleman! powstał w maju 2007 roku. Po miesiącu zagrał swój pierwszy koncert. Niedługo potem wystąpił na scenie dla młodych talentów podczas Heineken Open’er Festival. Tuż po festiwalu zespół wszedł do studia i nagrał swoją pierwszą EPkę "Anka Skakanka". Grupie udało się wystąpić również na festiwalu w Jarocinie, 2 razy na Eko Union of Rock w Węgorzewie, na Viertel Fest w niemieckiej Bremie oraz w ramach projektu Offsesja na żywo w Programie 3 Polskiego Radia. Do tej pory Gentleman! wydał trzy EPki oraz płytę długogrającą "Opowiem Ci kilka historii", której premiera miała miejsce 3 kwietnia 2010 roku.

</doc>
<doc id="2198988" url="https://pl.wikipedia.org/wiki?curid=2198988" title="Maciej Kilarski">
Maciej Kilarski

Maciej Przemysław Kilarski (ur. 24 lutego 1922 w Poznaniu, zm. 28 września 2003 w Gdańsku) – konserwator zabytków, historyk sztuki i muzealnik. Jego zawodowe życie kojarzone jest przede wszystkim z Muzeum Zamkowym w Malborku, gdzie pracował przez 32 lata.
Życiorys.
Urodził się 24 lutego 1922 w Poznaniu, syn Jana Kilarskiego. Edukację gimnazjalną odbył w Gimnazjum i Liceum im. Sułkowskich, gdzie dał się poznać jako utalentowany rysownik. W 1929 r. z ojcem i siostrą odwiedził Włochy. W czasie okupacji niemieckiej wraz z rodzicami osiedlił się we Lwowie. Na tamtejszej politechnice rozpoczął studia architektoniczne, które kontynuował po wojnie w Krakowie na Uniwersytecie Jagiellońskim. Uzupełnił tam też swoją wiedzę o studia z zakresu historii sztuki, po czym na dobre rozpoczął przygodę z zabytkami. Jego pierwszym projektem badawczym była architektura pocysterskiego opactwa w Rudach Raciborskich.
We wczesnych latach powojennych jego zainteresowania skupiły się na zburzonym Starym Mieście w Gdańsku. W latach 40. przeniósł się do tego miasta i tam też pozostał do końca swoich dni. W latach 50. zaangażował się w odbudowę historycznego Głównego Miasta. Doświadczenie wyniesione z Gdańska okazało się niezwykle przydatne w największej przygodzie jego życia, jaką był Zamek w Malborku. Z Malborkiem związał się już pod koniec lat 50. 
Był pierwszym polskim badaczem architektury zamku po II wojnie światowej. W latach 1961-1992 pracował jako kustosz a później też jako kurator Muzeum Zamkowego. Jego wieloletnia służba dla zamku przyniosła mu miano legendy Malborka. Mieszkał w Oliwie, skąd codziennie dojeżdżał do pracy pociągiem.
Pochowany został na cmentarzu w Gdańsku-Oliwie (kwatera 13-14-9).

</doc>
<doc id="2198990" url="https://pl.wikipedia.org/wiki?curid=2198990" title="Wodomiotacz">
Wodomiotacz



</doc>
<doc id="2198993" url="https://pl.wikipedia.org/wiki?curid=2198993" title="Bitwa o Kijów (1943)">
Bitwa o Kijów (1943)

Bitwa o Kijów – bitwa na froncie wschodnim podczas II wojny światowej stoczona między 3 listopada a 23 grudnia 1943 roku między Armią Czerwoną a Wehrmachtem. 26 sierpnia 1943 roku oddziały radzieckich frontów Centralnego, Woroneskiego i Stepowego rozpoczęły operację czernihowsko-połtawską będącą częścią większej ofensywy w kierunku Dniepru, mającej na celu wyzwolenie spod okupacji niemieckiej całej Ukrainy na wschód od Dniepru, sforsowanie tej rzeki i kontynuowanie działań na drugim brzegu. Celem samej operacji czernihowsko-połtawskiej było wyzwolenie lewobrzeżnej Ukrainy. Do końca września 1943 roku wojska radzieckie dotarły do Dniepru i utworzyły wiele przyczółków na prawym brzegu rzeki. Zadaniem Frontu Woroneskiego nacierającego w kierunku Kijowa było wyzwolenie tego miasta, jednak wykonanie tego zadania z marszu było niemożliwe z powodu silnej obrony niemieckiej. Z tego powodu dowództwo frontu zadecydowało o utworzeniu dwóch przyczółków na prawym brzegu Dniepru – jeden na północ i jeden na południe od Kijowa – które miały zostać użyte do natarcia na miasto. W październiku 1943 roku oddziały radzieckie podjęły dwie próby wyprowadzenia uderzenia na Kijów z przyczółka bukryńskiego położonego na południe od miasta, które zakończyły się porażką. Stawka i dowództwo Frontu Woroneskiego zdecydowały się wtedy na przeniesienie głównego ciężaru działań bojowych na przyczółek liuteski, położony na północ od Kijowa, skąd miało zostać przeprowadzone uderzenie na Kijów.
3 listopada 1943 roku wojska 1 Frontu Ukraińskiego przystąpiły do ofensywy na Kijów. Po kilku dniach zaciętych walk Armia Czerwona 6 listopada wyzwoliła Kijów spod okupacji niemieckiej. Po wyzwoleniu stolicy Ukrainy siły radzieckie kontynuowały swoją ofensywę w głąb Ukrainy, ścigając wycofujące się wojska niemieckie. Dowództwo Grupy Armii „Południe” podjęło wtedy decyzję o przeprowadzeniu kontruderzenia mającego na celu odbicie Kijowa. 15 listopada Wehrmacht przystąpił do kontruderzenia. Pomimo początkowych sukcesów i zdobycia Żytomierza oraz kilku innych miast niemieckie natarcie zostało powstrzymane przez radziecką obronę i siły niemieckie zostały zmuszone do odwrotu. Było to ostatnie przeciwuderzenie feldmarsz. Ericha von Mansteina (dowódcy Grupy Armii „Południe”) podczas II wojny światowej. 24 grudnia 1943 roku, dzień po zatrzymaniu niemieckiego kontruderzenia, Armia Czerwona rozpoczęła operację dnieprowsko-karpacką, która do połowy kwietnia 1944 roku wyzwoliła całą Ukrainę i polskie Kresy (z wyjątkiem Lwowa) na zachód od Dniepru.
Podłoże.
Ofensywa Armii Czerwonej na lewobrzeżnej Ukrainie.
Po zwycięskiej bitwie na Łuku Kurskim Stawka planowała kontynuowanie działań ofensywnych na lewobrzeżnej Ukrainie. Do przeprowadzenia jesiennej ofensywy w pasie frontów Centralnego, Woroneskiego i Stepowego, zajmujących tylko 15% frontu wschodniego, zgromadzono 29% oddziałów piechoty, kawalerii i wojsk desantowych, 37% artylerii, ponad 50% oddziałów pancernych i zmechanizowanych oraz znaczną część lotnictwa. Od armii tych frontów oczekiwano zepchnięcia Niemców za Dniepr, pokonania Grupy Armii „Południe” i osiągnięcia rubieży Mohylów Podolski – Rybnica – Chersoń. Przed rozpoczęciem operacji czernihowsko-połtawskiej siły Frontu Woroneskiego liczyły 665 500 żołnierzy, Frontu Centralnego 579 600 żołnierzy, a Frontu Stepowego 336 200 żołnierzy.
26 sierpnia 1943 roku wojska Frontu Centralnego gen. Konstantyna Rokossowskiego przystąpiły do operacji czernihowsko-połtawskiej (zakończonej 30 września) uderzając najpierw w kierunku Siewska. Tego samego dnia jednostki Frontu Woroneskiego rozpoczęły ofensywę w kierunku Połtawy i Krzemieńczuka, mając na celu utworzenie przyczółków po drugiej stronie Dniepru. Wieczorem 27 sierpnia, po zaciekłych walkach z niemiecką 2 Armią z Grupy Armii „Środek”, 65 Armia Frontu Centralnego (dowódca gen. Paweł Batow) wspólnie z 4 Korpusem Artylerii Przełamania i 2 Armią Pancerną (dowódca gen. Aleksiej Rodin) wyzwoliły Siewsk. Gen. Rokossowski rozkazał wtedy dowódcy 60 Armii gen. Iwanowi Czerniachowskiemu, którego armia działała na skrzydłach zgrupowania uderzającego na Siewsk, parcia naprzód z największą prędkością. Do wieczora 31 sierpnia 60 Armia posunęła się do przodu o 60 km i poszerzyła wyłom do 100 km. Z tego powodu Niemcy zmuszeni byli do szybkiego wycofania się, co umożliwiło 65. i 48 Armii dowodzonej przez gen. Prokofija Romanienkę (także działającej na skrzydłach zgrupowania, które wyzwoliło Siewsk) zwiększenie tempa natarcia.
Po tym jak siły Frontu Centralnego osiągnęły linię Desny Rokossowski rozkazał 65. i 48 Armii sforsować tę rzekę i wyzwolić Nowogród Siewierski. 13 Armia dowodzona przez gen. Nikołaja Puchowa, która nacierała na głównym kierunku, otrzymała rozkaz nacierania wzdłuż lewego brzegu tej rzeki, sforsowania jej na południe od Czernihowa i uderzania w kierunku Dniepru, a następnie sforsowania go z marszu i zdobycia przyczółka na południe od Czarnobyla.
W tym samym czasie 60 Armia kontynuowała swoje działania. 6 września wyzwoliła Konotop, a 9 września Bachmacz, dzięki czemu okrążyła i zniszczyła po dwóch dniach cztery niemieckie dywizje piechoty. 15 września wyzwoliła Nieżyn, przez co droga na Kijów stała otwarta. Jednocześnie wojska Frontu Woroneskiego toczyły ciężkie walki na linii Romny – Łochwica. Pozostawały one w tyle za lewym skrzydłem Frontu Centralnego o 120 km. Spowodowało to powstanie dużej luki pomiędzy tymi frontami, zmuszając 60 Armię do przerwania swoich operacji i zabezpieczenia swojej odsłoniętej flanki. W drugiej połowie września, na rozkaz Stawki, linia rozgraniczenia pomiędzy Frontem Centralnym a Woroneskim została przesunięta ku północy i Kijów znalazł się w strefie operacyjnej Frontu Woroneskiego. Odtąd jego zadaniem było wyzwolenie tego miasta. Po jego wykonaniu miał nacierać w kierunku na Berdyczów, Żmerynkę i Mohylów Podolski. Front Centralny miał nacierać na Czernihów.
Jednocześnie feldmarsz. Erich von Manstein, dowódca Grupy Armii „Południe”, domagał się od Hitlera zezwolenia na wycofanie wszystkich wojsk jego grupy armii za Dniepr z obawy przed szybkimi postępami Frontu Centralnego, którego wojska mogły odciąć oddziały niemieckie na wschód od Dniepru stawiające opór Frontowi Woroneskiemu. Dzięki temu Front Centralny mógłby później bez problemów wyzwolić Kijów. Zamiarem Mansteina po wycofaniu Grupy Armii „Południe” za Dniepr było skoncentrowanie wszystkich jego wojsk do obrony Kijowa, którego Manstein zamierzał bronić za wszelką cenę. Manstein domagał się także wycofania za Dniepr Grupy Armii „Środek”, dzięki czemu front zostałby skrócony, a Grupa Armii „Południe” mogłaby otrzymać dodatkowe jednostki od Grupy Armii „Środek”. Ostatecznie 15 września Hitler zgodził się na wycofanie Grupy Armii „Południe” na linię Desna–Dniepr–Melitopol. Jednocześnie obiecał wzmocnienie wojsk Mansteina jednostkami piechoty z Europy Zachodniej i czterema dywizjami z Grupy Armii „Środek”.
Walki na przyczółkach bukryńskim i liuteskim.
W tym czasie Front Woroneski nacierał w kierunku Romny–Perejasław. 9 września Stawka wydała dyrektywę, w której zdefiniowała zadanie i pas działania frontu. Do obrony rejonu Kijowa z Grupy Armii „Południe” wydzielono aż 30 dywizji, w tym 7 pancernych. Bezpośredni atak na miasto był niemożliwy. Z tego powodu głównym celem operacji było obejście Kijowa od południa zamiast wykonania ataku frontalnego. Front Woroneski miał tego dokonać poprzez zniszczenie wojsk przeciwnika na lewym brzegu Dniepru, wyzwolenie wszystkich terenów w strefie operacyjnej frontu, a także od 1 do 5 października zdobycie przyczółków za pomocą jednostek pancernych i zmechanizowanych na odcinku Rzyszczów–Czerkasy, a następnie kontynuowanie operacji na prawym brzegu Dniepru. Na prawym skrzydle Frontu główne uderzenie miały wykonać 38., 40 Armia, 3 Gwardyjska Armia Pancerna (dowódca gen. Paweł Rybałko), trzy korpusy pancerne i jeden korpus kawalerii. Główne siły tej grupy uderzeniowej powinny według planów wyjść na odcinek Rzyszczów–Kaniów (szerokość w linii prostej ok. 40 km). Po natarciu grupy uderzeniowej do działań miały przystąpić armie 47., 52. i 27. Ich zadaniem było atakowanie na centralnym odcinku frontu i wyjście nad Dniepr w rejonie Czerkas (ok. 50 km na południe od Kaniowa). 4 Gwardyjska Armia miała ubezpieczać front od południa i pomóc Frontowi Stepowemu w wyzwoleniu Połtawy i Krzemieńczuka. Jednostkami odpowiedzialnymi za zdobycie przyczółków na odcinku Rzyszczów–Czerkasy były 3 Gwardyjska Armia Pancerna, 5., 2. i 10 Korpus Pancerny oraz 1 Gwardyjski Korpus Kawalerii. Przed rozpoczęciem uderzenia na Kijów w skład Frontu Woroneskiego wchodziły armie 38., 40., 47., 52. i 27. oraz 4. i 6 Gwardyjska, 3 Gwardyjska Armia Pancerna, trzy korpusy pancerne (2., 5. i 10.), 3 Gwardyjski Korpus Zmechanizowany i 1 Gwardyjski Korpus Kawalerii. Podczas operacji doszło do zmiany tego składu. 6 Gwardyjska Armia została wycofana do odwodu Naczelnego Dowództwa, a 29 września 52 Armia i 4 Gwardyjska Armia zostały przekazane Frontowi Stepowemu, jednocześnie Front Woroneski otrzymał od Frontu Centralnego 13. i 60 Armię wraz z ich pasami działania.
Na prawym skrzydle Frontu Woroneskiego nacierały 38 Armia (w kierunku na Kijów) i 40 Armia (w kierunku na Perejasław). 3 Gwardyjska Armia Pancerna nacierała wspólnie z tymi armiami i po sforsowaniu rzeki Suła pokonywały one 25–30 km na dobę. Od 16 września opór niemiecki zaczął słabnąć, ponieważ główne jednostki niemieckie wycofywały się za Dniepr, dzięki czemu wojska radzieckie nacierały bez problemów. Na lewym skrzydle frontu nacierały armie 47., 52., 27. i 4 Gwardyjska, które pozostawały jednak w tyle za szybko posuwającymi się armiami prawego skrzydła. Po sforsowaniu rzeki Udej (dopływ Suły) 3 Gwardyjska Armia Pancerna zaczęła nacierać w pasie 40 Armii, ponieważ na tym kierunku Rosjanie zamierzali utworzyć przyczółek, z którego mieli uderzyć na Kijów. Przyczółek ten znajdował się 60 km na południe od Kijowa w dużym zakolu Dniepru, który skręca dużym łukiem na północny wschód, dzięki czemu radziecka artyleria mogła go ostrzeliwać aż z trzech stron. W centrum tego przyczółka leżała miejscowość Wielki Bukryn, co dało mu nazwę przyczółek bukryński. Jednak sforsowanie Dniepru w tym miejscu, a następnie zajęcie tego przyczółka nie było łatwym zadaniem. Dniepr osiągał w tym rejonie 800 m szerokości, a jego głębokość dochodziła do 12 m. Prawy brzeg był bardzo wysoki (wznosił się na 60–80 m, a w pobliżu wsi Hrihoriwka nawet 150 m) i umożliwiał kontrolowanie płaskiego lewego brzegu ze znacznej odległości. Na przyczółku bukryńskim było wiele jarów o głębokości 30–40 m oraz dolin o wysokich urwiskach, co bardzo nie sprzyjało użyciu wojsk pancernych.
Niemcy szybko zorientowali się, że Rosjanie chcą utworzyć w tym miejscu przyczółek i gen. Otto Wöhler (dowódca 8 Armii broniącej tego odcinka Dniepru) nakazał XXIV Korpusowi Pancernemu dowodzonego przez gen. Walthera Nehringa i wchodzącego w skład jego armii, który w tym czasie wycofywał się przez most kolejowy w Kaniowie, obsadzenie brzegu bukryńskiego, na którym dotychczas nie było żadnych wojsk niemieckich. Rozpoczął się wyścig czołgów gen. Rybałki i gen. Nehringa. 21 września po 200-kilometrowym marszu 3 Gwardyjska Armia Pancerna dotarła do Dniepru na odcinku Kozince–Horodyszcze. Pierwszą jednostką tej armii pancernej, która dotarła do tej rzeki była 51 Gwardyjska Brygada Pancerna ppłk. Nowochiatki, wchodząca w skład 6 Gwardyjskiego Korpusu Pancernego. Pomimo braku odpowiedniego sprzętu do forsowania rzek i skromnej ilości przeprawowych pontonów jednej z kompanii 51 Gwardyjskiej Brygady Pancernej dowodzonej przez ppor. Sinaszkina udało się 22 września sforsować Dniepr. Ze wsparciem partyzantów kompanii udało się następnie wyzwolić wieś Hrihoriwkę, leżącą w południowej części przyczółka bukryńskiego. Dzień wcześniej, 21 września, jednostki 13 Armii Frontu Centralnego sforsowały Dniepr na północ od Kijowa w rejonie miejscowości Mijewo, a 22 września wylądowały tam główne siły tej armii. W pierwszym tygodniu forsowania Dniepru wojska Frontu Woroneskiego utworzyły kilka małych przyczółków o które musiały stoczyć zażarte walki, by je utrzymać.
Naczelne Dowództwo Armii Czerwonej i Frontu Woroneskiego zdecydowało się wtedy desantować w rejonie przyczółka bukryńskiego dwie brygady powietrznodesantowe. Brygady te miały ubezpieczyć i chronić przyczółek od niemieckich kontrataków. Zadaniem 5 Brygady Powietrznodesantowej było powstrzymanie na zachód od Kaniowa niemieckich posiłków nadchodzących z południowego wschodu, zaś 3 Brygady – bronienie odcinka Szandra–Lipowiec i oczekiwanie na przybycie sił 40 Armii. Następnie po utworzeniu zwartej linii obronnej opartej na bagnach wzdłuż rzeki Rosawa brygady miały stworzyć przyczółek operacyjny wspólnie z jednostkami 40 Armii, którym udało się sforsować Dniepr. Była to największa operacja powietrznodesantowa Armii Czerwonej podczas II wojny światowej. Wczesnym zmierzchem 24 września desant się rozpoczął. Spadochroniarzy desantowano na zachód od miejscowości Dudari i w rejonie miejscowości Kolesyszcze. Jednak z powodu błędów organizacyjnych i złego rozpoznania desant zakończył się porażką. Wielu spadochroniarzy zostało rozrzuconych na wielkim terenie w małych, oddzielnych grupach, skacząc w kilku falach. Rosjanie lądowali wśród niemieckich oddziałów kierujących się w kierunku przyczółka bukryńskiego, przez co większość z nich została zabita zanim wylądowała na ziemi. Według danych rosyjskich do 5 października z desantowanych około 7000 spadochroniarzy odnalazły się 43 grupy liczące 2300 żołnierzy. Byli oni zmuszeni do przerwania swojego pierwotnego zadania i połączenia się z partyzantami w lasach między Kaniowem a Czerkasami.
Jednocześnie toczyły się zaciekłe walki o przyczółki na zakolu bukryńskim. Z powodu szybkiego kontrataku Niemców i ich przewagi w lotnictwie i artylerii, a także braku odpowiedniego sprzętu do forsowania rzek, który umożliwiłby przeprawienie czołgów i ciężkiej artylerii piechota 40 Armii nie była w stanie połączyć kilku taktycznych przyczółków. 29 września 40 Armia została zmuszona przez niemieckie kontrataki do opuszczenia północnych zabudowań Bukrynu i Hrihoriwki oraz wzgórz 210,8 i 244,5.
W tym samym czasie, kiedy toczyły się ciężkie walki o utrzymanie przyczółka bukryńskiego, wojska radzieckie toczyły też walki o powiększenie i utrzymanie przyczółka liuteskiego. 26 września jeden z plutonów 842. pułku strzeleckiego 240 Dywizji Strzeleckiej prawoskrzydłowej 38 Armii (dowódca gen. Nikandr Czibisow) zdobył niewielki przyczółek na prawym brzegu Dniepru kilkanaście kilometrów na północ od Kijowa. Przyczółek ten został utrzymany przez 25 żołnierzy Armii Czerwonej pod dowództwem st. sierż. P. Niefiedowa przez 20 godzin, zanim w nocy z 27 na 28 września dotarły do nich posiłki w postaci 75 żołnierzy. Tylko 10 żołnierzy Niefiedowa przeżyło do przybycia posiłków. Na północ od miejscowości Swaromja jednostki 38 Armii zdobyły drugi nieduży przyczółek i rozpoczęły zaciekłą walkę o utrzymanie i powiększenie ich, jednak bez wsparcia wojsk pancernych było to niemożliwe. Wieczorem 3 października dowódca 5 Gwardyjskiego Korpusu Pancernego gen. por. Andriej Krawczenko otrzymał rozkaz od gen. Watutina, by wspomóc oddziały walczące na przyczółku zanim będzie za późno. W drodze do Dniepru korpus Krawczenki musiał najpierw sforsować Desnę bez barek ani promów. Krawczenko zdecydował się wtedy na przejazd czołgów po dnie rzeki sięgającej w miejscu jej forsowania 2 m głębokości i 300 m szerokości. Szpary i otwory w czołgach zaklejono smarem, smołą lub brezentem. Spaliny i powietrze od i do silnika doprowadzono dzięki długiej rurze, która wystawała ponad powierzchnię wody. Była to pierwsza podwodna przeprawa czołgów w historii wojsk pancernych. Po sforsowaniu Desny nie do rozwiązania pozostawała kwiestia sforsowania Dniepru do momentu, gdy Rosjanie znaleźli dwie uszkodzone barki pozostawione przez Niemców przy brzegu rzeki, które szybko naprawiono. W nocy z 5 na 6 października przeprawiono przez Dniepr 60 z 90 czołgów Krawczenki. Po 24 godzinach przyczółek pod Liuteżem powiększono do 10 km szerokości i 6 km głębokości. W kolejnych dniach Armii Czerwonej udało się połączyć obydwa przyczółki do 15 km szerokości.
Zmiana taktyki i przygotowania do uderzenia na Kijów.
12 października siły Armii Czerwonej podjęły próbę przerwania niemieckiej obrony na zakolu bukryńskim, wydostania się z tego zakola i rozwinięcia ofensywy w kierunku Kijowa. Jednak bez wsparcia czołgów 3 Gwardyjskiej Armii Pancernej, które nie były w stanie operować w podmokłym terenie zakola, atak zakończył się porażką. 21 października ponowiono próbę wyrwania się z przyczółka, jednak ta także zakończyła się niepowodzeniem. Po fiasku prób rozwinięcia ofensywy z przyczółka bukryńskiego na Kijów Stalin zadzwonił do Watutina i zaproponował mu zmianę kierunku natarcia na Kijów z przyczółka bukryńskiego na przyczółek liuteski. Na przyczółku bukryńskim Niemcy skoncentrowali duże siły, w tym jednostki pancerne i zmotoryzowane ze wsparciem lotnictwa. Teren sprzyjał także Niemcom w powstrzymywaniu uderzeń jednostek Armii Czerwonej. Sytuacja na przyczółku liuteskim wyglądała dokładnie na odwrót. Teren w tym rejonie był płaski i tym samym umożliwiał wykorzystanie dużej liczby czołgów. Niemieckie siły znajdujące się w rejonie tego przyczółka były bardzo skromne, dzięki czemu oddziały Armii Czerwonej walczące na tym przyczółku osiągnęły o wiele większe sukcesy, niż jednostki na przyczółku bukryńskim. Stalin zaproponował przerzucenie 3 Gwardyjskiej Armii Pancernej i jednostek wsparcia 40 Armii na przyczółek liuteski (tylko podczas nocy) skąd miały zaatakować Kijów, podczas gdy jednostki 27. i 40 Armii miały nadal atakować na przyczółku bukryńskim. Tym samym zamierzano zmylić przeciwnika.
Z tego powodu 24 października Stawka wydała dyrektywę z podpisem Stalina i gen. Aleksieja Antonowa (będącego szefem Sztabu Generalnego Armii Czerwonej) przeniesienia działań ofensywnych 1 Frontu Ukraińskiego na przyczółek liuteski. Zmiana pozycji 3 Gwardyjskiej Armii Pancernej i czterech dywizji strzeleckich miała zakończyć się 1-2 listopada. Na tę datę planowano rozpoczęcie ofensywy przez 1 Front Ukraiński, jednak 3 Gwardyjska Armia Pancerna miała ruszyć dopiero 3–4 listopada. W dyrektywie tej Stawka zdecydowała też o kierunku działań ofensywnych poszczególnych armii 1 Frontu Ukraińskiego. 1 Front Ukraiński miał obejść Kijów od północy, wyjść na tyły obrońców i zaatakować miasto od zachodu. Jednocześnie z przyczółka liuteskiego miały zaatakować 38 Armia i 3 Gwardyjska Armia Pancerna. Zakładano, że 38 Armia gen. Kiriłła Moskalenki razem z 5 Gwardyjskim Korpusem Pancernym, wspierane przez 7 Korpus Artylerii Przełamania gen. Pawła Korolkowa, przerwą obronę na odcinku Moszczun – Wyszgorod zapewniając wprowadzenie do wyłomu 3 Gwardyjskiej Armii Pancernej i 1 Gwardyjskiego Korpusu Kawalerii gen. Wiktora Baranowa po przeprawie przez Dniepr atakujących w kierunku Fastowa i Białej Cerkwi. Natomiast sama 38 Armia miała nacierać na Wasilków. Jednocześnie 60 Armii rozkazano atakować na Rowy i Dymer i dalej na południe między rzekami Zdwiż i Irpień w celu osłaniania atakującej 38 Armii. Dla ukrycia prawdziwego kierunku natarcia dwa dni wcześniej z przyczółka bukryńskiego miały rozpocząć działania 40 Armia gen. Filipa Żmaczenki i 27 Armia gen. Siergieja Trofimienki, symulujące atak w kierunku Kagarłyka i Białej Cerkwi.
Zmianę pozycji jednostek z przyczółka bukryńskiego na liuteski rozpoczęto nocą z 25 na 26 października. Przegrupowywano głównie 3 Gwardyjską Armię Pancerną i jednostki wsparcia armii ogólnowojskowych, w tym 7 Korpus Artylerii Przełamania. Armie na przyczółku bukryńskim (40., 27. i 47.) miały maskować przegrupowanie 3 Gwardyjskiej Armii Pancernej i innych jednostek poprzez postawienie wielu makiet czołgów i dział artyleryjskich. W przeciągu kilku nocy zamaskowane i skryte wojska przeniesiono na przyczółek liuteski, większość z nich była zmuszona do sforsowania po drodze Desny. Przyczółek ten był podobny do trójkąta równoramiennego, w którym boki składały się z: na wschodzie rzeki Dniepr, na zachodzie rzeki Irpień, a na południu 14-kilometrowego odcinka między miejscowościami Moszczun i Wyszgorod. Odległość z północny na południe wynosiła 19–20 km. Większa część przyczółka była pokryta lasami. Na północ od ujścia rzeki Irpień do Dniepru 13 i 60 Armia miały małe przyczółki. Południowa część przyczółka liuteskiego znajdowała się tylko 10 km od Kijowa. Na południowej części przyczółka 38 Armia miała 6 dywizji strzeleckich, a na dwukilometrowym odcinku na zachodnim brzegu rzeki Irpień – dwie dywizje. 5 Gwardyjski Korpus Pancerny z czechosłowacką 1 Samodzielną Brygadą zajmował pozycje koło miejscowości Nowi Petriwci, w której znajdowały się też dowództwa 38 Armii i 3 Gwardyjskiej Armii Pancernej.
Przesunięcie wojsk 3 Gwardyjskiej Armii Pancernej i innych jednostek na nowe pozycje zostało zauważone przez jednostki 4 Armii Pancernej gen. Hotha, jednak zła pogoda uniemożliwiła kontynuowanie rozpoznania lotniczego. Wojska Hotha wykryły także wojska radzieckie na przyczółku liuteskim, które Hoth chciał zlikwidować atakiem jednostek pancernych, ale Hitler odmówił przeprowadzenia takiego uderzenia. Ostatecznie na początku listopada Watutin posiadał na tym przyczółku trzy armie i jeden korpus pancerny, a po drugiej stronie rzeki jeszcze jeden korpus kawalerii. Na przyczółku Rosjanie posiadali także olbrzymie ilości artylerii.
Na początku listopada przeciwnikami 1 Frontu Ukraińskiego były 4 Armia Pancerna i 8 Armia Grupy Armii „Południe” oraz 2 Armia Grupy Armii „Środek”. Liczyły one ok. 500 tys. żołnierzy, do 6000 dział i moździerzy, 400 czołgów i dział szturmowych oraz 660 samolotów. Wokół przyczółka zajmowanego przez 38 Armię zbudowano trzy linie obrony o łącznej głębokości 14 km. Siły 1 Frontu Ukraińskiego liczyły 663 tys. żołnierzy, ok. 7000 dział i moździerzy, 675 czołgów i dział samobieżnych oraz 700 samolotów. Praktycznie siły obu stron były podobne, ale na kierunku głównego uderzenia Armia Czerwona posiadała trzy razy więcej ludzi, prawie pięć razy więcej artylerii i dziewięć razy więcej czołgów. W 51 Korpusie Strzeleckim 38 Armii na kilometr frontu przypadały 344 działa i moździerze, a w 50 Korpusie Strzeleckim – do 416.
Bitwa.
Wyzwolenie Kijowa.
Działania rozpoczęły się zgodnie z planem 1 listopada atakiem armii zgromadzonych na przyczółku bukryńskim, które mimo silnego oporu powoli zdobywały teren. Dla uniknięcia przerwania obrony Niemcy skierowali tam trzy dywizje pancerne i jedną zmotoryzowaną. W wyniku tych działań pozorowany atak okazał się skuteczny. Właściwe natarcie rozpoczęło się 3 listopada na północy. W pierwszym rzucie nacierały armie 38. i 60. oraz część 5 Gwardyjskiego Korpusu Pancernego. Potężne uderzenie artyleryjskie wykonane przez 7 Korpus Artylerii Przełamania i artylerię korpusów strzeleckich 38 Armii zadało ogromne straty trzem niemieckim dywizjom piechoty (88., 68. i 208.), dzięki czemu do końca dnia grupa uderzeniowa przerwała front w wielu miejscach i posunęła się o 5–12 km. Wojska niemieckie kontratakowały 20 Dywizją Grenadierów Pancernych, 7 Dywizją Pancerną i częścią 8 Dywizji Pancernej powstrzymując tylko chwilowo natarcie radzieckie za cenę olbrzymich strat. W nocy 3 listopada czołgi 3 Gwardyjskiej Armii Pancernej gen. Rybałki przystąpiły do zmasowanego ataku z zapalonymi reflektorami i wyjącymi syrenami. Uprzedziły je zmasowana nawała ogniowa artylerii. Na pancerzach czołgów jechali żołnierze 167. i 136 Dywizji Strzeleckiej. Doprowadziło to do wybuchu paniki wśród niemieckich żołnierzy, przez co obrona niemiecka została szybko przełamana. Niemiecka 7 Dywizja Pancerna nie zdołała powstrzymać Rosjan od sforsowania rzeki Irpień (8 km na zachód od Kijowa) i przecięciu dróg prowadzących do Żytomierza i Fastowa, ważnych węzłów komunikacyjnych znajdujących się na południowy zachód od Kijowa. Oddziały 7. Dywizji Pancernej i 20 Dywizji Grenadierów Pancernych zostały wtedy zmuszone do wycofania się.
Jednostki Armii Czerwonej były cały czas wspierane przez Wojskowe Siły Powietrzne atakujące silne punkty oporu wroga i niszczące nieprzyjacielskie związki pancerne i piechoty. 1 i 2 listopada samoloty radzieckiej 2 Armii Lotniczej dowodzonej przez gen. Stiepana Krasowskiego przeprowadziły 640 lotów. W nocy z 2 na 3 listopada wykonano 207 misji – wszystkie przez lekkie bombowce. 3 listopada 988 lotów, połowa z nich przez bombowce. Lotnictwo myśliwskie także było aktywne i w tych samych dniach przeprowadziło 1145 lotów, głównie misji patrolowych nad przyczółkami Armii Czerwonej. W 36 walkach powietrznych zestrzelono 31 samolotów niemieckich. Działalność Luftwaffe ograniczyła się do 286 lotów.
4 i 5 listopada Watutin wprowadził do walki 1 Gwardyjski Korpus Kawalerii oraz drugie rzuty i rezerwy atakujących armii. Wśród tych ostatnich znajdowała się czechosłowacka 1 Samodzielna Brygada. Oddziały pancerne otrzymały rozkaz parcia naprzód za wszelką cenę bez oglądania się na wsparcie piechoty. Użycie wszystkich możliwych sił złamało do wieczora 4 listopada obronę na całej linii. 5 listopada wyzwolono Swiatoszyno. Tego dnia 60 Armia posunęła się o 20 km, zaś 38 Armia o 25 km. 23 Korpus Strzelecki 38 Armii drugiego rzutu nacierał w kierunku rzeki Irpień i 5 listopada dotarł do linii Żułany – zachodnie przedmieścia Kijowa. Z kolei 51 Korpus Strzelecki toczył już walki o Kijów. 3 Gwardyjska Armia Pancerna zdobyła punkty oporu w rejonie Bielicz u Swiatoszyna. Dopiero wtedy niemieckie dowództwo prawidłowo oceniło sytuację i zaczęło przerzucać oddziały z przyczółka bukryńskiego w kierunku Kijowa. Watutin, chcąc wyprzedzić niemiecki manewr, nakazał zwiększenie tempa ataku. W efekcie po południu 5 listopada oddziały 5 Gwardyjskiego Korpusu Pancernego doszły do północno-zachodnich przedmieść miasta i rozpoczęły walki o fabryki „Arsenał” i „Bolszewik”. Podchodzące ze wszystkich stron oddziały radzieckie w nocy z 5 na 6 listopada wdarły się do miasta, czołgi gen. Krawczenki wjechały na główną aleję Kijowa – Chreszczatyk. 6 listopada o godz. 4:00 nad ranem na święto Wielkiej Socjalistycznej Rewolucji Październikowej Kijów został wyzwolony.
Dalsza ofensywa radziecka.
Po wyzwoleniu Kijowa gen. Watutin zamierzał ścigać odchodzące wojska niemieckie w trzech kierunkach: na Żytomierz, Koziatyn i Białą Cerkiew, starając się wejść na ich tyły. Miało temu służyć natarcie na Owrucz. Spowodowało to rozciągniecie wojsk frontu na znacznej przestrzeni. Natomiast najważniejszym bieżącym zadaniem było wyzwolenie dwóch miast – Fastowa i Wasilkowa – leżących na południe od Kijowa. Pierwsze z nich wyzwoliła 7 listopada 91 Brygada Pancerna działająca wspólnie z czołowymi oddziałami 6 Gwardyjskiego Korpusu Pancernego. Po wyzwoleniu tego miasta oddziały radzieckie ruszyły na Koziatyn i Białą Cerkiew. Jednocześnie 38 Armia w ciągu dwóch dni, poruszając się wzdłuż drogi do Żytomierza, przebyła 50–60 km.
Już 7 listopada, dzień po wyzwoleniu Kijowa przez oddziały 1 Frontu Ukraińskiego, feldmarsz. Erich von Manstein zwrócił się do Hitlera o zgodę na przeprowadzenie kontrataku mającego na celu odbicie Kijowa, dokładnie tak samo jak to się stało na początku 1943 roku pod Charkowem. Kontruderzenie Manstein zamierzał wykonać trzema dywizjami pancernymi: 1., SS „Leibstandarte Adolf Hitler” i 25. Z powodu bardzo szybkiego posuwania się wojsk 1 Frontu Ukraińskiego po wyzwoleniu Kijowa Hitler zgodził się na przeprowadzenie kontrataku. Dowództwo Grupy Armii „Południe” planowało kontruderzenie wojsk pancernych na połowę listopada. XLVIII Korpus Pancerny wraz z trzema świeżymi dywizjami pancernymi i dywizją SS „Das Reich”, która toczyła wcześniej walki z jednostkami radzieckimi na przyczółku bukryńskim, miał zaatakować z rejonu Białej Cerkwi. Dodatkowo 4 Armię Pancerną Manstein wzmocnił dywizjami pancernymi z 8 Armii – 3. i 10. – oraz 198 Dywizją Piechoty i 20 Dywizją Grenadierów Pancernych.
XLVIII Korpus Pancerny nie zdążył do połowy listopada skoncentrować swoich sił, a jednocześnie sytuacja w rejonie na południowy zachód od Kijowa pogarszała się z powodu szybko nacierających oddziałów radzieckich. Z tego powodu do zabezpieczenia rejonu rozwinięcia korpusu pod Fastowem Niemcy skierowali 25 Dywizję Pancerną, która swoje działania pod tym miastem rozpoczęła już 7 listopada. Pomiędzy niemiecką dywizją pancerną a radzieckimi 55 Brygadą Pancerną gen. Dragunskiego i 71 Brygadą Zmechanizowaną płk. Łupowa (obie należące do 3 Gwardyjskiej Armii Pancernej) wywiązały się ciężkie walki w rejonie wsi Pawołocz i Popielnia – obie leżące 35–40 km na południowy zachód od Fastowa. Brygady te miały za zadanie nacierać dalej na zachód po wyzwoleniu Fastowa 7 listopada. Walki trwały mniej więcej do połowy listopada, podczas których 25 Dywyizja Pancerna poniosła ciężkie straty, a brygadom radzieckim udało się oderwać od przeciwnika i dotrzeć do głównych sił 1 Frontu Ukraińskiego.
Działania 25 Dywizji Pancernej zaalarmowały dowództwo 1 Frontu Ukraińskiego i uświadomiły, iż Niemcy planują przeprowadzenie działań o znacznie większej skali w tym rejonie. O niemieckich planach dowiedział się także wywiad radziecki. Dodatkowo jednostki uderzeniowe frontu rozprzestrzeniły się na wielkie odległości, z dala od baz zaopatrzeniowych i wojsk wsparcia w postaci lotnictwa i artylerii. Z tego powodu wieczorem 12 listopada, za zgodą Stawki, wydano rozkaz wstrzymania natarcia wojsk radzieckich. Jednocześnie Stawka rozkazała do końca listopada i początku grudnia koncentrację w rejonie Kijowa dużych rezerw: 1 Gwardyjską Armię, 18 Armię, 1 Armię Pancerną i dwa korpusy pancerne.
Kontruderzenie Mansteina.
Tuż przed rozpoczęciem kontruderzenia nowo mianowany dowódca 4 Armii Pancernej gen. Erhard Raus odrzucił plan zaatakowania z rejonu Białej Cerkwi. Zamiast tego XLVIII Korpus Pancerny, składający się z sześciu dywizji pancernych i jednej dywizji piechoty, jego armii miał najpierw ruszyć na Żytomierz (wyzwolony 12 listopada), by zniszczyć oddziały radzieckie w rejonie tego miasta. Dopiero wtedy miano atakować na Kijów. Decyzja ta została mocno skrytykowana przez innych dowódców niemieckich, ponieważ ich zdaniem uderzenie z zachodu nie gwarantowało powodzenia. Została ona jednak zaakceptowania przez Mansteina.
15 listopada Niemcy przystąpili do kontruderzenia. Wojska niemieckie zaatakowały w dwóch kierunkach: z miejscowości Iwnica 7 Dywizją Pancerną, 20 Dywizją Grenadierów Pancernych i dwoma dywizjami piechoty na Żytomierz i na wschód od niego oraz z miejscowości Kornyn i Chodorków na północ XLVIII Korpusem Pancernym. Oddziały na pomocniczym kierunku w rejonie Iwnicy zdołały wyjść na tyły 23 Korpusu Strzeleckiego 38 Armii, który razem z 1 Gwardyjskim Korpusem Kawalerii bronił Żytomierza. Tego samego dnia 7 Dywizja Pancerna wspólnie z 8 Dywizją Pancerną nacierającą na Żytomierz od zachodu przekroczyły rzekę Teterew i weszły na drogę Żytomierz–Kijów. Oddziały radzieckie broniące Żytomierza znalazły się w półokrążeniu i z tego powodu 20 listopada opuściły miasto wycofując się na północ w rejon Czerniachowa. Natarcie XLVIII Korpusu Pancernego na pozycje 17 Korpusu Strzeleckiego i grupy pancernej, która wzmocniła 38 Armię, także przebiegało pomyślnie, w szczególności po tym jak korpus ten został wzmocniony 7. i 19 Dywizją Pancerną.
Uderzenie wojsk niemieckich nie było żadnym zaskoczeniem dla Rosjan, którzy już w pierwszych dniach stawili zaciekły opór, jednak przewaga Niemców w wojskach pancernych była ogromna. Między 16 a 18 listopada gwałtowne walki toczono o miejscowość Brusiłów, która posiadała wzmocniony artylerią garnizon. 17 i 18 listopada wojska radzieckie kontratakowały na Korosteszów i Brusiłów, jednak kontrataki zakończyły się porażką. Jednocześnie Rosjanie odnieśli kilka sukcesów na północy. 17 listopada 60 Armia wyzwoliła Korosteń, a dzień później 13 Armia – Owrucz. Tak samo natarcie dywizji SS „Leibstandarte Adolf Hitler” na Brusiłów zakończyło się niepowodzeniem. Ze 100 czołgów tej dywizji, które uderzyły na miejscowość połowa została zniszczona, a reszta musiała się wycofać. Sytuację uratowały jednostki na skrzydłach dywizji, a mianowicie 7 Dywizja Pancerna i 20 Dywizja Grenadierów Pancernych na lewym skrzydle i 1 oraz 19 Dywizja Pancerna na prawym skrzydle. Wieczorem 21 listopada siły XLVIII Korpusu Pancernego zamknęły w okrążeniu Brusiłów i do 24 listopada zlikwidowały obronę. Jednak ku zdziwieniu Niemców do niewoli wzięto minimalną liczbę jeńców, ponieważ gen. Watutin wydał wcześniej rozkaz o opuszczeniu Brusiłowa, zanim został on okrążony.
W tym czasie Stalin przysłał gen. Konstantyna Rokossowskiego, by zapoznał się on z sytuacją na odcinku 1 Frontu Ukraińskiego. Rokossowski po zapoznaniu się z sytuacją i rozmowie z gen. Watutinem stwierdził, że sukcesy niemieckie były spowodowane pasywną postawą 1 Frontu Ukraińskiego. Rokossowski uważał, że Watutin zamiast się bronić powinien przejść do ofensywy. Watutin wytłumaczył Rokossowskiemu, że nie podjął ofensywnych przeciwdziałań przeciwko wrogowi z powodu bliskiej odległości stolicy Ukrainy. Rokossowski zaradził natychmiastowe przejście do działań ofensywnych, które rozpoczęto 24 grudnia 1943 roku.
4 Armia Pancerna kontynuowała natarcie, tym razem XIII Korpusem Armijnym znajdującym się w rejonie Żytomierza. Korpus ten był jednak za słaby, więc natarcie ponowił ponownie XLVIII Korpus Pancerny. 6 grudnia o godz. 6:00 rano trzy niemieckie dywizje pancerne (7., 1. i SS „Leibstandarte Adolf Hitler”) ruszyły do ataku na Radomyśl wzdłuż drogi Żytomierz–Korosteń. Do wieczora linie obronne 60 Armii gen. Czerniachowskiego zostały przerwane na odcinku 32 km. Uderzenie kontynuowano w nocy. Walki toczono między rzekami Teterew i Irsza. Teren zdobyty przez korpus pancerny został obsadzony przez XIII Korpus Armijny. Do 15 grudnia działania korpusu pancernego w tym rejonie wygasły. W tym samym czasie na północ od Radomyśla LIX Korpus Armijny zdobył Korosteń. Zdobycie tego miasta zabezpieczyło lewe skrzydło 4 Armii Pancernej.
Gen. Raus rozkazał XLVIII Korpusowi Pancernemu przeprowadzenie oskrzydlającego uderzenia na Mełenę. Atak ten został przeprowadzony w celu zlikwidowania zagrożenia jakim była możliwość wklinowania się oddziałów radzieckich między XIII a LIX Korpusem Armijnym. Natarcie rozpoczęło się 16 grudnia o godz. 9:00 rano. W ataku brały udział 1. i 7 Dywizja Pancerna oraz dywizja SS „Leibstandarte Adolf Hitler”, których celem było okrążenie jednostek radzieckich pod Mełeną. Opór Armii Czerwonej był jednak ogromny i 21 grudnia przeszła ona do kontruderzenia. Niemcy zostali kompletnie zaskoczeni, gdy przy zabitym radzieckim majorze znaleziono mapy operacyjne, z których wynikało, że opór niemieckim dywizjom stawiają trzy korpusy pancerne i cztery ogólnowojskowe. Z tego powodu wszystkie niemieckie dywizje, z wyjątkiem „Leibstandarte”, która nadal podejmowała próby zdobycia Mełeny i połączenia się z 7 Dywizją Pancerną na południu, przeszły do obrony. 22 grudnia natarcie „Leibstandarte” stanęło, udało jej się tylko odeprzeć uderzenia dwóch radzieckich korpusów pancernych. 23 grudnia cały XLVIII Korpus Pancerny rozpoczął odwrót.
Po bitwie.
Kijów znajdował się pod okupacją niemiecką przez 778 dni. Niemcy wymordowali i wytruli gazem 195 tys. ludzi. Ponad 100 tys. zostało deportowanych na roboty do Niemiec. Przed zdobyciem miasta w 1941 roku mieszkało w nim 900 tys. ludzi – po wyzwoleniu zaledwie 180 tys. przeżyło. Najbardziej znaną zbrodnią w okolicach Kijowa dokonaną przez okupanta niemieckiego była zbrodnia w Babim Jarze, gdzie pomiędzy 29 a 30 września 1941 roku Sonderkommando 4a SS-Standartenführera Paula Blobela z Einsatzgruppe C, jednostki dowodzone przez wyższego dowódcę SS i policji Friedricha Jeckelna, trzy różne bataliony policyjne i wydzielone jednostki Wehrmachtu rozstrzelały 33 771 Żydów kijowskich. Miasto zostało w większości kompletnie zniszczone, do tego wywożono wszystko o jakiejkolwiek wartości, w tym metale, obrazy i rzeźby.
W wyniku listopadowego kontruderzenia Mansteina Niemcom udało się cofnąć linię frontu na północny wschód o 50–60 km, dzięki czemu przyczółek kijowski na Dnieprze zmniejszył się do 75 km głębokości i 200 km szerokości. Było to ostatnie przeciwuderzenie feldmarsz. Mansteina podczas II wojny światowej. Podczas Kijowskiej Strategicznej operacji Ofensywnej (3-12 listopada) oddziały Armii Czerwonej rozbiły 15 niemieckich dywizji, wzięły do niewoli 41 000 żołnierzy, zniszczyły lub zdobyły 600 czołgów i dział szturmowych, 1200 dział i moździerzy, 90 samolotów i 1900 samochodów. Straty wojsk radzieckich wyniosły 30 569 żołnierzy, w tym 6491 bezpowrotnie (zabitych lub zaginionych). Straty w sprzęcie wyniosły: 271 czołgów, 104 działa, 125 samolotów. W Kijowskiej Strategicznej operacji Obronnej (13 listopada – 22 grudnia) 1 Front Ukraiński stracił 87 473 żołnierzy, w tym 26 443 bezpowrotnie. Straty niemieckie są trudne do ustalenia, ale według gen. Moskalenki tylko w dniach od 11 do 17 listopada między Żytomierzem a Fastowem wojska jego armii zniszczyły 390 niemieckich czołgów i dział szturmowych oraz 68 samochodów pancernych. W walkach poległo 9000 niemieckich żołnierzy.
24 grudnia 1943 roku Rosjanie rozpoczęli operację dnieprowsko-karpacką. Działania 1 Frontu Ukraińskiego w pierwszym etapie tej operacji zakończyły się pełnym sukcesem, wyzwalając wiele miast spod okupacji niemieckiej, w tym Żytomierz, Białą Cerkiew, Berdyczów i Nowogród Wołyński.
Feldmarsz. Erich von Manstein i szef sztabu XLVIII Korpusu Pancernego gen. Friedrich von Mellenthin w swoich wspomnieniach uważają, że kontruderzenie na Kijów nie udało się z powodu błota i rozmokłego śniegu, które utrudniało operowanie wojsk pancernych. W rzeczywistości niemiecki kontratak został powstrzymany przez odpowiednio szybko i wcześnie przygotowane oddziały radzieckie, gotowe na niemieckie działania ofensywne. Początkowe sukcesy wojsk niemieckich wynikały, według gen. Rokossowskiego, z pasywnej postawy 1 Frontu Ukraińskiego.

</doc>
<doc id="2198995" url="https://pl.wikipedia.org/wiki?curid=2198995" title="Chevrolet Blazer">
Chevrolet Blazer



</doc>
<doc id="2198997" url="https://pl.wikipedia.org/wiki?curid=2198997" title="Superinteligencja">
Superinteligencja

Superinteligencja lub nadludzka inteligencja – osoba przewyższająca intelektualnie każdego istniejącego człowieka, praktycznie we wszystkich aspektach, w tym również kreatywnością, mądrością i umiejętnościami społecznymi. Hipotetycznymi przykładami superinteligencji mogą być postludzie, sztuczne inteligencje lub przedstawiciele cywilizacji pozaziemskich. „Superinteligencja” to również określenie poziomu inteligencji takiej osoby.
Możliwość powstania superinteligencji jest jednym z obszarów badań nad sztuczną inteligencją. Choć współcześnie istnieją programy komputerowe przewyższające każdego człowieka w niektórych intelektualnych zadaniach, takich jak gra w szachy czy w scrabble (patrz postęp w sztucznej inteligencji), nie są one uważane za superinteligencje, ponieważ nie dorównują człowiekowi w innych zadaniach. Hipoteza o możliwości stworzenia superinteligencji jest jedną z podstaw koncepcji osobliwości technologicznej.
W pewnych kontekstach precyzuje się podział na słabą i silną superinteligencję. Słaba superinteligencja to intelekt przewyższający człowieka jedynie szybkością myślenia. Taką superinteligencją mógłby hipotetycznie być program symulujący pracę mózgu człowieka w tempie szybszym niż naturalny. Silna superinteligencja to intelekt przewyższający człowieka jakościowo, podobnie jak człowiek przewyższa jakościowo inne zwierzęta. Twórcy SF spekulują również, że może istnieć wiele poziomów superinteligencji, z których każdy przewyższa jakościowo poprzedni i jest dla niego niepojęty.
W kulturze.
Wiele mitów i religii zakłada istnienie istot przewyższających intelektualnie ludzi, takich jak bogowie czy demony. Motyw nadludzkich inteligencji występuje też powszechnie w fantastyce naukowej, m.in. w powieściach i opowiadaniach Vernora Vingego, Teda Chianga, Stanisława Lema i Jacka Dukaja.

</doc>
<doc id="2198998" url="https://pl.wikipedia.org/wiki?curid=2198998" title="Dunhua">
Dunhua

Dunhua (; pinyin: "Dūnhuà", ) – miasto na prawach powiatu w północno-wschodnich Chinach, w prowincji Jilin na terenie koreańskiej prefektury autonomicznej Yanbian. 
Powierzchnia miasta wynosi 11957 km². Według danych z 2007 roku miasto zamieszkiwało 480 000 mieszkańców, z których 95% stanowili Chińczycy Han. Pod względem powierzchni oraz liczby mieszkańców jest największym miastem w prefekturze.
Historia.
W 698 roku zbiegły z niewoli chińskiej, pochodzący z koreańskiego królestwa Goguryeo generał Tae Cho Yŏng (, ) dowodzący tunguskim plemieniem Sumo Mohe doprowadził do utworzenia nowego państwa "Jin" (, hancha: 震, później także "Balhae"). Pierwszą stolicę kraju założono w pobliżu gór Dongmu (kor. 동모, chin. 东牟) na dzisiejszych obrzeżach miasta Dunhua. Kraj "Jin" zajmował obszar ziem dawnego Goguryeo, uważając się za jego spadkobiercę. W 712 roku "Jin" zmieniło nazwę na Balhae. W południowej części miasta, oprócz ruin pierwszej stolicy Balhae, znajdują się pochodzące z jego okresu grobowce Liudingshan ().

</doc>
<doc id="2199001" url="https://pl.wikipedia.org/wiki?curid=2199001" title="Grzegorz Buczkowski">
Grzegorz Buczkowski

Grzegorz Buczkowski (zm. ok. 1425) – duchowny rzymskokatolicki, dominikanin. Od 1400 roku biskup włodzimierski. Wykonawca polityki wielkiego księcia Witolda. Uczestnik soboru w Pizie, przeciwnik utworzenia diecezji łuckiej
Był sygnatariuszem aktu unii horodelskiej 1413 roku.

</doc>
<doc id="2199005" url="https://pl.wikipedia.org/wiki?curid=2199005" title="Hohenberg-Krusemark">
Hohenberg-Krusemark

Hohenberg-Krusemark – miejscowość i gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Arneburg-Goldbeck.
31 grudnia 2008 do gminy przyłączono Hindenburg, następnego dnia gminę Altenzaun.
Współpraca.
Miejscowości partnerskie:

</doc>
<doc id="2199007" url="https://pl.wikipedia.org/wiki?curid=2199007" title="R6 (silnik)">
R6 (silnik)

R6 (oznaczany także jako I6) – silnik spalinowy wyposażony w sześć cylindrów ustawionych wzdłuż wału korbowego w jednym rzędzie. Układ ten, mający 6 wykorbień, jest najprostszym rozwiązaniem zapewniającym całkowite wyrównoważenie silnika - zarówno od sił pierwszego jak i drugiego rzędu. Z tego względu nie jest w nim stosowany wałek wyrównoważający. Wał korbowy podparty jest zazwyczaj na czterech bądź siedmiu łożyskach. Kolejność zapłonów w poszczególnych cylindrach to 1-5-3-6-2-4 lub 1-4-2-6-3-5. Silniki tego typu, z uwagi właśnie na całkowite wyrównoważenie, były stosowane w lotnictwie do napędu sportowych i turystycznych samolotów.
Silniki R6 montowane w samochodach osobowych osiągają pojemność skokową z przedziału 1,9 do 5,0 litra. Znajdują one zazwyczaj zastosowanie w samochodach klasy średniej i średniej-wyższej.
Silniki R6 są wiodącym rozwiązaniem w zakresie napędów do ciężkiego transportu drogowego, dużych wywrotek, autobusów. Silnik V8 mający cztery wykorbienia jest silnikiem gorzej wyrównoważonym, niż R6. 

</doc>
<doc id="2199008" url="https://pl.wikipedia.org/wiki?curid=2199008" title="Hohenberg">
Hohenberg



</doc>
<doc id="2199013" url="https://pl.wikipedia.org/wiki?curid=2199013" title="Memleben">
Memleben

Memleben – osiedle miejscowości Kaiserpfalz w niemieckim kraju związkowym Saksonia-Anhalt.
W X w. znajdował się tutaj pałac królów niemieckich. W Memleben w 936 r. zmarł król Henryk I Ptasznik, a w 973 r. – jego syn Otton I Wielki. W celu upamiętnienia ojca, cesarz Otton II kazał zbudować w 973 r. klasztor benedyktynów, który stał się na krótko jednym z najważniejszych klasztorów w Niemczech. Opatem klasztoru był późniejszy poznański biskup Unger. Kościół klasztorny w Memleben zbudowany niedługo po 975 r. był prawdopodobnie wzorem dla pierwszej katedry w Poznaniu wzniesionej w latach 80. lub 90. X wieku. Klasztor został obrabowany w 1525 r. podczas wojny chłopskiej. W 1551 r. skonfiskowali go elektorzy sascy. W 1722 r. spłonął dach kościoła. Współcześnie pozostały po klasztorze jedynie ruiny.
Obecnie Memleben liczy około 800 mieszkańców.

</doc>
<doc id="2199014" url="https://pl.wikipedia.org/wiki?curid=2199014" title="Bernard Bresslaw">
Bernard Bresslaw

Bernard Bresslaw (ur. 25 lutego 1934 w Londynie, zm. 11 czerwca 1993 tamże) - brytyjski aktor, specjalizujący się w repertuarze komediowym, współcześnie pamiętany przede wszystkim ze swoich ról w czternastu filmach z cyklu "Cała naprzód".
Życiorys.
Kariera aktorska.
Pochodził z niezamożnej, londyńskiej rodziny, jego ojciec pracował w zakładzie krawieckim. Dzięki uzyskanemu stypendium mógł podjąć studia w prestiżowej Royal Academy of Dramatic Art, gdzie został uhonorowany nagrodą dla najbardziej obiecującego młodego aktora. Po studiach dostał angaż w radiu, gdzie znalazł się w obsadzie cyklicznego słuchowiska komediowego "Educating Archie", a także w telewizji, gdzie grał w sitcomie "The Army Game". W początkowym okresie swojej kariery sporo grywał również w "poważnym" teatrze, łącznie z repertuarem szekspirowskim. W 1958 zadebiutował na dużym ekranie, w komedii "I Only Arsked!".
Po tej produkcji otrzymał propozycje głównych ról w kilku innych filmach komediowych, jednak prawdziwy przełom w jego karierze przyszedł dopiero w roku 1965, kiedy to wystąpił w filmie "Kowboju do dzieła", należącym do przeżywającej wówczas apogeum popularności serii niskobudżetowych i pozbawionych poważniejszych ambicji, lecz chętnie oglądanych komedii "Cała naprzód" ("Carry On"). Dołączył do stałego trzonu obsady tych filmów, łącznie pojawiając się w czternastu spośród nich. Ostatnim obrazem tego cyklu z jego udziałem było "" z 1975 roku. Scenarzysta cyklu Talbot Rothwell, tworząc postacie z myślą o Bresslawie, bazował często na niejako naturalnych cechach aktora - wyniesionej z domu znajomości cockneya oraz bardzo wysokim wzroście (prawie 202 cm). W 1968 zagrał w jednej ze wczesnych odsłon "Doctora Who".
Od połowy lat 70. Bresslaw powrócił do teatru, jedynie okazjonalnie pojawiając się w filmach i serialach telewizyjnych. Był członkiem tak renomowanych kompanii teatralnych jak Royal Shakespeare Company, Royal National Theatre czy New Shakespeare Company.
Śmierć i pochówek.
11 czerwca 1993 upadł w garderobie teatru plenerowego w Regent's Park w Londynie, gdzie przygotowywał się do wyjścia na scenę w spektaklu "Poskromienie złośnicy". Lekarze stwierdzili zgon wskutek nagłego, rozległego ataku serca. Miał 59 lat. Podobnie jak w przypadku kilku innych gwiazd "Całej naprzód", jego ciało zostało skremowane w Golders Green Crematorium w Londynie, a prochy pochowano w pobliżu tej instytucji.
Życie prywatne.
Przez 34 lata był żonaty z Betty Wright (od 1959 r. do swojej śmierci), z którą miał trzech synów.

</doc>
<doc id="2199015" url="https://pl.wikipedia.org/wiki?curid=2199015" title="Rochau">
Rochau

Rochau – gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Arneburg-Goldbeck.
1 stycznia 2011 do gminy przyłączono Klein Schwechten.

</doc>
<doc id="2199016" url="https://pl.wikipedia.org/wiki?curid=2199016" title="68th Street – Hunter College">
68th Street – Hunter College

68th Street – Hunter College – stacja metra nowojorskiego, na linii 4 i 6. Znajduje się w dzielnicy Manhattan, w Nowym Jorku i zlokalizowana jest pomiędzy stacjami 77th Street i 59th Street. Została otwarta 17 lipca 1918.

</doc>
<doc id="2199018" url="https://pl.wikipedia.org/wiki?curid=2199018" title="Lexington Avenue / 59th Street">
Lexington Avenue / 59th Street

Lexington Avenue / 59th Street – stacja metra nowojorskiego, na linii 4, 5, 6, N, Q i R i V. Znajduje się w dzielnicy Manhattan, w Nowym Jorku i zlokalizowana jest pomiędzy stacjami 68th Street – Hunter College, Queensboro Plaza, Queens Plaza oraz 51st Street i Fifth Avenue / 59th Street. Została otwarta 17 lipca 1918.

</doc>
<doc id="2199020" url="https://pl.wikipedia.org/wiki?curid=2199020" title="Kamern">
Kamern

Kamern – miejscowość i gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Elbe-Havel-Land.
1 stycznia 2010 do gminy przyłączono Schönfeld i Wulkau.

</doc>
<doc id="2199021" url="https://pl.wikipedia.org/wiki?curid=2199021" title="Wampiry i świry">
Wampiry i świry

Wampiry i świry (ang. "Vampires Suck", 2010) – amerykański film, parodia serii "Zmierzch", za scenariusz i reżyserię odpowiadają Jason Friedberg i Aaron Seltzer.
Film realizowano w Bossier City oraz w Shreveport, w stanie Luizjana (USA).
Opis fabuły.
Film jest parodią serii filmów "Zmierzch", akcja filmu rozgrywa się w Sporks w stanie Waszyngton. W miasteczku dzieje się coś niepokojącego gdyż codziennie giną ludzie. Mieszkańcy nie wiedzą co się dzieje mimo iż znaleziono ciało rybaka z ugryzieniami na szyi.

</doc>
<doc id="2199024" url="https://pl.wikipedia.org/wiki?curid=2199024" title="Aleksiej Faworski">
Aleksiej Faworski

Aleksiej Wasiliewicz Faworski (ros. Алексей Васильевич Фаворский, ur. 10 lutego 1873, zm. 17 lutego 1930 w Kazaniu) – rosyjski lekarz neurolog i neuropatolog, profesor Uniwersytetu w Kazaniu.
W 1891 roku rozpoczął studia na Cesarskim Uniwersytecie Kazańskim, jego nauczycielami byli m.in. Misławski i Darkszewicz. W 1896 roku otrzymał tytuł doktora medycyny, po czym podjął pracę jako nadetatowy asystent w klinice neurologicznej Darkszewicza. W 1903 roku odbył podróż naukową do Niemiec, zwiedził kliniki i laboratoria Bielschowsky'ego, Brodmanna, Vogta, Mendla, Oppenheima. Pracował także w Instytucie Pasteura w Paryżu. W 1910 ponownie wyjechał za granicę i odbył kurs z neuropatologii u Alzheimera, a niedługo potem staż u Pawłowa w Sankt Petersburgu. W 1918 roku, po powołaniu Darkszewicza na katedrę w Moskwie, został wybrany profesorem neurologii na Uniwersytecie w Kazaniu.
Modyfikacja Faworskiego metody Cajala barwienia komórek i włókien nerwowych określana bywa jako metoda Faworskiego (ros. метод Фаворского).

</doc>
<doc id="2199028" url="https://pl.wikipedia.org/wiki?curid=2199028" title="Gare de Lannemezan">
Gare de Lannemezan

Gare de Lannemezan – stacja kolejowa w Lannemezan, w departamencie Pireneje Wysokie, w regionie Oksytania, we Francji. Znajduje się na linii Tuluza-Bajonna. Jest obsługiwana przez pociągi TER Midi-Pyrénées.

</doc>
<doc id="2199030" url="https://pl.wikipedia.org/wiki?curid=2199030" title="Metropolitan Borough of Gateshead">
Metropolitan Borough of Gateshead

Gateshead – dystrykt metropolitalny w hrabstwie ceremonialnym Tyne and Wear w Anglii. W 2011 roku dystrykt liczył 200 214 mieszkańców.
Inne miejscowości.
Birtley, Chopwell, Crawcrook, Crookhill, Felling, Greenside, Heworth, High Spen, Kibblesworth, Lamesley, Lobley Hill, Rowlands Gill, Sheriff Hill, Sunniside, Wrekenton.

</doc>
<doc id="2199031" url="https://pl.wikipedia.org/wiki?curid=2199031" title="Prva hrvatska nogometna liga (2002/2003)">
Prva hrvatska nogometna liga (2002/2003)

Sezon 2002/2003 był 12. edycją rozgrywek o mistrzostwo Chorwacji. W pierwszej fazie rozgrywek rywalizowało 12 drużyn w jednej grupie. W drugiej rundzie 6 najlepszych zespołów walczyło o tytuł mistrzowski, natomiast pozostałe 6 najsłabszych ekip broniło się przed spadkiem. Tytułu nie obroniła drużyna NK Zagrzeb. Nowym mistrzem Chorwacji został zespół Dinamo Zagrzeb. Tytuł króla strzelców zdobył Ivica Olić, który w barwach klubu Dinamo Zagrzeb strzelił 16 goli.
Baraże o utrzymanie.
Zespół Pomorac Kostrena spadł z prvej ligi, a Inker Zaprešić do niej awansował.

</doc>
<doc id="2199032" url="https://pl.wikipedia.org/wiki?curid=2199032" title="City of Sunderland">
City of Sunderland

Sunderland – dystrykt metropolitalny w hrabstwie ceremonialnym Tyne and Wear w Anglii.
Inne miejscowości.
Albany, Burdon, Cox Green, East Rainton, Fence Houses, High Moorsley, Lambton, Low Moorsley, Newbottle, Penshaw, Philadelphia, Warden Law.

</doc>
<doc id="2199034" url="https://pl.wikipedia.org/wiki?curid=2199034" title="Natalja Warlej">
Natalja Warlej

Natalja Władimirowna Warlej (ros. "Наталья Владимировна Варлей", ur. 22 czerwca 1947 w Konstancy) – radziecka i rosyjska aktorka filmowa i teatralna.
Życiorys.
Urodziła się w Rumunii, ale dzieciństwo spędziła w Murmańsku, gdzie jej ojciec pracował jako kapitan floty dalekomorskiej. Uczyła się w szkole muzycznej. Pod koniec lat 50. rodzina Warlejów przeniosła się do Moskwy. W 1965 ukończyła Państwową Szkołę dla Artystów Cyrkowych i Estradowych i jako ekwilibrystka zaczęła występować w jednym ze stołecznych zespołów.
Występowała w duecie ze znanym rosyjskim klaunem Leonidem Engibarowem. Za jego pośrednictwem poznała reżysera filmowego Georgija Jungwalda-Chilkiewicza, który zaproponował jej rolę w filmie "Wzór tęczy". Epizodyczna rola pielęgniarki przeszła bez echa, ale kolejna rola – Niny w filmie Gajdaja "Kaukaska branka, czyli nowe przygody Szurika" przyniosła jej sławę. W 1967 Natalja zakończyła pracę w cyrku i zapisała się na studia aktorskie w Instytucie im. Borysa Szczukina. Ukończyła je w 1971 i została aktorką Moskiewskiego Teatru Dramatycznego im. K. Stanisławskiego.
W 1991 wzięła udział w realizacji projektu "Gwiazdy teatru i kina śpiewają", występując na koncertach, które zostały utrwalone na płycie zatytułowanej "Radio MPS".
Odznaczona Orderem Przyjaźni (Орден Дружбы). W 1989 została uhonorowana tytułem Zasłużonej Artystki RFSRR.
W 1971 wyszła za mąż za aktora Władimira Tichonowa. Ma dwóch synów (Wasilij, Aleksander).

</doc>
<doc id="2199035" url="https://pl.wikipedia.org/wiki?curid=2199035" title="Tomasz Rożek (dziennikarz)">
Tomasz Rożek (dziennikarz)



</doc>
<doc id="2199037" url="https://pl.wikipedia.org/wiki?curid=2199037" title="Klietz">
Klietz

Klietz – miejscowość i gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Elbe-Havel-Land.
1 stycznia 2010 do gminy przyłączono Neuermark-Lübars.
Współpraca.
Miejscowość partnerska:

</doc>
<doc id="2199039" url="https://pl.wikipedia.org/wiki?curid=2199039" title="Schollene">
Schollene

Schollene – gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Elbe-Havel-Land.

</doc>
<doc id="2199042" url="https://pl.wikipedia.org/wiki?curid=2199042" title="Port lotniczy Ubon Ratchathani">
Port lotniczy Ubon Ratchathani

Port lotniczy Ubon Ratchathani (IATA: UBP, ICAO: VTUU) – port lotniczy położony w Ubon Ratchathani, w prowincji Ubon Ratchathani, w Tajlandii.

</doc>
<doc id="2199045" url="https://pl.wikipedia.org/wiki?curid=2199045" title="Brierdene">
Brierdene

Brierdene – miasto w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 15 km na północny wschód od centrum Newcastle i 404 km na północ od Londynu.

</doc>
<doc id="2199046" url="https://pl.wikipedia.org/wiki?curid=2199046" title="Hebburn">
Hebburn

Hebburn – miasto w północno-wschodniej Anglii, w hrabstwie ceremonialnym Tyne and Wear, w dystrykcie (unitary authority) South Tyneside, część aglomeracji Tyneside. Położone jest na południowym brzegu rzeki Tyne, około 7 km na wschód od centrum Newcastle i 396 km na północ od Londynu. W 2001 miasto liczyło 18 808 mieszkańców.

</doc>
<doc id="2199048" url="https://pl.wikipedia.org/wiki?curid=2199048" title="Houghton-le-Spring">
Houghton-le-Spring

Houghton-le-Spring – miasto w Anglii, w hrabstwie metropolitalnym Tyne and Wear, w dystrykcie metropolitalnym Sunderland. Leży 18 km na południowy wschód od centrum Newcastle i 381 km na północ od Londynu. Miasto liczy 36 746 mieszkańców.
Historia.
Najwcześniejsza wzmianka o nazwie miasta znajduje się w Księdze Boldona w 1183 roku jako „Hoctona”.
Starożytny dokument z 1220 roku opisuje miasto jako „Houghton Sprynges”. Nazwa Houghton pochodzi od staroangielskiego "hoh" oznaczającego wzgórze i osad oznaczające osadę.
Podczas wykopalisk pod kościołem św. Michała i Wszystkich Aniołów w latach 2008–2009 w ramach remontu kościoła odkryto nie tylko pozostałości rzymskie, ale także bardzo starożytne kamienie, które sugerują, że obszar ten był zasiedlony od czasów prehistorycznych i że miejsce Kościół miał pewne znaczenie religijne od tysięcy, a nie od setek lat. Szklane wstawki w nowej podłodze kościoła pozwalają zobaczyć niektóre z nich.
W 1311 r. Wieś należała do Albredy, wdowy po sir Henryku Springu, stąd nazwa "le spring". To wyjaśnienie dodania "le Spring" jest dyskusyjne i istnieją alternatywy. Jedna opinia jest taka, że pochodzi od rodziny Le Spring, Lords of Houghton w czasach starożytnych. Inne wyjaśnienie opiera się na źródłach leczniczych wypływających z okolicznych skał wapiennych. To ostatnie wyjaśnienie wiąże się z rzymskimi nazwami na obszarze, w którym „le” jest uważane za „w”, jak w Chester-le-Street, Witton-le-Wear, Dalton-le-Dale, Hetton-le-Hole. Wiarygodności dodaje obszar miasta zwany dawniej jeziorem i strumień / źródło, które obecnie nadal płynie przez centrum miasta, chociaż od dawna jest skierowane do przepuszczania przez przepust.
Kościół parafialny św. Michała i Wszystkich Aniołów pochodzi z czasów normańskich i zawiera grób Bernarda Gilpina, zwanego „Apostołem Północy”. Gilpin był archidiakonem Durham, a w 1557 został proboszczem w Houghton-le-Spring, która w tym czasie była jedną z największych parafii w Anglii.
Podczas II wojny światowej Houghton był stosunkowo nietknięty nalotami bombowymi na pobliski Sunderland, ponieważ nie było go warto bombardować.
Houghton było aktywnym miastem górniczym. Tutejsza kopalnia zaczęła drążyć pierwszy szyb w 1823 r. i działała aż do jej zamknięcia w 1981 r. W szczytowym okresie na początku XX wieku w kopalni zatrudnionych było ponad 2000 pracowników.
Miasto dzisiaj.
Główną dzielnicą handlową Houghton-le-Spring jest Newbottle Street, a niektóre firmy wychodzą na pobliskie ulice, na przykład Mautland Square, Sunderland Street, Durham Road i The Broadway. Pub White Lion jest ostatnim z czterech domów „Lion”, a pozostałe trzy zostały drastycznie przebudowane jako nowe firmy lub zburzone w ciągu ostatniego stulecia.
Szkoła Kepier jest główną szkołą średnią w mieście.
Święto Houghton.
Święto Houghton to starożytny festiwal odbywający się w mieście w październiku. Ma swoje początki w XII wieku jako święto poświęcone kościołowi parafialnemu św. Michała i Zakonu Dziewięciu Aniołów. Obecnie festiwal trwa dziesięć dni i zazwyczaj obejmuje wesołe miasteczko, karnawał, sztuczne ognie i pieczenie wołów upamiętniające karmienie biedoty przez rektora Bernarda Gilpina. Został rozbudowany w XVI wieku przez Gilpina i ponownie pod koniec XVIII wieku, kiedy został związany z wyścigami konnymi.

</doc>
<doc id="2199051" url="https://pl.wikipedia.org/wiki?curid=2199051" title="Longbenton">
Longbenton

Longbenton – miasto w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 4 km na północny wschód od centrum Newcastle i 400 km na północ od Londynu. Miasto liczy 34 878 mieszkańców.

</doc>
<doc id="2199052" url="https://pl.wikipedia.org/wiki?curid=2199052" title="Ryton (Tyne and Wear)">
Ryton (Tyne and Wear)

Ryton – miasto w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 10 km na zachód od centrum Newcastle i 400 km na północ od Londynu. W 2001 roku miasto liczyło 15 742 mieszkańców.

</doc>
<doc id="2199053" url="https://pl.wikipedia.org/wiki?curid=2199053" title="Whickham">
Whickham

Whickham – miasto w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 5 km na południowy zachód od centrum Newcastle i 396 km na północ od Londynu. Miasto liczy 16 263 mieszkańców.

</doc>
<doc id="2199055" url="https://pl.wikipedia.org/wiki?curid=2199055" title="Willington Quay">
Willington Quay

Willington Quay – miasto w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 8 km na wschód od centrum Newcastle i 397 km na północ od Londynu.

</doc>
<doc id="2199056" url="https://pl.wikipedia.org/wiki?curid=2199056" title="Backworth">
Backworth

Backworth – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 10 km na północny wschód od centrum Newcastle i 403 km na północ od Londynu. W 2001 miejscowość liczyła 1500 mieszkańców.

</doc>
<doc id="2199057" url="https://pl.wikipedia.org/wiki?curid=2199057" title="Birtley (Tyne and Wear)">
Birtley (Tyne and Wear)

Birtley – miasteczko w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 9 km na południe od centrum Newcastle i 389 km na północ od Londynu. W 2001 miejscowość liczyła 11 377 mieszkańców.

</doc>
<doc id="2199058" url="https://pl.wikipedia.org/wiki?curid=2199058" title="Blakelaw and North Fenham">
Blakelaw and North Fenham

Blakelaw and North Fenham – parafia cywilna w Anglii, w hrabstwie ceremonialnym Tyne and Wear, w dystrykcie ("unitary authority") Newcastle upon Tyne. Leży 4 km na północny zachód od centrum Newcastle i 400 km na północ od Londynu. W 2011 roku Blakelaw and North Fenham liczyło 6452 mieszkańców.

</doc>
<doc id="2199059" url="https://pl.wikipedia.org/wiki?curid=2199059" title="Brunswick Village">
Brunswick Village

Brunswick Village – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 9 km na północ od centrum Newcastle i 406 km na północ od Londynu.

</doc>
<doc id="2199060" url="https://pl.wikipedia.org/wiki?curid=2199060" title="Brunswick (Tyne and Wear)">
Brunswick (Tyne and Wear)

Brunswick – parafia cywilna w Anglii, w hrabstwie ceremonialnym Tyne and Wear, w dystrykcie ("unitary authority") Newcastle upon Tyne. Leży 9 km na północ od centrum Newcastle i 406 km na północ od Londynu. W 2011 roku Brunswick liczył 1029 mieszkańców.

</doc>
<doc id="2199061" url="https://pl.wikipedia.org/wiki?curid=2199061" title="Burradon (Tyne and Wear)">
Burradon (Tyne and Wear)

Burradon – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 9 km na północ od centrum Newcastle i 405 km na północ od Londynu.

</doc>
<doc id="2199062" url="https://pl.wikipedia.org/wiki?curid=2199062" title="Chopwell">
Chopwell

Chopwell – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 15 km na południowy zachód od centrum Newcastle i 395 km na północ od Londynu. W 2001 miejscowość liczyła 4293 mieszkańców.

</doc>
<doc id="2199063" url="https://pl.wikipedia.org/wiki?curid=2199063" title="Cleadon">
Cleadon

Cleadon – wieś w Anglii, w hrabstwie ceremonialnym Tyne and Wear, w dystrykcie (unitary authority) South Tyneside. Leży 14 km na wschód od centrum Newcastle i 392 km na północ od Londynu. W 2001 miejscowość liczyła 4795 mieszkańców.

</doc>
<doc id="2199064" url="https://pl.wikipedia.org/wiki?curid=2199064" title="Crawcrook">
Crawcrook

Crawcrook – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 12 km na zachód od centrum Newcastle i 400 km na północ od Londynu. W 2001 miejscowość liczyła 8000 mieszkańców.

</doc>
<doc id="2199065" url="https://pl.wikipedia.org/wiki?curid=2199065" title="Cullercoats">
Cullercoats

Cullercoats – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 14 km na północny wschód od centrum Newcastle i 401 km na północ od Londynu.

</doc>
<doc id="2199066" url="https://pl.wikipedia.org/wiki?curid=2199066" title="Dinnington (Tyne and Wear)">
Dinnington (Tyne and Wear)

Dinnington – wieś i parafia cywilna w Anglii, w hrabstwie ceremonialnym Tyne and Wear, w dystrykcie (unitary authority) Newcastle upon Tyne. Leży 10 km na północny zachód od centrum Newcastle i 407 km na północ od Londynu. W 2011 Dinnington liczył 1636 mieszkańców.

</doc>
<doc id="2199067" url="https://pl.wikipedia.org/wiki?curid=2199067" title="Earsdon">
Earsdon

Earsdon – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 12 km na północny wschód od centrum Newcastle i 404 km na północ od Londynu. W 1931 roku civil parish liczyła 5965 mieszkańców.

</doc>
<doc id="2199068" url="https://pl.wikipedia.org/wiki?curid=2199068" title="East Rainton">
East Rainton

East Rainton – wieś w Anglii, w hrabstwie ceremonialnym Tyne and Wear, w dystrykcie (unitary authority) Sunderland. Leży 19 km na południowy wschód od centrum Newcastle i 379 km na północ od Londynu.

</doc>
<doc id="2199069" url="https://pl.wikipedia.org/wiki?curid=2199069" title="Felling">
Felling

Felling – miejscowość w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 5 km na południowy wschód od centrum Newcastle i 394 km na północ od Londynu. W 2011 miejscowość liczyła 8908 mieszkańców.

</doc>
<doc id="2199070" url="https://pl.wikipedia.org/wiki?curid=2199070" title="Fence Houses">
Fence Houses

Fence Houses – wieś w Anglii, w hrabstwie ceremonialnym Tyne and Wear, w dystrykcie (unitary authority) Sunderland. Leży 17 km na południowy wschód od centrum Newcastle i 382 km na północ od Londynu. W 2018 miejscowość liczyła 6859 mieszkańców.

</doc>
<doc id="2199071" url="https://pl.wikipedia.org/wiki?curid=2199071" title="Forest Hall">
Forest Hall

Forest Hall – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 6 km na północny wschód od centrum Newcastle i 402 km na północ od Londynu.

</doc>
<doc id="2199072" url="https://pl.wikipedia.org/wiki?curid=2199072" title="Greenside">
Greenside

Greenside – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 12 km na zachód od centrum Newcastle i 399 km na północ od Londynu.

</doc>
<doc id="2199073" url="https://pl.wikipedia.org/wiki?curid=2199073" title="Hazlerigg">
Hazlerigg

Hazlerigg – wieś i parafia cywilna w Anglii, w hrabstwie ceremonialnym Tyne and Wear, w dystrykcie (unitary authority) Newcastle upon Tyne. Leży 8 km na północ od centrum Newcastle i 405 km na północ od Londynu. W 2011 Hazlerigg liczył 980 mieszkańców.

</doc>
<doc id="2199074" url="https://pl.wikipedia.org/wiki?curid=2199074" title="Heworth (Tyne and Wear)">
Heworth (Tyne and Wear)

Heworth – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 5 km na południowy wschód od centrum Newcastle i 394 km na północ od Londynu.

</doc>
<doc id="2199075" url="https://pl.wikipedia.org/wiki?curid=2199075" title="High Moorsley">
High Moorsley

High Moorsley – wieś w Anglii, w hrabstwie ceremonialnym Tyne and Wear, w dystrykcie (unitary authority) Sunderland. Leży 22 km na południowy wschód od centrum Newcastle i 377 km na północ od Londynu.

</doc>
<doc id="2199076" url="https://pl.wikipedia.org/wiki?curid=2199076" title="High Spen">
High Spen

High Spen – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 12 km na południowy zachód od centrum Newcastle i 396 km na północ od Londynu.

</doc>
<doc id="2199077" url="https://pl.wikipedia.org/wiki?curid=2199077" title="Kibblesworth">
Kibblesworth

Kibblesworth – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 8 km na południe od centrum Newcastle i 390 km na północ od Londynu.

</doc>
<doc id="2199078" url="https://pl.wikipedia.org/wiki?curid=2199078" title="Killingworth Village">
Killingworth Village

Killingworth Village – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 8 km na północny wschód od centrum Newcastle i 404 km na północ od Londynu.

</doc>
<doc id="2199079" url="https://pl.wikipedia.org/wiki?curid=2199079" title="Lamesley">
Lamesley

Lamesley – wieś i civil parish w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 7 km na południe od centrum Newcastle i 391 km na północ od Londynu. W 2011 roku civil parish liczyła 3742 mieszkańców.

</doc>
<doc id="2199080" url="https://pl.wikipedia.org/wiki?curid=2199080" title="Lintzford">
Lintzford

Lintzford – wieś w Anglii, w hrabstwie Tyne and Wear. Leży 13 km na południowy zachód od centrum Newcastle i 393 km na północ od Londynu.

</doc>
<doc id="2199081" url="https://pl.wikipedia.org/wiki?curid=2199081" title="Lobley Hill">
Lobley Hill

Lobley Hill – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 5 km na południe od centrum Newcastle i 394 km na północ od Londynu.

</doc>
<doc id="2199082" url="https://pl.wikipedia.org/wiki?curid=2199082" title="Low Moorsley">
Low Moorsley

Low Moorsley – wieś w Anglii, w hrabstwie ceremonialnym Tyne and Wear, w dystrykcie (unitary authority) Sunderland. Leży 22 km na południowy wschód od centrum Newcastle i 377 km na północ od Londynu.

</doc>
<doc id="2199083" url="https://pl.wikipedia.org/wiki?curid=2199083" title="Marsden (Tyne and Wear)">
Marsden (Tyne and Wear)

Marsden – wieś w Anglii, w hrabstwie ceremonialnym Tyne and Wear, w dystrykcie (unitary authority) South Tyneside. Leży 16 km na wschód od centrum Newcastle i 394 km na północ od Londynu.

</doc>
<doc id="2199084" url="https://pl.wikipedia.org/wiki?curid=2199084" title="Monkseaton">
Monkseaton

Monkseaton – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 13 km na północny wschód od centrum Newcastle i 403 km na północ od Londynu.

</doc>
<doc id="2199085" url="https://pl.wikipedia.org/wiki?curid=2199085" title="Murton (Tyne and Wear)">
Murton (Tyne and Wear)

Murton – przysiółek w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 11 km na północny wschód od centrum Newcastle i 402 km na północ od Londynu. W 1931 roku civil parish liczyła 1164 mieszkańców.

</doc>
<doc id="2199086" url="https://pl.wikipedia.org/wiki?curid=2199086" title="Newbottle (Tyne and Wear)">
Newbottle (Tyne and Wear)

Newbottle – wieś w Anglii, w hrabstwie ceremonialnym Tyne and Wear, w dystrykcie (unitary authority) Sunderland. Leży 16 km na południowy wschód od centrum Newcastle i 383 km na północ od Londynu.

</doc>
<doc id="2199087" url="https://pl.wikipedia.org/wiki?curid=2199087" title="North Gosforth">
North Gosforth

North Gosforth – część miasta i parafia cywilna w Newcastle upon Tyne, w Anglii, w hrabstwie ceremonialnym Tyne and Wear, w dystrykcie ("unitary authority") Newcastle upon Tyne. Leży 6 km na północ od centrum miasta. W 2011 roku North Gosforth liczył 5639 mieszkańców.

</doc>
<doc id="2199088" url="https://pl.wikipedia.org/wiki?curid=2199088" title="Northumberland Park (Tyne and Wear)">
Northumberland Park (Tyne and Wear)

Northumberland Park – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 8 km na północny wschód od centrum Newcastle i 403 km na północ od Londynu.

</doc>
<doc id="2199089" url="https://pl.wikipedia.org/wiki?curid=2199089" title="Offerton (Tyne and Wear)">
Offerton (Tyne and Wear)

Offerton – wieś w Anglii, w hrabstwie Tyne and Wear. Leży 14 km na południowy wschód od centrum Newcastle i 385 km na północ od Londynu.

</doc>
<doc id="2199090" url="https://pl.wikipedia.org/wiki?curid=2199090" title="Penshaw">
Penshaw

Penshaw – wieś w Anglii, w hrabstwie ceremonialnym Tyne and Wear, w dystrykcie (unitary authority) Sunderland. Leży 14 km na południowy wschód od centrum Newcastle i 385 km na północ od Londynu.

</doc>
<doc id="2199091" url="https://pl.wikipedia.org/wiki?curid=2199091" title="Philadelphia (Wielka Brytania)">
Philadelphia (Wielka Brytania)

Philadelphia – wieś w Wielkiej Brytanii, w Anglii, w hrabstwie ceremonialnym Tyne and Wear, w dystrykcie (unitary authority) Sunderland. Leży 15 km na południowy wschód od centrum Newcastle i 384 km na północ od Londynu.

</doc>
<doc id="2199092" url="https://pl.wikipedia.org/wiki?curid=2199092" title="Rickleton">
Rickleton

Rickleton – wieś w Anglii, w hrabstwie Tyne and Wear. Leży 12 km na południe od centrum Newcastle i 386 km na północ od Londynu.

</doc>
<doc id="2199093" url="https://pl.wikipedia.org/wiki?curid=2199093" title="Rowlands Gill">
Rowlands Gill

Rowlands Gill – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 11 km na południowy zachód od centrum Newcastle i 394 km na północ od Londynu.

</doc>
<doc id="2199094" url="https://pl.wikipedia.org/wiki?curid=2199094" title="Ryton Woodside">
Ryton Woodside

Ryton Woodside – przysiółek w Anglii, w hrabstwie Tyne and Wear. Leży 11 km na zachód od centrum Newcastle i 399 km na północ od Londynu. W 1911 roku civil parish liczyła 3043 mieszkańców.

</doc>
<doc id="2199095" url="https://pl.wikipedia.org/wiki?curid=2199095" title="Seaton Burn">
Seaton Burn

Seaton Burn – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 10 km na północ od centrum Newcastle i 407 km na północ od Londynu.

</doc>
<doc id="2199096" url="https://pl.wikipedia.org/wiki?curid=2199096" title="Sheriff Hill">
Sheriff Hill

Sheriff Hill – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 5 km na południowy wschód od centrum Newcastle i 394 km na północ od Londynu. Miejscowość liczy 9639 mieszkańców.

</doc>
<doc id="2199097" url="https://pl.wikipedia.org/wiki?curid=2199097" title="Shiremoor">
Shiremoor

Shiremoor – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 8 km na północny wschód od centrum Newcastle i 403 km na północ od Londynu. W 2001 miejscowość liczyła 4782 mieszkańców.

</doc>
<doc id="2199098" url="https://pl.wikipedia.org/wiki?curid=2199098" title="Spital Tongues">
Spital Tongues

Spital Tongues – część miasta Newcastle upon Tyne, w Anglii, w hrabstwie ceremonialnym Tyne and Wear. Leży 2 km na północny zachód od centrum miasta.

</doc>
<doc id="2199100" url="https://pl.wikipedia.org/wiki?curid=2199100" title="Swalwell">
Swalwell

Swalwell – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 6 km na południowy zachód od centrum Newcastle i 397 km na północ od Londynu.

</doc>
<doc id="2199101" url="https://pl.wikipedia.org/wiki?curid=2199101" title="The Boldons">
The Boldons

The Boldons – miejscowość w Anglii, w hrabstwie ceremonialnym Tyne and Wear, w dystrykcie (unitary authority) South Tyneside. Leży 12 km na wschód od centrum Newcastle i 392 km na północ od Londynu. W 2001 miejscowość liczyła 13 271 mieszkańców. Składa się z trzech wsi: East Boldon, West Boldon i Boldon Colliery.

</doc>
<doc id="2199102" url="https://pl.wikipedia.org/wiki?curid=2199102" title="Throckley">
Throckley

Throckley – wieś w Anglii, w hrabstwie Tyne and Wear. Leży 10 km na zachód od centrum Newcastle i 403 km na północ od Londynu.

</doc>
<doc id="2199103" url="https://pl.wikipedia.org/wiki?curid=2199103" title="Warden Law">
Warden Law

Warden Law – wieś w Anglii, w hrabstwie ceremonialnym Tyne and Wear, w dystrykcie (unitary authority) Sunderland. Leży 19 km na południowy wschód od centrum Newcastle i 381 km na północ od Londynu. Miejscowość liczy 33 mieszkańców.

</doc>
<doc id="2199104" url="https://pl.wikipedia.org/wiki?curid=2199104" title="West Allotment">
West Allotment

West Allotment – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 8 km na północny wschód od centrum Newcastle i 403 km na północ od Londynu.

</doc>
<doc id="2199105" url="https://pl.wikipedia.org/wiki?curid=2199105" title="West Moor">
West Moor

West Moor – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 6 km na północny wschód od centrum Newcastle i 402 km na północ od Londynu.

</doc>
<doc id="2199106" url="https://pl.wikipedia.org/wiki?curid=2199106" title="Whitburn (Anglia)">
Whitburn (Anglia)

Whitburn – wieś w Anglii, w hrabstwie ceremonialnym Tyne and Wear, w dystrykcie (unitary authority) South Tyneside. Leży 16 km na wschód od centrum Newcastle i 391 km na północ od Londynu. W 2001 miejscowość liczyła 5235 mieszkańców.

</doc>
<doc id="2199107" url="https://pl.wikipedia.org/wiki?curid=2199107" title="Wideopen">
Wideopen

Wideopen – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside. Leży 9 km na północ od centrum Newcastle i 406 km na północ od Londynu. Równocześnie używana jest nazwa Wide Open. We wsi działa klub piłkarski juniorów Wideopen Junior.
Transport.
Miejscowość ma regularne połączenia autobusowe z Newcastle upon Tyne oraz Blyth. Leży ona też w pobliżu autostrad: A1 i A19. W pobliżu leży jest dostęp do linii kolejowej East Coast Main Line poprzez Newcastle Central Station.

</doc>
<doc id="2199108" url="https://pl.wikipedia.org/wiki?curid=2199108" title="Willington (Tyne and Wear)">
Willington (Tyne and Wear)

Willington – wieś w Anglii, w hrabstwie Tyne and Wear. Leży 8 km na północny wschód od centrum Newcastle i 399 km na północ od Londynu.

</doc>
<doc id="2199109" url="https://pl.wikipedia.org/wiki?curid=2199109" title="Woolsington">
Woolsington

Woolsington – wieś i parafia cywilna w Anglii, w hrabstwie ceremonialnym Tyne and Wear, w dystrykcie ("unitary authority") Newcastle upon Tyne. Leży 8 km na północny zachód od centrum Newcastle i 404 km na północ od Londynu. W 2011 roku Woolsington liczył 8256 mieszkańców.

</doc>
<doc id="2199110" url="https://pl.wikipedia.org/wiki?curid=2199110" title="Wrekenton">
Wrekenton

Wrekenton – wieś w Anglii, w hrabstwie ceremonialnym Tyne and Wear, w dystrykcie (unitary authority) Gateshead. Leży 6 km na południowy wschód od centrum Newcastle i 392 km na północ od Londynu.

</doc>
<doc id="2199111" url="https://pl.wikipedia.org/wiki?curid=2199111" title="Gustav Ritter von Kahr">
Gustav Ritter von Kahr



</doc>
<doc id="2199112" url="https://pl.wikipedia.org/wiki?curid=2199112" title="Franz Ritter von Epp">
Franz Ritter von Epp



</doc>
<doc id="2199114" url="https://pl.wikipedia.org/wiki?curid=2199114" title="Wilhelm Ritter von Leeb">
Wilhelm Ritter von Leeb



</doc>
<doc id="2199116" url="https://pl.wikipedia.org/wiki?curid=2199116" title="Max Ritter von Müller">
Max Ritter von Müller



</doc>
<doc id="2199117" url="https://pl.wikipedia.org/wiki?curid=2199117" title="Wilhelm Ritter von Thoma">
Wilhelm Ritter von Thoma



</doc>
<doc id="2199119" url="https://pl.wikipedia.org/wiki?curid=2199119" title="2011 w grach komputerowych">
2011 w grach komputerowych



</doc>
<doc id="2199120" url="https://pl.wikipedia.org/wiki?curid=2199120" title="Prva hrvatska nogometna liga (2003/2004)">
Prva hrvatska nogometna liga (2003/2004)

Sezon 2003/2004 był 13. edycją rozgrywek o mistrzostwo Chorwacji. W pierwszej fazie rozgrywek rywalizowało 12 drużyn w jednej grupie. W drugiej rundzie 6 najlepszych zespołów walczyło o tytuł mistrzowski, natomiast pozostałe 6 najsłabszych ekip broniło się przed spadkiem. Tytułu nie obroniła drużyna Dinamo Zagrzeb. Nowym mistrzem Chorwacji został zespół Hajduk Split. Tytuł króla strzelców zdobył Robert Špehar, który w barwach klubu NK Osijek strzelił 18 goli.
Baraże o utrzymanie.
Zespół Cibalia Vinkovci spadł z prvej ligi, a Međimurje Čakovec do niej awansował.

</doc>
<doc id="2199126" url="https://pl.wikipedia.org/wiki?curid=2199126" title="Wust-Fischbeck">
Wust-Fischbeck

Wust-Fischbeck – gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Elbe-Havel-Land. Powstała 1 stycznia 2010 z połączenia gmin Wust i Fischbeck (Elbe).

</doc>
<doc id="2199128" url="https://pl.wikipedia.org/wiki?curid=2199128" title="Herb Czyżewa">
Herb Czyżewa

Herb Czyżewa – jeden z symboli miasta Czyżew i gminy Czyżew w postaci herbu.
Wygląd i symbolika.
Herb przedstawia na błękitnej tarczy dwa klucze srebrny i złoty ułożone równolegle względem siebie i przekrzyżowane ze srebrnym mieczem o złotej rękojeści, w górnej części tarczy centralnie położoną srebrną lilię ze złota przepaską.
Lilia srebrna ze złotą przepaską zaczerpnięta została z herbu Czyżewskich i Godlewskich – wieloletnich właścicieli Czyżewa. Klucze z mieczem to atrybuty świętych Piotra i Pawła, patronów miejscowej parafii. Stylizacja miecza i kluczy pochodzi z przedstawienia z kościoła parafialnego.
Historia.
Godlewscy wystarali się o pierwsze prawa miejskie Czyżewa. Nie zachowały się żadne pieczęcie miejskie z tego okresu, ale niewykluczone, że zawierały godło herbu założycieli. 3 maja 2012 roku Rada Miejska ustanowiła herb projektu Pawła Dudzińskiego i Wojciecha Tutaka.

</doc>
<doc id="2199131" url="https://pl.wikipedia.org/wiki?curid=2199131" title="Prva hrvatska nogometna liga (2004/2005)">
Prva hrvatska nogometna liga (2004/2005)

Sezon 2004/2005 był 14. edycją rozgrywek o mistrzostwo Chorwacji. W pierwszej fazie rozgrywek rywalizowało 12 drużyn w jednej grupie. W drugiej rundzie 6 najlepszych zespołów walczyło o tytuł mistrzowski, natomiast pozostałe 6 najsłabszych ekip broniło się przed spadkiem. Tytuł obroniła drużyna Hajduk Split. Tytuł króla strzelców zdobył Tomislav Erceg, który w barwach klubu NK Rijeka strzelił 17 goli.
Baraże o utrzymanie.
Zespół Međimurje Čakovec utrzymał się w prvej lidze.

</doc>
<doc id="2199132" url="https://pl.wikipedia.org/wiki?curid=2199132" title="Chapada Gaúcha">
Chapada Gaúcha

Chapada Gaúcha – miasto i gmina w Brazylii, w stanie Minas Gerais. Znajduje się w mikroregionie Januária.

</doc>
<doc id="2199133" url="https://pl.wikipedia.org/wiki?curid=2199133" title="Ignacy Krzemień">
Ignacy Krzemień

Ignacy Krzemień, właśc. Ignacy Feuerberg (ur. 2 lutego 1911, zm. 11 lipca 1980) – pułkownik Sił Zbrojnych Polskiej Rzeczypospolitej Ludowej. 
Jako komisarz polityczny uczestnik hiszpańskiej wojny domowej 1936-1939. Od sierpnia do grudnia 1945 z-ca szefa II Oddziału Głównego Zarządu Informacji LWP, szef II Oddziału GZI od grudnia 1945 do grudnia 1950, a następnie szef I Oddziału GZI. Odwołany ze stanowiska w grudniu 1952 roku. W Raporcie komisji Mazura z 1957 roku wymieniony z nazwiska jako jeden z "bezpośrednio odpowiedzialnych za inspirowanie i realizację wypaczonych metod pracy operacyjnej, które skutkowały skazywaniem ludzi niewinnych". W późniejszym okresie pełnił stanowisko sekretarza radcy ambasady PRL w Bułgarii. Pochowany na cmentarzu Powązki Wojskowe w Warszawie (kwatera C35-10-3).
Jego synem jest Edward (ur. 1946), dziennikarz, redaktor naczelny portalu wyborcza.pl.

</doc>
<doc id="2199134" url="https://pl.wikipedia.org/wiki?curid=2199134" title="Joseph Oliver Bowers">
Joseph Oliver Bowers

Joseph Oliver Bowers S.V.D. (ur. 28 marca 1910 w Massacre, zm. 5 listopada 2012 w Agomanya) – dominicki duchowny katolicki, jeden z najstarszych biskupów katolickich na świecie.
Urodził się w skromnych warunkach w rodzinie Montague i Mary Bowers. Ojciec był organistą w miejscowej parafii św. Anny. Powołanie do kapłaństwa poczuł w bardzo młodym wieku i z tego powodu wyjechał do USA, by tam podjąć naukę w Seminarium Duchownym św. Augustyna w stanie Missisipi. Święcenia otrzymał 22 stycznia 1939 roku. Wstąpił następnie do zgromadzenia ojców werbistów. 
27 listopada 1952 otrzymał nominację na tytularnego biskupa "Cyparissia" i pomocniczego biskupa diecezji Accra w Ghanie. Jeszcze zanim otrzymał sakrę mianowany został ordynariuszem tej diecezji. Był on pierwszym czarnoskórym kapłanem, który otrzymał sakrę na terenie USA, a dzielił jej kardynał Francis Spellman. Biskup Bowers dał się poznać jako dynamiczny pasterz, który dbał o powierzony mu lud. Założył w roku 1957 Zgromadzenie Sióstr Służebnic Bożego Odkupiciela, które poświęciły się opiece i poprawie komfortu życia ubogich. Za jego kadencji wzrosła też znacznie liczba kapłanów zakonnych i świeckich, powstało wiele parafii, a liczba wiernych wzrosła trzykrotnie. Po osiemnastoletnim pobycie w Ghanie, został w dniu 16 stycznia 1971 mianowany pierwszym biskupem nowo powstałej diecezji Saint John's-Basseterre. Diecezja obejmowała wyspy Antigua, Barbuda, Saint Kitts i Nevis, Montserrat, Anguilla i Brytyjskie Wyspy Dziewicze. Na emeryturę przeszedł w dniu 17 lipca 1981 i powrócił na Dominikę, gdzie żył skromnie i bez rozgłosu. W ostatnich latach życia mieszkał w Ghanie w miejscowości Agomanya pod opieką sióstr zakonnych ze zgromadzenia, które założył.

</doc>
<doc id="2199136" url="https://pl.wikipedia.org/wiki?curid=2199136" title="Cônego Marinho">
Cônego Marinho

Cônego Marinho – miasto i gmina w Brazylii, w stanie Minas Gerais. Znajduje się w mikroregionie Januária.

</doc>
<doc id="2199137" url="https://pl.wikipedia.org/wiki?curid=2199137" title="Royal Shrovetide Football">
Royal Shrovetide Football

Royal Shrovetide Football – coroczny mecz odbywający się w miejscowości Ashbourne w Derbyshire w Anglii, rozgrywany w Środę Popielcową oraz w poprzedzający ją wtorek. Rozgrywka polega na przeniesieniu piłki do swojej bramki, bierze w niej udział całe miasto. Mecz jest rozgrywany od co najmniej XII wieku, choć jego początki są nieznane z uwagi na pożar pod koniec XIX wieku, który zniszczył dokumenty na ten temat. Jedna z najbardziej popularnych teorii na temat genezy tej zabawy sugeruje, że pierwotnie "piłkami" były odcięte głowy skazańców.
Opis gry.
Gra jest jedną z form futbolu ludowego (ang. "mob football"), z którego rozwinęły się dyscypliny sportowe określane mianem futbolu, jak piłka nożna, czy rugby. Mecz jest rozgrywany w ciągu 2 dni, w Środę Popielcową i poprzedzający ją wtorek. Rozpoczyna się o 14:00 każdego dnia, a kończy o 22:00. Jeśli bramka zostanie zdobyta przed 17:00, to do gry wprowadzana jest nowa piłka, a mecz wznawia się w centrum miasta. Pomimo nazwy ("football" – piłka nożna) piłka jest rzadko kopana, choć jest to dozwolone, podobnie jak jej noszenie czy rzucanie. Zazwyczaj piłka jest przenoszona przez miasto w zbiorowiskach graczy, przypominających wielki młyn w rugby.
Dwie drużyny, które biorą udział w grze są nazywane Up'Ards i Down'Ards. Up'Ards to tradycyjnie mieszkańcy miasta, którzy urodzili się na północ od Henmore Brook, a Down'Ards – odpowiednio na południe. Istnieją dwie bramki w odległości 3 mil jedna od drugiej. Pierwsza jest zlokalizowana na Sturston Mill (tam gole zdobywają Up'Ards), a druga na Clifton Mill (miejsce docelowe dla Down'Ards). Pomimo że młyny, od których pochodzą nazwy tych miejsc, zostały dawno zburzone, części kamieni młyńskich nadal stoją na brzegach rzeki, pełniąc funkcję bramek. W 1996 bramki zostały wymienione na mniejsze kamienie, przytwierdzone do specjalnie w tym celu zbudowanych kamiennych struktur. Obecnie w celu zdobycia gola konieczna jest walka w rzece, dzięki czemu gra stała się bardziej widowiskowa.
Zdobycie gola polega na trzykrotnym uderzeniu piłką w kamień młyński. W grze mogą brać również osoby nieurodzone w Ashbourne, choć zdobycie przez nich gola jest bardzo rzadkie. Gol kończy grę.
Mecz jest rozgrywany w całym mieście (poza szczególnymi miejscami opisanymi poniżej), nie ma ograniczenia w liczbie zawodników. W trakcie zawodów sklepy są zamknięte, a ludzie są zachęcani do pozostawienia swoich samochodów poza głównymi ulicami. Gra rozpoczyna się rzutem piłki ze specjalnego cokołu zlokalizowanego w centrum miasta. Rzucający jest nazywany w lokalnym slangu "turned-up", niekiedy jest to znana osobistość. Przed wprowadzeniem piłki do gry, zgromadzony tłum śpiewa "Auld Lang Syne", po którym następuje "God Save the Queen". Miejsce rozpoczęcia gry nie zmieniło się od wielu lat, chociaż z biegiem czasu zmieniało się miasto dookoła niego. Z tego powodu znajduje się ono obecnie na głównym miejskim parkingu, zwanym Shaw Croft (nazwa historyczna, tak nazywało się pole, na którym powstał później parking).
W grze istnieje niewiele reguł. Zabronione są m.in. zabójstwa (jedna z najwcześniejszych zasad). Niechętnie patrzy się na nieuzasadnioną agresję. Piłka nie może być przenoszona za pomocą zmotoryzowanych pojazdów; nie może być też ukrywana w torbach, płaszczach, plecakach itp. Nie można grać na terenie cmentarzy, parceli przykościelnych czy ogrodów. Zabroniona jest również gra po godzinie 22:00.
Mecz jest rozgrywany specjalną piłką, większą niż standardowa futbolówka. Jest ona wypełniona portugalskim korkiem, który umożliwia piłce pozostawanie na powierzchni podczas walki w wodzie. Piłka jest ręcznie zdobiona przez lokalnych rzemieślników, a temat jest zwykle związany z osobistością, która rozpoczyna grę. Po zdobyciu przez zawodnika gola na piłce malowany jest stosowny wzór oraz jego imię; piłka staje się jego własnością. W przypadku kiedy gol nie został zdobyty, piłce przywraca się wzór dygnitarza zaczynającego grę i jest mu zwracana. Wiele z piłek jest wystawianych podczas meczu w lokalnych pubach; puby są tradycyjnie związane z poszczególnymi zespołami (np. The Wheel Inn jest siedzibą Down'Ards).
Historia.
W przeszłości kilkadziesiąt miast w całym kraju uczestniczyło w podobnych rozgrywkach, jednak obecnie tradycje kontynuuje się tylko w Ashbourne. Najstarsze ocalałe wzmianki o grze datuje się na rok 1683, kiedy to opisał ją Charles Cotton. Kilkakrotnie próbowano zakazać zawodów, jedną z najsłynniejszych takich prób była ta z roku 1349, gdy król Edward III odwołał rozgrywkę, motywując to tym, że przeszkadzały mu w ćwiczeniach łuczniczych. W 1878 rozgrywki również na krótko zostały odwołane, po tym jak mężczyzna utonął w rzece.
Przymiotnik "królewski" ("royal") w nazwie gry jest stosowany od 1928, kiedy ówczesny Książę Walii (późniejszy król Edward VIII) był rozpoczynającym grę. W 2003 książę Karol stał się drugim członkiem rodziny królewskiej biorącym udział w grze. Wśród innych znanych osobistości rozpoczynających grę można znaleźć m.in.: Stanleya Matthewsa (1966), Briana Clougha (1975) czy Roya McFarlanda (1982).
Od 1891 dokumentuje się wszystkich zapoczątkowujących grę ("turner-up") oraz zdobywców goli. Od tego czasu zawody zostały odwołane tylko dwukrotnie – w 1968 i 2001 – za każdym razem z przyczyn epidemiologicznych (wybuch epidemii pryszczycy). Nawet podczas obu wojen światowych mecze były rozgrywane; podczas I wojny światowej żołnierze z Ashbourne Regiment grali w nią w okopach.
W 1943 po raz pierwszy w historii gola zdobyła kobieta – w tym samym dniu zrobiły to: Doris Mugglestone dla Up'ards i Doris Sowter dla Down'ards.
Pełna lista zasłużonych graczy jest wywieszona na aktualizowanych co roku, drewnianych tabliczkach w lokalnym The Green Man Hotel.
Lokalny slang.
W trakcie gry używa się lokalnych określeń:
Hymn.
Hymn jest śpiewany podczas przedmeczowej ceremonii w lokalnym hotelu. Został napisany w 1891 na koncert, mający na celu zbiórkę pieniędzy na zapłatę grzywien za grę na ulicy.
There’s a town still plays this glorious game
Tho' tis but a little spot.
And year by year the contest's fought
From the field that's called Shaw Croft.
Then friend meets friend in friendly strife
The leather for to gain,
'And they play the game right manfully,
In snow, sunshine or rain.
Refren
'Tis a glorious game, deny it who can
That tries the pluck of an Englishman.
For loyal the Game shall ever be
No matter when or where,
And treat that Game as ought but the free,
Is more than the boldest dare.
Though the up's and down's of its chequered life
May the ball still ever roll,
Until by fair and gallant strife
We've reached the treasur'd goal.
'Tis a glorious game, deny it who can
That tries the pluck of an Englishman.

</doc>
<doc id="2199139" url="https://pl.wikipedia.org/wiki?curid=2199139" title="Icaraí de Minas">
Icaraí de Minas

Icaraí de Minas – miasto i gmina w Brazylii, w stanie Minas Gerais.

</doc>
<doc id="2199140" url="https://pl.wikipedia.org/wiki?curid=2199140" title="Itacarambi">
Itacarambi

Itacarambi – miasto i gmina w Brazylii, w stanie Minas Gerais.

</doc>
<doc id="2199142" url="https://pl.wikipedia.org/wiki?curid=2199142" title="Cmentarz żydowski w Nowym Brzesku">
Cmentarz żydowski w Nowym Brzesku

Cmentarz żydowski – kirkut znajdujący się w Nowym Brzesku w powiecie proszowickim województwa małopolskiego.
Cmentarz powstał po 1862 roku. Znajduje się około 1 km na północ od miasta, przy drodze do Szpitar. Nekropolia ma powierzchnię 0,36 ha. Ostatni pogrzeb prawdopodobnie odbył się w 1941. 
W czasie II wojny światowej został zniszczony przez Niemców. Nie zachowały się żadne macewy. Obecnie teren nekropolii jest zdewastowany, wykorzystywany rolniczo. 

</doc>
<doc id="2199146" url="https://pl.wikipedia.org/wiki?curid=2199146" title="Shrovetide Football">
Shrovetide Football



</doc>
<doc id="2199147" url="https://pl.wikipedia.org/wiki?curid=2199147" title="Januária">
Januária

Januária – miasto i gmina w Brazylii, w stanie Minas Gerais.

</doc>
<doc id="2199150" url="https://pl.wikipedia.org/wiki?curid=2199150" title="Juvenília">
Juvenília

Juvenília – miasto i gmina w Brazylii, w stanie Minas Gerais.

</doc>
<doc id="2199151" url="https://pl.wikipedia.org/wiki?curid=2199151" title="Fischbeck">
Fischbeck

Niemcy:
Osoby:
Zobacz też:

</doc>
<doc id="2199152" url="https://pl.wikipedia.org/wiki?curid=2199152" title="Rastafari Teach I Everything">
Rastafari Teach I Everything

Rastafari Teach I Everything – czternasty album studyjny Sizzli, jamajskiego wykonawcy muzyki reggae i dancehall.
Płyta została wydana 4 września 2001 roku przez londyńską wytwórnię Greensleeves Records. Produkcją nagrań zajął się Phillip "Fatis" Burrell. Trzon grupy akompaniującej Sizzli stanowili muzycy riddim bandu The Fire House Crew. 
6 października 2001 roku album osiągnął 7. miejsce w cotygodniowym zestawieniu najlepszych albumów reggae magazynu Billboard (ogółem był notowany na liście przez 7 tygodni).

</doc>
<doc id="2199153" url="https://pl.wikipedia.org/wiki?curid=2199153" title="Wide Open">
Wide Open



</doc>
<doc id="2199154" url="https://pl.wikipedia.org/wiki?curid=2199154" title="Grinberg">
Grinberg

Grinberg

</doc>
<doc id="2199155" url="https://pl.wikipedia.org/wiki?curid=2199155" title="Prva hrvatska nogometna liga (2005/2006)">
Prva hrvatska nogometna liga (2005/2006)

Sezon 2005/2006 był 15. edycją rozgrywek o mistrzostwo Chorwacji. W pierwszej fazie rozgrywek rywalizowało 12 drużyn w jednej grupie. W drugiej rundzie 6 najlepszych zespołów walczyło o tytuł mistrzowski, natomiast pozostałe 6 najsłabszych ekip broniło się przed spadkiem. Tytułu nie obroniła drużyna Hajduk Split. Nowym mistrzem Chorwacji został zespół Dinamo Zagrzeb. Tytuł króla strzelców zdobył Ivan Bošnjak, który w barwach klubu Dinamo Zagrzeb strzelił 22 gole.

</doc>
<doc id="2199156" url="https://pl.wikipedia.org/wiki?curid=2199156" title="Manga (Minas Gerais)">
Manga (Minas Gerais)

Manga – miasto i gmina w Brazylii, w stanie Minas Gerais.

</doc>
<doc id="2199157" url="https://pl.wikipedia.org/wiki?curid=2199157" title="Parafia Niepokalanego Poczęcia Najświętszej Maryi Panny w Ciepłowodach">
Parafia Niepokalanego Poczęcia Najświętszej Maryi Panny w Ciepłowodach

 
Parafia Niepokalanego Poczęcia Najświętszej Maryi Panny w Ciepłowodach – znajduje się w dekanacie ziębickim w archidiecezji wrocławskiej. Jej proboszczem jest ks. Ryszard Słowiak. Obsługiwana przez kapłana archidiecezjalnego. Erygowana w XIV wieku. Księgi metrykalne prowadzone od 1946 r.

</doc>
<doc id="2199159" url="https://pl.wikipedia.org/wiki?curid=2199159" title="Matias Cardoso">
Matias Cardoso

Matias Cardoso – miasto i gmina w Brazylii, w stanie Minas Gerais.

</doc>
<doc id="2199160" url="https://pl.wikipedia.org/wiki?curid=2199160" title="Wust">
Wust

Niemcy:
Osoby:
Zobacz też:

</doc>
<doc id="2199162" url="https://pl.wikipedia.org/wiki?curid=2199162" title="Miravânia">
Miravânia

Miravânia – miasto i gmina w Brazylii, w stanie Minas Gerais. Położone jest na lewym brzegu São Francisco. Ma połączenie drogowe z São João das Missões poprzez drogę BR-135. Podstawą gospodarki jest hodowla bydła – pogłowie w 2006 wynosiło 10 000. PKB wynosi 2247000 BRL.

</doc>
<doc id="2199163" url="https://pl.wikipedia.org/wiki?curid=2199163" title="WASP-13">
WASP-13

WASP-13 (Gloas) – gwiazda położona w gwiazdozbiorze Rysia, oddalona o około 747 lat świetlnych od Słońca.
Jest to gwiazda o wielkości gwiazdowej 10,42 (nie widać jej gołym okiem). Pod względem rozmiarów, masy i metaliczności WASP-13 przypomina Słońce, jest jednak od niego gorętsza, co sugeruje, że jest od niego starsza. Gwiazda została odkryta i po raz pierwszy opisana w 1997. Począwszy od 2006 wykonano szereg obserwacji gwiazdy w ramach programu SuperWASP, co doprowadziło do odkrycia w roku 2008 okrążającej ją planety, której nadano oznaczenie WASP-13b.
Historia obserwacji.
Według katalogu SIMBAD WASP-13 została odkryta i po raz pierwszy opisana w 1997, kiedy została skatalogowana przez astronomów dokonujących pomiarów ruchów własnych gwiazd. Pomiędzy 27 listopada 2006 a 1 kwietnia 2007 dokonano szeregu dodatkowych obserwacji gwiazdy za pomocą teleskopu SuperWASP-North znajdującego się na Wyspach Kanaryjskich. Dane obserwacyjne sugerowały, że na orbicie wokół WASP-13 może znajdować się planeta.
Obserwacje weryfikujące początkowe odkrycie planety miały miejsce w Szkocji, gdzie grupa naukowców brytyjskich, hiszpańskich, francuskich, szwajcarskich i amerykańskich używała do obserwacji WASP-13 fotometru z James Gregory Telescope. W czasie badań dokładniej mierzono krzywą blasku WASP-13, porównując ją do krzywej blasku znajdującej się w pobliżu jasnej gwiazdy HD 80408. Widmo optyczne gwiazdy zostało zbadane przy użyciu SOPHIE échelle spectrograph z francuskiego obserwatorium Observatoire de Haute-Provence. Znajomość krzywej blasku i dokładnego widma optycznego gwiazdy pozwoliła na określenie jej prędkości radialnej. Dodatkowe pomiary widma optycznego dokonane przy pomocy Fibre-Fed Echelle Spectrograph z Nordic Optical Telescope pozwoliły na dokładne określenie charakterystyki WASP-13. W 2008 analiza danych pochodzących z obserwacji SOPHIE pozwoliła na potwierdzenie wcześniej podejrzewanego istnienia planety, która otrzymała oznaczenie WASP-13b. Jej odkrycie zostało ogłoszone w 2009.
Charakterystyka.
WASP-13 jest gwiazdą typu widmowego G, bardzo zbliżoną do Słońca, odległą o około 509 lat świetlnych (156 parseków), położoną w gwiazdozbiorze Rysia. Jej jasność widzialna wynosi 10,42m, przez co gwiazda nie jest widoczna gołym okiem z Ziemi. Temperatura efektywna WASP-13 wynosi 5826 K i jest ona wyższa niż w przypadku Słońca. Metaliczność WASP-13 jest zbliżona do metaliczności Słońca, stosunek zawartości żelaza do zawartości wodoru ([Fe/H]) wynosi w przybliżeniu 0. Przyspieszenie grawitacyjne na powierzchni WASP-13 wynosi 4,04 km/s², jej prędkość obrotowa nie przekracza 4,9 km/s.
Masa WASP-13 wynosi 1,03 , jej promień to 1,34 . Pomiary zawartości litu wskazują, że gwiazda zużyła już cały zapas helu i do fuzji jądrowej używa otaczającego jej jądro litu. Oznacza to, że wiek WASP-13 wynosi najprawdopodobniej ok. 8,5 mld lat, co czyni ją około dwukrotnie starszą niż Słońce, niemniej dokładne określenie wieku gwiazdy przysparza wielkich trudności. Jej wiek może mieścić się w zakresie od 4,4 do 14 mld lat.
Układ planetarny.
Znana jest jedna planeta orbitująca wokół WASP-13. Krąży ona w odległości 0,054 au od WASP-13 (5,4% odległości Ziemi od Słońca). Planeta obiega gwiazdę co 4,353 dni (ok. 4 dni i 8,5 godziny). Masa planety szacowana jest na 0,5 , a jej średnica na 1,365 średnicy Jowisza.
Nazwa.
Gwiazda ma nazwę własną Gloas, co oznazca „świecić” w języku manx używanym na brytyjskiej Wyspie Man. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Wielkiej Brytanii mogli wybrać nazwę dla tej gwiazdy. Spośród nadesłanych propozycji zwyciężyła nazwa Gloas dla gwiazdy i Cruinlagh („orbitować”) dla planety.

</doc>
<doc id="2199164" url="https://pl.wikipedia.org/wiki?curid=2199164" title="Parafia św. Maksymiliana Marii Kolbego w Krośnicach">
Parafia św. Maksymiliana Marii Kolbego w Krośnicach

 
Parafia Świętego Maksymiliana Marii Kolbego w Krośnicach znajduje się w dekanacie Milicz w archidiecezji wrocławskiej. Jej proboszczem jest ks. Andrzej Buryła. Obsługiwana przez kapłana archidiecezjalnego. Erygowana w 1988.

</doc>
<doc id="2199165" url="https://pl.wikipedia.org/wiki?curid=2199165" title="Montalvânia">
Montalvânia

Montalvânia – miasto i gmina w Brazylii, w stanie Minas Gerais.

</doc>
<doc id="2199167" url="https://pl.wikipedia.org/wiki?curid=2199167" title="Edward Czajko">
Edward Czajko

Edward Czajko (ur. 22 września 1934 w Kuźmiczach k. Nowogródka) – duchowny, teolog i publicysta zielonoświątkowy, w latach 1981–1988 zwierzchnik Zjednoczonego Kościoła Ewangelicznego, wieloletni pastor, autor licznych książek i artykułów. Ekumenista, współtwórca Aliansu Ewangelicznego w RP. Krytycznie oceniał ruch charyzmatyczny.
Młodość i wykształcenie.
Urodził się 22 wrześniu 1934 roku w Kuźmiczach. Wychował się w zielonoświątkowej rodzinie, jego ojciec Władysław był kaznodzieją. W lutym 1946 roku w wyniku ekspatriacji jego rodzina przesiedliła się do Polski, zamieszkała w Trzciance. We wrześniu 1950 roku ojciec został aresztowany pod zarzutem szpiegostwa na rzecz amerykańskiego imperializmu.
3 lipca 1949 roku przyjął chrzest wiary. Chrzcił go Sergiusz Waszkiewicz. W latach 1954–1957 odbył służbę wojskową w marynarce wojennej.
Odbył studia teologiczne w Chrześcijańskiej Akademii Teologicznej w Warszawie. Studiował także w Didsbury Methodist College w Bristolu (Wielka Brytania).
1 stycznia 1964 zawarł związek małżeński z Ireną Korniluk, córką Mikołaja Korniluka, jednego z ważniejszych działaczy Kościoła Chrystusowego.
Kariera duchownego (w ramach ZKE i KZ).
W 1964 roku został ordynowany na duchownego ZKE. Sprawował funkcję prezbitera okręgowego na Wielkopolskę w latach 1965–1971. Między rokiem 1965 a 1971 pełnił funkcję sekretarza we władzach ZKE, w latach 1972–1974 – członka, a w latach 1975–1981 pełnił funkcję skarbnika.
Był zaangażowany w działalność wydawniczą ZKE. Po powrocie ze studiów w Wielkiej Brytanii zajął się pisaniem artykułów i redagowaniem "Kalendarza Chrześcijanina" na rok 1963. Był to numer jubileuszowy, w dziesięciolecie poszerzenia ZKE w 1953 roku. Według Czajki był on autorem memoriału do władz w sprawie nadawania audycji radiowych przez Trans World Radio w Monte Carlo.
Po odsunięciu Krakiewicza z Prezydium ZKE w 1975 roku, wrócił do Prezydium jako skarbnik Kościoła. 28 listopada 1981 roku został wybrany na prezesa Rady Kościoła.
W latach 1981–2001 pełnił posługę pastora stołecznego zboru zielonoświątkowego (od 1988 w ramach Kościoła Zielonoświątkowego w RP). Był inicjatorem budowy siedziby Kościoła i zboru stołecznego przy ul. Siennej 68/70.
Po rozwiązaniu ZKE Czajko był członkiem Prezydium Rady Naczelnej Kościoła Zielonoświątkowego (1988–2004), pastorem zboru stołecznego w latach 1981–2001 oraz redaktorem naczelnym wydawanego przez Kościół Zielonoświątkowy miesięcznika „Chrześcijanin” (1990–1991). Wraz z Marianem Suskim uczestniczył w przygotowaniu ustawy sejmowej o stosunku Państwa do Kościoła Zielonoświątkowego uchwalonej 20 lutego 1997 roku.
Konflikt z Krakiewiczem.
Czajko aż do jesieni 1970 roku cieszył się zaufaniem oraz poparciem ze strony prezesa Krakiewicza. W listopadzie 1970 roku zorganizował międzyzborowy zjazd dla młodzieży zielonoświątkowej w Koszalinie, na który Krakiewicz nie wyrażał zgody. Na zjazd ten przybyli goście zagraniczni. Sprawą zainteresowały się władze wyznaniowe oraz polityczne, które uznały Czajkę za wroga Polski Ludowej. Zdaniem Urzędu ds. Wyznań Edward Czajko stworzył „niezależny ośrodek dyspozycyjny ruchu zielonoświątkowego, dążącego do działalności poza kontrolą zarówno władz kościelnych, jak i państwowych”. Wydarzenie to zapoczątkowało konflikt Czajki z Krakiewiczem. Czajko został usunięty z funkcji kierownika Szkoły Biblijnej ZKE, musiał opuścić lokal służbowy przy ul. Zagórna 10. W 1971 roku Krakiewicz wymusił na nim, aby nie kandydował do Prezydium ZKE. Czajko został też wtedy usunięty z ChAT-u.
Praca naukowo-dydaktyczna.
W latach 1966–1971 był pracownikiem naukowo-dydaktycznym ChAT. Według Edwarda Czajki jego usunięcie z ChAT-u nastąpiło ze względów politycznych. Przez wiele lat był wykładowcą Szkoły Biblijnej ZKE oraz Warszawskiego Seminarium Teologicznego.
Od roku 1965 do roku 2008 był związany z zespołem redakcyjnym miesięcznika „Chrześcijanin”. W latach 1971–1981 pełnił funkcję sekretarza, w latach 1988–1990 był przewodniczącym rady programowej, a w latach 1990–1991 był redaktorem naczelnym.
Jest autorem wielu publikacji książkowych, artykułów naukowych i popularnonaukowych. Jego teksty były drukowane na łamach pism naukowych: „Rocznika Teologicznego”, „Studiów i Dokumentów Ekumenicznych”, „Studia Theologica Pentecostalia”, a także na łamach pism chrześcijańskich: „Chrześcijanin”, „Pielgrzym Polski”, „Jednota”, „Słowo Prawdy”, „Myśl Protestancka”, „Kalendarz Ekumeniczny”.
Członek stowarzyszeń: European Pentecostal Theological Association, European Pentecostal-Charimatic Research Association i Society for Pentecostal Studies.
Działalność ekumeniczna.
Zajmował stanowisko wiceprezesa (1983–1986) i skarbnika (1986–1988) Polskiej Rady Ekumenicznej. W 1984 roku na XI Synodzie ZKE jeden z delegatów złożył wniosek o wystąpienie Kościoła z PRE. Czajko apelował o wstrzemięźliwość w tej sprawie, przekonywał, aby nie podejmować emocjonalnych decyzji. Po przemówieniu Czajki wnioskodawca wycofał swój wniosek.
Był czołowym współtwórcą Aliansu Ewangelicznego w RP i wiceprzewodniczącym jego Rady Krajowej w latach 2000-2003.
Do roku 2004 zasiadał w Komitecie Krajowym Towarzystwa Biblijnego w Polsce. Uczestniczył w drugim etapie prac nad ekumenicznym przekładem Nowego Testamentu, jako członek komisji konsultacyjnej z ramienia Kościoła Zielonoświątkowego.
Poglądy.
Uważał, że z doktrynalnego punktu widzenia zielonoświątkowcy mogą być przedstawieni jako tzw. konserwatywni ewangelicy, charakteryzujący się zasadami teologii fundamentalistycznej.
Czajko był zwolennikiem klasycznego i umiarkowanego pentekostalizmu i walczył o to, aby jego Kościół zachował ten charakter. Poczynając od roku 1986 wielokrotnie krytykował aspekty ruchu charyzmatycznego. Do negatywnych tendencji zaliczył: zastąpienie hymnów o krzyżu, czyli Nowym Testamencie, refrenami opartymi na Starym Testamencie, skupienie się na korzyściach doczesnych nad wiecznymi, niebiblijna demonologia, teologia Remy, kult wszystkiego, co nowe. W roku 1987 skrytykował tak zwaną naukę pozytywnego wyznawania autorstwa Yonggi Cho: redefinicji greckich terminów „logos” oraz „rema”. Według Czajki oba terminy znaczą dokładnie to samo ("słowo"). W 1997 roku skrytykował tzw. „Toronto Blessing”, krytykował charyzmatyczne nienasycenie.
W roku 1989, kiedy upadek komunizmu ułatwił kontakty z Zachodem, napisał: „Pilną potrzebą jest ożywienie ściślejszych kontaktów z ustabilizowanymi Kościołami zielonoświątkowymi, a rozluźnienie więzi z tzw. marginesem zielonoświątkowym, a szczególnie z ruchem REMA, ruchem tzw. „pozytywnego wyznawania”, który posiada metrykę obcą naszej zielonoświątkowej tradycji”.
W opinii Mirosławy Weremiejewicz w czasach PRL-u cechował go uległy stosunek do władzy, twierdził, że Kościół korzysta z pełnej wolności religijnej i nie napotyka na przeszkody ze strony władz. Oceniając stan wojenny stwierdził, że jedyną trudnością tego okresu było czasowe zamknięcie „Chrześcijanina”. Dopiero w 1992 roku skrytykował premiera Olszewskiego za lekceważący stosunek do swoich poprzedników.
W 2005 roku po opublikowaniu tzw. Listy Wildsteina, część duchownych Kościoła Zielonoświątkowego domagała się przeprowadzenia autolustracji w oparciu o archiwa IPN-u. Sprawa autolustracji była dyskutowana na kilku synodach Kościoła. Czajko nie poparł autolustracji, jego zdaniem archiwa IPN-u są wytworem „demonicznego systemu”.
Publikacje książkowe.
Opublikował ponad 700 książek i artykułów. Marek Kamiński ocenił w 2012 roku, że spośród wszystkich zielonoświątkowych autorów w Polsce ma największy dorobek.
Pracę publicystyczną rozpoczął w roku 1962, kiedy wespół z Mieczysławem Kwietniem napisał szereg artykułów do „Kalendarza Jubileuszowego” ZKE na rok 1963. We dwójkę zredagowali Kalendarz zarówno pod względem merytorycznym, jak i technicznym, jednak ze względu na wymogi polityki wewnątrzkościelnej w stopce redakcyjnej pojawił się także Józef Mrózek i Bolesław Winnik.
Kontrowersje.
W marcu 2017 roku, Adam Ciućka, redaktor Ekumenizm.pl, zarzucił Czajce współpracę ze Służbą Bezpieczeństwa. Czajko odpowiedział, że kontakty z przedstawicielami władz, w tym z funkcjonariuszami SB były bolesną koniecznością tamtych czasów i nie robił tego z własnej inicjatywy. W tamtym czasie owe kontakty wydawały się niezbędne, ale z dzisiejszej perspektywy wyglądają negatywnie. W obronie Czajki wypowiedziała się Rada Starszych zboru stołecznego. Zdaniem Rady archiwa IPN zawierają tylko „wycinek materiału historycznego” i są to jedynie interpretacje wypowiedzi Czajki dokonane przez funkcjonariuszy bezpieki.
Odznaczenia.
Odznaczony Złotym Krzyżem Zasługi i Medalem 40-lecia Polski Ludowej.

</doc>
<doc id="2199168" url="https://pl.wikipedia.org/wiki?curid=2199168" title="Acheritu">
Acheritu

Acheritu (gr. "Αχερίτου", tur. "Güvercinlik") – wieś na Cyprze, w Dystrykcie Famagusta. Znajduje się "de facto" pod zarządem Cypru Północnego.

</doc>
<doc id="2199169" url="https://pl.wikipedia.org/wiki?curid=2199169" title="Blaze Up the Chalwa">
Blaze Up the Chalwa

Blaze Up the Chalwa – piętnasty album studyjny Sizzli, jamajskiego wykonawcy muzyki reggae i dancehall.
Płyta została wydana 22 stycznia 2002 roku przez label Charm Records, należący do brytyjskiej wytwórni Jet Star Records. Znalazła się na niej kompilacja najnowszych singli Sizzli, zestawiona przez Cordella „Scatta” Burrella. Produkcją całości zajął się Colin Levy.

</doc>
<doc id="2199171" url="https://pl.wikipedia.org/wiki?curid=2199171" title="Błogosławiony Grzegorz">
Błogosławiony Grzegorz

Zobacz też: Święty Grzegorz

</doc>
<doc id="2199172" url="https://pl.wikipedia.org/wiki?curid=2199172" title="Parafia św. Stanisława Biskupa i Męczennika w Jordanowie Śląskim">
Parafia św. Stanisława Biskupa i Męczennika w Jordanowie Śląskim

 
Parafia Świętego Stanisława Biskupa i Męczennika w Jordanowie Śląskim znajduje się w dekanacie borowskim w archidiecezji wrocławskiej. Jej proboszczem jest ks. Wojciech Miśkowiec. Obsługiwana przez kapłana archidiecezjalnego. Erygowana w 1946.

</doc>
<doc id="2199173" url="https://pl.wikipedia.org/wiki?curid=2199173" title="Bł. Grzegorz">
Bł. Grzegorz



</doc>
<doc id="2199174" url="https://pl.wikipedia.org/wiki?curid=2199174" title="Aland (gmina)">
Aland (gmina)

Aland – gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Seehausen (Altmark). Powstała 1 stycznia 2010 z połączenia gmin Aulosen, Krüden, Pollitz i Wanzer. 1 września tego samego roku do gminy wcielono Wahrenberg.
Najbardziej na północ położona gmina kraju związkowego.

</doc>
<doc id="2199177" url="https://pl.wikipedia.org/wiki?curid=2199177" title="Parafia św. Józefa Oblubieńca Najświętszej Maryi Panny w Żórawinie">
Parafia św. Józefa Oblubieńca Najświętszej Maryi Panny w Żórawinie

 
Parafia Świętego Józefa Oblubieńca NMP w Żórawinie znajduje się w dekanacie borowskim w archidiecezji wrocławskiej. Obsługiwana przez kapłanów archidiecezjalnych. Erygowana w XX wieku. Księgi metrykalne prowadzone od 1947 r.

</doc>
<doc id="2199182" url="https://pl.wikipedia.org/wiki?curid=2199182" title=".nc.tr">
.nc.tr



</doc>
<doc id="2199187" url="https://pl.wikipedia.org/wiki?curid=2199187" title="Prva hrvatska nogometna liga (2006/2007)">
Prva hrvatska nogometna liga (2006/2007)

Sezon 2006/2007 był 16. edycją rozgrywek o mistrzostwo Chorwacji. W pierwszej fazie rozgrywek rywalizowało 12 drużyn w jednej grupie. W drugiej rundzie 6 najlepszych zespołów walczyło o tytuł mistrzowski, natomiast pozostałe 6 najsłabszych ekip broniło się przed spadkiem. Tytuł obroniła drużyna Dinamo Zagrzeb. Tytuł króla strzelców zdobył Eduardo da Silva, który w barwach klubu Dinamo Zagrzeb strzelił 33 gole.
Baraże o utrzymanie.
Zespół NK Pula Staro Češko spadł z prvej ligi, natomiast drużyna NK Zadar do niej awansowała.

</doc>
<doc id="2199189" url="https://pl.wikipedia.org/wiki?curid=2199189" title="Parafia Narodzenia Najświętszej Maryi Panny w Miękini">
Parafia Narodzenia Najświętszej Maryi Panny w Miękini

 
Parafia Narodzenia Najświętszej Maryi Panny w Miękini – znajduje się w dekanacie miękińskim w archidiecezji wrocławskiej. Jej proboszczem jest ks. prałat dr Waldemar Kocenda. Obsługiwana przez kapłana archidiecezjalnego. Erygowana w 1946.
Wspólnoty i Ruchy.
Żywy Różaniec, Koło Przyjaciół Radia "Maryja", Ruch Światło-Życie, Lektorzy, Ministranci.

</doc>
<doc id="2199191" url="https://pl.wikipedia.org/wiki?curid=2199191" title="Parafia św. Stanisława Biskupa i Męczennika w Skarbimierzu">
Parafia św. Stanisława Biskupa i Męczennika w Skarbimierzu

 
Parafia Świętego Stanisława Biskupa i Męczennika – rzymskokatolicka parafia w Skarbimierzu. Parafia należy do dekanatu Brzeg południe w archidiecezji wrocławskiej. 
Historia parafii.
Parafia w Skarbimierzu została erygowana decyzją kardynała Henryka Gulbinowicza, metropolity wrocławskiego z dnia 25 czerwca 1998 roku. Obsługiwana jest przez kapłana archidiecezjalnego. Proboszczem od 1998 roku jest ks. Stanisław Grzechynka.
Liczebność i zasięg parafii.
Parafię zamieszkuje 2443 mieszkańców, zasięgiem duszpasterskim obejmuje ona miejscowości Skarbimierz oraz Skarbimierz-Osiedle:

</doc>
<doc id="2199195" url="https://pl.wikipedia.org/wiki?curid=2199195" title="Tahure (1918)">
Tahure (1918)

Tahure − francuskie awizo 1. klasy typu "Arras", zbudowane w 1919 roku i pozostające w służbie Marine Nationale do II wojny światowej. Okręt operował na wodach Indochin Francuskich, biorąc między innymi udział w bitwie pod Ko Chang. Został zatopiony 29 kwietnia 1944 roku przez amerykański okręt podwodny „Flasher”.
Historia.
„Tahure” był jednym z 30 awiz (określanych również jako kanonierki) typu "Arras", których budowa została rozpoczęta jeszcze podczas I wojny światowej. Zwodowany w marcu 1918 roku, wszedł do linii w roku następnym. Wybuch II wojny światowej zastał okręt w składzie francuskiej eskadry dalekowschodniej ("Forces Navales en Extrême-Orient"), dowodzonej przez admirała Jeana Decoux. 17 stycznia 1941 roku zespół francuski, składający się z krążownika lekkiego „La Motte-Picquet” i czterech awiz, w tym „Tahure”, starł się z jednostkami syjamskimi w rejonie wyspy Ko Chang. Francuzi odnieśli zwycięstwo w bitwie, zaś „Tahure” współuczestniczył w zatopieniu torpedowca „Chonburi”. Artylerzyści awiza wystrzelili 85 pocisków kalibru 138 mm, zaś francuski okręt nie poniósł żadnych strat od ognia przeciwnika.
W późniejszym okresie „Tahure” był wykorzystywany przez wierne rządowi Vichy siły jako eskortowiec na wodach indochińskich. 29 kwietnia 1944 roku został storpedowany i zatopiony w rejonie Hajnanu przez USS „Flasher”.
Opis konstrukcji.
„Tahure” miał kadłub o długości całkowitej 74,9 m, szerokości maksymalnej 8,7 m i zanurzeniu 3,2 m. Wyporność standardowa wynosiła 644 tony metryczne, pełna 850 ton. Napęd stanowiły dwie turbiny parowe Parsonsa o łącznej mocy 5000 KM, zasilane w parę przez dwa kotły parowe i napędzające dwie śruby. Prędkość maksymalna wynosiła 20 węzłów.
Okręt był uzbrojony w dwa pojedyncze działa kal. 138 mm, osłonięte maskami ochronnymi, ustawione przed i za nadbudówką na śródokręciu oraz jedno działo przeciwlotnicze kal. 75 mm na pokładzie dziobowym. Nominalna załoga wynosiła 103 osoby.

</doc>
<doc id="2199196" url="https://pl.wikipedia.org/wiki?curid=2199196" title="Parafia Wniebowzięcia Najświętszej Maryi Panny w Kobierzycach">
Parafia Wniebowzięcia Najświętszej Maryi Panny w Kobierzycach

 
Parafia Wniebowzięcia Najświętszej Maryi Panny w Kobierzycach znajduje się w dekanacie Sobótka w archidiecezji wrocławskiej. Jej proboszczem jest ks. Andrzej Jacak. Obsługiwana przez kapłana archidiecezjalnego. Erygowana w 1979.

</doc>
<doc id="2199197" url="https://pl.wikipedia.org/wiki?curid=2199197" title="Losse">
Losse



</doc>
<doc id="2199198" url="https://pl.wikipedia.org/wiki?curid=2199198" title="Julian Paździor">
Julian Paździor

Julian Paździor (ur. 2 kwietnia 1924 w kolonii Bezek koło Chełma, zm. 7 czerwca 1982 w Ciechocinku) – generał brygady pilot Wojska Polskiego, doktor nauk humanistycznych.
Życiorys.
Służbę wojskową rozpoczął 22 sierpnia 1944 na terenie Lubelszczyzny. Służył jako kierowca w samodzielnym batalionie pancernym, a od października 1944 został na własną prośbę przeniesiony do dywizjonu lotniczego w 9 zapasowym pułku piechoty w Lublinie-Majdanku. Od listopada 1944 był podchorążym w Wojskowej Szkole Lotniczej w Zamościu, następnie w Wojskowej Szkole Pilotów w Dęblinie i Oficerskiej Szkole Lotniczej w Dęblinie. Od stycznia 1947 przebywał na kursie pilotażu na samolotach bombowych, który ukończył z I lokatą we wrześniu 1948. Został promowany na chorążego pilota przez szefa Sztabu Generalnego WP gen. broni Władysława Korczyca. Od października 1948 rozpoczął kurs zastępców dowódców batalionu w Wyższej Szkole Oficerów Polityczno-Wychowawczych w Rembertowie. Kurs ten ukończył w lutym 1949 i został zastępcą dowódcy eskadry do spraw politycznych w 7 pułku bombowców nurkujących. W 1950 ukończył Liceum dla Pracujących w Poznaniu. W 1950 przeszedł z korpusu oficerów politycznych do korpusu oficerów lotnictwa i został wyznaczony na dowódcę klucza w 7 pułku lotnictwa bombowego w Bydgoszczy. Od lutego 1951 był pomocnikiem dowódcy eskadry do spraw pilotażu. W sierpniu 1951 został przeniesiony do 33 pułku lotnictwa bombowego na stanowisko dowódcy eskadry.
We wrześniu 1952 został skierowany do Dowództwa Wojsk Lotniczych w Warszawie na stanowisko inspektora techniki pilotażu w Oddziale Wyszkolenia Bojowego sztabu Wojsk Lotniczych. Od sierpnia 1953 pomocnik do spraw pilotażu dowódcy 15 Dywizji Lotnictwa Bombowego w Modlinie.
W sierpniu 1954 roku będąc w stopniu majora został wyznaczony na stanowisko dowódcy 15 Dywizji Lotnictwa Bombowego, które sprawował do 1959 roku. W latach 1955-1956 przebywał na Wyższym Kursie Akademickim w Wojskowej Akademii Lotniczej w Monino koło Moskwy. W listopadzie 1959 został wyznaczony na dowódcę 3 Korpusu Obrony Przeciwlotniczej Obszaru Kraju (od lipca 1962 - 3 Korpusu Obrony Powietrznej Kraju). W 1961 ukończył w trybie eksternistycznym Technikum Budowy Silników Lotniczych we Wrocławiu. W październiku 1963 roku uchwałą Rady Państwa PRL mianowany generałem brygady; nominację wręczył mu w Belwederze Przewodniczący Rady Państwa Aleksander Zawadzki w obecności ministra obrony narodowej marszałka Polski Mariana Spychalskiego. W lipcu 1967 ukończył w trybie zaocznym studia w Akademii Sztabu Generalnego WP w Warszawie. W sierpniu 1967 roku usunięty z zawodowej służby wojskowej za antysemickie wystąpienia, których dopuścił się na zebraniu partyjnym. Jednocześnie decyzją Centralnej Komisji Kontroli Partyjnej został wykluczony z szeregów PZPR (członkostwo w partii przywrócono mu w 1971). Po zwolnieniu z WP pracował na stanowisku zastępcy dyrektora do spraw administracyjno-handlowych w Zakładach Hutniczo-Przetwórczych "Hutmen" we Wrocławiu.
Ponownie przywrócony do WP 19 września 1972 roku objął stanowisko komendanta Wyższej Oficerskiej Szkoły Radiotechnicznej im. kpt. Sylwestra Bartosika w Jeleniej Górze. Szkoła ta podlegała dowódcy Wojsk Obrony Powietrznej Kraju. W 1974 ukończył kurs operacyjno-strategiczny w Wojskowej Dowódczej Akademii Obrony Powietrznej w Kalininie. W 1975 kierowana przez niego szkoła oficerska została wyróżniona przez MON za wyniki w szkoleniu i działalności służbowej. Był prezesem Zarządu Wojewódzkiego ZBoWiD w Jeleniej Górze i członkiem Rady Naczelnej tej organizacji, a także członkiem Wojewódzkiej Rady Narodowej we Wrocławiu. W latach 1972-1981 był prezesem Aeroklubu Jeleniogórskiego, a w latach 1974-1978 członkiem Zarządu Głównego Aeroklubu PRL i przewodniczącym Komisji Spadochronowej Aeroklubu. W 1976 przewodniczył polskiej ekipie na spadochronowe mistrzostwa świata w Rzymie. W 1978 uchwałą Rady Wydziału Nauk Pedagogicznych Wojskowej Akademii Politycznej w Warszawie, po obronie rozprawy uzyskał stopień doktora nauk humanistycznych.
21 września 1981 roku został szefem Wojewódzkiego Sztabu Wojskowego w Krakowie.
Zmarł 7 czerwca 1982 roku w Ciechocinku. Pochowany 11 czerwca 1982 roku na Cmentarzu Komunalnym Majdanek, w kwaterze wojskowej (kwatera S4Z5/2/12).
Był pilotem wojskowym z nalotem około 2500 godzin. Był pierwszym polskim pilotem przeszkolonym i latającym na odrzutowych samolotach bojowych Ił-28 i jako dowódca 15 Dywizji Lotnictwa Bombowego przezbroił i przeszkolił personel w ich użytkowaniu. Na stanowisku dowódcy korpusu kierował jego przezbrojeniem w przeciwlotnicze zestawy rakietowe i nowe samoloty MiG-21.
Odznaczenia.
I inne.
Życie prywatne.
Syn Józefa (1900-1979), rolnika i Teofili z domu Staszak (1907-1978). Od 1949 żonaty z Ireną Wiktorią z domu Latawiec (1928-2014). Miał dwie córki i syna.

</doc>
<doc id="2199203" url="https://pl.wikipedia.org/wiki?curid=2199203" title="Błogosławiony Henryk">
Błogosławiony Henryk

Zobacz też: Święty Henryk

</doc>
<doc id="2199204" url="https://pl.wikipedia.org/wiki?curid=2199204" title="Bł. Henryk">
Bł. Henryk



</doc>
<doc id="2199205" url="https://pl.wikipedia.org/wiki?curid=2199205" title="Parafia św. Jadwigi Śląskiej w Zawoni">
Parafia św. Jadwigi Śląskiej w Zawoni

Parafia Świętej Jadwigi Śląskiej w Zawoni znajduje się w dekanacie Trzebnica w archidiecezji wrocławskiej. Jej proboszczem jest ks. Czesław Przerada RM. Obsługiwana przez kapłana archidiecezjalnego. Erygowana w 1984.

</doc>
<doc id="2199208" url="https://pl.wikipedia.org/wiki?curid=2199208" title="Parafia Nawiedzenia Najświętszej Maryi Panny w Lubszy">
Parafia Nawiedzenia Najświętszej Maryi Panny w Lubszy

 
Parafia Nawiedzenia Najświętszej Maryi Panny - rzymskokatolicka parafia w Lubszy. Parafia należy do dekanatu Brzeg północ w archidiecezji wrocławskiej.
Historia parafii.
Erygowana została 3 stycznia 1856 roku. Księgi metrykalne prowadzone są od 1945 r. Obsługiwana jest przez kapłana archidiecezjalnego. Od 2005 roku proboszczem parafii jest ksiądz Józef Meler (wicedziekan).
Liczba mieszkańców i zasięg parafii.
Parafie zamieszkuje 2493 mieszkańców, zasięgiem duszpasterskim obejmuje ona:

</doc>
<doc id="2199212" url="https://pl.wikipedia.org/wiki?curid=2199212" title="Litwa historyczna">
Litwa historyczna



</doc>
<doc id="2199213" url="https://pl.wikipedia.org/wiki?curid=2199213" title="Komitet Narodowy Polski w Poznaniu">
Komitet Narodowy Polski w Poznaniu

Komitet Narodowy – komitet utworzony przez Polaków z Wielkiego Księstwa Poznańskiego 20 marca 1848 w czasie Wiosny Ludów. Komitet miał pełnić rolę legalnej organizacji reprezentującej interesy polskie w negocjacjach z dworem pruskim. Jego siedzibą był poznański Hotel Bazar.
Utworzenie Komitetu.
Po nieudanej próbie wzniecenia powstania w 1846 polscy konspiratorzy w Wielkim Księstwie Poznańskim oczekiwali dogodniejszego momentu do kolejnego zrywu niepodległościowego. W pierwszej połowie marca 1848 do Wielkopolski napłynęły wiadomości o rewolucji w Paryżu. Otrzymano też informacje o rozruchach w Berlinie i zwolnieniu z więzienia na Moabicie niedoszłego dyktatora powstania z 1846, Ludwika Mierosławskiego i działacza niepodległościowego Karola Libelta. Zdecydowano się działać i już 20 marca w poznańskim hotelu Bazar działacze niepodległościowi zawiązali Komitet Narodowy, grupujący przedstawicieli wszystkich stanów społecznych, z Gustawem Potworowskim na czele. Sformowanie Komitetu uznawane jest za symboliczną datę rozpoczęcia powstania wielkopolskiego.
Działalność.
Adres do króla.
Pierwszym posunięciem Komitetu było sporządzenie adresu do króla Fryderyka Wilhelma IV. Dokument ten zredagował Jakub Krotowski-Krauthofer. 21 marca do Berlina wysłano deputację w składzie: Aleksander Brodowski, Antoni Kraszewski, Maciej Mielżyński, Maciej Palacz, Roger Maurycy Raczyński i – jako jej przewodniczący – abp Leon Przyłuski. W piśmie do króla domagano się przyznania zagarniętym w latach 1772-1795 ziemiom polskim niepodległości. Jednak król otrzymał złagodzoną wersję tego adresu (zmienioną przez Przyłuskiego). W zmienionym adresie znalazł się postulat wprowadzenia autonomii Wielkiego Księstwa Poznańskiego na wzór Królestwa Polskiego sprzed 1830, tj: narodowa (polska) organizacja Księstwa, utworzenie polskiego korpusu wojskowego, wycofanie oddziałów pruskich oraz powstanie polskiej administracji.
Deputacja polska została przyjęta przez Fryderyka Wilhelma IV 23 marca, ale nie odniósł się on do przedstawionych mu postulatów pozytywnie. Inaczej zareagował premier Adolf Heinrich von Arnim-Boitzenburg, który obiecał deputacji (jednak tylko ustnie) spełnienie postulatów, przy czym zamiast polskiego korpusu miała powstać polska gwardia narodowa.
Inne działania.
Chcąc uzyskać jak najszersze poparcie społeczeństwa, członkowie Komitetu wydali kilka postępowych postanowień. Do najważniejszych należały: ogłoszenie równouprawnienia Żydów oraz zniesienie 1 kwietnia części obowiązków dworskich, którymi obciążeni byli chłopi. Nawiązano także rozmowy z kręgami patriotycznymi w Galicji, gdzie skierowano jako delegata Rogera Raczyńskiego.
Po wprowadzeniu 3 kwietnia stanu oblężenia przez pruskiego gen. Friedricha Colomba Komitet zdecydował się podjąć radykalniejsze działania. Wezwano do tworzenia lokalnych oddziałów powstańczych, które miały się szkolić i powiększać stany liczebne w organizowanych przez Ludwika Mierosławskiego obozach we: Wrześni, Miłosławiu, Środzie Wielkopolskiej, Nowym Mieście, Książu Wielkopolskim i Pleszewie. Komitet wyłonił też spośród siebie Rząd Tymczasowy, który składał się z trzech działaczy: Gustawa Potworowskiego, Karola Libelta oraz Walentego Stefańskiego.
Rozwiązanie Komitetu.
11 kwietnia Komitet – w osobach swoich przedstawicieli: Karola Libelta i Walentego Stefańskiego – zawarł jeszcze ugodę w Jarosławcu (z ramienia monarchii umowę podpisał gen. Karl Wilhelm von Willisen). Porozumienie przewidywało, że polska administracja miała objąć Wielkie Księstwo, ale po rozwiązaniu większości sił powstańczych. Jednak sami Prusacy umowy nie przestrzegali i pomiędzy 14 a 25 kwietnia ograniczyli możliwą autonomię do 9 wschodnich powiatów Księstwa. Gen. Colomb ostatecznie zaś odarł ze złudzeń polskich działaczy, atakując 29 kwietnia obóz pod Książem. W tej sytuacji, 30 kwietnia Komitet podjął decyzję o samorozwiązaniu. Część członków podjęła jednak aktywną walkę z Prusakami, zakończoną kapitulacją pod Bardem w dniu 9 maja.

</doc>
<doc id="2199214" url="https://pl.wikipedia.org/wiki?curid=2199214" title="Evie Dominikovic">
Evie Dominikovic

Evie Dominikovic (ur. 29 maja 1980 w Sydney) – australijska tenisistka.
Zadebiutowała w 1995 roku na niewielkim turnieju cyklu ITF w Canberze. W następnym roku, jako kwalifikantka, osiągnęła finał podobnej imprezy w Sanctuary Cove a w 1997 roku wygrała swój pierwszy turniej w grze singlowej. W tym samym roku, 1997 wygrała swój drugi turniej tej samej rangi i z dziką kartą wystąpiła w Australian Open. Sukcesy z 1997 roku spowodowały duży skok w rankingu, z miejsca 590 na 186. Następne lata przyniosły wiele zwycięstw w turniejach ITF. W sumie wygrała dwanaście turniejów singlowych i szesnaście deblowych tej rangi.
W turniejach wielkoszlemowych występowała regularnie od 1999 roku. Właśnie w 1999 roku była autorką najszybszego serwisu w Australian Open, wynoszącego 184 km/h. Na tym samym turnieju w 2001 roku pokonała w drugiej rundzie Patty Schnyder, ówczesną zawodniczkę nr 24 światowego rankingu. Najlepszymi jej osiągnięciami w tych turniejach było osiągnięcie trzykrotnie trzeciej rundy, dwukrotnie w Australian Open i jeden raz w Wimbledonie.
W rozgrywkach cyklu WTA nie wygrała żadnego turnieju w grze singlowej, natomiast zdobyła jeden tytuł w deblu, w 2001 roku w parze z Tamarine Tanasugarn z Tajlandii.
Reprezentowała także Australię w Pucharze Federacji, żeńskiego odpowiednika Pucharu Davisa.
Jej młodsza o siedem lat siostra, Daniella Dominikovic, jest także tenisistką.

</doc>
<doc id="2199215" url="https://pl.wikipedia.org/wiki?curid=2199215" title="Parafia Chrystusa Króla w Jemielnie">
Parafia Chrystusa Króla w Jemielnie

Parafia Chrystusa Króla w Jemielnie znajduje się w dekanacie Góra wschód w archidiecezji wrocławskiej. Jej proboszczem jest ks. Paweł SOKOŁOWSKI. Obsługiwana przez kapłana archidiecezjalnego. Erygowana w 1957 r. Księgi metrykalne prowadzone są od 1957 r.
Wspólnoty i Ruchy.
Żywy Różaniec, Rada Parafialna, Papieskie Dzieło Misyjne Dzieci, Eucharystyczny Ruch Młodych, Reprezentacyjna Asysta Liturgiczna Ochotniczej Straży Pożarnej, Lektorzy, Ministranci
Bibliografia.
 

</doc>
<doc id="2199216" url="https://pl.wikipedia.org/wiki?curid=2199216" title="Maciej Kułakowski">
Maciej Kułakowski

Maciej Kułakowski, ps. "Mieczysław" (ur. 23 lutego 1886 w Umieniu, zm. 2 lipca 1965 w Warszawie) – polski działacz socjalistyczny, poseł PPS do Sejmu Ustawodawczego II RP.
Życiorys.
Syn Józefa i Feliksy z domu Gołaszewskiej. Był tkaczem w fabrykach włókienniczych w Łodzi. Od 1906 był członkiem PPS. Zagrożony aresztowaniem zbiegł do Niemiec. Po roku powrócił i działał w PPS – Frakcji Rewolucyjnej w Łodzi.
Od 1915 uczestniczył w akcji werbunkowej do Legionów. Od stycznia 1917 do listopada 1918 był instruktorem w Polskiej Organizacji Wojskowej. W 1918 był więziony przez dwa tygodnie w Łodzi, zaś w listopadzie uczestniczył w rozbrajaniu oddziałów niemieckich.
Po odzyskaniu niepodległości, był członkiem Okręgowego Komitetu Robotniczego PPS w Kutnie. Jako delegat tego okręgu uczestniczył w lipcu 1921 w XVIII Kongresie PPS.
W wyborach parlamentarnych w 1919 został wybrany z listy nr 8 (PPS), w okręgu wyborczym nr 9 (Kutno-Gostynin-Łęczyca). W Sejmie Ustawodawczym, jako poseł Związku Polskich Posłów Socjalistycznych, pracował w komisjach: likwidacyjnej miejskiej i wodnej.
Po zakończeniu kadencji, w 1922, przeniósł się do Warszawy, gdzie pracował jako urzędnik Kasy Chorych oraz w Wytwórni Wódek Polskiego Monopolu Spirytusowego, nie uczestnicząc w życiu politycznym.

</doc>
<doc id="2199219" url="https://pl.wikipedia.org/wiki?curid=2199219" title="Caroline Olivier">
Caroline Olivier

Caroline Olivier (ur. 22 grudnia 1971 w Quebecu) – kanadyjska narciarka, uprawiająca narciarstwo dowolne. Najlepszy wynik na mistrzostwach świata osiągnęła podczas mistrzostw w La Clusaz, gdzie zajęła 4. miejsce w skokach akrobatycznych. Jej najlepszym wynikiem olimpijskim jest 8. miejsce w tej samej konkurencji na igrzyskach olimpijskich w Lillehammer. Najlepsze wyniki w Pucharze Świata osiągnęła w sezonie 1995/1996, kiedy to zajęła 10. miejsce w klasyfikacji generalnej, a klasyfikacji skoków akrobatycznych była trzecia. W sezonie 1996/1997 również była trzecia w klasyfikacji skoków.
W 1998 r. zakończyła karierę.

</doc>
<doc id="2199220" url="https://pl.wikipedia.org/wiki?curid=2199220" title="4 Batalion Czołgów i Samochodów Pancernych">
4 Batalion Czołgów i Samochodów Pancernych



</doc>
<doc id="2199221" url="https://pl.wikipedia.org/wiki?curid=2199221" title="Strategie rozwoju">
Strategie rozwoju



</doc>
<doc id="2199222" url="https://pl.wikipedia.org/wiki?curid=2199222" title="Spathiphyllum atrovirens">
Spathiphyllum atrovirens

Spathiphyllum atrovirens Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący na obszarze od Kostaryki do zachodniej Panamy, zasiedlający równikowe lasy deszczowe.

</doc>
<doc id="2199223" url="https://pl.wikipedia.org/wiki?curid=2199223" title="Altmärkische Höhe">
Altmärkische Höhe

Altmärkische Höhe – gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Seehausen (Altmark). Powstała 1 stycznia 2010 z połączenia gmin Boock, Bretsch, Gagel, Heiligenfelde, Kossebau, Losse i Lückstedt.

</doc>
<doc id="2199224" url="https://pl.wikipedia.org/wiki?curid=2199224" title="Spathiphyllum barbourii">
Spathiphyllum barbourii

Spathiphyllum barbourii Croat – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w północnym Peru, zasiedlający równikowe lasy deszczowe.

</doc>
<doc id="2199225" url="https://pl.wikipedia.org/wiki?curid=2199225" title="4 Dywizjon Pancerny">
4 Dywizjon Pancerny



</doc>
<doc id="2199226" url="https://pl.wikipedia.org/wiki?curid=2199226" title="Turniej o Srebrny Kask 2004">
Turniej o Srebrny Kask 2004

Turniej o Srebrny Kask 2004 – rozegrany w sezonie 2004 turniej żużlowy z cyklu rozgrywek o „Srebrny Kask”, w którym mogli uczestniczyć zawodnicy do 21. roku życia. W rozegranym w Zielonej Górze finale zwyciężył Adrian Miedziński. Drugi był Zbigniew Suchecki, a trzecie miejsce zajął Łukasz Romanek.

</doc>
<doc id="2199227" url="https://pl.wikipedia.org/wiki?curid=2199227" title="Spathiphyllum bariense">
Spathiphyllum bariense

Spathiphyllum bariense G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w wenezuelskim stanie Amazonas, zasiedlający równikowe lasy deszczowe.

</doc>
<doc id="2199228" url="https://pl.wikipedia.org/wiki?curid=2199228" title="Spathiphyllum blandum">
Spathiphyllum blandum

Spathiphyllum blandum Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Belize, Gwatemali i Hondurasie w Ameryce Środkowej, zasiedlający równikowe lasy deszczowe.

</doc>
<doc id="2199229" url="https://pl.wikipedia.org/wiki?curid=2199229" title="Spathiphyllum brent-berlinii">
Spathiphyllum brent-berlinii

Spathiphyllum brent-berlinii Croat – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w północnym Peru, zasiedlający równikowe lasy deszczowe.

</doc>
<doc id="2199230" url="https://pl.wikipedia.org/wiki?curid=2199230" title="Spathiphyllum brevirostre">
Spathiphyllum brevirostre

Spathiphyllum brevirostre (Liebm.) Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Meksyku (wschodnie Oaxaca) i Belize, zasiedlający równikowe lasy deszczowe.

</doc>
<doc id="2199232" url="https://pl.wikipedia.org/wiki?curid=2199232" title="Parafia Podwyższenia Krzyża Świętego w Czernicy">
Parafia Podwyższenia Krzyża Świętego w Czernicy

 
Parafia Podwyższenia Krzyża Świętego w Czernicy znajduje się w dekanacie Jelcz-Laskowice w archidiecezji wrocławskiej. Jej proboszczem jest ks. Jan Pankała. Obsługiwana przez kapłana archidiecezjalnego. Erygowana w 1988.

</doc>
<doc id="2199233" url="https://pl.wikipedia.org/wiki?curid=2199233" title="Spathiphyllum buntingianum">
Spathiphyllum buntingianum

Spathiphyllum buntingianum Croat – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w północnym Peru, zasiedlający równikowe lasy deszczowe.

</doc>
<doc id="2199234" url="https://pl.wikipedia.org/wiki?curid=2199234" title="Spathiphyllum cannifolium">
Spathiphyllum cannifolium

Spathiphyllum cannifolium (Dryand. ex Sims) Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący na obszarze od Trynidadu do Peru, zasiedlający równikowe lasy deszczowe.

</doc>
<doc id="2199236" url="https://pl.wikipedia.org/wiki?curid=2199236" title="Guo Dandan">
Guo Dandan

Guo Dandan (; ur. 5 sierpnia 1977 w Fushun) – chińska narciarka, uprawiająca narciarstwo dowolne. Zajęła 12. miejsce w skokach akrobatycznych podczas mistrzostw świata w Iizuna. Zajęła także 7. miejsce w tej samej konkurencji na igrzyskach olimpijskich w Nagano. Najlepsze wyniki w Pucharze Świata osiągnęła w sezonie 1999/2000, kiedy to zajęła 32. miejsce w klasyfikacji generalnej.
W 2000 r. zakończyła karierę.

</doc>
<doc id="2199237" url="https://pl.wikipedia.org/wiki?curid=2199237" title="Spathiphyllum cochlearispathum">
Spathiphyllum cochlearispathum

Spathiphyllum cochlearispathum (Liebm.) Engl. – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Meksyku, zasiedlający równikowe lasy deszczowe.

</doc>
<doc id="2199238" url="https://pl.wikipedia.org/wiki?curid=2199238" title="Spathiphyllum commutatum">
Spathiphyllum commutatum

Spathiphyllum commutatum Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w środkowej i wschodniej części Azji Południowo-Wschodniej oraz na Wyspach Salomona i Karolinach, zasiedlający równikowe lasy deszczowe.

</doc>
<doc id="2199239" url="https://pl.wikipedia.org/wiki?curid=2199239" title="Spathiphyllum cuspidatum">
Spathiphyllum cuspidatum

Spathiphyllum cuspidatum Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w północnej Ameryce Południowej, zasiedlający równikowe lasy deszczowe.

</doc>
<doc id="2199240" url="https://pl.wikipedia.org/wiki?curid=2199240" title="Altmaerkische Hoehe">
Altmaerkische Hoehe



</doc>
<doc id="2199241" url="https://pl.wikipedia.org/wiki?curid=2199241" title="Spathiphyllum diazii">
Spathiphyllum diazii

Spathiphyllum diazii Croat – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w północnym Peru, zasiedlający równikowe lasy deszczowe.

</doc>
<doc id="2199242" url="https://pl.wikipedia.org/wiki?curid=2199242" title="Spathiphyllum dressleri">
Spathiphyllum dressleri

Spathiphyllum dressleri Croat &amp; F.Cardona – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Panamie, zasiedlający równikowe lasy deszczowe.

</doc>
<doc id="2199243" url="https://pl.wikipedia.org/wiki?curid=2199243" title="Spathiphyllum friedrichsthalii">
Spathiphyllum friedrichsthalii

Spathiphyllum friedrichsthalii Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący na obszarze od południowo-wschodniego Meksyku do Kolumbii, zasiedlający równikowe lasy deszczowe.

</doc>
<doc id="2199244" url="https://pl.wikipedia.org/wiki?curid=2199244" title="Spathiphyllum fulvovirens">
Spathiphyllum fulvovirens

Spathiphyllum fulvovirens Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący na obszarze od południowo-wschodniej Nikaragui do Kolumbii, zasiedlający równikowe lasy deszczowe.

</doc>
<doc id="2199246" url="https://pl.wikipedia.org/wiki?curid=2199246" title="Spathiphyllum gardneri">
Spathiphyllum gardneri

Spathiphyllum gardneri Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Brazylii, zasiedlający równikowe lasy deszczowe.

</doc>
<doc id="2199247" url="https://pl.wikipedia.org/wiki?curid=2199247" title="Parafia św. Wawrzyńca w Wawrzeńczycach">
Parafia św. Wawrzyńca w Wawrzeńczycach

 
Parafia Świętego Wawrzyńca w Wawrzeńczycach znajduje się w dekanacie Kąty Wrocławskie w archidiecezji wrocławskiej. Jej proboszczem jest ks. Andrzej Delwo. Obsługiwana przez kapłana archidiecezjalnego. Erygowana w 1488.

</doc>
<doc id="2199248" url="https://pl.wikipedia.org/wiki?curid=2199248" title="Turniej o Srebrny Kask 2005">
Turniej o Srebrny Kask 2005

Turniej o Srebrny Kask 2005 – rozegrany w sezonie 2005 turniej żużlowy z cyklu rozgrywek o „Srebrny Kask”, w którym mogli uczestniczyć zawodnicy do 21. roku życia. W rozegranym w Tarnowie finale zwyciężył Janusz Kołodziej. Drugi był Paweł Miesiąc, a trzecie miejsce zajął rezerwowy turnieju Marcin Rempała.

</doc>
<doc id="2199249" url="https://pl.wikipedia.org/wiki?curid=2199249" title="Spathiphyllum gracile">
Spathiphyllum gracile

Spathiphyllum gracile G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, endemiczny dla Peru, zasiedlający równikowe lasy deszczowe.

</doc>
<doc id="2199250" url="https://pl.wikipedia.org/wiki?curid=2199250" title="Spathiphyllum grandifolium">
Spathiphyllum grandifolium

Spathiphyllum grandifolium Engl. – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Kolumbii i Ekwadorze, zasiedlający równikowe lasy deszczowe.

</doc>
<doc id="2199251" url="https://pl.wikipedia.org/wiki?curid=2199251" title="Spathiphyllum grazielae">
Spathiphyllum grazielae

Spathiphyllum grazielae L.B.Sm. – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w brazylijskim stanie São Paulo, zasiedlający równikowe lasy deszczowe.

</doc>
<doc id="2199252" url="https://pl.wikipedia.org/wiki?curid=2199252" title="Spathiphyllum humboldtii">
Spathiphyllum humboldtii

Spathiphyllum humboldtii Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w północnej i środkowej Ameryce Południowej, zasiedlający równikowe lasy deszczowe.

</doc>
<doc id="2199253" url="https://pl.wikipedia.org/wiki?curid=2199253" title="Spathiphyllum jejunum">
Spathiphyllum jejunum

Spathiphyllum jejunum G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w wenezuelskim stanie Amazonas, zasiedlający równikowe lasy deszczowe.

</doc>
<doc id="2199254" url="https://pl.wikipedia.org/wiki?curid=2199254" title="Spathiphyllum juninense">
Spathiphyllum juninense

Spathiphyllum juninense K.Krause – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący zachodniej Ameryce Południowej, zasiedlający równikowe lasy deszczowe.

</doc>
<doc id="2199255" url="https://pl.wikipedia.org/wiki?curid=2199255" title="Spathiphyllum kalbreyeri">
Spathiphyllum kalbreyeri

Spathiphyllum kalbreyeri G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Panamie i Kolumbii, zasiedlający równikowe lasy deszczowe.

</doc>
<doc id="2199257" url="https://pl.wikipedia.org/wiki?curid=2199257" title="Spathiphyllum kochii">
Spathiphyllum kochii

Spathiphyllum kochii Engl. &amp; K.Krause – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Kolumbii i Wenezueli, zasiedlający równikowe lasy deszczowe.

</doc>
<doc id="2199258" url="https://pl.wikipedia.org/wiki?curid=2199258" title="Spathiphyllum laeve">
Spathiphyllum laeve

Spathiphyllum laeve Engl. – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący na Wyspie Kokosowej oraz na obszarze od Nikaragui do północno-zachodniej Kolumbii, zasiedlający równikowe lasy deszczowe.

</doc>
<doc id="2199259" url="https://pl.wikipedia.org/wiki?curid=2199259" title="Tetryk z Langres">
Tetryk z Langres

Tetryk z Langres, łac. "Tetricus" (zm. 18 marca 572 lub 573) – syn św. Grzegorza z Langres, krewny św. Grzegorza z Tours, biskup Langres od 539 lub 541 do 572 lub 573, święty Kościoła katolickiego.
Po śmierci ojca w 539 lub 541 roku objął urząd w diecezji Langres w państwie Franków. Brał udział w synodach: w Orleanie (549), Paryżu (557) i w Troyes (565).
Jego wspomnienie liturgiczne obchodzone jest 20 marca.

</doc>
<doc id="2199260" url="https://pl.wikipedia.org/wiki?curid=2199260" title="Spathiphyllum lanceifolium">
Spathiphyllum lanceifolium

Spathiphyllum lanceifolium (Jacq.) Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Kolumbii i Wenezueli, zasiedlający równikowe lasy deszczowe.

</doc>
<doc id="2199262" url="https://pl.wikipedia.org/wiki?curid=2199262" title="Spathiphyllum lechlerianum">
Spathiphyllum lechlerianum

Spathiphyllum lechlerianum Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Kolumbii i Peru, zasiedlający równikowe lasy deszczowe.

</doc>
<doc id="2199263" url="https://pl.wikipedia.org/wiki?curid=2199263" title="Spathiphyllum maguirei">
Spathiphyllum maguirei

Spathiphyllum maguirei G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Gujanie, zasiedlający równikowe lasy deszczowe.

</doc>
<doc id="2199264" url="https://pl.wikipedia.org/wiki?curid=2199264" title="Spathiphyllum matudae">
Spathiphyllum matudae

Spathiphyllum matudae G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący na obszarze od południowo-wschodniego Meksyku do Hondurasu, zasiedlający równikowe lasy deszczowe.

</doc>
<doc id="2199265" url="https://pl.wikipedia.org/wiki?curid=2199265" title="Spathiphyllum mawarinumae">
Spathiphyllum mawarinumae

Spathiphyllum mawarinumae G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w wenezuelskim stanie Amazonas, zasiedlający równikowe lasy deszczowe.

</doc>
<doc id="2199266" url="https://pl.wikipedia.org/wiki?curid=2199266" title="Spathiphyllum minor">
Spathiphyllum minor

Spathiphyllum minor G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący we wschodniej Kolumbii, Ekwadorze i Peru, zasiedlający równikowe lasy deszczowe.

</doc>
<doc id="2199268" url="https://pl.wikipedia.org/wiki?curid=2199268" title="Spathiphyllum monachinoi">
Spathiphyllum monachinoi

Spathiphyllum monachinoi G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w południowej Wenezueli, zasiedlający równikowe lasy deszczowe.

</doc>
<doc id="2199269" url="https://pl.wikipedia.org/wiki?curid=2199269" title="Spathiphyllum montanum">
Spathiphyllum montanum

Spathiphyllum montanum (R.A.Baker) Grayum – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Kostaryce i Panamie, zasiedlający równikowe lasy deszczowe.

</doc>
<doc id="2199270" url="https://pl.wikipedia.org/wiki?curid=2199270" title="Spathiphyllum neblinae">
Spathiphyllum neblinae

Spathiphyllum neblinae G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w wenezuelskim stanie Amazonas, zasiedlający równikowe lasy deszczowe.

</doc>
<doc id="2199271" url="https://pl.wikipedia.org/wiki?curid=2199271" title="Spathiphyllum ortgiesii">
Spathiphyllum ortgiesii

Spathiphyllum ortgiesii Regel – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w meksykańskim stanie Veracruz i Hondurasie, zasiedlający równikowe lasy deszczowe.

</doc>
<doc id="2199272" url="https://pl.wikipedia.org/wiki?curid=2199272" title="Błogosławiony Ignacy">
Błogosławiony Ignacy



</doc>
<doc id="2199273" url="https://pl.wikipedia.org/wiki?curid=2199273" title="Skrzydłokwiat kolumbijski">
Skrzydłokwiat kolumbijski

Skrzydłokwiat kolumbijski, skrzydłolist kolumbijski ("Spathiphyllum patinii" (R.Hogg) N.E.Br.) – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w kolumbijskim stanie Antioquia, zasiedlający równikowe lasy deszczowe.

</doc>
<doc id="2199274" url="https://pl.wikipedia.org/wiki?curid=2199274" title="Spathiphyllum patulinervum">
Spathiphyllum patulinervum

Spathiphyllum patulinervum G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Ekwadorze, zasiedlający równikowe lasy deszczowe.

</doc>
<doc id="2199275" url="https://pl.wikipedia.org/wiki?curid=2199275" title="Bł. Ignacy">
Bł. Ignacy



</doc>
<doc id="2199276" url="https://pl.wikipedia.org/wiki?curid=2199276" title="Tagarata">
Tagarata

Tagarata (łac. "Tagaratensis") - stolica historycznej diecezji we Cesarstwie rzymskim w prowincji Africa Proconsularis w metropolii Kartaginy, współcześnie w północnej Tunezji. Obecnie katolickie biskupstwo tytularne. Od lipca 1985 do maja 2019 zasiadał na niej Jan Bagiński, w latach 1985–2009 biskup pomocniczy opolski.

</doc>
<doc id="2199277" url="https://pl.wikipedia.org/wiki?curid=2199277" title="Spathiphyllum perezii">
Spathiphyllum perezii

Spathiphyllum perezii G.S.Bunting – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Kolumbii i północno-wschodniej Wenezueli, zasiedlający równikowe lasy deszczowe.

</doc>
<doc id="2199278" url="https://pl.wikipedia.org/wiki?curid=2199278" title="Spathiphyllum phryniifolium">
Spathiphyllum phryniifolium

Spathiphyllum phryniifolium Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Ameryce Środkowej i Kolumbii, zasiedlający równikowe lasy deszczowe.

</doc>
<doc id="2199279" url="https://pl.wikipedia.org/wiki?curid=2199279" title="Parafia Wniebowzięcia Najświętszej Maryi Panny we Włochach">
Parafia Wniebowzięcia Najświętszej Maryi Panny we Włochach

Parafia Wniebowzięcia Najświętszej Maryi Panny - rzymskokatolicka parafia, położona we wsi Włochy, należąca do dekanatu Namysłów wschód w archidiecezji wrocławskiej. 
Historia parafii.
Kościół we Włochach istniał już w II połowie XIII wieku. Parafia została erygowana dopiero w 1488 roku. W czasie reformacji, mimo że mieszkańcy wsi byli katolikami, kościół parafialny został przejęty przez ewangelików. Wówczas parafia jak i kościół były pod wezwaniem św. Mikołaja. W czasie wojny trzydziestoletniej kościół został spalony. W 1676 roku biskup Jerzy Szustrowicz konsekrował nowo wybudowaną drewnianą świątynię. Dnia 22 lutego 1927 roku kościół spłonął. W 1929 roku wybudowany został nowy, murowany kościół parafialny.
Proboszczem parafii jest ksiądz Tadeusz Strugała.
Od 1945 roku parafia prowadzi księgi metrykalne. Przy kościele parafialnym we Włochach znajduje się cmentarz parafialny, natomiast przy kościele filialnym cmentarz komunalny.
Liczebność i zasięg parafii.
Do parafii należy 1640 wiernych mieszkających w następujących miejscowościach: Domaszowice, Duczów Mały, Dziedzice, Nowa Wieś, Wielołęka i Zofijówka.

</doc>
<doc id="2199281" url="https://pl.wikipedia.org/wiki?curid=2199281" title="Spathiphyllum quindiuense">
Spathiphyllum quindiuense

Spathiphyllum quindiuense Engl. – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Panamie, Kolumbii i Peru, zasiedlający równikowe lasy deszczowe.

</doc>
<doc id="2199282" url="https://pl.wikipedia.org/wiki?curid=2199282" title="Ji Xiao’ou">
Ji Xiao’ou

Ji Xiao’ou (chiń. 季晓鸥, ur. 11 czerwca 1980) – chińska narciarka, uprawiająca narciarstwo dowolne. Najlepszy wynik na mistrzostwach świata osiągnęła podczas mistrzostw w Iizuna, gdzie zajęła 11. miejsce w skokach akrobatycznych. Jej najlepszym wynikiem olimpijskim jest 12. miejsce w tej samej konkurencji na igrzyskach olimpijskich w Nagano. Najlepsze wyniki w Pucharze Świata osiągnęła w sezonie 1997/1998, kiedy to zajęła 37. miejsce w klasyfikacji generalnej.
W 1998 r. zakończyła karierę.

</doc>
<doc id="2199283" url="https://pl.wikipedia.org/wiki?curid=2199283" title="Spathiphyllum schlechteri">
Spathiphyllum schlechteri

Spathiphyllum schlechteri (Engl. &amp; K.Krause) Nicolson – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w południowo-wschodniej Nowej Gwinei, zasiedlający równikowe lasy deszczowe.

</doc>
<doc id="2199284" url="https://pl.wikipedia.org/wiki?curid=2199284" title="Spathiphyllum schomburgkii">
Spathiphyllum schomburgkii

Spathiphyllum schomburgkii Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący na obszarze od Kolumbii do Gujany i północnej Brazylii, zasiedlający równikowe lasy deszczowe.

</doc>
<doc id="2199285" url="https://pl.wikipedia.org/wiki?curid=2199285" title="Lichterfelde">
Lichterfelde

Niemcy:
Inne:
Zobacz też:

</doc>
<doc id="2199286" url="https://pl.wikipedia.org/wiki?curid=2199286" title="Leopoldo Brenes">
Leopoldo Brenes

Leopoldo José Brenes Solórzano (ur. 7 marca 1949 w Ticuantepe) – nikaraguański duchowny katolicki, arcybiskup Managui od 2005, kardynał.
Życiorys.
Prezbiterat.
Święcenia kapłańskie otrzymał 16 sierpnia 1974 z rąk Miguela Obando Bravo. Pracował duszpastersko na terenie archidiecezji Managua, był także wikariuszem biskupim ds. duszpasterskich oraz ds. powołań i posług kościelnych.
Episkopat.
13 lutego 1988 został mianowany biskupem pomocniczym archidiecezji Managua, ze stolicą tytularną Maturba. Sakry biskupiej udzielił mu kardynał Miguel Obando Bravo.
2 listopada 1991 został mianowany biskupem ordynariuszem diecezji Matagalpa.
1 kwietnia 2005 papież Jan Paweł II mianował go arcybiskupem metropolitą stołecznej archidiecezji Managui. Ingres odbył się 21 maja 2005.
W latach 2005-2011 oraz 2014-2017 był przewodniczącym Konferencji Episkopatu Nikaragui, zaś w latach 2011-2012 piastował ten sam urząd w Sekretariacie Episkopatów Ameryki Środkowej.
22 lutego 2014 papież Franciszek mianował go kardynałem.
15 maja 2019 został wybrany na czteroletnią kadencje II wiceprzewodniczącego CELAM.

</doc>
<doc id="2199287" url="https://pl.wikipedia.org/wiki?curid=2199287" title="Spathiphyllum silvicola">
Spathiphyllum silvicola

Spathiphyllum silvicola R.A.Baker – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Kostaryce i Kolumbii, zasiedlający równikowe lasy deszczowe.

</doc>
<doc id="2199288" url="https://pl.wikipedia.org/wiki?curid=2199288" title="Spathiphyllum solomonense">
Spathiphyllum solomonense

Spathiphyllum solomonense Nicolson – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący na Wyspach Salomona, zasiedlający równikowe lasy deszczowe. Jedyny gatunek skrzydłokwiatu będący pnączem i hemiepifitem.

</doc>
<doc id="2199289" url="https://pl.wikipedia.org/wiki?curid=2199289" title="Spathiphyllum tenerum">
Spathiphyllum tenerum

Spathiphyllum tenerum Engl. – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący we wschodniej Kolumbii i północnym Peru, zasiedlający równikowe lasy deszczowe.

</doc>
<doc id="2199290" url="https://pl.wikipedia.org/wiki?curid=2199290" title="Rzym (Śluza)">
Rzym (Śluza)

Rzym (do 2011 "Smolnik"; dodatkowa nazwa w j. kaszub. Rzim) – osada wsi Śluza, położona w województwie pomorskim, w powiecie kościerskim, w gminie Lipusz. Leży na Pojezierzu Kaszubskiem, ok. 0,7 km na północny wschód od jeziora Sarnowiec Mały.
1 stycznia 2011 r. zmieniono urzędowo nazwę osady ze "Smolnik" na "Rzym".

</doc>
<doc id="2199291" url="https://pl.wikipedia.org/wiki?curid=2199291" title="Błogosławiony Innocenty">
Błogosławiony Innocenty

Zobacz też: Święty Innocenty

</doc>
<doc id="2199292" url="https://pl.wikipedia.org/wiki?curid=2199292" title="Spathiphyllum uspanapaensis">
Spathiphyllum uspanapaensis

Spathiphyllum uspanapaensis Matuda – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w meksykańskim stanie Veracruz, zasiedlający równikowe lasy deszczowe.

</doc>
<doc id="2199293" url="https://pl.wikipedia.org/wiki?curid=2199293" title="Spathiphyllum wendlandii">
Spathiphyllum wendlandii

Spathiphyllum wendlandii Schott – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący w Kostaryce, Hondurasie i Panamie, zasiedlający równikowe lasy deszczowe.

</doc>
<doc id="2199294" url="https://pl.wikipedia.org/wiki?curid=2199294" title="Bł. Innocenty">
Bł. Innocenty



</doc>
<doc id="2199297" url="https://pl.wikipedia.org/wiki?curid=2199297" title="Puchar Norwegii w piłce siatkowej mężczyzn (2010/2011)">
Puchar Norwegii w piłce siatkowej mężczyzn (2010/2011)

Rozgrywki o Puchar Norwegii w piłce siatkowej mężczyzn w sezonie 2010/2011 (Norgesmesterskap) zainaugurowane zostały w listopadzie 2010 roku. Brały w nich udział kluby z Eliteserien i 1. divisjon.
Rozgrywki składały się z ćwierćfinałów, półfinałów i finału.
Finał rozegrany został 8 stycznia 2011 roku w Førdehuset w Førde. 
Puchar Norwegii zdobyła drużyna .

</doc>
<doc id="2199299" url="https://pl.wikipedia.org/wiki?curid=2199299" title="Parafia Najświętszego Serca Pana Jezusa w Świerczowie">
Parafia Najświętszego Serca Pana Jezusa w Świerczowie

 
Parafia Najświętszego Serca Pana Jezusa – rzymskokatolicka parafia w Świerczowie. Parafia należy do dekanatu Namysłów zachód w archidiecezji wrocławskiej. 
Historia parafii.
Jej proboszczem jest od 2000 roku ksiądz Krzysztof Szczeciński Obsługiwana jest przez kapłana archidiecezjalnego. Erygowana została w 1993 roku.
Liczebność i zasięg parafii.
Parafię zamieszkuje 620 mieszkańców. Zasięgiem duszpasterskim obejmuje ona miejscowości:

</doc>
<doc id="2199300" url="https://pl.wikipedia.org/wiki?curid=2199300" title="Prva hrvatska nogometna liga (2010/2011)">
Prva hrvatska nogometna liga (2010/2011)

Sezon 2010/2011 – 20 edycja rozgrywek o mistrzostwo Chorwacji. Liga skupia 16 drużyn. Tytułu broniła drużyna Dinamo Zagrzeb, co jej się udało i po raz trzynasty została Mistrzem Chorwacji.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Strzelcy.
"Źródło: Prva-HNL"

</doc>
<doc id="2199301" url="https://pl.wikipedia.org/wiki?curid=2199301" title="Błogosławiony Izydor">
Błogosławiony Izydor

Zobacz też: Święty Izydor

</doc>
<doc id="2199302" url="https://pl.wikipedia.org/wiki?curid=2199302" title="Bł. Izydor">
Bł. Izydor



</doc>
<doc id="2199303" url="https://pl.wikipedia.org/wiki?curid=2199303" title="Parafia św. Mikołaja w Wilkowie">
Parafia św. Mikołaja w Wilkowie

Parafia Świętego Mikołaja – rzymskokatolicka parafia w Wilkowie. Znajduje się w dekanacie Namysłów zachód, archidiecezji wrocławskiej.
Historia parafii.
Parafia została erygowana w 1957 roku przez księdza arcybiskupa Bolesława Kominka. Parafię zamieszkuje 1473 osoby. Obsługuje ją ksiądz diecezjalny. Od 2016 roku proboszczem jest ksiądz Tomasz Caputa. Swoim zasięgiem obejmuje ona miejscowości:
Kościoły i kaplice.
obiekty filialne:

</doc>
<doc id="2199304" url="https://pl.wikipedia.org/wiki?curid=2199304" title="Jenny Eidolf">
Jenny Eidolf

Jenny Maria Eidolf (ur. 1 sierpnia 1971) – szwedzka narciarka, specjalistka narciarstwa dowolnego. Jej najlepszym wynikiem na mistrzostwach świata jest 9. miejsce w jeździe po muldach podwójnych na mistrzostwach w Meiringen. Zajęła także 21. miejsce w jeździe po muldach na igrzyskach olimpijskich w Nagano. Najlepsze wyniki w Pucharze Świata osiągnęła w sezonie 1996/1997, kiedy to zajęła 27. miejsce w klasyfikacji generalnej, a w klasyfikacji jazdy po muldach była dziewiąta.
W 1999 r. zakończyła karierę.

</doc>
<doc id="2199305" url="https://pl.wikipedia.org/wiki?curid=2199305" title="84 Dywizja Strzelecka (ZSRR)">
84 Dywizja Strzelecka (ZSRR)

84 Dywizja Strzelecka () – związek taktyczny piechoty Armii Czerwonej.
Sformowana w 1923 roku jako 84 Tulska Dywizja Strzelecka Obrony Terytorialnej. W 1945 przeformowana w 84 Dywizję Zmotoryzowaną.
Struktura organizacyjna.
Jako dywizja zmotoryzowana
Jako dywizja strzelecka

</doc>
<doc id="2199309" url="https://pl.wikipedia.org/wiki?curid=2199309" title="Varteks Varaždin">
Varteks Varaždin



</doc>
<doc id="2199311" url="https://pl.wikipedia.org/wiki?curid=2199311" title="Droga z cyprysem i gwiazdą">
Droga z cyprysem i gwiazdą

Droga z cyprysem i gwiazdą (, lub ) – obraz Vincenta van Gogha namalowany w dniach 12–15 maja 1890 podczas pobytu artysty w miejscowości Saint-Rémy.
Nr kat.: F 683, JH 1982.
Historia.
Podczas pobytu w Saint-Rémy van Gogh namalował szereg obrazów z cyprysami w roli głównej.
Analiza.
Nerwowe pociągnięcia pędzla artysty powodują, że wypełniające obraz obiekty tracą swe rzeczywiste kształty, ich kontury wydłużają się i wykręcają we wszystkich kierunkach. Strumień cienkich linii, towarzyszący konturom obiektów, sprawia, iż splatają się one ze sobą. Użyte kolory są posępne i złamane – ich energia zmienia się w energię linii, która zdaje się kształtować różne ośrodki sił, przecinających się i zwalczających nawzajem, jakby stanowiły pole magnetyczne, które jednocześnie przyciąga i odpycha.
Dzięki takiemu zabiegowi realistyczny pejzaż nabiera zgoła nieziemskiego charakteru, wzmocnionego ciemnymi, umieszczonymi centralnie cyprysami. Cyprys, tradycyjnie uważany za symbol śmierci, potraktowany został jako punkt ogniskowy, wokół którego linie kręcą się i wirują w potężnej ekspresji sił natury.
Ziemia jest namalowana przy pomocy burzliwych linii, podobnie jak niebo, żółte pole, prowadząca w dół droga, zarysowujące się na horyzoncie niskie, błękitne pasmo gór i zielone pasmo trawy oddzielające drogę od pola.
Silny kontrast w stosunku do dynamicznie przedstawionej natury stanowią sylwetki dwóch mężczyzn idących drogą, jadący w pewnej odległości za nimi żółty zaprzęg, ciągnięty przez białe konie i w oddali, jako element tła, oświetlony dom. Ludzie wydają się być zagubieni w bezmiarze kosmicznych sił, które ich otaczają.
Każdy fragment obrazu oddany jest innymi pociągnięciami pędzla: pogrążone w zapadającym zmierzchu niebo, przedstawione przy pomocy koncentrycznych kręgów, zdaje się wirować pod wpływem napięcia, gwiazdę otacza halo oddane pociągnięciami pędzla w kolorze żółtym, zielonym i białym (księżyc i gwiazdy stanowią nawiązanie do podobnych motywów z wcześniejszych prac artysty), ziemia składa się z linii zbiegających się i przeplatających się wzajemnie, a drzewa wyciągają się w górę niczym rozbłyskujące płomienie.
Wszystko na obrazie znajduje się w stanie rozedrganego paraliżu.

</doc>
<doc id="2199313" url="https://pl.wikipedia.org/wiki?curid=2199313" title="Aleksiej Kulabko">
Aleksiej Kulabko

Aleksiej Aleksandrowicz Kulabko (ros. Алексей Александрович Кулябко, ur. w Omsku, zm. 6 sierpnia 1930 w Moskwie) – rosyjski fizjolog, profesor fizjologii Uniwersytetu w Tomsku, autor ponad 50 prac naukowych.
W 1888 roku ukończył studia przyrodnicze na Uniwersytecie w Sankt Petersburgu. Był uczniem Sieczenowa i Owsiannikowa, jeszcze jako student pracował w laboratorium fizjologicznym Wwiedienskiego. W 1890 został prosektorem zakładu fizjologii Uniwersytetu w Tomsku. W 1893 roku otrzymał tytuł lekarza, w 1897 roku doktora medycyny. Od 1903 do 1924 profesor fizjologii na Uniwersytecie w Tomsku.
Zajmował się badaniem funkcji izolowanych narządów zwierząt i człowieka.

</doc>
<doc id="2199314" url="https://pl.wikipedia.org/wiki?curid=2199314" title="Parafia św. Michała Archanioła w Długołęce">
Parafia św. Michała Archanioła w Długołęce

Parafia św. Michała Archanioła w Długołęce – parafia rzymskokatolicka w dekanacie Oleśnica zachód w archidiecezji wrocławskiej. Erygowana w XIV wieku.

</doc>
<doc id="2199316" url="https://pl.wikipedia.org/wiki?curid=2199316" title="Idylla (grafika)">
Idylla (grafika)

Idylla (org. Bliss) – nazwa rastrowej grafiki w formacie BMP dołączanej do systemu Windows XP. Grafika, służąca jako domyślne tło pulpitu w stylu „Luna” dla WinXP, przedstawia zielone wzgórze i niebieskie niebo z chmurami typu stratocumulus i cirrus. Krajobraz został sfotografowany w hrabstwie Sonoma w Kalifornii, na południowy wschód od Sonoma Valley i po późniejszym zeskanowaniu odbitki nie była ona poddawana obróbce cyfrowej.
Zdjęcie zrobił zawodowy fotograf Charles O’Rear, mieszkaniec St. Helena w hrabstwie Napa, dla firmy HightTurn. O’Rear wykonywał także fotografie dla firmy Corbis, należącej do Billa Gatesa, oraz zdjęcia Napa Valley AVA do artykułu "Napa, Valley of the Vine", opublikowanego w czasopiśmie National Geographic w maju 1979. Zdjęcie wzgórza, które zostało później użyte w systemie operacyjnym Windows XP, zrobił 24 czerwca 1996 w pobliżu drogi stanowej 12/121.
Motyw zielonego wzgórza i błękitnego nieba, uwidoczniony na fotografii O’Reara, został także wykorzystany w 2001 w telewizyjnym spocie reklamowym Microsoftu, promującym Windows XP.
W holenderskiej wersji systemu Windows XP grafika nazywa się "Ireland" (pol. Irlandia), mimo wykonania zdjęcia w Kalifornii.
Odniesienia w kulturze.
W listopadzie 2006 artyści Simon Goldin i Jakob Senneby (znani jako „Goldin+Senneby”) odwiedzili Sonoma Valley, gdzie zostało zrobione zdjęcie „Bliss” i ponownie sfotografowali to samo wzgórze (10 lat po wykonaniu oryginalnej fotografii). Ich pracę, zatytułowaną "After Microsoft" pokazano po raz pierwszy na wystawie "Paris was Yesterday" w galerii „La Vitrine” w kwietniu 2007 w Paryżu.

</doc>
<doc id="2199317" url="https://pl.wikipedia.org/wiki?curid=2199317" title="Stadion NK Varteks">
Stadion NK Varteks



</doc>
<doc id="2199318" url="https://pl.wikipedia.org/wiki?curid=2199318" title="Škoda 55E">
Škoda 55E

ES 499.0 – lokomotywa elektryczna produkowana w latach 1973–1975 dla kolei czechosłowackich. Wyprodukowano dwadzieścia wielosystemowych elektrowozów. Pierwszy elektrowóz został wyprodukowany w kwietniu 1973 roku. Druga lokomotywa została wyprodukowana w grudniu 1973 roku. Wielosystemowe elektrowozy wyprodukowano do prowadzenia pasażerskich pociągów ekspresowych kursujących po zelektryfikowanych liniach kolejowych. Elektrowozy były pomalowane na kolor czerwony i biały. Po rozpadzie Czechosłowacji lokomotywy są eksploatowane przez koleje słowackie oznakowane jako Řada 350.

</doc>
<doc id="2199320" url="https://pl.wikipedia.org/wiki?curid=2199320" title="Plastynarium">
Plastynarium



</doc>
<doc id="2199323" url="https://pl.wikipedia.org/wiki?curid=2199323" title="Parafia Nawiedzenia Najświętszej Maryi Panny w Domaniowie">
Parafia Nawiedzenia Najświętszej Maryi Panny w Domaniowie

 
Parafia Nawiedzenia Najświętszej Maryi Panny w Domaniowie – znajduje się w dekanacie Oława w archidiecezji wrocławskiej. Erygowana w XIII wieku.

</doc>
<doc id="2199324" url="https://pl.wikipedia.org/wiki?curid=2199324" title="Prezydenci Turkmenistanu">
Prezydenci Turkmenistanu

Prezydent Turkmenistanu – głowa państwa i szef władzy wykonawczej, najwyższy urzędnik państwowy. Jego pozycję w systemie władzy określa konstytucja Turkmenistanu z 1992, kilkakrotnie nowelizowana, w tym po raz ostatni w 2008. Stanowisko prezydenta w latach 1991–2006 zajmował Saparmurat Nijazow. Od 2007 do 2022 funkcję tę sprawował Gurbanguly Berdimuhamedow. W 2022 na stanowisku prezydenta zastąpił jego syn – Serdar Berdimuhamedow.
Pozycja ustrojowa i wybór.
Na mocy konstytucji Turkmenistan jest republiką prezydencką. Prezydent jest głową państwa i szefem władzy wykonawczej, gwarantem niepodległości, integralności terytorialnej, a także najwyższym urzędnikiem w państwie. 
Na prezydenta może zostać wybrany obywatel Turkmenistanu, nie młodszy niż 45 lat i nie starszy niż 70 lat, posiadający znajomość języka państwowego, zamieszkujący na stałe od 15 lat w granicach państwa, zatrudniony w instytucjach państwowych, społecznych stowarzyszeniach, w przedsiębiorstwach, instytucjach, organizacjach. Prezydent jest wybierany na okres 7 lat w wyborach powszechnych przez naród, obejmuje swoje stanowisko po złożeniu przysięgi. Procedura wyboru prezydenta określona jest przez prawo.
Kompetencje prezydenta.
Prezydent Turkmenistanu wprowadza w życie Konstytucję i ustawy, nadzoruje wykonywanie polityki zagranicznej, reprezentuje państwo na arenie międzynarodowej, mianuje posłów i przedstawicieli dyplomatycznych organizacji międzynarodowych, przyjmuje zagraniczną korespondencję dyplomatyczną. 
Jest głównodowodzącym wojsk Turkmenistanu, wydaje rozkazy o mobilizacji sił zbrojnych, wyznacza dowódców wojskowych. Formuje i przewodzi Państwowej Radzie Bezpieczeństwa Turkmenistanu. Określa kierunek politycznego i gospodarczego rozwoju państwa. Przedkłada parlamentowi do zatwierdzenia budżet państwa. Podpisuje ustawy państwowe, posiada prawo weta (prawo to nie rozciąga się na zmiany w Konstytucji). Prezydent mianuje członków Centralnej Komisji Wyborczej przed przeprowadzeniem referendów i wyborów, wyznacza datę referendów oraz przedwczesnej sesji Parlamentu. 
Decyduje w kwestiach nadania i zrzeczenia się obywatelstwa Turkmenistanu oraz zapewnienia azylu politycznego. Nadaje ordery i nagrody państwowe oraz stopnie wojskowe i inne specjalne wyróżnienia państwowe. Za zgodą parlamentu mianuje Prokuratora Generalnego, przewodniczącego Sądu Najwyższego, Ministra Spraw Wewnętrznych i Ministra Sprawiedliwości (Adalata). Decyduje o amnestii. Zarząd stan wyjątkowy na terenie całego kraju lub jego części. 
Prezydent nie może był członkiem parlamentu. Jest objęty immunitetem. 
Zdjęcie z urzędu i opróżnienie urzędu.
Prezydent Turkmenistanu może zostać zwolniony z obowiązków z powodu niezdolności do ich wykonywania z przyczyn chorobowych; taką decyzję podejmuje parlament głosami co najmniej 2/3 ustawowej liczby deputowanych na podstawie rekomendacji niezależnej komisji lekarskiej. W przypadku naruszenia konstytucji i innych ustaw przez prezydenta parlament może pociągnąć prezydenta do odpowiedzialności konstytucyjnej (wniosek w tej sprawie wymaga co najmniej 2/3 głosów ustawowej liczby deputowanych, przyjęcie wniosku wymaga co najmniej 3/4 głosów ustawowej liczby deputowanych). Złożenie prezydenta z urzędu musi zostać następnie zatwierdzone na drodze referendum.
Prezydent nie ma prawa przekazania swoich obowiązków innym organom państwowym (poza wyjątkami, gdy władzę przyjmuje przewodniczący parlamentu). W przypadku, gdy prezydent nie jest w stanie wykonywać swych obowiązków, do czasu wyboru nowego prezydenta Państwowa Rada Bezpieczeństwa Turkmenistanu tymczasowo wyznacza na pełniącego obowiązki prezydenta jednego z zastępców Przewodniczącego Gabinetu Ministrów. W tym przypadku wybory prezydenckie powinny odbyć się w okresie nieprzekraczającym 60 dni od wyznaczenia p.o., przy czym osoba, pełniąca obowiązki prezydenta, nie może kandydować w tych wyborach.
Lista prezydentów Turkmenistanu.
Pierwszym prezydentem Turkmenistanu został 27 października 1991, w dniu ogłoszenia przez kraj niepodległości, Saparmurat Nijazow. Wcześniej, od 2 listopada 1990, zajmował on stanowisko prezydenta Turkmeńskiej Socjalistycznej Republiki Radzieckiej. W wyborach w czerwcu 1992 uzyskał reelekcję. W 1993 przyjął tytuł „Turkmenbaszy” (Ojciec wszystkich Turkmenów). Referendum z 1994 roku przedłużyło jego mandat do 2002. W 1999 został ogłoszony przez parlament „dożywotnim prezydentem”. 
Po jego śmierci 21 grudnia 2006 i aresztowaniu konstytucyjnego tymczasowego prezydenta Öwezgeldi Ataýewa, obowiązki głowy państwa przejął wicepremier, Gurbanguly Berdimuhamedow, który w lutym 2007 zwyciężył w wyborach prezydenckich. 

</doc>
<doc id="2199327" url="https://pl.wikipedia.org/wiki?curid=2199327" title="Jean-Pierre Kutwa">
Jean-Pierre Kutwa

Jean-Pierre Kutwa (ur. 22 grudnia 1945 w Blockhauss) – duchowny katolicki z Wybrzeża Kości Słoniowej, arcybiskup Abidżanu od 2006, kardynał.
Życiorys.
W 1964 wstąpił do seminarium duchownego w Anyama. Studiował ponadto teologię biblijną na Katolickim Instytucie Zachodniej Afryki oraz na Papieskim Uniwersytecie Urbaniana (gdzie uzyskał tytuł doktora).
Święcenia kapłańskie otrzymał 11 lipca 1971 z rąk kardynała Bernarda Yago i został inkardynowany do archidiecezji abidżańskiej. Po święceniach został mianowany wikariuszem parafii katedralnej i kapelanem ruchu studenckiego "Jeunesse étudiante chrétienne". Trzy lata później został przeniesiony do Bingerville. W 1977 został krajowym dyrektorem Œuvres, zaś rok później powrócił do katedry abidżańskiej jako proboszcz. W 1987, po powrocie ze studiów, otrzymał także funkcję wykładowcy seminarium w Anyama i kapelana diecezjalnego "Jeunesse étudiante chrétienne". W 1995 został kapelanem krajowym tego ruchu, w tym samym roku otrzymał także nominację na proboszcza w Treichville, gdzie pracował do nominacji biskupiej.
Episkopat.
15 maja 2001 został mianowany biskupem ordynariuszem diecezji Gagnoa. Sakry biskupiej udzielił mu ówczesny arcybiskup Abidżanu, kardynał Bernard Agré.
2 maja 2006 papież Benedykt XVI mianował go arcybiskupem rodzinnej archidiecezji Abidżanu. 18 czerwca 2006 kanonicznie objął urząd.
Papież Franciszek mianował go kardynałem 22 lutego 2014.

</doc>
<doc id="2199328" url="https://pl.wikipedia.org/wiki?curid=2199328" title="Thomas Olmsted">
Thomas Olmsted

Thomas James Olmsted (ur. 21 stycznia 1947 w Oketo) – amerykański duchowny katolicki, biskup Phoenix w latach 2003-2022.
Życiorys.
Wychowywał się na farmie swych rodziców w Beatie w Kansas. Ma dwóch braci i trzy siostry. Uczęszczał do szkoły podstawowej, która składała się z jednego pomieszczenia, a następnie do małej, wiejskiej szkoły średniej w Summerfield. Podjął studia w Seminarium św. Tomasza w Denver, gdzie uzyskał licencjat z filozofii w 1969. 2 lipca 1973 otrzymał święcenia kapłańskie i został kapłanem diecezji Lincoln. Od 1976 przebywał na studiach doktoranckich w Rzymie. Doktorat z prawa kanonicznego na Papieskim Uniwersytecie Gregoriańskim uzyskał w 1981. W latach 1979-1988 pracował jako urzędnik w Sekretariacie Stanu. W czasie pobytu w Wiecznym Mieście pełnił też funkcję ojca duchownego w Kolegium Ameryki Północnej. Po powrocie do ojczyzny w 1989 był kolejno proboszczem w Seward, diecezjalnym promotorem sprawiedliwości, a także rektorem Kolegium Josephinum w Worthington.
16 lutego 1999 mianowany koadiutorem biskupa Wichity. Sakry udzielił mu biskup Eugene Gerber. Jako dewizę przyjął słowa "Jesus Caritas". 4 października 2001 przejął sukcesję po biskupie Gerberze. Na urzędzie ordynariusza Wichity nie pozostał jednak zbyt długo, bowiem 25 listopada 2003 został przeniesiony na biskupstwo Phoenix w Arizonie (urząd objął 20 grudnia 2003). 10 czerwca 2022 papież Franciszek przyjął jego rezygnację z funkcji biskupa diecezjalnego. 
Bp Olmsted zna biegle języki hiszpański i włoski.

</doc>
<doc id="2199333" url="https://pl.wikipedia.org/wiki?curid=2199333" title="Skrzydłokwiat kwiecisty">
Skrzydłokwiat kwiecisty

Skrzydłokwiat kwiecisty ("Spathiphyllum floribundum" (Linden &amp; André) N.E.Br.) – gatunek wieloletnich, wiecznie zielonych roślin zielnych z rodzaju skrzydłokwiat, z rodziny obrazkowatych, występujący na obszarze od Kolumbii do północno-zachodniej Wenezueli i północnego Peru, zasiedlający wilgotne lasy równikowe, gdzie występuje na wysokości od 200 do 1500 m n.p.m.
Morfologia.
Naziemna roślina zielna. Łodyga krótka, wzniesiona. Ogonki liściowe o długości od 10 do 15 cm, kolankowate wierzchołkowo. Blaszki liściowe podłużno-eliptyczne lub podłużno-lancetowate, o klinowatej nasadzie i zaostrzonym wierzchołku, o wymiarach 15×5,5–6 cm. Roślina tworzy pojedynczy kwiatostan typu kolbiastego pseudancjum, który wyrasta na pędzie kwiatostanowym o długości około 20–25 cm. Pochwa kwiatostanu biała, podłużno-lancetowata, o długości około 6 cm i szerokości około 2–3 cm. Kolba zielono-żółta lub biaława, cylindryczna, tępa, o wymiarach 3–4×0,7–0,8 cm. Kwiaty obupłciowe. Listki okwiatu o długości około 1,5 mm. Słupki odwrotnie piramidalne, o długości około 1,25 mm i szerokości około 2 mm. Zalążnie 1-2-komorowe. 
Uprawa.
Skrzydłokwiat kwiecisty jest obok skrzydłokwiatu Wallisa najczęściej uprawianym gatunkiem z tego rodzaju. Kwitnie późną wiosną i wczesnym latem. Wymaga żyznego, piaszczystego, dobrze przepuszczalnego podłoża oraz stanowiska w umiarkowanym cieniu.

</doc>
<doc id="2199334" url="https://pl.wikipedia.org/wiki?curid=2199334" title="Parafia św. Wawrzyńca w Prusach">
Parafia św. Wawrzyńca w Prusach

 
Parafia Świętego Wawrzyńca w Prusach znajduje się w dekanacie Strzelin w archidiecezji wrocławskiej. Jej proboszczem jest ks. Krzysztof Romaniuk. Erygowana w XIV wieku. Księgi metrykalne prowadzone są od 1945 r.
Wspólnoty i Ruchy.
Żywy Różaniec, Rada Parafialna, Ministranci.

</doc>
<doc id="2199335" url="https://pl.wikipedia.org/wiki?curid=2199335" title="Anne-Marie Pelchat">
Anne-Marie Pelchat

Anne-Marie Pelchat (ur. 30 maja 1974 w Lévis) – kanadyjska narciarka, specjalistka narciarstwa dowolnego. Jej najlepszym wynikiem na mistrzostwach świata jest 9. miejsce w jeździe po muldach podwójnych na mistrzostwach w Meiringen. Zajęła także 5. miejsce w jeździe po muldach na igrzyskach olimpijskich w Nagano. Najlepsze wyniki w Pucharze Świata osiągnęła w sezonie 1999/2000, kiedy to zajęła 28. miejsce w klasyfikacji generalnej.
W 2002 r. zakończyła karierę.

</doc>
<doc id="2199336" url="https://pl.wikipedia.org/wiki?curid=2199336" title="Aurel Mărășescu">
Aurel Mărășescu

Aurel Mărășescu (ur. 23 kwietnia 1906 w Bukareszcie, zm. w 1997) − rumuński bobsleista, uczestnik Zimowych Igrzysk Olimpijskich w Garmisch-Partenkirchen w 1936.
Igrzyska Olimpijskie.
Aurel Mărășescu uczestniczył w, ostatnich przed II wojną światową, Zimowych Igrzyskach Olimpijskich w 1936 w Garmisch-Partenkirchen. Na tych Igrzyskach wystąpił w jedynej bobslejowej konkurencji czwórkach. Reprezentacja Rumunii w składzie Alexandru Budișteanu, Tita Rădulescu, Alexandru Ionescu, Aurel Mărășescu, nie ukończyła zawodów. Zawody podwójnie wygrała reprezentacja Szwajcarii, trzecie miejsce zdobyli reprezentanci Wielkiej Brytanii.
Były to jedyne Igrzyska Olimpijskie w karierze tego bobsleisty.

</doc>
<doc id="2199337" url="https://pl.wikipedia.org/wiki?curid=2199337" title="MikiGeo">
MikiGeo

MikiGeo – seria 52 książek geograficznych wydawana od 2000 do 2002 roku przez DeAgostini. Każdy numer poświęcony był podróży w inne państwo lub region świata. Ukazywała się co dwa tygodnie.
Bohaterowie.
Bohaterami tekstów i 4-stronnicowych komiksów "Miki-Hece" byli:

</doc>
<doc id="2199340" url="https://pl.wikipedia.org/wiki?curid=2199340" title="Saša Vujačič">
Saša Vujačič



</doc>
<doc id="2199342" url="https://pl.wikipedia.org/wiki?curid=2199342" title="Parafia Najświętszej Maryi Panny Królowej Polski w Przewornie">
Parafia Najświętszej Maryi Panny Królowej Polski w Przewornie

 
Parafia Najświętszej Maryi Panny Królowej Polski w Przewornie – znajduje się w dekanacie Strzelin w archidiecezji wrocławskiej. Jej proboszczem jest ks. Tomasz Błaszczyk. Erygowana w 1840.

</doc>
<doc id="2199343" url="https://pl.wikipedia.org/wiki?curid=2199343" title="Stół mikserski">
Stół mikserski



</doc>
<doc id="2199345" url="https://pl.wikipedia.org/wiki?curid=2199345" title="Benigny z Dijon">
Benigny z Dijon

Benigny z Dijon, łac. "Benignus", fr. "Bénigne de Dijon" (zm. w III wieku w Dijon w Burgundii) – pierwszy zwiastun chrześcijaństwa w Dijon i patron miasta, męczennik oraz święty Kościoła katolickiego, zwany apostołem Burgundii.
Niektóre informacje pochodzą z dzieł św. Grzegorza z Tours: "De gloria martyrum" oraz "Historii Franków". Jest to fakt zbudowania bazyliki (obecnie katedra "Cathédrale Saint-Bénigne de Dijon") i opactwa nad grobem św. Benigna jego imienia, oraz wspomnienie liturgiczne obchodzone 1 listopada ujęte w "Martyrologium" św. Hieronima.
W kościele tym spoczywają m.in. Grzegorz z Langres, Jan bez Trwogi i Władysław Biały w benedyktyńskim grobowcu.
Według późniejszych przekazów z VI wieku Benigny miał być wysłany z misją przez św. Polikarpa ze Smyrny (+156) i ponieść śmierć męczeńską za czasów panowania Aureliana (270-275), co chronologicznie nie jest do pogodzenia.
W średniowieczu jego kult był bardzo żywy w Burgundii i poza jej granicami a to za sprawą miejscowego benedyktyńskiego opactwa jego imienia. Ślady tego kultu znajdują się również w Polsce. Szczególnym kultem darzył św. Benigna św. Grzegorz z Langres (+541), który wyraził życzenie, aby być pochowanym obok męczennika. Wcześniej przywrócił bazylikę jemu poświęconą do świetności i wybudował kryptę, do której przeniesiono sarkofag Świętego. Tym samym położył kres czczenia grobu przez lud, co według św. Grzegorza było pogańskim zwyczajem. 

</doc>
<doc id="2199346" url="https://pl.wikipedia.org/wiki?curid=2199346" title="Altmärkische Wische">
Altmärkische Wische

Altmärkische Wische – gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Seehausen (Altmark). Powstała 1 stycznia 2010 z połączenia gmin Falkenberg, Lichterfelde, Neukirchen (Altmark) i Wendemark.

</doc>
<doc id="2199348" url="https://pl.wikipedia.org/wiki?curid=2199348" title="Altmaerkische Wische">
Altmaerkische Wische



</doc>
<doc id="2199349" url="https://pl.wikipedia.org/wiki?curid=2199349" title="Kartkowy system racjonowania żywności">
Kartkowy system racjonowania żywności



</doc>
<doc id="2199355" url="https://pl.wikipedia.org/wiki?curid=2199355" title="Zehrental">
Zehrental

Zehrental – gmina w Niemczech, w kraju związkowym Saksonia-Anhalt, w powiecie Stendal, wchodzi w skład gminy związkowej Seehausen (Altmark). Powstała 1 stycznia 2010 z połączenia gmin Gollensdorf i Groß Garz.

</doc>
<doc id="2199356" url="https://pl.wikipedia.org/wiki?curid=2199356" title="Nikołaj Morozow (piłkarz)">
Nikołaj Morozow (piłkarz)

Nikołaj Pietrowicz Morozow (ros. Николай Петрович Морозов; ur. we wsi Bolshoje Zamoszje, Petrogradska gubernia lub na przedmieściach Moskwy w mieście Lubiercy, zm. 15 października 1981 w Moskwie) – rosyjski piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1933 rozpoczął karierę piłkarską w drużynie juniorskiej Sielmasz Lubiercy. W 1938 został piłkarzem Torpeda Moskwa. Na początku 1941 przeszedł do Spartaka Moskwa, a po ataku Niemiec na ZSRR powrócił do Torpeda Moskwa. W Torpedo pełnił również funkcje kapitana drużyny. W 1951 zakończył karierę piłkarską w klubie WWS Moskwa.
Kariera trenerska.
Po zakończeniu kariery zawodniczej od 1953 trenował kluby Torpedo Moskwa, Mietałłurg Dniepropetrowsk, Trubnik Nikopol, Lokomotiw Moskwa, Czornomoreć Odessa i Szachtior Donieck. W latach 1964-1965 prowadził narodową reprezentację ZSRR, z którym w 1966 zdobył 4. miejsce na Mistrzostwach Świata w Anglii. Potem w 1972 pracował na stanowisku wicedyrektora ds wojskowo-sportowych Moskiewskiej Kolei Państwowej, w latach 1973-1975 na stanowisku dyrektora Towarzystwa Sportowego "Lokomotiw", a w latach 1976-1981 obejmował stanowisko dyrektora służby rehabilitacyjno-sportowej Moskiewskiej Kolei Państwowej. 15 października 1981 zmarł w wieku 64 lata

</doc>
<doc id="2199357" url="https://pl.wikipedia.org/wiki?curid=2199357" title="Gabriele Rauscher">
Gabriele Rauscher

Gabriele Rauscher (ur. 20 listopada 1970 r.) – niemiecka narciarka, specjalistka narciarstwa dowolnego. Jej najlepszym wynikiem na mistrzostwach świata jest 17. miejsce w jeździe po muldach na mistrzostwach w Iizuna. Zajęła także 11. miejsce w tej samej konkurencji na igrzyskach olimpijskich w Nagano. Najlepsze wyniki w Pucharze Świata osiągnęła w sezonie 1997/1998, kiedy to zajęła 25. miejsce w klasyfikacji generalnej, w klasyfikacji jazdy po muldach podwójnych była szósta, a w klasyfikacji jazdy po muldach była dziewiąta.
W 1998 r. zakończyła karierę.

</doc>
<doc id="2199362" url="https://pl.wikipedia.org/wiki?curid=2199362" title="Floris I Holenderski">
Floris I Holenderski

Floris I (ur. ok. 1020, zm. 28 czerwca 1061) – szósty hrabia Holandii z rodu Gerolfingów. Syn Dirka III oraz Othelindis z Nordmark.
Rozpoczął rządy po swoim bracie Dirku IV w 1049, mając ok. 29 lat. Jak poprzedni hrabiowie Holandii był lennikiem cesarza.
Kontynuował też trwającą wojnę z biskupem Utrechtu oraz nadreńskimi możnowładcami. Zginął w walce z margrabią Ekbertem I miśnieńskim w bitwie pod Zaltbommel (Hamerth). Po tym czasie długie walki o panowanie nad ujściem Renu i Mozy oraz kluczem Dordrecht przygasły z korzyścią dla hrabstwa Holandii.
Ożenił się z Gertrudą Saską ok. 1050 - córką Bernarda II saskiego.
Floris I doczekał się kilkorga dzieci:
Po śmierci męża Gertruda wyszła za Roberta fryzyjskiego, który sprawował opiekę nad jej dziećmi i pełnił funkcję regenta.

</doc>
<doc id="2199365" url="https://pl.wikipedia.org/wiki?curid=2199365" title="Martin Caparros">
Martin Caparros



</doc>
<doc id="2199366" url="https://pl.wikipedia.org/wiki?curid=2199366" title="Martín Caparrós">
Martín Caparrós

Martín Caparrós (ur. 29 maja 1957 w Buenos Aires) – argentyński pisarz i dziennikarz.
Życiorys.
Dziennikarzem został w wieku szesnastu lat, kiedy to – w 1973 roku – zaczął pracować w „Noticias”. W 1976 wyemigrował z Argentyny, do ojczyzny wrócił po upadku wojskowej dyktatury w 1983. W międzyczasie mieszkał we Francji oraz Hiszpanii, studiował historię w Paryżu. Publikował w szeregu argentyńskich czasopism.
Debiutancką powieść opublikował w 1984 roku. Poza powieściami pisze także książki z gatunku non-fiction, teksty eseistyczne oraz tłumaczenia. Przekładał Woltera i Shakespeare'a. W Polsce ukazała się m.in. powieść "Tajemnica markiza de Valfierno". Jej akcja nawiązuje do kradzieży "Mona Lisy" z Luwru w 1911 roku, za którą rzekomo stał tajemniczy argentyński arystokrata.

</doc>
<doc id="2199367" url="https://pl.wikipedia.org/wiki?curid=2199367" title="Inhale (film)">
Inhale (film)

Inhale – amerykański thriller z 2010 roku w reżyserii Baltasara Kormákura.
Fabuła.
Paul, ojciec kilkuletniej Chloe, która oczekuje w kolejce na przeszczep płuc, udaje się w niebezpieczną podróż do Meksyku w poszukiwaniu dawcy.

</doc>
<doc id="2199368" url="https://pl.wikipedia.org/wiki?curid=2199368" title="Wróbel polny">
Wróbel polny



</doc>
<doc id="2199370" url="https://pl.wikipedia.org/wiki?curid=2199370" title="Samuel Kleda">
Samuel Kleda

Samuel Kleda (ur. w 1959 w Golompuy) - kameruński duchowny katolicki, arcybiskup metropolita Duali.
Życiorys.
Wstąpił do seminarium w Jaunde. Uzyskał tytuły licencjackie z teologii i Pisma Świętego odpowiednio na Papieskim Uniwersytecie Urbaniana i w Papieskim Instytucie Biblijnym.
Święcenia kapłańskie otrzymał 9 marca 1986. Po święceniach został duszpasterzem i nauczycielem w liceum w Kaélé. W 1988 został rektorem niższego seminarium w Guider (uczelnią kierował przez sześć lat). W 1998, po powrocie ze studiów, został ojcem duchownym seminarium w Maroua.
Episkopat.
23 października 2000 został mianowany biskupem ordynariuszem diecezji Batouri. Sakry udzielił mu 18 lutego 2001 ówczesny arcybiskup Duali - kardynał Christian Wiyghan Tumi.
3 listopada 2007 Benedykt XVI mianował go arcybiskupem koadiutorem Duali. 17 listopada 2009 po przejściu na emeryturę kard. Christiana Tumi objął rządy w archidiecezji.
W 2013 został przewodniczącym Konferencji Episkopatu Kamerunu, zaś w 2014 został przewodniczącym Stowarzyszenia Konferencji Biskupów Regionu Środkowoafrykańskiego.

</doc>
<doc id="2199371" url="https://pl.wikipedia.org/wiki?curid=2199371" title="XIX Liceum Ogólnokształcące im. Marii i Jerzego Kuncewiczów w Lublinie">
XIX Liceum Ogólnokształcące im. Marii i Jerzego Kuncewiczów w Lublinie

XIX Liceum Ogólnokształcące im. Marii i Jerzego Kuncewiczów w Lublinie – liceum ogólnokształcące w Lublinie, jego siedziba mieści się obecnie w budynku przy ulicy Ignacego Rzeckiego 10.
Początki.
XIX Liceum Ogólnokształcące rozpoczęło działalność dnia 1.09.1991 roku w ramach Zespołu Szkół Pedagogicznych i Technicznych zlokalizowanego w Lublinie przy ulicy Krzywej 6. Bazą wyjściową XIX LO było likwidowane przez Ministerstwo Edukacji Narodowej Studium Nauczycielskie o kierunku wychowanie przedszkolne. Od dnia 1 września 1993 roku XIX LO na mocy aktu Przekształcenia Zespołu Szkół Pedagogicznych i Technicznych weszło w skład Zespołu Szkół Ogólnokształcących Nr 5 w Lublinie, mieszczącego się przy ulicy Ignacego Rzeckiego 10.
Szkoła obecnie.
Szkoła pracuje w systemie jednozmianowym, nauka odbywa się w godz. 8-16. Dysponuje bardzo dobrą i funkcjonalną bazą dydaktyczną: pływalnia (w klasach pierwszych w ramach wychowania fizycznego prowadzone są zajęcia pływania), pełnowymiarowa sala gimnastyczna, siłownia, trzy pracownie komputerowe, sala multimedialna, dobrze wyposażone pracownie przedmiotowe (we wszystkich dostęp do Internetu), biblioteka i czytelnia. Uczniom i rodzicom pomaga pedagog szkolny. Można korzystać z obiadów w szkolnej stołówce, działa też sklepik. W szkole funkcjonuje gabinet lekarski i stomatologiczny.
Współzawodnictwo sportowe – Licealiada Miasta Lublin.
XIX LO w Lublinie od lat zajmuje wysokie miejsca we współzawodnictwie sportowym szkół ponadgimnazjalnych miasta Lublin. Dzięki dobremu zapleczu sportowemu często rozgrywane są tu mecze faz grupowych, ćwierćfinały i półfinały licealiad z takich dyscyplin jak koszykówka, piłka ręczna czy siatkówka.
Dzięki dobrym wynikom sportowym uczniowie XIX Liceum Ogólnokształcącego często dochodzą do finałów rozgrywek, które rozgrywane są w hali Globus lub hali Miejskiego Ośrodka Sportu i Rekreacji.

</doc>
<doc id="2199373" url="https://pl.wikipedia.org/wiki?curid=2199373" title="Kelly Ringstad">
Kelly Ringstad

Kelly Ringstad (ur. 1 marca 1974 r.) – kanadyjska narciarka dowolna. Najlepszy wynik na mistrzostwach świata osiągnęła podczas mistrzostw w Whistler, gdzie zajęła 9. miejsce w jeździe po muldach podwójnych. Zajęła także 13. miejsce w jeździe po muldach na igrzyskach olimpijskich w Salt Lake City. Najlepsze wyniki w Pucharze Świata osiągnęła w sezonie 1997/1998, kiedy to zajęła 23. miejsce w klasyfikacji generalnej, a w klasyfikacjach jazdy po muldach była ósma.

</doc>
<doc id="2199375" url="https://pl.wikipedia.org/wiki?curid=2199375" title="Yamaha M7CL">
Yamaha M7CL

Yamaha M7CL - to cyfrowa konsoleta mikserska, produkowana od 2005 roku przez firmę Yamaha. Produkowana jest w dwóch wielkościach: M7CL-32 (32 kanały) i M7CL-48 (48 kanałów).
Opis.
M7CL to kolejna "wielkoformatowa" konsoleta mikserska produkowana przez Yamahę. Po modelu CS1D, gigantycznym stole mikserskim, oraz PM5D - następcy CS1D, M7CL to trzecia konsoleta tak duża i tak droga. 
Ostatnia konsoleta Yamahy wyposażona jest w duży dotykowy ekran, oraz technologie CentralogicTM i "Selected Channel Control".
Modele.
Seria M7CL składa się z trzech modeli:
M7CL-48ES.
48ES różni się od zwykłego M7CL-48 tym, że w przeciwieństwie do modelu w 2005 roku nie posiada bezpośrednich złączy XLR. Wersja "ES" ma 3 porty EtherSound, którymi podłącza się M7CL-48ES do tzw. stagebox (model Yamaha SB168-ES). By obsłużyć M7CL-48ES, potrzebne są 3 takie stagebox'y (każdy po 16 kanałów). Poza tym, "ES" nie różni się niczym od modelu 48 z 2005 roku.

</doc>
<doc id="2199377" url="https://pl.wikipedia.org/wiki?curid=2199377" title="Nicolae Munteanu (skoczek narciarski)">
Nicolae Munteanu (skoczek narciarski)

Nicolae Munteanu (ur. 6 grudnia 1931) – rumuński skoczek narciarski, uczestnik Zimowych Igrzysk Olimpijskich 1956 w Cortina d’Ampezzo.
Igrzyska olimpijskie.
Uczestniczył w zimowych igrzyskach olimpijskich w Cortina d’Ampezzo w 1956. Na tych igrzyskach wystąpił w zawodach na skoczni normalnej K-72. Nicolae Munteanu był jedynym skoczkiem reprezentującym Rumunię na tych igrzyskach. Zawody ukończył na 42. miejscu wśród 51 zawodników biorących udział w konkursie.
Były to jedyne igrzyska olimpijskie w jego karierze.

</doc>
<doc id="2199379" url="https://pl.wikipedia.org/wiki?curid=2199379" title="Seria 470 ČD">
Seria 470 ČD

Seria 470 ČD to oznaczenie elektrycznych zespołów trakcyjnych produkowanych w 1991 w zakładach Vagonka Studénka dla państwowych kolei Československé státní dráhy.
Pierwsza prototypowa konstrukcja 5-wagonowego piętrowego podmiejskiego zespołu trakcyjnego pojawiła się w 1991 roku. Seria 470 nie weszła jednak do seryjnej produkcji, gdyż jej miejsce zajęły ulepszone składy serii 471. Powstały 2 zespoły serii 470, złożone z jednopoziomowego wagonu silnikowego Bo-Bo o mocy 1104 kW (1500 KM) ciągnącego 3-piętrowe wagony doczepiane serii 070 o łącznej liczbie miejsc 602 (II klasy). Budowę zespołów trakcyjnych zleciły byłe koleje czechosłowackie ČSD. Rozdzielenie kraju na Republikę Czeską i Słowację opóźniło realizację projektu, przy czym szybki rozwój elektronicznych systemów sterowania sprawił, że ten zastosowany w serii 470 zestarzał się wraz z ciężkim jednopoziomowym wagonem silnikowym, w którym dużo powierzchni zajmował osprzęt. Obydwa zespoły przejęły České dráhy; kursowały one w normalnym ruchu pasażerskim na trasie Praga – Kolín – Pardubice. Zespół 470.001/002 został wycofany z ruchu w 2003 r., drugi zespół 470.003/004 jeździł jeszcze w 2009 r. na linii Praga – Beroun.

</doc>
<doc id="2199381" url="https://pl.wikipedia.org/wiki?curid=2199381" title="Zuzana Smierčáková">
Zuzana Smierčáková

Zuzana Smerčiaková (ur. 5 listopada 1974 r.) – słowacka narciarka, specjalistka narciarstwa dowolnego. Najlepszy wynik na mistrzostwach świata osiągnęła podczas mistrzostw w Iizuna, gdzie zajęła szóste miejsce w balecie narciarskim. Zajęła także 16. miejsce w tej samej konkurencji na igrzyskach olimpijskich w Albertville, jednak były to tylko zawody pokazowe. Najlepsze wyniki w Pucharze Świata osiągnęła w sezonie 1997/1998, kiedy to zajęła 15. miejsce w klasyfikacji generalnej, a w klasyfikacji baletu była szósta.
W 1999 r. zakończyła karierę.

</doc>
<doc id="2199383" url="https://pl.wikipedia.org/wiki?curid=2199383" title="Kategoria e Parë (1952)">
Kategoria e Parë (1952)

Sezon 1952 był 15. sezonem Mistrzostw Albanii w piłce nożnej. W rozgrywkach brało udział 20 zespołów. Sezon rozpoczął się 20 stycznia, a zakończył 10 lipca 1952. Tytuł obroniła drużyna Dinamo Tirana. Tytuł króla strzelców zdobył Refik Resmja.

</doc>
<doc id="2199388" url="https://pl.wikipedia.org/wiki?curid=2199388" title="Kategoria e Parë (1953)">
Kategoria e Parë (1953)

Sezon 1953 był 16. sezonem Mistrzostw Albanii w piłce nożnej. W rozgrywkach brało udział 10 zespołów. Sezon rozpoczął się 1 lutego, a zakończył 24 maja 1953. Tytuł obroniła drużyna Dinamo Tirana. Tytuł króla strzelców zdobył Refik Resmja.

</doc>
<doc id="2199389" url="https://pl.wikipedia.org/wiki?curid=2199389" title="Gordon Coppuck">
Gordon Coppuck

Gordon Coppuck (ur. 8 grudnia 1936 roku w Fleet) – były pracownik brytyjskiego zespołu McLaren w Formule 1.
Życiorys.
Gordon Coppuck uczęszczał do gimnazjum Basingstoke zanim został uczniem National Gas Turbine Establishment. W 1965 roku z jego kolegą Robinem Herdem z National Gas Turbine Establishment zaczął pracować w Formule 1 w McLarenie jako asystenci. W 1971 roku stał się głównym projektantem w McLarenie, był odpowiedzialny za różne kategorie sportowe m.in. Indianapolis 500. Gdy połączył się z McLarenem z projektem Rona Dennisa w 1980 roku, Coppuck odszedł wracając w marcu tego samego roku. W 1981 roku założył zespół Spirit, który ścigał się w Formule 2 później w Formule 1, kierownikiem zespołu został John Wickham. Syn Coppucka, Frank Coppuck też jest wyścigowym projektantem samochodów.

</doc>
<doc id="2199391" url="https://pl.wikipedia.org/wiki?curid=2199391" title="Wielka Brytania na letnich igrzyskach olimpijskich">
Wielka Brytania na letnich igrzyskach olimpijskich

Wielka Brytania uczestniczyła we wszystkich letnich igrzyskach olimpijskich. Jako jedyny kraj zdobywała złoty medal na każdych igrzyskach. W 1908 i 1948 roku Wielka Brytania była gospodarzem igrzysk, które miały miejsce w Londynie. W mieście tym odbyły się również Letnie Igrzyska Olimpijskie 2012.
Pierwszym mistrzem olimpijskim z Wielkiej Brytanii został 7 kwietnia 1896 roku Launceston Elliot w podnoszeniu ciężarów jednorącz. Tego samego dnia Elliot zajął również drugie miejsce w podnoszeniu ciężarów oburącz, a Charles Gmelin trzecie w biegu na 400 m.
Najwięcej złotych medali dla Wielkiej Brytanii zdobył wioślarz Steve Redgrave - 5. 
Najlepszy wynik medalowy Wielka Brytania osiągnęła na igrzyskach w Londynie w 1908, gdzie zdobyła 146 krążków, w tym 56 złotych i zajęła pierwsze miejsce w klasyfikacji medalowej.

</doc>
<doc id="2199398" url="https://pl.wikipedia.org/wiki?curid=2199398" title="Gandahar">
Gandahar

Gandahar – francuski film animowany z 1988 roku. 
Fabuła.
Opowieść o młodym strażniku Sylveonie, który został wysłany by uratować swoją krainę, Gandahar, przed najeźdźcami z przyszłości.
Wersja polska.
Dystrybucja VHS.
Film wydano w Polsce na kasecie VHS w wersji z polskim dubbingiem.
Dystrybucja: Polskie Nagrania
Wersja polska: Centralna Wytwórnia Programów i Filmów Telewizyjnych Poltel
Reżyseria: Elżbieta Jeżewska
Dźwięk: Jerzy Rogowiec
Montaż: Zofia Dmoch
Kierownik produkcji: Ewa Borek
Inżynier studia: Andrzej Dzikowski
Lektor: Maciej Gudowski

</doc>
<doc id="2199402" url="https://pl.wikipedia.org/wiki?curid=2199402" title="Kategoria e Parë (1954)">
Kategoria e Parë (1954)

Sezon 1954 był 17. sezonem Mistrzostw Albanii w piłce nożnej. W rozgrywkach brało udział 12 zespołów. Sezon rozpoczął się 28 lutego, a zakończył 25 lipca 1954. Tytułu nie obroniła drużyna Dinamo Tirana. Nowym mistrzem Albanii został zespół Partizani Tirana. Tytuł króla strzelców zdobył Refik Resmja.

</doc>
<doc id="2199405" url="https://pl.wikipedia.org/wiki?curid=2199405" title="Kategoria e Parë (1955)">
Kategoria e Parë (1955)

Sezon 1955 był 18. sezonem Mistrzostw Albanii w piłce nożnej. W rozgrywkach brało udział 16 zespołów. Sezon rozpoczął się 6 marca, a zakończył 20 listopada 1955. Tytułu nie obroniła drużyna Partizani Tirana. Nowym mistrzem Albanii został zespół Dinamo Tirana. Tytuł króla strzelców zdobyli Skënder Jareçi (Dinamo Tirana) oraz Refik Resmja (Partizani Tirana), którzy strzelili po 23 gole. 

</doc>
<doc id="2199407" url="https://pl.wikipedia.org/wiki?curid=2199407" title="Fausto Trávez Trávez">
Fausto Trávez Trávez

Fausto Gabriel Trávez Trávez OFM (ur. 18 marca 1941 w Toacazo) – ekwadorski duchowny katolicki, franciszkanin, arcybiskup metropolita Quito w latach 2010–2019.
Życiorys.
Święcenia kapłańskie otrzymał 12 grudnia 1970 w zakonie franciszkanów. Był m.in. założycielem młodzieżowego ruchu franciszkańskiego, a także ministrem ekwadorskiej prowincji zakonnej.
Episkopat.
1 lutego 2003 został mianowany wikariuszem apostolskim wikariatu Zamora oraz biskupem tytularnym "Sullectum". Sakry biskupiej udzielił mu 15 marca 2003 arcybiskup Alain Lebeaupin - ówczesny nuncjusz apostolski w Ekwadorze. 
27 marca 2008 został mianowany biskupem Babahoyo. Ingres odbył się 24 maja 2008.
11 września 2010 Benedykt XVI mianował go arcybiskupem Quito. Zastąpił na tym stanowisku przechodzącego na emeryturę kardynała Raúla Eduardo Vela Chiriboga. Paliusz otrzymał z rąk papieża Benedykta XVI w dniu 29 czerwca 2011. W latach 2014-2017 był przewodniczącym Konferencji Episkopatu Ekwadoru.
5 kwietnia 2019 papież przyjął jego rezygnację z pełnionego urzędu złożoną ze względu na wiek.

</doc>
<doc id="2199410" url="https://pl.wikipedia.org/wiki?curid=2199410" title="Dziewczynka z chryzantemami">
Dziewczynka z chryzantemami

Dziewczynka z chryzantemami – obraz Olgi Boznańskiej, namalowany w roku 1894. Sygnowany i datowany przy dolnym prawym rogu: "Boznańska 94". Prezentowany jest w Galerii Sztuki Polskiej XX wieku w Gmachu Głównym Muzeum Narodowego w Krakowie. Cenny przykład malarstwa portretowego, łączącego formy impresjonistyczne, symboliczne oraz indywidualne cechy stylistyczne twórczości Boznańskiej.
Wygląd.
Obraz przedstawia stojącą "en face" samotnie dziewczynkę. Na jej bladej twarzy rysuje się powaga i niepokój. Uwagę przykuwają duże, lekko błyszczące czarne oczy, rozpuszczone, złocisto-rudawe włosy i drobne, czerwone usta. Ubrana jest w niebieskoszarą, skromną sukienkę. W splecionych dłoniach trzyma bukiet chryzantem. Stoi przy ścianie, na której rysuje się ostry cień dziewczynki. Artystka niemalże całkowicie rezygnuje z użycia linii i konturów, postać i otoczenie są namalowane za pomocą barwnych plam, które nasycają szare tonacje.
Analiza.
Obraz został namalowany podczas pobytu Boznańskiej w Monachium. Zaznajomiona i zafascynowana nastrojowością w twórczości Jamesa Whistlera i przede wszystkim ówczesnymi prądami artystycznymi w Paryżu, artystka zrezygnowała z monachijskiej tradycji artystycznej. Ponadto zerwała z tradycyjnymi konwencjami portretu dziecięcego, w którym mali modele są przedstawiani w wytwornych strojach, w ozdobnych, eleganckich wnętrzach lub na tle krajobrazu. W zamian Boznańska wprowadziła własną metodę portretowania: na neutralnym tle, które, podobnie jak postać, poddawane było gruntownej analizie kolorystycznej. Barwy były kładzione za pomocą zdecydowanych pociągnięć pędzla, czytelne było ich wzajemnie dopełnienie, przenikanie i autonomia – były one samoistnymi czynnikami. Fascynacja francuskim impresjonizmem ograniczyła się tu do przejęcia pewnych zasad wprowadzonych przez impresjonistów, a sam styl został zaadaptowany na własne cele. Artystka eksperymentowała nie tylko kolorem, lecz także walorem. Walor nie należał do głównych zagadnień impresjonistycznych, podobnie jak portretowanie w przestrzeniach zamkniętych.
Portret ten emanuje wieloma niedopowiedzeniami, komplikującymi interpretację dzieła. Błyszczące jak w gorączce oczy, których wielkość wydaje się nienaturalna i chorobliwie blada twarz, liczne tonacje szarości i rysujące się na twarzy zamyślenie nadają obrazowi nieco melancholijny nastrój. Dopełnieniem tego jest bukiet chryzantem. Dziewczynka w wyraźny sposób nawiązuje psychiczny kontakt z widzem, dając do zrozumienia, iż potrzebuje większego poczucia bezpieczeństwa. Dziecięca niewinność, spokojna poza, subtelne rysy twarzy, delikatność dłoni kontrastują z nastrojem niepokoju. Obraz ten został scharakteryzowany przez Williama Rittera na łamach wydawanej w Paryżu „Gazette des Beaux-Arts” w następujący sposób:
"...stworzyła ona [Boznańska] właśnie w portrecie małej dziewczynki o dziwnych, niepokojących oczach, jakby kroplach atramentu, które zdają się wylewać na chorobliwie bladą twarz, współczesny ideał postaci Maeterlincka. Jest to dziecko enigmatyczne, które doprowadza do szaleństwa tych, co mu się zanadto przypatrują. Melizanda ma sześć lat i urodziła się w arystokratycznej rodzinie w jakimś wielkim współczesnym mieście – taka wydaje się przerażająca dziewczynka, tak jasna i biała, że budzi dreszcz."
Twórczość Maurice’a Maeterlincka była publikowana przez Zenona „Miriam” Przesmyckiego; w 1891 ukazał się jego artykuł "Maurycy Maeterlinck i jego stanowisko we współczesnej poezji belgijskiej". Malując "Dziewczynkę z chryzantemami" Boznańska w sposób subtelny oddała nie tylko stan jej psychiki, lecz także uwzględniła nastrój jej otoczenia. Tym samym, artystka ujawniła swoje zainteresowanie nowymi nurtami ideowymi, które kształtowały nie tylko literaturę, malarstwo, ale także wpłynęły na klimat epoki, postawę człowieka. Modernizm ujawnił się dość wcześnie w stolicy Bawarii, gdzie odbywały się wystawy Secesji, jednakże na psychikę i twórczość Boznańskiej w większym stopniu wpłynęła poezja, która była pasją artystki. Obraz ten jest także przykładem analizy kształtu dłoni, motywu charakterystycznego dla monachijskiego okresu twórczości artystki.

</doc>
<doc id="2199412" url="https://pl.wikipedia.org/wiki?curid=2199412" title="Kategoria e Parë (1956)">
Kategoria e Parë (1956)

Kategoria e Parë (1956) - 19 sezon Mistrzostw Albanii w piłce nożnej. W rozgrywkach brało udział 9 zespołów. Sezon rozpoczął się 11 marca, a zakończył 8 listopada 1956. Tytuł obroniła drużyna Dinamo Tirana. Tytuł króla strzelców zdobył Refik Resmja, który w barwach klubu Partizani Tirana strzelił 17 goli. 

</doc>
<doc id="2199413" url="https://pl.wikipedia.org/wiki?curid=2199413" title="Fabryka czekolady Hermann Prieß w Raciborzu">
Fabryka czekolady Hermann Prieß w Raciborzu

Fabryka czekolady Hermann Prieß – jeden z dawnych zakładów przemysłu spożywczego na terenie Raciborza funkcjonujący przed II wojną światową.
W 1886 roku przy ul. Staszica wybudowano fabrykę czekolady "Hermann Prieß". W fabryce pracowało ok. 200 osób, a dodatkowo 30 osób pracowało w swoich domach. Dzienna produkcja wynosiła ok. 10 ton. Do połowy lat 90. XX w. w dawnym budynku fabryki przy ul. Staszica 22 mieściła się drukarnia.

</doc>
<doc id="2199417" url="https://pl.wikipedia.org/wiki?curid=2199417" title="Kategoria e Parë (1957)">
Kategoria e Parë (1957)

Sezon 1957 był 20. sezonem Mistrzostw Albanii w piłce nożnej. W rozgrywkach brało udział 8 zespołów. Sezon rozpoczął się 10 marca, a zakończył 3 lipca 1957. Tytułu nie obroniła drużyna Dinamo Tirana. Nowym mistrzem Albanii został zespół Partizani Tirana. Tytuł króla strzelców zdobył Refik Resmja, który w barwach klubu Partizani Tirana strzelił 11 goli. 
Baraż o mistrzostwo.
Mistrzem Albanii został zespół Partizani Tirana.
Baraż o awans/utrzymanie.
Zespół Puna Kavajë utrzymał się w 1. lidze.

</doc>
<doc id="2199419" url="https://pl.wikipedia.org/wiki?curid=2199419" title="Józef Taube">
Józef Taube

Józef Taube h. wł. (ur. w Krasnogórce nad Bohem na Podolu, zm. 11 kwietnia 1971 w Warszawie) – podpułkownik kawalerii Wojska Polskiego, senator IV kadencji.
Życiorys.
Urodził się w rodzinie Karola Hipolita Taube, barona h. wł. (1843–1917) i Anny Stanisławy Zbyszewskiej h. Topór (1863–1940). Jego rodzeństwem byli: Anna Franciszka (1886–1907), Karol Michał (1888–1940), Franciszek Ksawery (1890–1964), Artur (1894–1979), Janina po mężu Hordliczka (1896–1980).
W czasie I wojny światowej, po ukończeniu oficerskiej szkoły kawalerii, pełnił służbę w Armii Imperium Rosyjskiego. W 1917 roku został przyjęty do I Korpusu Polskiego w Rosji i pełnił w nim służbę w stopniu podrotmistrza. W maju 1918 roku, po rozwiązaniu korpusu, został członkiem Polskiej Organizacji Wojskowej na Ukrainie. Następnie pełnił służbę w 4 Dywizji Strzelców Polskich, z którą w 1919 roku powrócił do Polski.
W czasie wojny z bolszewikami dowodził szwadronem technicznym 3 pułku Ułanów Śląskich. Był dwukrotnie ranny. Od 29 lipca 1920 roku w szeregach 203 pułku ułanów (późniejszy 27 pułk ułanów) na stanowisku dowódcy 4 szwadronu. We wrześniu 1920 roku przeniesiony do sztabu pułku. Po zakończeniu wojny pozostał w 27 pułku ułanów do 1921 r. 3 maja 1922 roku został zweryfikowany w stopniu rotmistrza ze starszeństwem z dniem 1 czerwca 1919 roku i 125. lokatą w korpusie oficerów kawalerii. W 1923 roku pełnił obowiązki dowódcy II dywizjonu 3 pułku Ułanów Śląskich w garnizonie Tarnowskie Góry. W sierpniu 1926 roku został przeniesiony do 1 pułku szwoleżerów w Warszawie i przydzielony do 2 szwadronu samochodów pancernych na stanowisko dowódcy szwadronu. 12 kwietnia 1927 roku awansował na majora ze starszeństwem z dniem 1 stycznia 1927 roku i 15. lokatą w korpusie oficerów kawalerii. 5 listopada 1928 roku został przesunięty na stanowisko kwatermistrza 1 pułku szwoleżerów. 24 grudnia 1929 roku awansował na podpułkownika ze starszeństwem z dniem 1 stycznia 1930 roku i 19. lokatą w korpusie oficerów kawalerii. W 1930 roku pozostawał w dyspozycji szefa Departamentu Kawalerii Ministerstwa Spraw Wojskowych, pozostając oficerem nadetatowym 1 pułku szwoleżerów Józefa Piłsudskiego w Warszawie. 15 maja 1930 roku został wyznaczony na stanowisko dowódcy 1 dywizjonu samochodów pancernych w garnizonie Brześć. W sierpniu następnego roku dowodzona przez niego jednostka została przemianowana na 4 dywizjon pancerny, a w 1934 roku przeformowana w 4 batalion czołgów i samochodów pancernych.
We wrześniu 1935, w wyborach parlamentarnych uzyskał mandat senatora z województwa poleskiego.
W czasie kampanii wrześniowej służył w komendanturze obrony przeciwlotniczej m.st. Warszawy. Od 28 września 1939 roku przebywał w niewoli niemieckiej jako jeniec w Oflagu VII A w Murnau.
Do Polski powrócił 2 listopada 1946 r. Do emerytury pracował w Mostostalu. Zmarł 11 kwietnia 1971 roku w Warszawie. Pochowany na cmentarzu Powązkowskim w Warszawie (kwatera 158-5-30,31).
Jego żoną była od 1923 Irena Jeleniewska (1897–1986), a krewnymi: Karol Szymanowski, Jarosław Iwaszkiewicz oraz Henryk Jacek Schoen (dyrektor Teatru Bagatela).

</doc>
<doc id="2199421" url="https://pl.wikipedia.org/wiki?curid=2199421" title="Kategoria e Parë (1958)">
Kategoria e Parë (1958)

Sezon 1958 był 21. sezonem Mistrzostw Albanii w piłce nożnej. W rozgrywkach brało udział 8 zespołów. Sezon rozpoczął się 9 marca, a zakończył 29 czerwca 1958. Tytuł obroniła drużyna Partizani Tirana. Tytuł króla strzelców zdobyli Refik Resmja (Partizani Tirana) oraz Enver Shehu (17 Nëntori Tirana), którzy strzelili po 6 goli. 

</doc>
<doc id="2199422" url="https://pl.wikipedia.org/wiki?curid=2199422" title="Absolucja generalna">
Absolucja generalna



</doc>
<doc id="2199424" url="https://pl.wikipedia.org/wiki?curid=2199424" title="Zuzana Smiercakova">
Zuzana Smiercakova



</doc>
<doc id="2199425" url="https://pl.wikipedia.org/wiki?curid=2199425" title="Benedykt Józef Labre">
Benedykt Józef Labre

Benedykt Józef Labre, wł. "Benedetto Giuseppe Labre", właśc. fr. "Benoît Joseph Labre" (ur. 26 marca 1748 w Amettes we Francji, zm. 16 kwietnia 1783 w Rzymie) – wyznawca, pielgrzym Boży, tercjarz franciszkański, święty Kościoła katolickiego.
Życiorys.
Urodził się w wielodzietnej rodzinie, jako syn wieśniaków. Jego rodzice, Anne-Barba Grandsire i Jean-Baptiste Labre, należeli do klasy średniej, ale stać ich było na edukację potomstwa. Benedykt był najstarszym z piętnaściorga dzieci. Uczył się najpierw w miejscowej szkole parafialnej. W wieku 12 lat jego dalszą edukacją i wychowaniem zajął się stryj-ksiądz Józef Labre, rektor kościoła w Eri. Benedykt prowadząc życie pełne modlitwy, chciał wstąpić do zakonu. Kolejno odmówili mu kartuzi i trapiści, a cystersi do których wstąpił w 1769, uznali, że jest „zbyt mało święty, a zbyt wiele roztargniony”. W swoich dalszych poszukiwaniach Benedykt udał się do Rzymu (1770). Będąc w Asyżu, wstąpił do III Zakonu św. Franciszka. W trakcie podróży będąc w Chieri, podczas jednej z modlitw usłyszał głos:
Od tej pory pielgrzymował z Pismem Świętym, brewiarzem, różańcem i książką "O naśladowaniu Chrystusa" przemierzając wiele krajów (Włochy, Francję, Hiszpanię, Szwajcarię i Niemcy), obierając za główny cel wędrówki sanktuaria maryjne. Dał się przy tym poznać z dobroci, miłości i modlitwy.
W 1777 roku powrócił do Rzymu i zamieszkał w ruinach Koloseum. Znaleziono go wyczerpanego na schodach kościoła Matki Bożej ai Monti w Wielką Środę 16 kwietnia 1783 roku. Zmarł w komórce rzeźnika tego samego dnia mając 35 lat. Został pochowany w tymże kościele i tu znajdują się do dnia dzisiejszego jego relikwie.
Kult.
Biografię Benedykta napisał i opublikował w 1784 roku jego spowiednik ksiądz Marconi, profesor Uniwersytetu Gregoriańskiego w Rzymie. Zawierała 136 opisów cudownych uzdrowień, które zdarzyły się przy grobie Benedykta w pierwszych miesiącach po jego śmierci.
Został beatyfikowany przez Piusa IX w 1861, a kanonizowany w 20 lat później (1881) przez Leona XIII. Obu aktów kościelnych dokonali papieże, będący również tercjarzami franciszkańskimi.
Wspomnienie liturgiczne św. Benedykta Labre obchodzone jest w dzienną rocznicę jego śmierci.

</doc>
<doc id="2199427" url="https://pl.wikipedia.org/wiki?curid=2199427" title="Kategoria e Parë (1959)">
Kategoria e Parë (1959)

Sezon 1959 był 22. sezonem Mistrzostw Albanii w piłce nożnej. W rozgrywkach brało udział 8 zespołów. Sezon rozpoczął się 22 marca, a zakończył 6 grudnia 1959. Tytuł obroniła drużyna Partizani Tirana. Tytuł króla strzelców zdobył Stavri Lubonja, który w barwach klubu Dinamo Tirana strzelił 11 goli. 
Baraż o awans/utrzymanie.
Zespół Skënderbeu Korçë utrzymał się w 1. lidze.

</doc>
<doc id="2199429" url="https://pl.wikipedia.org/wiki?curid=2199429" title="Kategoria e Parë (1960)">
Kategoria e Parë (1960)

Sezon 1960 był 23. sezonem Mistrzostw Albanii w piłce nożnej. W rozgrywkach brało udział 10 zespołów. Tytułu nie obroniła drużyna Partizani Tirana. Nowym mistrzem Albanii został zespół Dinamo Tirana. Tytuł króla strzelców zdobył Panajot Pano, który w barwach klubu Partizani Tirana strzelił 12 goli. 

</doc>
<doc id="2199430" url="https://pl.wikipedia.org/wiki?curid=2199430" title="Kościół św. Jakuba w Szczyrku">
Kościół św. Jakuba w Szczyrku

Kościół św. Jakub – kościół parafialny parafii św. Jakuba w Szczyrku, przy ul. Beskidzkiej 107.
Kościół znajduje się na Szlaku Architektury Drewnianej województwa śląskiego w pętli beskidzkiej.
Historia.
Od początku osadnictwa w Szczyrku jego mieszkańcy należeli do parafii św. Szymona i św. Judy Tadeusza w Łodygowicach. Pod koniec XVIII w., gdy liczba mieszkańców wsi zbliżyła się do 2 tysięcy, rozpoczęto starania o założenie własnej parafii. Dekret o erygowaniu parafii wydano na dworze cesarskim w Wiedniu 14 kwietnia 1787 r. Potwierdzenia ze strony kościelnej dokonał biskup tarnowski, włączając nową parafię do dekanatu żywieckiego. Kościół zbudowany został w latach 1797–1800. Pierwszym proboszczem został ks. Wojciech Radoński. Wokół świątyni istniał cmentarz, na którym zmarłych grzebano do 1848 r.
Konstrukcja.
Kościół drewniany, konstrukcji zrębowej, z prostokątną nawą i węższym prezbiterium, nakrytymi dachami dwuspadowymi, krytymi gontem. Od frontu dostawiona czworokątna wieża konstrukcji słupowej z nadwieszoną izbicą, krytą smukłym dachem namiotowym o załamanych połaciach. Zewnętrzne ściany nawy, prezbiterium oraz pochyłe ściany wieży pobite gontem. Po zewnętrznej, wschodniej stronie świątyni rokokowy krzyż z 1797 r.
Wnętrze świątyni.
Wnętrze świątyni urządzone zostało w stylu późnobarokowym, a wyposażenie stanowią głównie zabytki pochodzące z klasztoru norbertanów w Nowym Sączu.
Ołtarz główny poświęcony jest patronowi kościoła: pośrodku znajduje się figura św. Jakuba Apostoła, po lewej stronie św. Piotra, zaś po stronie prawej św. Stanisława Kostki. Po lewej stronie świątyni znajduje się ołtarz Serca Jezusowego, po prawej stronie – ołtarz z obrazem św. Jana Nepomucena – drugiego patrona parafii, pochodzący z pierwszej połowy XVII w. Po lewej stronie prezbiterium późnobarokowa ambona z baldachimem i płaskorzeźbą przedstawiającą św. Ambrożego z płonącym sercem w ręku, u jej dołu postacie czterech Ewangelistów. Po otrzymaniu w roku 1814 zezwolenia na odprawianie nabożeństwa drogi krzyżowej umieszczono w kościele 14 barokowych obrazów malowanych na płótnie, przedstawiających mękę Jezusa. Obok ołtarza głównego po stronie lewej kamienna chrzcielnica z 1800 r. Z tego samego okresu pochodzą trzy kamienne kropielnice. Na chórze organy. Na wieży kościoła dzwon z 1691 r.

</doc>
<doc id="2199432" url="https://pl.wikipedia.org/wiki?curid=2199432" title="Puchar Świata w biathlonie 2010/2011 – Oberhof 2011">
Puchar Świata w biathlonie 2010/2011 – Oberhof 2011

Zawody pucharu świata w biathlonie w Oberhofie były czwartymi w sezonie 2010/2011 w tej dyscyplinie sportu. Konkurencje rozgrywane były w dniach 5 – 9 stycznia. Rywalizacja odbywała się w sztafecie, sprincie i biegu masowym.
Pierwszego dnia odbyły się sztafety mężczyzn. Tryumfowała w nich reprezentacja Niemiec przed Czechami i Norwegami. W drugim dniu rozgrywano sztafety kobiet. Tryumfowała w nich reprezentacja Szwecji przed Francuzkami i Białorusinkami. Kolejne dwa dni to biegi sprinterskie. Wśród mężczyzn tryumfował Norweg Tarjei Bø przed Niemcem Arndem Peifferem i Czechem Michalem Slesingrem. Wśród kobiet wygrała Norweżka Ann Kristin Flatland przed Niemkami Magdaleną Neuner i Andreą Henkel. Ostatniego dnia rozgrywano biegi masowe. Wśród mężczyzn wygrał Norweg Tarjei Bø przed swoim rodakiem Emilem Hegle Svendsenem i Rosjaninem Iwanem Czeriezowem. Wśród kobiet wygrała Szwedka Helena Ekholm przed Niemką Andreą Henkel i Rosjanką Swietłaną Slepcową.
Sztafety - 5.01.2011, 6.01.2011.
Mężczyźni.
Do zawodów zgłoszono 24 sztafety. Do biegu nie przystąpiła , rywalizacji z powodu zdublowania nie ukończyły , , , i .
Wyniki:
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do zawodów zgłoszono 18 drużyn. Dziewięć drużyn zostało zdublowanych i musiało wycofać się z rywalizacji (, , , , , , , i ).
Wyniki:
Klasyfikacja po zawodach.
"Uwzględniona została tylko pierwsza dziesiątka"
Sprinty - 7.01.2011, 8.01.2011.
Mężczyźni.
Do zawodów zostało zgłoszonych 98 zawodników. Na stracie wycofał się Christoffer Eriksson. 
Wyniki: "Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Kobiety.
Do zawodów zostało zgłoszonych 95 zawodniczek. Na starcie nie pojawiły się Karin Oberhofer, Inna Suprun, Anna Bogalij-Titowiec oraz Gerda Krūmiņa. W trakcie rywalizacji wycofały się Kadri Lehtla oraz Ołena Pidhruszna.
Wyniki: "Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Biegi masowe - 9.01.2011.
Mężczyźni.
W biegu masowym wzięło udział 25 pierwszych zawodników w klasyfikacji generalnej oraz pięciu najlepszych zawodników, którzy zajęli wysokie miejsce w sprincie w Oberhofie, ale nie znaleźli się w owej 25-tceQQQ. Na strzelnicy bezbłędny był jedynie Alexis Bœuf.
Wyniki: 
Klasyfikacja generalna po zawodach.
"Uwzględniono tylko pierwszą dziesiątkę"
Kobiety.
W biegu masowym wzięło udział 25 pierwszych zawodniczek w klasyfikacji generalnej oraz pięć najlepszych biathlonistek, które zajęły wysokie miejsce w sprincie w Oberhofie, ale nie znalazły się w owej 25-tceQQQ. Na strzelnicy bezbłędne były Helena Jonsson oraz Swietłana Slepcowa.
Wyniki:
Klasyfikacja generalna po zawodach.
"Uwzględniono tylko pierwszą dziesiątkę"

</doc>
<doc id="2199434" url="https://pl.wikipedia.org/wiki?curid=2199434" title="Zasada legalności">
Zasada legalności



</doc>
<doc id="2199435" url="https://pl.wikipedia.org/wiki?curid=2199435" title="Kategoria e Parë (1961)">
Kategoria e Parë (1961)

Sezon 1961 był 24. sezonem Mistrzostw Albanii w piłce nożnej. W rozgrywkach brało udział 10 zespołów. Tytułu nie obroniła drużyna Dinamo Tirana. Nowym mistrzem Albanii został zespół Partizani Tirana. Tytuł króla strzelców zdobył Panajot Pano, który w barwach klubu Partizani Tirana strzelił 17 goli. 
Baraż o mistrzostwo.
Mistrzem Albanii został zespół Partizani Tirana.

</doc>
<doc id="2199436" url="https://pl.wikipedia.org/wiki?curid=2199436" title="Zasada praworządności">
Zasada praworządności



</doc>
<doc id="2199437" url="https://pl.wikipedia.org/wiki?curid=2199437" title="Kategoria e Parë (1962/1963)">
Kategoria e Parë (1962/1963)

Sezon 1962/1963 był 25. sezonem Mistrzostw Albanii w piłce nożnej. W rozgrywkach brało udział 12 zespołów. Tytuł obroniła drużyna Partizani Tirana. Tytuł króla strzelców zdobył Robert Jashari, który w barwach klubu Partizani Tirana strzelił 18 goli. 

</doc>
<doc id="2199439" url="https://pl.wikipedia.org/wiki?curid=2199439" title="Karta Brukselska">
Karta Brukselska

Karta Brukselska – deklaracja zaproponowana na rowerowej konferencji Velo-city 2009. To także zobowiązanie miasta sygnatariusza, że do 2020 roku wprowadzi zmiany promujące transport rowerowy w mieście.
Miasto sygnatariusz deklaruje:
Wypełnienie zobowiązań Karty jest celem polityki rowerowej miasta. Promocja ruchu pieszego i rowerowego ma na celu zmniejszenie indywidualnego ruchu zmotoryzowanego.
Miasta, które podpisały Kartę Brukselską:

</doc>
<doc id="2199441" url="https://pl.wikipedia.org/wiki?curid=2199441" title="S. Agata sul Santerno">
S. Agata sul Santerno



</doc>
<doc id="2199443" url="https://pl.wikipedia.org/wiki?curid=2199443" title="Francisco Higuera">
Francisco Higuera

Francisco Higuera Fernández (ur. 3 stycznia 1965 w Escurialu) – hiszpański piłkarz grający na pozycji ofensywnego pomocnika. W swojej karierze 6 razy wystąpił w reprezentacji Hiszpanii i strzelił 1 gola.
Kariera klubowa.
Karierę piłkarską Higuera rozpoczął w klubie RCD Mallorca. W 1983 roku awansował do kadry pierwszego zespołu. 23 września 1983 zadebiutował w Primera División w przegranym 0:3 wyjazdowym meczu z Atlético Madryt. W 1984 roku spadł z Mallorką do Segunda División i na tym szczeblu rozgrywek grał przez 2 lata. W 1986 roku wrócił z nią do Primera División. W Mallorce grał do końca sezonu 1987/1988.
W 1988 roku Higuera przeszedł z Mallorki do Realu Saragossa. W nowym zespole zadebiutował 3 września 1988 w zremisowanym 0:0 domowym spotkaniu z Valencią. W sezonie 1989/1990 stał się podstawowym zawodnikiem zespołu. W sezonie 1993/1994 zdobył z Realem Puchar Króla. Sukces osiągnął także w Pucharze Zdobywców Pucharów. Wystąpił w finale tego pucharu, wygranym 2:1 z Arsenalem Londyn. W Realu Saragossa Higuera występował do zakończenia sezonu 1996/1997.
W 1997 roku Higuera wyjechał do Meksyku i przez sezon grał w tamtejszym klubie Puebla FC. W 1998 roku wrócił do Hiszpanii i został piłkarzem Xerez CD. Przez 2 lata występował w Segunda División B i w 2000 roku zakończył karierę.
Kariera reprezentacyjna.
W reprezentacji Hiszpanii Higuera zadebiutował 15 stycznia 1992 w zremisowanym 0:0 towarzyskim spotkaniu z Portugalią. W kadrze Hiszpanii grał również w eliminacjach ME 1992. Od 1992 do 1995 roku wystąpił w kadrze narodowej 6 razy i strzelił 1 gola.

</doc>
<doc id="2199445" url="https://pl.wikipedia.org/wiki?curid=2199445" title="Kategoria e Parë (1963/1964)">
Kategoria e Parë (1963/1964)

Sezon 1963/1964 był 26. sezonem Mistrzostw Albanii w piłce nożnej. W rozgrywkach brało udział 12 zespołów. Tytuł obroniła drużyna Partizani Tirana. Tytuł króla strzelców zdobył Robert Jashari, który w barwach klubu Partizani Tirana strzelił 9 goli. 
Baraż o awans/utrzymanie.
Zespół Vllaznia Szkodra utrzymał się w 1. lidze.

</doc>
<doc id="2199448" url="https://pl.wikipedia.org/wiki?curid=2199448" title="Skrzydłokwiat Wallisa">
Skrzydłokwiat Wallisa

Skrzydłokwiat Wallisa, skrzydłolist Wallisa ("Spathiphyllum wallisii" Regel) – gatunek roślin z rodzaju skrzydłokwiat, z rodziny obrazkowatych, występujący w Kolumbii i Wenezueli, introdukowany w Hondurasie i Portoryko. Gatunek został nazwany na cześć Gustava Wallisa, niemieckiego kolekcjonera roślin, żyjącego w XIX wieku. Choć roślina ta jest rzadka, pochodzące od niej kultywary są jedną z najpopularniejszych roślin pokojowych.
Morfologia.
Łodyga zredukowana, wzniesiona. Ogonki liściowe o długości od 12 do 20 cm, kolankowate wierzchołkowo, tworzące pochwę liściową. Blaszki liściowe podłużno-lancetowate, o wymiarach 15–24×4–6 cm, zaokrąglonej nasadzie, zaostrzonym wierzchołku i mniej więcej kędzierzawo-karbowanych brzegach. Roślina tworzy pojedynczy kwiatostan typu kolbiastego pseudancjum, który wyrasta na pędzie kwiatostanowym o długości około 25–30 cm. Pochwa kwiatostanu biała, po przekwitnięciu zieleniejąca, podłużno-eliptyczna, o długości około 14 cm i szerokości około 4,5 cm, u nasady zaokrąglona i zrośnięta z pędem kwiatostanowym, wierzchołkowo długo zaostrzona. Kolba cylindryczna, o długości około 3 cm. Kwiaty obupłciowe.
Biologia i ekologia.
Skrzydłokwiat Wallisa jest wieloletnią, wiecznie zieloną, naziemnopączkową rośliną zielną, zasiedlającą wilgotne lasy równikowe. Cała roślina jest trująca. Po spożyciu wywołuje pieczenie i stan zapalny śluzówki jamy ustnej oraz zaburzenia rytmu serca.
Uprawa.
W uprawie nie spotyka się przedstawicieli gatunku, lecz pochodzące od niego kultywary: 'Clevelandii' (o węższych i dłuższych blaszkach liściowych) i 'Mauna Loa' (o szerszych blaszkach liściowych). Rośliny te powinny być uprawiane w żyznym, przepuszczalnym i wilgotnym podłożu, na stanowiskach częściowo zacienionych (choć tolerują całkowite zacienienie). Wymagają relatywnie wysokiej temperatury, zimą nie niższej niż 18 °C. Rośliny te charakteryzują się wysoką zdolnością absorpcji zanieczyszczeń powietrza, przede wszystkim alkoholi, aldehydów, benzenu i formaldehydu. Roślina może być wykorzystywana do uprawy hydroponicznej.

</doc>
<doc id="2199449" url="https://pl.wikipedia.org/wiki?curid=2199449" title="Andrzej Piotrowski (narciarz)">
Andrzej Piotrowski (narciarz)

Andrzej Piotrowski (ur. 12 sierpnia 1969 w Białymstoku) – polski biegacz narciarski, student krakowskiej AWF. Reprezentant Startu Supraślanki Supraśl, wychowanek trenera podopieczny trenerów: Waldemara Leszczyńskiego i Włodzimierza Dadaja (klub) oraz Zbigniewa Kaczmarczyka (kadra). 8-krotny mistrz i 4-krotny wicemistrz Polski w biegach narciarskich. Brązowy medalista Zimowej Uniwersjady 1993 w Zakopanem. Mąż trzykrotnej olimpijki Bernadetty Bocek-Piotrowskiej.

</doc>
<doc id="2199450" url="https://pl.wikipedia.org/wiki?curid=2199450" title="Kategoria e Parë (1964/1965)">
Kategoria e Parë (1964/1965)

Sezon 1964/1965 był 27. sezonem Mistrzostw Albanii w piłce nożnej. W rozgrywkach brało udział 12 zespołów. Sezon rozpoczął się we wrześniu 1964, a zakończył 20 czerwca 1965. Tytułu nie obroniła drużyna Partizani Tirana. Nowym mistrzem Albanii został zespół 17 Nëntori Tirana. Tytuł króla strzelców zdobył Robert Jashari, który w barwach klubu Partizani Tirana strzelił 14 goli.
Baraż o awans/utrzymanie.
Zespół Skënderbeu Korçë utrzymał się w 1. lidze.

</doc>
<doc id="2199451" url="https://pl.wikipedia.org/wiki?curid=2199451" title="Marie-Anett Mey">
Marie-Anett Mey

Marie-Anett Mey (ur. 3 czerwca 1971 w Paryżu) – francuska piosenkarka muzyki eurodance oraz reggae. Karierę rozpoczęła w 1994 roku współpracą z Tonym Cotturą oraz później z Rodneyem Hardisonem. Znana głównie z występów w zespole Fun Factory.

</doc>
<doc id="2199459" url="https://pl.wikipedia.org/wiki?curid=2199459" title="Tadeusz Szajnoch">
Tadeusz Szajnoch

Tadeusz Szajnoch ps. „"Cielak”" (ur. 26 stycznia 1920 w Wolicy, zm. 1 maja 1962 we Francji) – podharcmistrz, podporucznik Armii Krajowej, dowódca 3. drużyny III plutonu „Felek” 2. kompanii „Rudy" batalionu „Zośka”, uczestnik powstania warszawskiego.
Podczas okupacji działał w konspiracji. Należał do Hufca Centrum. Ukończył drugi turnus tajnej Szkoły Podchorążych Rezerwy Piechoty Agricola.Uczestnik akcji Szarych Szeregów:
W powstaniu warszawskim walczył na Woli i Starym Mieście. Ciężko ranny podczas walk na Starym Mieście, został odesłany kanałami na Żoliborz.
Odznaczony Krzyżem Walecznych.
Jego symboliczny grób znajduje się na cmentarzu Powązkowskim w Warszawie (kwatera 100-5-6/7).

</doc>
<doc id="2199461" url="https://pl.wikipedia.org/wiki?curid=2199461" title="David Sitek">
David Sitek

David Andrew Sitek (ur. 6 września 1972) – amerykański gitarzysta i producent muzyczny, znany najbardziej jako członek zespołu TV on the Radio. Współpracował także z takimi zespołami jak Yeah Yeah Yeahs, Liars, Foals oraz Celebration. Jako producent, produkował remiksy w stylu free jazz takich zespołów jak Beck czy Nine Inch Nails a także nagrał utwór solowy na płytę charytatywną wydaną przez organizację Red Hot Organization zbierającą funduszę na walkę z AIDS. Sitek mieszka w Los Angeles, Kalifornia.
Sitek wyprodukował album "Anywhere I Lay My Head" dla aktorki Scarlett Johansson, wydany w maju 2008. Był także producentem debiutanckiego albumu "Antidotes" zespołu Foals oraz wielu innych.
W styczniu 2011 poinformowano, że Sitek postanowił dołączyć do zespołu Jane’s Addiction, stając się członkiem "creative team" zespołu oraz grając na gitarze basowej na nowej płycie zespołu.

</doc>
<doc id="2199464" url="https://pl.wikipedia.org/wiki?curid=2199464" title="Zamek Kazimierzowski w Opocznie">
Zamek Kazimierzowski w Opocznie

Zamek w Opocznie – budynek z XIX wieku, wzniesiony na miejscu zamku, którego istnienie potwierdzone jest w źródłach z 2 połowy XV wieku. Obiekt znajduje się w mieście Opoczno, woj. łódzkie, przy pl. Zamkowym 1 i jest wpisany do rejestru zabytków NID.
Zamek królewski położony był w drugiej połowie XVI wieku w powiecie opoczyńskim województwa sandomierskiego. 
Historia.
Zamek powstał w XIV wieku w południowo-zachodnim narożniku miasta lokacyjnego na miejscu, wzmiankowanej w 1365 roku, "curii" – dworu królewskiego. Według Janka z Czarnkowa inwestorem budowy był król Kazimierz Wielki. Informację tę powtórzył także Jan Długosz. Zamek został zbudowany prawdopodobnie razem z murami miejskimi, wewnątrz ich obwodu, i z nimi też został zespolony. Był przeznaczony na rezydencję starosty królewskiego zarządzającego okolicznymi dobrami monarchy oraz okazjonalnie miejscem, w którym zatrzymywał się król podczas podróży przez kraj. Plan miasta z 1820 roku wskazuje, że zamek miał kształt prostokąta a w zachodnim narożniku zamku znajdowała się wieża. W XVI wieku wzmiankowano, że zamek był uszkodzony, co być może było związane z wcześniejszym pożarem miasta. W dokumencie datowanym na 20 stycznia 1551 r. zamek wymieniony jest jako własność króla Zygmunta Augusta. W 1599 roku po uzyskaniu zgody króla Zygmunta III Wazy wykonano nową bramę miejską w murach obronnych przebijając otwór od strony zamku na zewnątrz, a poprzez dziedziniec poprowadzono ulicę. Oznacza to, że w tym okresie nie przywiązywano już dużej wagi do jego funkcji militarnej i był to w tym czasie raczej już obiekt o charakterze administracyjnym. W lustracji zamku z 1620 roku wymieniono pozbawioną schodów Wieżę Szlachecką oraz kilka pomieszczeń w tym mieszkanie burgrabiego i kancelarię grodzką.
Zamek zrujnowano w czasie potopu szwedzkiego w 1655 roku, jednak nadal był później użytkowany. W XVIII wieku w wieży znajdowało się więzienie dla opoczyńskich mieszczan. W 1784 roku odbył się uroczysty wjazd do zamku starosty Jana Nepomucena Małachowskiego. W 1787 roku w sali sądowej na zamku owacyjnie powitano króla Stanisława Augusta Poniatowskiego. W tym samym roku przeprowadzono lustrację zabudowań zamkowych. Zabudowania zamkowe są jeszcze widoczne na planie miasta z 1820 roku, jednak rysunki z lat 1844–1846 wykonane przez Stanisława Chrząńskiego wskazują, że zamek był już wtedy ruiną.
Obecnie na miejscu prawdopodobnie całkowicie rozebranego zamku znajduje się budynek dla władz powiatowych zbudowany po 1874 roku, jednak dzisiejszy wygląd nadano mu w 1927 roku podczas przebudowy dokonanej wg projektu architekta Majewskiego w stylu renesansu polskiego, ozdabiając go attykami, historyzującym portalem i herbem Odrowąż. Obiekt w okresie II Rzeczypospolitej był siedzibą starostwa powiatowego. W latach II wojny światowej Niemcy wyburzyli zachodnią część skrzydła południowego, rozbudowując drogę w kierunku Radomia. 
Od czasów II wojny światowej do lat 60. XX wieku mieścił się tu oddział zakaźny szpitala miejskiego. Od 1976 roku rozpoczęto adaptację obiektu na Muzeum Regionalne pod kierunkiem architekta J. Mackiewicza.
W 2017 roku podczas prac archeologicznych prowadzonych pod kierunkiem archeologa Błażeja Muzolfa przy zamku odkryto fragmenty średniowiecznej półbaszty połączonej pod kątem prostym z murem miejskim.

</doc>
<doc id="2199465" url="https://pl.wikipedia.org/wiki?curid=2199465" title="Kyryło Turyczenko">
Kyryło Turyczenko

Kyryło Jewhenowycz Turyczenko (; ur. 13 stycznia 1983 w Odessie) – ukraiński muzyk, piosenkarz i aktor.

</doc>
<doc id="2199467" url="https://pl.wikipedia.org/wiki?curid=2199467" title="Karl Rafael Wolf">
Karl Rafael Wolf

Karl Rafael Wolf – burmistrz Raciborza w latach 1808–1812.
Karl Rafael Wolf w 1808 roku został burmistrzem Raciborza. Stanowisko to piastował do 1812 roku. Był pierwszym burmistrzem, którego wskazała rada miasta na mocy edyktu króla pruskiego Fryderyk Wilhelm III wydanego w Królewcu.

</doc>
<doc id="2199468" url="https://pl.wikipedia.org/wiki?curid=2199468" title="Nikita Simonian">
Nikita Simonian

Nikita Pawłowicz Simonian (ros. Никита Павлович Симонян, orm. Մկրտիչ Պողոսի Սիմոնյան, "Mkrticz Pogosi Simonjan"; ur. 12 października 1926 w Armawirze, w Kraju Krasnodarskim) – rosyjski piłkarz pochodzenia ormiańskiego, grający na pozycji napastnika, trener piłkarski.
Kariera piłkarska.
Kariera klubowa.
W 1944 rozpoczął karierę piłkarską w drużynie Dynamo Suchumi. Po 16 latach zamieszkiwania w Suchumi wyjechał do Moskwy, gdzie w 1946 został piłkarzem Krylii Sowietow Moskwa. Kiedy w 1948 klub rozformowano, otrzymał skierowanie do Torpeda Moskwa. Jednak bardzo chciał grać w Spartaku Moskwa, i od 1949 występował w spartakowskiej drużynie. W 1959 zakończył karierę piłkarską.
Kariera reprezentacyjna.
8 września 1954 debiutował w reprezentacji Związku Radzieckiego w towarzyskim meczu ze Szwecją (7:0), zdobywając 2 bramki. Łącznie rozegrał 20 meczów i strzelił 10 goli.
Kariera trenerska.
Po zakończeniu kariery zawodniczej od 1960 trenował kluby Spartak Moskwa, Ararat Erywań i Czornomorec Odessa. W latach 1977-1979 prowadził narodową reprezentację ZSRR. Od 24 listopada 2009 do 3 lutego 2010 pełnił obowiązki Prezesa Rosyjskiego Związku Piłki Nożnej.

</doc>
<doc id="2199471" url="https://pl.wikipedia.org/wiki?curid=2199471" title="Ołeksij Peczerow">
Ołeksij Peczerow

Ołeksij Peczerow, ukr. Олексій Печеров (ur. 8 grudnia 1985 w Doniecku) – ukraiński koszykarz, grający na pozycji centra.
NBA.
Ołeksij Peczerow został wybrany przez Washington Wizards w drafcie z numerem 18. Zawodnik podpisał kontrakt z Wizards 5 lipca 2007 roku.
23 czerwca 2009 Peczerow został wymieniony do Minnesoty Timberwolves razem z Etanem Thomasem, Dariusem Songaila i prawem do draftu za Randy'ego Foye i Mike'a Millera.
Podczas trzech sezonów spędzonych w NBA Peczerow zdobywał średnio 3,9 punktu i 2,4 zbiórki na mecz w 9,4 minuty.
Serie A.
Obecnie Ołeksij Peczerow występuje w zespole Olimpia Milano, grającym w Serie A i Eurolidze.

</doc>
<doc id="2199472" url="https://pl.wikipedia.org/wiki?curid=2199472" title="Bomba nietoperzowa">
Bomba nietoperzowa

Bomba nietoperzowa (ang. "Bat bomb") – niewprowadzona do użycia amerykańska broń mająca na ogromną skalę niszczyć japońskie miasta w czasie II wojny światowej.
Miał to być zasobnik w kształcie bomby lotniczej, podzielony na pewną liczbę „przedziałów”. W każdym z nich znajdował się molosek brazylijski z doczepioną niewielką bombą zapalającą z detonatorem czasowym. Zrzucony z samolotu na spadochronie przed świtem zasobnik otwierałby się na odpowiedniej wysokości, uwalniając nietoperze, które rozlatywałyby się we wszystkich kierunkach w poszukiwaniu schronienia na dzień i znajdowałyby je na drzewach, w krzakach lub pod dachami domów. Po odpowiednio długim czasie bomby wybuchałyby, powodując liczne pożary w trudno dostępnych miejscach japońskich miast, zbudowanych głównie z drewna i papieru.
Za wprowadzeniem planu w życie przemawiały cztery czynniki biologiczne: po pierwsze molosków brazylijskich było wiele (tylko w czterech jaskiniach w Teksasie znaleziono ich kilka milionów), po drugie nietoperz tego gatunku może unieść znacznie więcej niż własny ciężar (samice latają ze swym potomstwem, nierzadko bliźniaczym), po trzecie nietoperze hibernują, a w czasie snu nie potrzebują ani pożywienia, ani opieki, nie ruszają się więc z miejsca, po czwarte wreszcie, nietoperze latają w ciemnościach, a z nastaniem dnia szukają zacisznych kryjówek (często w domach mieszkalnych) do zapadnięcia zmroku.
Na pomysł zbudowania takiej bomby wpadł dentysta Lytle S. Adams, który w styczniu 1942 roku pojawił się w Białym Domu, uzyskując natychmiastową aprobatę Eleanor i Franklina Rooseveltów. Adams został zatrudniony w tajnym laboratorium lotniczym i otrzymał odpowiednią liczbę nietoperzy do celów badawczych.
Szczegóły projektu.
Do marca 1943 roku wybrano odpowiedni gatunek nietoperza. Projekt był tak poważnie brany pod uwagę, że Louis Fieser, wynalazca napalmu, zbudował 17-gramowe i 28-gramowe bomby zapalające, które miały być przenoszone przez nietoperze. Zasobniki o kształcie bomb zbudowano tak, że każdy dzielił się na 26 zamkniętych części z pomieszczeniami dla 40 nietoperzy w każdej z nich. Zasobniki miały być zrzucane z pułapu około 1500 metrów, gdzie następowałaby separacja poszczególnych części, które opadałyby na spadochronach aż do osiągnięcia pułapu około 300 metrów. Tam otwierałyby się „przedziały” z nietoperzami, które dalej miały radzić sobie same. Z prostego wyliczenia wynikało, że 10 bombowców Consolidated B-24 Liberator niosących z Alaski po sto zasobników z latającymi ssakami mogło wywołać 1 040 000 pożarów na wybranym obszarze.
Przeprowadzono całą serię testów, w trakcie których przypadkowo potwierdził się potencjał destrukcyjny koncepcji. Mianowicie w bazie USAAF w miejscowości Carlsbad w Nowym Meksyku wybuchł groźny pożar, gdyż przez nieuwagę wypuszczono uzbrojone nietoperze, które ukryły się pod dachami baraków mieszkalnych, hangarów i zbiorników paliwa. Po tym wypadku prace nad projektem przekazano w sierpniu 1943 roku Marynarce Wojennej, gdzie nadano im nazwę Project X-Ray, po czym w grudniu oddano Korpusowi Piechoty Morskiej. Korpus wybrał jako miejsce dalszych prac bazę lotniczą w El Centro w Kalifornii. Po dokonaniu kilku eksperymentów i korekt planów operacyjnych przeprowadzono ostateczny test, zrzucając bomby nietoperzowe na sztuczne japońskie miasto, zbudowane przez oddziały techniczne broni chemicznej na jej własnym poligonie Dugway Proving Ground w stanie Utah. Wyniki testu napawały optymizmem. Szef ekipy „podpalaczy” napisał: Obserwator z ramienia Komitetu Badań nad Obronnością Kraju (ang. "National Defense Research Committee") oświadczył, że X-Ray to skuteczna broń. Raport szefa służby chemicznej dodawał, że X-Ray były skuteczniejsze niż standardowe bomby zapalające używane w tamtych czasach gdyż zwykła bomba mogła wywołać prawdopodobnie od 167 do 400 pożarów, podczas gdy X-Ray od 3625 do 4748.
Jednym z uczestników projektu był (przedwojenny i powojenny) aktor Tim Holt. Wynikało to z rozmowy Holta z niejakim Bobem Marshallem podczas rodeo w miejscowości Ada w stanie Oklahoma w 1954 roku. Obaj mężczyźni poznali się w lecie 1943 roku w El Centro, gdzie załoga bombowca, do której należał Holt (w latach 1944–1945 bombardier bombowca Boeing B-29 Superfortress), zrzucała zasobniki z nieuzbrojonymi nietoperzami na wybrane cele. Jeśli zasobnik otworzył się prawidłowo, załoga musiała szukać ukrytych nietoperzy, jeśli natomiast zasobnik się nie otworzył, należało go podnieść (wraz z wieloma nieżywymi zwierzętami), by stwierdzić, jakie były przyczyny awarii.
Latem 1944 roku miano przeprowadzać kolejne próby, ale program został zamknięty przez admirała Ernesta J. Kinga, który dowiedział się, że X-Ray będzie gotowy do użycia nie wcześniej niż w połowie 1945 roku. Do tego czasu na projekt wydano przypuszczalnie 2 miliony dolarów. Uważa się, że prace nad bombą nietoperzową były prowadzone zbyt wolno, a wojnę z czasem wygrał Projekt Manhattan.
Lytle S. Adams uważał, że bomba nietoperzowa mogłaby być równie skuteczna jak bomba atomowa, jednak bez jej straszliwych skutków. Miał podobno mówić: 
Niedoszła „inwazja nietoperzy” była później wykpiwana, a Stanley P. Lovell, jeden z szefów OSS nazywał ją „farsą "Zemsty nietoperza"” (niem. "Die Fledermaus Farce").

</doc>
<doc id="2199475" url="https://pl.wikipedia.org/wiki?curid=2199475" title="World Magnetic Tour">
World Magnetic Tour

World Magnetic Tour – trasa koncertowa zespołu Metallica, która odbyła się na przełomie 2008 i 2010 roku. W 2008 roku obejmowała trzy koncerty w Europie i 28 w Ameryce Północnej. W 2009 roku obejmowała 42 koncerty w Ameryce Północnej i 47 w Europie. W 2010 roku zespół dał 16 koncertów w Ameryce Południowej, 24 w Europie, 1 w Izraelu, 1 w Stanach Zjednoczonych, 2 w Japonii i 19 w Oceanii.
Program koncertów według albumów.
Kill'Em All: Hit the Lights (36 koncertów), The Four Horsemen (28 koncertów), Motorbreath (34 koncerty), Jump In The Fire (7 koncertów), Whiplash (33 koncerty), Phantom Lord (20 koncertów), No Remorse (25 koncertów), Seek &amp; Destroy (182 koncerty).
Ride the Lightning: Fight Fire with Fire (55 koncertów), Ride the Lightning (43 koncerty), For Whom the Bell Tolls (76 koncertów), Fade to Black (65 koncertów), Trapped Under Ice (17 koncertów), Creeping Death (81 koncertów), The Call of Ktulu (1 koncert).
Master of Puppets: Battery (40 koncertów), Master of Puppets (182 koncerty), The Thing That Should Not Be (11 koncertów), Welcome Home (Sanitarium) (43 koncerty), Disposable Heroes (13 koncertów), Leper Mesiah (12 koncertów), Orion (7 koncertów), Damage Inc. (23 koncerty).
…And Justice for All: Blackened (60 koncertów), …And Justice for All (14 koncertów), One (182 koncerty), The Shortest Straw (10 koncertów), Harvester of Sorrow (53 koncerty), Dyers Eve (18 koncertów).
Metallica: Enter Sandman (182 koncerty), Sad But True (182 koncerty), Holier Than Thou (24 koncerty), The Unforgiven (29 koncertów), Wherever I May Roam (40 koncertów), Through the Never (11 koncertów), Nothing Else Matters (182 koncerty), Of Wolf And Man (18 koncertów), The God That Failed (2 koncerty).
Load: Until It Sleeps (9 koncertów), King Nothing (1 koncert), Bleeding Me (2 koncerty), The Outlaw Torn (3 koncerty).
Re-Load: Fuel (38 koncertów), The Memory Remains (22 koncerty).
Garage Inc.: Turn the Page (30 koncertów); Die, Die My Darling (30 koncertów); Whiskey In The Jar (1 koncert), Helpless (20 koncertów), The Small Hours (1 koncert), The Wait (7 koncertów), Last Caress (31 koncertów), Green Hell (1 koncert), Am I Evil? (26 koncertów), Blitzkrieg (13 koncertów), Breadfan (30 koncertów), The Prince (20 koncertów), Stone Cold Crazy (50 koncertów), So What? (2 koncerty), Killing Time (5 koncertów), Overkill (3 koncerty), Damage Case (1 koncert), Stone Dead Forever (1 koncert), Too Late, Too Late (5 koncertów).
S&amp;M: No Leaf Clover (13 koncertów).
M:I-2:I Disappear (5 koncertów).
We All Love Ennio Morricone: The Ecstasy of Gold (1 koncert).
Death Magnetic: That Was Just Your Life (169 koncertów), The End of the Line (149 koncertów), Broken, Beat &amp; Scarred (148 koncertów), The Day That Never Comes (141 koncertów), All Nightmare Long (92 koncerty), Cyanide (134 koncerty), The Unforgiven III (7 koncertów), The Judas Kiss (29 koncertów), Suicide &amp; Redemption (1 koncert), My Apocalypse (36 koncertów).
Inne utwory: Hole in the Sky (cover Black Sabbath) (1 koncert), Motorcycle Man (cover Saxon) (1 koncert).
Koncerty w 2008.
Europa
Ameryka Północna
Koncerty w 2009.
Ameryka Północna - część 1
Europa - część 1
Ameryka Północna - część 2
Europa - część 2
Europa - część 3
Ameryka Południowa - część 1
Europa - część 4
Ameryka Północna - część 3
Ameryka Północna - część 4
Koncerty w 2010.
Ameryka Południowa - część 1
Ameryka Południowa - część 2
Europa - część 1
Izrael i Europa - część 2
Europa - część 3
Oceania - część 1
Japonia
Oceania - część 2
Stany Zjednoczone
Oceania - część 3

</doc>
<doc id="2199476" url="https://pl.wikipedia.org/wiki?curid=2199476" title="Johann August Precht">
Johann August Precht

Johann August Precht – burmistrz Raciborza w latach 1812–1819.
Johann August Precht urodził się w Raciborzu. W 1812 roku został burmistrzem Raciborza. Wcześniej był skarbnikiem miasta. Stanowisko burmistrza piastował do 1819 roku.

</doc>
<doc id="2199478" url="https://pl.wikipedia.org/wiki?curid=2199478" title="Johann Precht">
Johann Precht



</doc>
<doc id="2199479" url="https://pl.wikipedia.org/wiki?curid=2199479" title="Anton Jonas">
Anton Jonas

Anton Jonas (zm. 1841) – burmistrz Raciborza w latach 1819–1841.
Anton Jonas był poborcą podatkowym w Bytomiu. W latach 1809-1814 pełnił funkcję burmistrza Bytomia. W 1819 roku został burmistrzem Raciborza za sprawą wpływów z zewnątrz. W 1825 roku został wybrany na drugą kadencję. W 1831 roku w głosowaniu na trzecią kadencję uzyskał 28 głosów poparcia przy 3 głosach sprzeciwu. Ponownie wybrany został na czwartą kadencję w 1839 roku, a stanowisko burmistrza piastował do śmierci w 1841 roku.

</doc>
<doc id="2199482" url="https://pl.wikipedia.org/wiki?curid=2199482" title="Theodor Schwarz">
Theodor Schwarz

Theodor Schwarz (zm. 1848 r.) – burmistrz Raciborza w latach 1841–1848.
Theodor Schwarz był syndykiem miejskim. W 1841 roku po śmierci Antona Jonasa został wybrany na burmistrza Raciborza. Stanowisko to piastował do 1848 roku, kiedy zmarł na tyfus. Głównymi zasługami Theodora Schwarza jako burmistrza to doprowadzenie do miasta kolei żelaznej, dogodne usytuowanie dworca w centrum, a także wprowadzenie nowego układu komunikacyjnego, który służy miastu do dzisiaj.

</doc>
<doc id="2199484" url="https://pl.wikipedia.org/wiki?curid=2199484" title="Kazimierz Łodziński">
Kazimierz Łodziński

Kazimierz Łodziński ps. "„Markiz”", "„Kapsiut”" (ur. 28 sierpnia 1922, zm. 8 lipca 2011) – profesor zwyczajny, doktor habilitowany nauk medycznych, chirurg, sierżant podchorąży Armii Krajowej, żołnierz batalionu „Zośka”. Był ostatnim żyjącym uczestnikiem Akcji pod Arsenałem.
Lata młodzieńcze.
Syn Antoniego Łodzińskiego, sanitariusza w wojnie polsko-bolszewickiej, farmaceuty, który zginął w obozie koncentracyjnym w Oświęcimiu. Od 1934 należał do 80. Warszawskiej Drużyny Harcerskiej im. Jędrzeja Śniadeckiego (później im. Bolesława Chrobrego) przy ul. Śniadeckich.
II wojna światowa.
We wrześniu 1939 był w 36 pułku piechoty, później w Samodzielnej Grupie Operacyjnej „Polesie” pod dowództwem gen. Kleeberga. Ranny pod Kockiem przedostał się do Warszawy. Wszedł do organizacji Małego Sabotażu „Wawer”. Studiował medycynę w Szkole Zawodowej dla Pomocniczego Personelu Sanitarnego dr Jana Zaorskiego.Należał do Grup Szturmowych Szarych Szeregów. Brał udział w akcjach:
Był w 1. drużynie Jerzego Gawina w III plutonie „Felek” 2. kompanii „Rudy” batalionu „Zośka”. Nie brał udziału w powstaniu warszawskim. Nie dotarł na koncentrację przed Godziną „W” z powodu rany, którą odniósł na bazie leśnej.
Losy powojenne.
W 1947 objął funkcję zreaktywowanej po wojnie 80 WDH im. Bolesława Chrobrego.
Po wojnie ceniony chirurg. Był ordynatorem Kliniki Chirurgii Dziecięcej Instytutu Matki i Dziecka w Warszawie.
Przewodniczący Komitetu Opieki nad Mogiłami „Zośkowców”.
Pochowany na Cmentarzu Wojskowym w Warszawie, w kwaterze Panteonu Żołnierzy Polski Walczącej.
Odznaczenia.
Odznaczony Krzyżem Walecznych, Krzyżem Komandorskim Orderu Odrodzenia Polski oraz Jubileuszowym Medalem im. Tytusa Chałubińskiego z rąk rektora Akademii Medycznej w Warszawie (za osiągnięcia w dziedzinie chirurgii).

</doc>
<doc id="2199485" url="https://pl.wikipedia.org/wiki?curid=2199485" title="Konstantin Semprich">
Konstantin Semprich

Konstantin Semprich – burmistrz Raciborza w latach 1848–1870.
Konstantin Semprich był syndykiem miejskim. W 1848 roku, po śmierci Theodora Schwarza został wybrany na burmistrza Raciborza. Stanowisko to piastował przez prawie 4 kadencje (22 lata), do 1870 roku.

</doc>
<doc id="2199487" url="https://pl.wikipedia.org/wiki?curid=2199487" title="Robert Schramm">
Robert Schramm

Robert Schramm (ur. 1837 r. – zm. 1885 r.) – burmistrz Raciborza w latach 1870–1885.
Robert Schramm był sędzią powiatowym oraz członkiem magistratu bytomskiego. W 1870 roku został burmistrzem Raciborza. Stanowisko to piastował do 1885 roku. O tym ile włożył w rozwój miasta świadczy poświęcenie mu jednej z ulic – Schrammstraße, dzisiejsza ul. Sienkiewicza.

</doc>
<doc id="2199498" url="https://pl.wikipedia.org/wiki?curid=2199498" title="Baranówka-Leśniczówka">
Baranówka-Leśniczówka

Baranówka-Leśniczówka (do 2011 "Baranówka") – osada leśna w województwie warmińsko-mazurskim, w powiecie braniewskim, w gminie Frombork.
W latach 1975–1998 miejscowość należała administracyjnie do województwa elbląskiego.
1 stycznia 2011 r. zmieniono urzędowo nazwę miejscowości z "Baranówka" na "Baranówka-Leśniczówka".

</doc>
<doc id="2199499" url="https://pl.wikipedia.org/wiki?curid=2199499" title="Biedkowo-Osada">
Biedkowo-Osada

Biedkowo-Osada (do 2011 "Biedkowo") – osada w Polsce położona w województwie warmińsko-mazurskim, w powiecie braniewskim, w gminie Frombork.
W latach 1975–1998 miejscowość należała administracyjnie do województwa elbląskiego.
1 stycznia 2011 r. zmieniono urzędowo nazwę miejscowości z "Biedkowo" na "Biedkowo-Osada".

</doc>
<doc id="2199500" url="https://pl.wikipedia.org/wiki?curid=2199500" title="Jeziorki (Wilkowo)">
Jeziorki (Wilkowo)

Jeziorki – osada leśna wsi Wilkowo, położona w województwie warmińsko-mazurskim, w powiecie elbląskim, w gminie Milejewo.
W latach 1975–1998 Jeziorki administracyjnie należały do województwa elbląskiego.

</doc>
<doc id="2199503" url="https://pl.wikipedia.org/wiki?curid=2199503" title="Kazimierz Mróz">
Kazimierz Mróz

Kazimierz Mróz (ur. 18 stycznia 1891 w Jastrzębi, zm. 16 stycznia 1987 tamże) – nauczyciel, regionalista, badacz dziejów okolic Radomia i Kozienic.
Urodził się w rodzinie chłopskiej Piotra i Ewy Mrozów. Podstawowe wykształcenie odebrał w szkole w rodzinnej wsi. Następnie kształcił się w Szkole Rolniczej w Pszczelinie koło Brwinowa i Seminarium Nauczycielskim im. Konarskiego w Warszawie. Zdał maturę i zdobył uprawnienia nauczycielskie. Rozpoczął pracę nauczyciela w Kozienicach, a także w okolicznych wsiach – Cecylówce i Wólce Brzóskiej. Dokształcał się i podjął studia w Wyższej Szkoły Nauk Społecznych i Ekonomicznych w Łodzi i Wolnej Wszechnicy Polskiej w Warszawie. W 1932, kiedy to skończył Studium Pracy Społeczno-Oświatowej WWP, napisał monografię rodzinnej wsi. Ogłosił ją drukiem w 1935, za co Polska Akademia Literatury nagrodziła go Srebrnym Wawrzynem Akademickim – była to bowiem pierwsza monografia polskiej wsi. W kolejnych latach życia kontynuował pracę nauczyciela i badacza historii regionu. Publikował opracowania monograficzne i artykuły. Zbierał pamiątki i książki dotyczące regionu. Działał społecznie w rodzinnej wsi, w której po latach ponownie osiadł. W 1978 otrzymał nagrodę I stopnia im. Jana Kochanowskiego, przyznaną przez Wojewodę Radomskiego. 
Pochowany został na cmentarzu parafialnym w Jastrzębi. 
W grudniu 2003 Jego imieniem nazwano szkołę podstawową w jego rodzinnej Jastrzębi.

</doc>
<doc id="2199504" url="https://pl.wikipedia.org/wiki?curid=2199504" title="Cornelius Eduardus Hermans">
Cornelius Eduardus Hermans

Cornelius Eduardus "Ward" Hermans (ur. 6 lutego 1897 r. w Turnhout, zm. 23 listopada 1992 r. w Deurne) – flamandzki działacz narodowy, pisarz, poeta i wydawca, współzałożyciel i członek Algemeene-SS Vlaanderen, a następnie propagandysta radiowy podczas II wojny światowej
Życiorys.
Podczas I wojny światowej służył ochotniczo w armii belgijskiej. Od 1919 r. zaczął pisać książki opisujące flamandzki ruch narodowy i sytuację międzynarodową Europy. Był też autorem zbiorów wierszy. W latach 20. wstąpił do nacjonalistycznej Frontpartij. Od 1929 r. do 1932 r. był deputowanym do parlamentu. W 1933 r. odszedł z Frontpartij, przechodząc do Flamandzkiego Związku Narodowo-Solidarystycznego. Wydawał pisma, m.in. "De Schelde, Volk en Staat and Strijd", w których sympatyzował z III Rzeszą. Po konflikcie z przywódcą Verdinaso Jorisem van Severenem wstąpił w 1936 r. do Flamandzkiego Związku Narodowego (VNV). Został przywódcą partyjnym lewicowej frakcji VNV. W 1939 r. ponownie wybrano go do belgijskiego parlamentu. Na pocz. 1940 r. wraz z flamandzkimi nacjonalistami został osadzony w obozie w południowej Francji. Po zajęciu Belgii przez wojska niemieckie w poł. 1940 r., podjął kolaborację z okupantami. Wraz z René Lagrou był współzałożycielem Flamandzkiego SS, występując z VNV. Ponadto rozpoczął wydawanie pisma "SS-Man". Później wyjechał do Niemiec, gdzie prowadził propagandowe audycje w radiu w Bremie. Po zakończeniu wojny został zaocznie skazany w Mechelen na karę śmierci. W listopadzie 1946 r. alianci schwytali go w zachodnich Niemczech, po czym po deportacji do Belgii otrzymał karę dożywotniego więzienia. Jednakże już w 1955 r. wyszedł na wolność. Związał się ze skrajnie prawicowym Vlaamse Militanten Orde.

</doc>
<doc id="2199505" url="https://pl.wikipedia.org/wiki?curid=2199505" title="Vivarium">
Vivarium

Vivarium, Monasterium Vivariense (łac. "zwierzyniec") − klasztor założony ok. 555 r. przez Kasjodora w pobliżu Squillace (łac. Scolacium) w Kalabrii.
W 2019 odkryto przypadkowo jego bardzo prawdopodobną lokalizację w pobliżu miejscowości Squillace i opracowano program jego odzyskania. Jest to duży obszar, na którym widoczne są nieznane dotąd ruiny i osady murów, dość zróżnicowane, o powierzchni około jednego hektara, z dwiema odrębnymi osadami, z których jedna składa się głównie z kanałów, zbiorników i cystern, mniej lub bardziej znacznych obiektów budowlanych i druga, złożona z bardziej solidnych pozostałości budynków, służące wykorzystania źródła z kaskadami czystej wody o znacznym przepływie. Klasztor mieścił bezcenną bibliotekę i skryptorium, w którym dokonywano tłumaczeń tekstów łacińskich i greckich. Był pierwowzorem klasztornych szkół i skryptoriów średniowiecza.
Historia.
Pierwszą nieudaną próbę stworzenia szkoły teologicznej na wzór podobnych szkół wschodnich, np. aleksandryjskiej, podjął Kasjodor w latach 535-536 w Rzymie wspólnie z papieżem Agapitem I, wykorzystując jego obszerną bibliotekę. Zamysł ten udaremniła śmierć papieża w 536 r. Po wycofaniu się z działalności politycznej (był ministrem króla Ostrogotów Teodoryka Wielkiego), Kasjodor powrócił do rodzinnej miejscowości, by poświęcić się nauce i życiu duchowemu. Jako człowiek zamożny ufundował i wyposażył tam cały ośrodek naukowy. Ideą jego powstania było przekonanie, iż po upadku cesarstwa zachodniego w 476 r. istnieje potrzeba ocalenia i przekazania kultury starożytnej najeźdźcom barbarzyńskim w nowym, chrześcijańskim kontekście. 
Vivarium było rodzajem miasta zakonnego, gdzie społeczność mnichów poświęcała się studiom duchowym i świeckim. Reguła zobowiązywała ich do uprawiania nauk teologicznych i ratowania ginącego dziedzictwa literatury starożytnej. Ośrodek składał się z czterech części:
Oprócz nauk religijnych, teologii, biblistyki i pism wczesnochrześcijańskich, zajmowano się tam literaturą starożytną, poezją, retoryką, kosmografią, medycyną, zielarstwem, filozofią, agrokulturą, lingwistyką, ogrodnictwem, budownictwem czy rybołówstwem. Ośrodek wywarł wpływ na szkolnictwo w okresie średniowiecza. 
Klasztor Vivarium upadł wkrótce po śmierci Kasjodora w 580 r. z powodu braku odpowiedniej liczby mnichów.

</doc>
<doc id="2199511" url="https://pl.wikipedia.org/wiki?curid=2199511" title="196P/Tichý">
196P/Tichý

196P/Tichý – kometa krótkookresowa, należąca do rodziny komet Jowisza.
Odkrycie.
Kometę tę odkrył Miloš Tichý 23 października 2000 roku w Obserwatorium Kleť. W nazwie znajduje się zatem nazwisko odkrywcy.
Orbita komety i właściwości fizyczne.
Orbita komety 196P/Tichy ma kształt elipsy o mimośrodzie 0,43. Jej peryhelium znajduje się w odległości 2,15 j.a., aphelium zaś 5,41 j.a. od Słońca. Jej okres obiegu wokół Słońca wynosi 7,35 lat, nachylenie do ekliptyki ma wartość 19,38˚.
Średnica tego ciała nie przekracza kilku km.

</doc>
<doc id="2199512" url="https://pl.wikipedia.org/wiki?curid=2199512" title="Teks">
Teks

Teks – jednostka gęstości liniowej stosowana w włókiennictwie oznaczana symbolem tex, dawniej stosowano również oznaczenie Tt. Używana jest do określania gęstości liniowej nici. W międzynarodowym układzie jednostek miar SI teks jest jednostką pozaukładową, dopuszczoną do stosowania tylko w określonych dziedzinach.
Zdefiniowany jest zależnością
Najczęściej używana jest w postaci jednostki dziesięciokrotnie mniejszej – decyteks (dtex).

</doc>
<doc id="2199513" url="https://pl.wikipedia.org/wiki?curid=2199513" title="Mick Karn">
Mick Karn

Mick Karn właściwie Andonis Michaelides (ur. 24 lipca 1958 w Nikozji, zm. 4 stycznia 2011 w Londynie) – brytyjski muzyk, kompozytor i multiinstrumentalista. W latach 1974-1982 występował w formacji Japan.
W 1984 wraz z Peterem Murphy, liderem Bauhaus, stworzył duet Dalis Car. Pod koniec 1984 wydali jedyny album "The Waking Hour",
Tuż przed śmiercią Micka rozpoczęli pracę nad 2. albumem. Zdążyli nagrać jedynie 4 piosenki.
Muzyk zmarł na raka w swoim domu w Chelsea w Londynie.

</doc>
<doc id="2199515" url="https://pl.wikipedia.org/wiki?curid=2199515" title="Bernard (arcybiskup halicki)">
Bernard (arcybiskup halicki)

Bernard (zm. pod koniec 1390 lub na początku 1391 roku) – duchowny rzymskokatolicki, franciszkanin. Od 1385 arcybiskup metropolita halicki, na stałe rezydował we Lwowie. W 1390 roku pozbawiony urzędu za przekraczanie uprawnień.
Życiorys.
Miejsce jego pochodzenia jest nieznane. W późniejszej literaturze jest uznawany za szlachcica polskiego, herbu Koźlerogi lub Jelita, czego nie można jednak potwierdzić. Jego poprzednik Maciej występuje w dokumentach jeszcze w październiku 1380 roku, więc Bernard mógł objąć arcybiskupstwo halickie najwcześniej w 1381 roku. W ówczesnych aktach jego imię pojawia się dopiero w listopadzie 1385 roku, a najstarszy jego datowany dokument pochodzi z 24 czerwca 1386 roku. Godność uzyskał za wpływem dworu węgierskiego, prawdopodobnie na zlecenie księcia Władysława Opolczyka. Przebywał głównie we Lwowie, a swą letnią rezydencję miał w Kąkolnikach. Po objęciu rządów Czerwonej Rusi przez królową Jadwigę w 1387 roku opuścił swoją diecezję na dłuższy czas. Jako arcybiskup nadał odpusty kościołowi dominikanów lwowskich i poręczył ich przywileje, a także wziął w obronę ich prawa, jak również prawa franciszkanów, do sprawowania sakramentów. Poza tym jednak nie ma innych śladów jego znacznej działalności pasterskiej, zachowały się natomiast wiadomości o różnych sporach i procesach, które często prowadził czy to z miastem Lwowem o dom w rynku, czy z biskupem przemyskim o granice diecezji, czy wreszcie z dominikanami lwowskimi o pogrzebanie wyklętego przez siebie ziemianina. Najbardziej gorszącym był jego zatarg z miastem Lwowem, powstały jeszcze prawdopodobnie w 1384 roku. Arcybiskup nękał miasto klątwą i interdyktem, i zerwał nawiązaną ugodę. Następnie przedłużał rozpoczęty w tej sprawie proces, który oparł się o Stolicę Apostolską, nie dotrzymując terminów sądowych wyznaczonych przez delegatów papieskich: najpierw legata kardynała Dymitra, arcybiskupa ostrzyhomskiego, a następnie biskupa przemyskiego Eryka. Wskutek tego został przez nich wyklęty, zawieszony w urzędzie i pobieraniu dochodów, a króla poproszono o pomoc władzy świeckiej przeciw opornemu arcybiskupowi. Ostatnie orzeczenie tej treści wydał biskup Eryk 22 grudnia 1390 roku. Bernard był wtedy u schyłku swego życia. Zmarł prawdopodobnie w ostatnich dniach roku 1390, bądź na początku roku 1391, gdyż jego następca Jakub został mianowany 27 czerwca 1391 roku.

</doc>
<doc id="2199518" url="https://pl.wikipedia.org/wiki?curid=2199518" title="206P/Barnard-Boattini">
206P/Barnard-Boattini

206P/Barnard-Boattini – kometa krótkookresowa z rodziny komet Jowisza oraz obiekt typu NEO.
Odkrycie.
Kometę tę odkrył Edward Emerson Barnard 13 października 1892 roku. Była to pierwsza w historii kometa odkryta za pomocą fotografii. Komety nie obserwowano później przez wiele lat i oznaczono jako zagubioną symbolem D/1892 T1. Została ona ponownie odnaleziona w ramach programu obserwacyjnego Mount Lemmon Survey przez włoskiego astronoma Andreę Boattiniego 7 października 2008 roku. Od momentu odkrycia i zagubienia do czasu ponownego odnalezienia obiekt ten zdołał dokonać dwudziestu obiegów Słońca.
W nazwie znajdują się nazwiska obydwu odkrywców.
Orbita komety i właściwości fizyczne.
Orbita komety 206P/Barnard-Boattini ma kształt elipsy o mimośrodzie 0,69. Jej peryhelium znajduje się w odległości 0,98 j.a., aphelium zaś 5,31 j.a. od Słońca. Jej okres obiegu wokół Słońca wynosi 5,57 roku, nachylenie do ekliptyki to wartość 31,97˚.
Średnica jądra tej komety to maksymalnie kilka km. Ľuboš Neslušan z "Instytutu Astronomicznego Słowackiej Akademii Nauk" sugeruje, że 14P/Wolf i kometa 206P/Barnard-Boattini są częściami większego ciała, które uległo rozpadowi.

</doc>
<doc id="2199519" url="https://pl.wikipedia.org/wiki?curid=2199519" title="Bellay-en-Vexin">
Bellay-en-Vexin



</doc>
<doc id="2199521" url="https://pl.wikipedia.org/wiki?curid=2199521" title="Maciej z Egeru">
Maciej z Egeru

Maciej z Egeru (zm. po 14 października 1380) – duchowny rzymskokatolicki, prawdopodobnie pochodzenia węgierskiego, pełnił funkcję kanonika w mieście Eger. W 1375 mianowany arcybiskupem metropolitą halickim, nie przyjął sakry biskupiej, oczekując na przeniesienie stolicy metropolii do Lwowa.

</doc>
<doc id="2199528" url="https://pl.wikipedia.org/wiki?curid=2199528" title="Krystyn (biskup halicki)">
Krystyn (biskup halicki)

Krystyn (zm. ok. 1371) – duchowny rzymskokatolicki, franciszkanin, uczestnik misji katolickich na Rusi. W 1365 mianowany pierwszym w historii biskupem halickim, jeszcze przed oficjalnym ustanowieniem diecezji.

</doc>
<doc id="2199530" url="https://pl.wikipedia.org/wiki?curid=2199530" title="Karpaccy górale">
Karpaccy górale

Karpaccy górale – dramat romantyczny Józefa Korzeniowskiego, po raz pierwszy wydany w 1843 roku w Wilnie nakładem Józefa Zawadzkiego.
Geneza dzieła.
Dramat powstał w Charkowie po rzekomej wizycie autora w Karpatach i miał być inspirowany prawdziwym wydarzeniem, tj. zabójstwem strzelca przez młodego górala w akcie odwetu, jednak zdaniem Wiktora Hahna fabuła dzieła jest całkowicie fikcyjna. Dzieło "Karpaccy górale", którego alternatywny tytuł nadany przez brzmiał "Rekrut" było ukończone w 1840 roku.
Recepcja.
Dzieło zostało po raz pierwszy wystawione na scenie 2 czerwca 1844 roku we Lwowie, tekst został okrojony z detali związanych z kulturą niemiecką. Karol Szajnocha zamieścił pozytywną recenzję spektaklu na łamach „Gazety Lwowskiej”.
Zdaniem Henryka Galle, dramat "Karpaccy górale" przypomina w pewnych elementach "Zbójców" Friedricha Schillera i jest dziełem o wysokich walorach artystycznych; uważał go za jedno ze szczytowych osiągnięć pisarza obok dzieł "Żydzi" czy "Panna mężatka".
Dramat został przełożony na język rosyjski i czeski (przekład Jakuba Rydvana pt. "Zbojník" oraz Jaroslava Simonidesa pt. "Karpatští horalé"). Wydanie krytyczne tekstu dramatu ukazało się pod redakcją Wiktora Hahna w 1928 roku w serii Biblioteka Narodowa.
Najbardziej znaną jego częścią jest pieśń "Czerwony płaszcz", która później zdobyła sławę jako . Stanisław Moniuszko przed napisał muzykę do wersji scenicznej dramatu; dzieło zostało wystawione z jej towarzyszeniem przed 1846 rokiem w Wilnie. Na podstawie "Karpackich górali" w roku 1915 nakręcono film o tym samym tytule.

</doc>
<doc id="2199531" url="https://pl.wikipedia.org/wiki?curid=2199531" title="Stanisław Ritter von Kowalski">
Stanisław Ritter von Kowalski



</doc>
<doc id="2199532" url="https://pl.wikipedia.org/wiki?curid=2199532" title="Dolina Sucha Kasprowa">
Dolina Sucha Kasprowa

Dolina Sucha Kasprowa – górna, zachodnia odnoga Doliny Kasprowej w polskich Tatrach Zachodnich.
Wschodnie ograniczenie tworzy północna grań Kasprowego Wierchu od jego szczytu po Myślenickie Turnie, południowe północno-wschodnia grań Kasprowego Wierchu (odcinek od Kasprowego Wierchu po kulminację Uhrocia Kasprowego), zachodnie odchodząca od tej kulminacji grzęda Bałda i wał morenowy będący jej przedłużeniem w dół. Dołem łączy się z drugą odnogą Doliny Kasprowej – doliną Stare Szałasiska. Ukształtowanie terenu w Dolinie Kasprowej (a szczególnie brak stałych potoków) jest takie, że trudno dokładnie wskazać miejsce, w którym rozdzielają się te dolinki. W przybliżeniu jest to obszar powyżej zarastającej Kasprowej Polany.
Całe otoczenie doliny, z wyjątkiem Myślenickich Turni, zbudowane jest ze skał granitowych. Najwyższa część doliny to zawalony piargami kocioł lodowcowy, nieco tylko porośnięty murawą. Opadające do niego stoki Kasprowego Wierchu są bardzo strome (prawie ściany). Przecina je kilka żlebów, z których najbardziej znane to Żleb pod Palcem i Ściekowiec. Niższą część doliny natomiast porasta kosodrzewina i dobrze zachowany las z dużą ilością limby. Dolina jest sucha, nie płynie przez nią żaden potok. W dolnej części istnieje tylko okresowy i niewielki Kasprowy Stawek.
Dawniej dolina była wypasana, wchodziła w skład Hali Kasprowej. Jej wartość użytkowa była jednak znikoma. Obecnie dolina jest niedostępna turystycznie i bardzo rzadko odwiedzana przez ludzi. Ścieżki znakowane na niektórych mapach już nie istnieją, zarosły przez las i kosodrzewinę. Dolina jest natomiast bardzo często oglądana przez ludzi, prowadzi bowiem ponad nią kolej linowa Kasprowy Wierch. Jest widoczna również w niektórych miejscach ze szlaku pieszego Kuźnice – Kasprowy Wierch. Z okresu budowy kolei linowej pochodziła duża ilość przemysłowych śmieci zalegających w dolinie. Zostały uprzątnięte przez żołnierzy Wojska Polskiego, którzy trenowali w Tatrach przed wyjazdem na misję w Afganistanie.
Szlak turystyczny prowadzi tylko najniższą częścią doliny (droga dojazdowa do pośredniej stacji kolejki linowej na Myślenickich Turniach).

</doc>
<doc id="2199542" url="https://pl.wikipedia.org/wiki?curid=2199542" title="Georg Ritter von Schönerer">
Georg Ritter von Schönerer



</doc>
<doc id="2199544" url="https://pl.wikipedia.org/wiki?curid=2199544" title="Paul Johann Anselm Ritter von Feuerbach">
Paul Johann Anselm Ritter von Feuerbach



</doc>
<doc id="2199546" url="https://pl.wikipedia.org/wiki?curid=2199546" title="Andriej Iwanow (narciarz)">
Andriej Iwanow (narciarz)

Andriej Iwanow (ros. Андрей Иванов, ur. 12 kwietnia 1973 w Krasnojarsku) – rosyjski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Altenmarkt, gdzie zajął 10. miejsce w jeździe po muldach. Jego najlepszym wynikiem olimpijskim jest 21. miejsce w tej samej konkurencji na igrzyskach olimpijskich w Albertville. Najlepsze wyniki w Pucharze Świata osiągnął w sezonie 1996/1997, kiedy to zajął 18. miejsce w klasyfikacji generalnej, w klasyfikacji jazdy po muldach podwójnych był ósmy, a w klasyfikacji jazdy po muldach był szósty.
W 1998 r. zakończył karierę.

</doc>
<doc id="2199548" url="https://pl.wikipedia.org/wiki?curid=2199548" title="Siergiej Karpieczenko">
Siergiej Karpieczenko

Siergiej Karpieczenko (ur. 26 czerwca 1974 r.) – rosyjski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Iizuna, gdzie zajął 18. miejsce w jeździe po muldach. Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 1995/1996, kiedy to zajął 65. miejsce w klasyfikacji generalnej.
W 1999 r. zakończył karierę.

</doc>
<doc id="2199549" url="https://pl.wikipedia.org/wiki?curid=2199549" title="Szubienica (ujednoznacznienie)">
Szubienica (ujednoznacznienie)



</doc>
<doc id="2199550" url="https://pl.wikipedia.org/wiki?curid=2199550" title="Józef Esman">
Józef Esman

Józef Esman (lub Essmann, imiona otrzymane na chrzcie Prot Hiacynt Józef; ur. 11 września 1814 w Długiej Goślinie, zm. 31 lipca 1873 w Poznaniu) – młynarz, działacz demokratyczny i niepodległościowy w Wielkim Księstwie Poznańskim.
Był synem młynarza Aleksandra i Nepomuceny. Pochodził ze spolszczonej rodziny niemieckiej, która prawdopodobnie w XVII wieku osiadła w Polsce. Uczył się w Długiej Goślinie, a później pracował pod Poznaniem w młynie Świętojańskim. Od 1842 działał w Związku Plebejuszy, który założył Walenty Stefański). Brał udział w przygotowaniach do powstania w 1846, za co w roku 1847 został skazany w tzw. procesie berlińskim na "20 lat fortecy i utratę szlachectwa". Został jednak szybko uwolniony i w roku 1848 wszedł do Komitetu Narodowego, kierującego powstaniem wielkopolskim. Po 1848 wycofał się z życia konspiratora.
Zmarł w Poznaniu 31 lipca 1873.

</doc>
<doc id="2199551" url="https://pl.wikipedia.org/wiki?curid=2199551" title="Ksirodakaśaji">
Ksirodakaśaji



</doc>
<doc id="2199552" url="https://pl.wikipedia.org/wiki?curid=2199552" title="Sean Smith">
Sean Smith

Sean Smith (ur. 2 kwietnia 1971 r.) – amerykański narciarz pochodzenia kanadyjskiego, specjalista narciarstwa dowolnego. Nigdy nie startował na mistrzostwach świata. Zajął 13. miejsce w jeździe po muldach na igrzyskach olimpijskich w Lillehammer. Najlepsze wyniki w Pucharze Świata osiągnął w sezonie 1993/1994, kiedy to zajął 28. miejsce w klasyfikacji generalnej, a w klasyfikacji jazdy po muldach był piąty.
W 1998 r. zakończył karierę.

</doc>
<doc id="2199553" url="https://pl.wikipedia.org/wiki?curid=2199553" title="System białych certyfikatów">
System białych certyfikatów

System białych certyfikatów (system świadectw efektywności energetycznej) – narzędzie, wykorzystujące mechanizmy rynkowe, służące wspieraniu efektywności energetycznej.
Białe certyfikaty to świadectwa potwierdzające zaoszczędzenie określonej ilości energii w wyniku realizacji inwestycji służących poprawie efektywności energetycznej. Białe certyfikaty posiadają prawa majątkowe i są przedmiotem obrotu na towarowej giełdzie energii.
System białych certyfikatów funkcjonuje w Unii Europejskiej w różnych odmianach: we Francji (od 2006 r.), Włoszech (od 2001 r.), Wielkiej Brytanii (od 2002 r.). W Polsce został wprowadzony ustawą o efektywności energetycznej w 2011 r., zastąpionej ustawą o efektywności energetycznej z 2016 r. 
Zasadniczymi elementami systemu są:
Wywiązanie się z ww. obowiązku uzyskania określonej ilości oszczędności energii polega na przedstawieniu do umorzenia odpowiedniej ilości białych certyfikatów (które opiewają na wymaganą ilość oszczędności energii). Rozliczanie ww. obowiązku jest dokonywane w większości krajów przez regulatora rynku energetycznego. W Polsce rolę tę pełni Urząd Regulacji Energetyki. Podmioty zobligowane do rozliczenia się z obowiązku umorzenia określonej ilości białych certyfikatów lub uiszczenia opłaty zastępczej mogą uzyskać białe certyfikaty realizując przedsięwzięcia służące poprawie efektywności energetycznej lub mogą nabyć (kupić) biały certyfikat na towarowej giełdzie energii.
Biały certyfikat wydaje Urząd Regulacji Energetyki na wniosek podmiotu realizującego przedsięwzięcie służące poprawie efektywności energetycznej.
Biały certyfikat zawiera określenie jego wartości, która odpowiada ilości energii planowanej do zaoszczędzenia średnio rocznie w wyniku realizacji przedsięwzięcia. Tę oszczędność oblicza się w audycie efektywności energetycznej.
Rodzaje przedsięwzięć, których mogą dotyczyć białe certyfikaty określa ustawa, a ich szczegółowy wykaz zawiera obwieszczenie Ministra Energii.
Podobne systemy jak system zbywalnych białych certyfikatów istnieją już w Polsce w obszarze energetyki odnawialnej (tzw. zielone certyfikaty) oraz w obszarze wytwarzania energii elektrycznej w skojarzeniu (tzw. czerwone certyfikaty).

</doc>
<doc id="2199554" url="https://pl.wikipedia.org/wiki?curid=2199554" title="Jonas Jonell">
Jonas Jonell

Jonas Jonell (ur. 2 lutego 1975 r.) – szwedzki narciarz, specjalista narciarstwa dowolnego. Nigdy nie startował na mistrzostwach świata ani na igrzyskach olimpijskich. Najlepsze wyniki w Pucharze Świata osiągnął w sezonie 1995/1996, kiedy to zajął 127. miejsce w klasyfikacji generalnej.
W 1997 r. zakończył karierę.

</doc>
<doc id="2199555" url="https://pl.wikipedia.org/wiki?curid=2199555" title="Stanisław Krzyżowski">
Stanisław Krzyżowski

Stanisław Krzyżowski (ur. 20 października 1893 w Tychach, zm. 3 maja 1933 w Pszczynie) – podporucznik piechoty Wojska Polskiego, powstaniec śląski, inicjator I powstania śląskiego, komendant Polskiej Organizacji Wojskowej Górnego Śląska na powiat pszczyński w latach 1920–1921, sekretarz powiatowy Polskiego Komitetu Plebiscytowego i Rady Ludowej w Pszczynie, współorganizator i czołowy działacz Narodowego Związku Powstańców i Byłych Żołnierzy, poseł na Sejm III kadencji, członek Rady Naczelnej Polskiego Stronnictwa Chrześci­jańskiej Demokracji na Górnym Śląsku i w Warszawie oraz bliski współpracownik Wojciecha Korfantego, dyrygent, dyrektor banku, redaktor.
Życiorys.
Był synem Jana, kolejarza, i Anny z domu Czyba. Dom, w którym się wychował, nazywano twierdzą polskości. W czynną walkę o powrót Górnego Śląska do Polski zaangażowani byli wraz z nim jego trzej bracia: Stefan, Franciszek i Paweł oraz siostra Maria. Działalność narodowowyzwoleńczą rozpoczął od zakładania w miejscowościach powiatu pszczyńskiego polskich kółek śpiewaczych. W 1910 był współzałożycielem Towarzystwa Śpiewaczego Harmonia w Tychach, w którym pełnił funkcję prezesa i dyrygenta. Od 1912 prowadził w tej miejscowości również tajne gniazdo Sokoła i równocześnie w Podlesiu, Paprocanach i Wilkowyjach zakładał towarzystwa śpiewacze. W latach 1912–1914 był dyrygentem Towarzystwa Śpiewaczego Lutnia w Pszczynie. W czasach pruskich pracował w różnych przedsiębiorstwach – jako uczeń biurowy, pracownik umysłowy oraz jako księgowy (wieczorowo ukończył szkołę handlową). W styczniu 1915 został powołany do armii niemieckiej, w której, klucząc i wykręcając się od służby, w stopniu szeregowego przebył I wojnę światową na froncie zachodnim. Pod koniec listopada 1918 powrócił na Górny Śląsk, po czym reaktywował organizacje śpiewackie i założył legalne już gniazdo Sokoła w Tychach. W styczniu lub lutym 1919 wszedł jako zastępca komendanta na powiat pszczyński do kręgów dowódczych Polskiej Organizacji Wojskowej Górnego Śląska, co nastąpiło w Banku Ludowym w Pszczynie, którego był pracownikiem, podczas zebrania, na którym założono tę organizację na ziemi pszczyńskiej.
W czerwcu 1919 został aresztowany przez Niemców i uwięziony w Raciborzu. Po interwencji kół polskich zwolniono go z więzienia za wysoką kaucją i poddano nadzorowi policyjnemu. Jednak już w lipcu 1919 kierował akcją przejęcia na stacji Tychy niemieckiego wagonu towarowego z bronią i amunicją, a w nocy z 16 na 17 sierpnia 1919 – wybuchem I powstania śląskiego w powiecie pszczyńskim (m.in. jako szef oddziału operacyjnego). Wyróżnił się zdobyciem Tychów i kilkunastu wiosek. Po powstaniu osiadł w Dziedzicach, gdzie w latach 1919–1921 znajdowało się wojskowe zaplecze pszczyńskiej organizacji powstańczej. 1 września 1919 został w tej miejscowości komendantem Posterunku Wywiadowczego nr 5 Oddziału II Naczelnego Dowództwa Wojska Polskiego. W 1920 przeprowadził się na stałe do Pszczyny, w której pracował w Banku Ludowym i w której mieszkał aż do śmierci. Od lutego 1920 był komendantem POW G.Śl. na powiat pszczyński i jednocześnie sekretarzem powiatowym Polskiego Komitetu Plebiscytowego. Podczas II powstania śląskiego dowodzone przez niego oddziały w ciągu dwóch dni (20–21 sierpnia 1920) zdołały opanować cały powiat. W 1921 zmobilizował do walk powstańczych ponad 6 tys. mieszkańców ziemi pszczyńskiej i na początku maja tego roku wystawił trzy pułki: lotny, liniowy i rezerwowy. W III powstaniu śląskim objął komendę Pszczyńskiego Pułku Rezerwowego i odznaczył się sprawnym zwalczaniem dywersji niemieckiej i zaprowadzaniem polskiej władzy w powiecie. Był także głównym organizatorem straży obywatelskich na ziemi pszczyńskiej. Po likwidacji powstania pełnił od lipca 1921 do czerwca 1922 funkcję sekretarza powiatowego Rady Ludowej w Pszczynie.
„Za czyny bojowe w trzech powstaniach śląskich odznaczony Orderem Virtuti Militari”.
W latach 1922–1924 był zastępcą dyrektora, a w latach 1924–1933 dyrektorem Banku Ludowego w Pszczynie. W 1923 został oficerem rezerwy 4 pułku strzelców podhalańskich w Cieszynie. 20 kwietnia 1926 przy jego głównym współudziale zostało założone pszczyńskie koło Związku Oficerów Rezerwy RP. W latach 1924–1926 był redaktorem „Gazety Śląskiej”, na której łamach publikował pod pseudonimem Stanisław Lech. Ponadto współpracował z „Polonią”, a także z „Głosem Pszczyńskim”. Stanisław Krzyżowski napisał i wydał książeczkę pt. "Rozmyślania w czterdziestą rocznicę encykliki „Rerum novarum”, wydanej 15 maja 1891 r. przez papieża Leona XIII", Pszczyna 1931. Od wczesnych lat 20. organizował szeregi byłych powstańców śląskich i brał czynny udział w ruchu politycznym Chrześcijańskiego Zjednoczenia Ludowego, a później Polskiego Stronnictwa Chrześci­jańskiej Demokracji, tworząc liczne koła chadeckie i kombatanckie (Związku b. Powstańców, Związku Powstańców Śląskich, Związku b. Powstańców i Żołnierzy, Narodowego Związku Powstańców i b. Żołnierzy, Związku Powstańców i b. Żołnierzy). Wszedł do Rady Naczelnej i Zarządu Głównego PSChD na Górnym Śląsku. W 1930 był radnym miasta Pszczyny i został posłem do Sejmu RP z listy Katolickiego Bloku Ludowego, a potem – członkiem Rady Naczelnej PSChD w Warszawie.
4 maja 1920 ożenił się z Marią Stryczek, z którą miał troje dzieci: Tadeusza, Mariana i Teresę. Jego synowie działali m.in. w powojennym podziemiu antykomunistycznym w Dziedzicach i Pszczynie i byli żołnierzami VII Śląskiego Okręgu Narodowych Sił Zbrojnych (ugrupowania „Bartka”).
Awanse.
Według informacji prasowej z 1925 był porucznikiem rezerwy.
Upamiętnienie.
Imieniem Stanisława Krzyżowskiego nazwano ulicę w Pszczynie.

</doc>
<doc id="2199556" url="https://pl.wikipedia.org/wiki?curid=2199556" title="W imieniu armii">
W imieniu armii

W imieniu armii (ang. "The Messenger") − amerykański film niezależny z 2009 roku w reżyserii debiutanta Orena Movermana.
Premiera obrazu miała miejsce 19 stycznia 2009 roku podczas 2009 Sundance Film Festival. W tym samym roku film był prezentowany w konkursie głównym 59. MFF w Berlinie, gdzie otrzymał Srebrnego Niedźwiedzia za najlepszy scenariusz.
Opis fabuły.
Tytułowy "messenger", czyli "posłaniec" w imieniu sekretarza armii Stanów Zjednoczonych przekazuje wskazanemu członkowi rodziny żołnierza wiadomość o tragicznym wypadku. Zadanie przekazywania tragicznych informacji powierzono dwóm wojskowym − kapitanowi Tony'emu Stone'owi (Woody Harrelson) oraz sierżantowi Willowi Montgomery'emu (Ben Foster). Muszą oni śpieszyć się, aby tragiczne wiadomości przekazać rodzinom zanim dowiedzą się z telewizji, okazując przy tym dużo taktu, smutku i zrozumienia. Są często narażeni na oskarżenia i gwałtowną przemoc, mimo to wykonują swoje zadanie z należytym szacunkiem. Wojskowi zaprzyjaźniają się ze sobą. Pewnego dnia sierżant Montgomery zakochuje się we wdowie, Olivii Pitterson (Samantha Morton).
Obsada.
i inni

</doc>
<doc id="2199559" url="https://pl.wikipedia.org/wiki?curid=2199559" title="Fijewscy">
Fijewscy

Fijewscy.
Warszawska rodzina z Powiśla, której protoplastą był malarz pokojowy - Wacław Fijewski. Kilkoro z jego dzieci zostało znanymi aktorami warszawskimi. 
Od kilku lat istnieje również Fundacja Rodziny Fijewskich – powołana i prowadzona przez Barbarę Dobrzyńską. Członkami fundacji są osoby spokrewnione z aktorską rodziną Fijewskich. Celem jej jest propagowanie wiedzy o dorobku artystycznym Fijewskich. 
Skwer w Warszawie.
W listopadzie 2008 skwerowi zlokalizowanemu u zbiegu ulic Zajęczej i Topiel na warszawskim Powiślu nadano nazwę: Tadeusza, Marii, Barbary, Włodzimierza Fijewskich. Mieszkała tam rodzina Wacława Fijewskiego (ojca). 
Pokolenie III.
Wnuki Włodzimierza Fijewskiego i Klary Fijewskiej (również aktorki):
Fijewskie są założycielkami Teatru Sióstr Fijewskich w Warszawie (teatr offowy) i Teatru Staromiejskiego (zał. W r. 2008). Wcześniej związane m.in. z: Teatrem „Wytwórnia” i Fundacją Artystyczną „Młyn”.

</doc>
<doc id="2199561" url="https://pl.wikipedia.org/wiki?curid=2199561" title="Stwardnienie boczne zanikowe">
Stwardnienie boczne zanikowe



</doc>
<doc id="2199562" url="https://pl.wikipedia.org/wiki?curid=2199562" title="Linia kolejowa Warszawa Gdańska – Palmiry">
Linia kolejowa Warszawa Gdańska – Palmiry



</doc>
<doc id="2199563" url="https://pl.wikipedia.org/wiki?curid=2199563" title="Związek Adźapa Joga">
Związek Adźapa Joga



</doc>
<doc id="2199564" url="https://pl.wikipedia.org/wiki?curid=2199564" title="Związek Adżapa Joga">
Związek Adżapa Joga



</doc>
<doc id="2199565" url="https://pl.wikipedia.org/wiki?curid=2199565" title="Związek Ajapa Joga">
Związek Ajapa Joga



</doc>
<doc id="2199567" url="https://pl.wikipedia.org/wiki?curid=2199567" title="SonyEricsson">
SonyEricsson



</doc>
<doc id="2199570" url="https://pl.wikipedia.org/wiki?curid=2199570" title="Imperial - Cinepix">
Imperial - Cinepix



</doc>
<doc id="2199571" url="https://pl.wikipedia.org/wiki?curid=2199571" title="Przełyk typu dziadka do orzechów">
Przełyk typu dziadka do orzechów



</doc>
<doc id="2199573" url="https://pl.wikipedia.org/wiki?curid=2199573" title="Luboszek">
Luboszek

Luboszek (in. "Kuchenne") – jezioro morenowe w woj. wielkopolskim, w powiecie międzychodzkim, we wschodniej części gminy Kwilcz, w pobliżu wsi Lubosz i Chorzewo, leżące na terenie Pojezierza Poznańskiego, przy drodze krajowej nr 24.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Luboszek". W różnych publikacjach i na mapach topograficznych jezioro to występuje też pod nazwą "Kuchenne".
Dane morfometryczne.
Powierzchnia zwierciadła wody według źródeł wynosi 59,01 ha.
Zwierciadło wody położone jest na wysokości 94,6 m n.p.m. Średnia głębokość jeziora wynosi 2,6 m, natomiast głębokość maksymalna 6 m.
Warunki naturalne.
Zbiornik posiada wyrównane dno o łagodnie opadających stokach, z jednym głęboczkiem. Miąższość osadów dennych wynosi średnio około 60 cm. Jezioro zasilane jest przez krótkie, okresowo płynące rowy odwadniające przyległe grunty. Z południowej części jeziora wypływa ciek łączący je z jeziorem Lubosz Wielki. Zlewnia bezpośrednia jeziora to głównie tereny rolnicze, w tym: 
Zabudowania wsi Lubosz i Chorzewo zajmują 3,7% zlewni. Tuż nad jeziorem, we wsi Lubosz, zlokalizowany jest Wiejski Park Krajobrazowy o powierzchni 13 ha z XIX w.
Linia brzegowa.
Linia brzegowa jest średnio rozwinięta, a brzegi są niskie i w znacznej części podmokłe, otoczone pojedynczym pasem drzew. Na brzegu występują liczne pomosty.
Warunki do wędkowania.
W klasyfikacji rybackiej jezioro określane jest typem sielawowym.

</doc>
<doc id="2199574" url="https://pl.wikipedia.org/wiki?curid=2199574" title="Jarosław Brawata">
Jarosław Brawata

Jarosław Brawata (ur. 8 maja 1956 w Gdańsku) – polski judoka, trener, nauczyciel wf, olimpijczyk z Moskwy 1980.Na Igrzyskach Olimpijskich w Moskwie startował w kategorii półśredniej (78 kg) gdzie przegrał w pierwszej rundzie, kończąc start na 17. miejscu.

</doc>
<doc id="2199575" url="https://pl.wikipedia.org/wiki?curid=2199575" title="Thomas Rodi">
Thomas Rodi

 
Thomas John Rodi (ur. 27 marca 1949 w Nowym Orleanie) – amerykański duchowny katolicki, arcybiskup Mobile w Alabamie.
Życiorys.
Ukończył m.in. Uniwersytet Georgetown, a także Uniwersytet w Notre Dame, po czym 20 maja 1978 przyjął święcenia kapłańskie. Przez kilka lat pracował jako wikariusz w parafiach na terenie archidiecezji. W 1983 mianowany sędzią w diecezjalnym trybunale, zajmował się tam sprawami małżeńskimi. Kontynuował studia na Katolickim Uniwersytecie Ameryki (w Waszyngtonie). Zakończył je licencjatem z prawa kanonicznego. W latach 1986–1995 pracował jako wykładowca na swej "alma mater" w Notre Dame. W tym czasie był również Dyrektorem Biura Edukacji Religijnej, kanclerzem i wikariuszem generalnym kurii archidiecezjalnej w Nowym Orleanie. W 1992 podniesiony do godności prałata. Dalsze lata upłynęły mu na funkcji proboszcza w kilku parafiach Nowego Orleanu.
15 maja 2001 otrzymał nominację na biskupa diecezji Biloxi w stanie Missisipi. Sakry udzielił mu ówczesny metropolita Mobile Oscar Lipscomb. Po kilku latach, 2 kwietnia 2008, przeniesiony został jako następca swego konsekratora do Mobile. Ingres miał miejsce 6 czerwca 2008, kilka tygodni później otrzymał również paliusz.

</doc>
<doc id="2199576" url="https://pl.wikipedia.org/wiki?curid=2199576" title="Fighter (film)">
Fighter (film)

Fighter () – amerykański biograficzny dramat sportowy w reżyserii Davida O. Russella. Obraz skupia się na życiu profesjonalnego boksera Micky’ego Warda oraz jego starszego brata przyrodniego Dicky’ego Eklunda.
Premiera filmu miała miejsce 10 grudnia 2010 roku. Obraz otrzymał sześć nominacji do Złotych Globów i siedem do Oscara.
Fabuła.
Dicky Eklund (Christian Bale), był niegdyś dobrze zapowiadającym się bokserem, jednak przegrana walka doprowadziła go na skraj przepaści psychicznej i odsiadki w więzieniu. Utrzymanie rodziny spada więc na barki młodszego brata przyrodniego Dicky’ego – Micky’ego (Mark Wahlberg), który sukcesywnie dzięki ciężkiej pracy i uporowi, stał się mistrzem bokserskim. Dicky po zwolnieniu z więzienia, zostaje trenerem młodszego brata, pomagając mu wywalczyć najważniejszy tytuł.
Zdjęcia.
Zdjęcia do filmu realizowane były na terenie amerykańskich stanów Massachusetts i Kalifornia.

</doc>
<doc id="2199578" url="https://pl.wikipedia.org/wiki?curid=2199578" title="Carassius auratus auratus">
Carassius auratus auratus

Carassius auratus auratus – nominatywny podgatunek karasia chińskiego ("Carassius auratus"), nazywany czasem karasiem złocistym, a w akwarystyce złotym karasiem, protoplasta popularnych ryb akwariowych hodowanych na całym świecie w wielu odmianach, powszechnie określanych wspólną nazwą – złota rybka. Jest również wykorzystywany jako gatunek doświadczalny.
Klasyfikacja i nazwy zwyczajowe.
Klasyfikacja biologiczna ryb z rodzaju "Carassius" jest ciągle przedmiotem badań taksonomów. Kwestię nazewnictwa naukowego w istotny sposób komplikuje decyzja Międzynarodowej Komisji Nomenklatury Zoologicznej z 2003 roku (Opinion 2027, Case 3010), która na podstawie ówczesnej wiedzy uznała "Carassius auratus" za udomowioną formę dziko występującego "Carassius gibelio". Dotychczasowe badania nie wyjaśniły jednak filogenezy ryb z rodzaju "Carassius". Wśród badaczy nie ma zgody w kwestii uznania poszczególnych gatunków z tego rodzaju oraz podgatunków karasia złocistego. Według wielu autorów "Carassius auratus auratus" (a dokładniej, sporadycznie występujące w naturze osobniki o żółtawym ubarwieniu, w Chinach określane nazwą ‘chi’) jest udomowioną formą karasia chińskiego (złocistego), inni uważają, że jest to podgatunek nadal występujący w naturze, introdukowany na całym świecie i hodowlany. Badania genetyczne wskazują na to, że azjatyckie odmiany złotych rybek wywodzą się od jednej, chińskiej populacji "Carassius auratus". 
Polska nazwa zwyczajowa tego podgatunku jest również dyskusyjna, ponieważ jego filogeneza nie została poznana. Pierwotny zasięg występowania tego karasia jest trudny do ustalenia ze względu na dużą zmienność cech morfologicznych, podobieństwo do karasia srebrzystego ("Carassius gibelio" – traktowanego dawniej jako podgatunek karasia chińskiego, z którym jest często mylony) oraz ze względu na skomplikowane metody rozrodu, w tym możliwość hybrydyzacji w warunkach naturalnych.
W polskojęzycznej literaturze ichtiologicznej i akwarystycznej za protoplastę złotych rybek podawano zarówno karasia złocistego, jak i karasia srebrzystego, przy czym przypisywano im różne nazwy naukowe: "Carassius auratus auratus" (jako karaś chiński, karaś złocisty, złota rybka, podawano też nazwy różnych odmian złotej rybki), "Carassius auratus" (karaś srebrzysty chiński, złota rybka), "Carassius auratus gibelio" (japończyk, karaś japończyk i karaś srebrzysty), a nawet "Carassius carassius". Częstą praktyką jest przypisywanie złotej rybce naukowej nazwy podgatunku "Carassius auratus auratus". W starszych wydaniach złota rybka opisywana była jako gatunek "Carassius auratus", „przez niektórych autorów (...) uważana jest za mutanta karasia srebrzystego”.
Występowanie.
"Carassius auratus auratus" zasiedla rzeki, jeziora, stawy i rowy z bogato rozwiniętą roślinnością. Preferuje chłodniejsze wody. Występuje w warunkach naturalnych w Azji Środkowej, Chinach i Japonii. Został introdukowany w wielu krajach świata. Niektóre z nich po introdukcji stwierdziły na swoim terenie intensywny rozwój tej ryby.
Budowa.
Ciało walcowate, lekko bocznie spłaszczone, o różnorodnym ubarwieniu: od oliwkowobrązowego przez srebrzyste i złote do kremowobiałego. Przeciętnie osiąga długość około 10 cm, maksymalnie dorasta do 32 cm długości standardowej (SL).
Odmiany hodowlane występują w różnorodnych kombinacjach wielu kolorów i deseni.
Tryb życia.
Żywi się planktonem, bezkręgowcami żyjącymi w strefie przydennej, pokarmem roślinnym oraz detrytusem. Ikra jest składana na zanurzonych w wodzie częściach roślin.
Znaczenie gospodarcze.
Karasie złociste od dawna były przez ludzi traktowane jako ryby konsumpcyjne. W Chinach przenoszono je z ich naturalnych siedlisk do małych zbiorników wodnych w sąsiedztwie domostw, gdzie były przechowywane żywe w celu spożycia w późniejszym okresie. W sprzyjających warunkach mogły się rozmnażać. Przypuszcza się, że w ten sposób mogło dojść do domestykacji tych ryb, a w kolejnym etapie do celowej ich hodowli. 
Współcześnie w wielu krajach całego świata hoduje się wiele odmian tego podgatunku w celach handlowych i hobbystycznych. Niektóre są chętnie wykorzystywane przez badaczy w badaniach naukowych, m.in. w biologii komórki, immunologii, endokrynologii, ewolucji molekularnej i genomice porównawczej, neurobiologii oraz w badaniach nad uczeniem i zapamiętywaniem.

</doc>
<doc id="2199579" url="https://pl.wikipedia.org/wiki?curid=2199579" title="202P/Scotti">
202P/Scotti

202P/Scotti (też: Scotti 2) – kometa krótkookresowa, należąca do rodziny Jowisza. 
Odkrycie.
Kometa została odkryta 14 grudnia 2001 roku przez Jamesa Scottiego w obserwatorium astronomicznym na Kitt Peak. W nazwie znajduje się nazwisko odkrywcy.
Orbita komety i właściwości fizyczne.
Orbita komety 202P/Scotti ma kształt elipsy o mimośrodzie 0,33. Jej peryhelium znajduje się w odległości 2,52 j.a., aphelium zaś 5,02 j.a. od Słońca. Jej okres obiegu wokół Słońca wynosi 7,32 roku, nachylenie do ekliptyki to wartość 2,19˚.
Jądro tej komety ma rozmiary maks. kilka km.

</doc>
<doc id="2199580" url="https://pl.wikipedia.org/wiki?curid=2199580" title="Láchar">
Láchar

Láchar – gmina w Hiszpanii, w prowincji Grenada, o powierzchni 13,12 km². W 2012 roku gmina liczyła 3 205 mieszkańców.
Gmina Láchar ma własną tarczę i flagę od 2002 r., kiedy to zostały w pełni zatwierdzone przez radę miejską i od której zostały wykorzystane.

</doc>
<doc id="2199583" url="https://pl.wikipedia.org/wiki?curid=2199583" title="Alexis Blanc">
Alexis Blanc

Alexis Blanc (ur. 24 listopada 1970 w Annecy) – francuski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Altenmarkt, gdzie zajął 4. miejsce w skokach akrobatycznych. Zajął także 18. miejsce w tej samej konkurencji na igrzyskach olimpijskich w Lillehammer. Najlepsze wyniki w Pucharze Świata osiągnął w sezonie 1995/1996, kiedy to zajął 14. miejsce w klasyfikacji generalnej, a w klasyfikacji skoków akrobatycznych był czwarty.
W 2006 r. zakończył karierę.

</doc>
<doc id="2199585" url="https://pl.wikipedia.org/wiki?curid=2199585" title="Fighter">
Fighter



</doc>
<doc id="2199586" url="https://pl.wikipedia.org/wiki?curid=2199586" title="Prokatedra Świętych Apostołów Piotra i Pawła w Tallinnie">
Prokatedra Świętych Apostołów Piotra i Pawła w Tallinnie



</doc>
<doc id="2199588" url="https://pl.wikipedia.org/wiki?curid=2199588" title="Rajdy na Wyspy Marshalla i Gilberta">
Rajdy na Wyspy Marshalla i Gilberta

Naloty na Wyspy Marshalla i Gilberta – taktyczna ofensywa powietrzna połączona z atakiem artylerii morskiej przeprowadzona przez lotniskowce US Navy wsparte innymi okrętami wojennymi w dniu 1 lutego 1942 roku. Celem tych ataków były garnizony Cesarskiej Marynarki Wojennej zlokalizowane na Wyspach Marshalla i Gilberta. Garnizonami japońskimi dowodził wiceadm. Shigeyoshi Inoue, który był jednocześnie dowódcą 4. Floty Japońskiej. Lotnictwo na wyspach należało do 24. Flotylli Powietrznej Japońskiej Cesarskiej Marynarki Wojennej pod dowództwem kontradmirała Eiji Gotō. Siły amerykańskie znajdowały się pod ogólnym dowództwem wiceadmirała Williama Halseya.
Naloty.
Naloty zostały przeprowadzone przed dwie oddzielne grupy lotniskowców. Samoloty z Task Force 17, którym dowodził kontradmirał Frank Jack Fletcher, stacjonujące na lotniskowcu USS „Yorktown” zaatakowały wyspy Jaluit, Mili i Makin. Samoloty z USS „Yorktown” wyrządziły umiarkowane zniszczenia na japońskich instalacjach morskich na wyspach i zniszczyły trzy samoloty. Zniszczono siedem samolotów z lotniskowca „Yorktown” oraz wodnosamolot zwiadowczy z jednego z krążowników Task Force 17. 
Bombowce nurkujące Douglas SBD Dauntless z VB-6 i VS-6 oraz torpedowe Douglas TBD Devastator eskadry VT-6 z grupy lotniczej USS „Enterprise” (CV-6) z Task Force 8, dowodzone przez adm. Halseya, zaatakowały Kwajalein, Wotje i Taroa. W tym samym czasie krążowniki i niszczyciele zbombardowały Wotje i Taroa. Naloty spowodowały lekkie do średnich uszkodzeń garnizonów morskich na tych trzech wyspach, zatopiły trzy małe okręty wojenne, uszkodziły w średnim stopniu inne, w tym lekki krążownik „Katori” oraz zniszczyły 15 samolotów. Krążownik USS „Chester” (CA-27) został trafiony i lekko uszkodzony przez japońską bombę lotniczą, a sześć samolotów z USS „Enterprise” zostało straconych. Nie chcąc narażać zespołu okrętów na japońskie ataki, Task Force 8 i 17 wycofały się natychmiast z rejonu po wykonaniu uderzeń.
Po bitwie i znaczenie bitwy.
Skutkiem zniszczenia trzonu amerykańskiej floty w Pearl Harbor, rajdy na Wyspy Marshalla i Gilberta były częścią przyjętej przez amerykańskiej dowództwo strategii nękania sił japońskich i spowalniania ich postępów. Cesarska Marynarka Wojenna na krótko wysłała w ten rejon dwa lotniskowce, które miały ścigać Task Force 16 i 17, ale szybko zrezygnowano z pościgu i lotniskowce dalej powróciły do wspierania odbywających się wtedy skutecznych podbojów Filipin i Holenderskich Indii Wschodnich. Trzeba jednak dodać, że naloty podniosły nieco morale amerykańskiej marynarki i tym samym wzmocniły nieco jej wizerunek w oczach opinii publicznej, która wciąż nie mogła się otrząsnąć po Pearl Harbor i utracie wyspy Wake. Naloty te miały także znaczenie jeśli chodzi o zbieranie doświadczeń, które przydały się w późniejszych walkach przeciwko Japończykom. Co się tyczy samych Japończyków to widocznie nie zdawali sobie oni sprawy z tego, że koncepcja obrony przy użyciu rozproszonych garnizonów miała poważne wady, a to dlatego, że garnizony były zbyt oddalone od siebie i tym samym nie mogły sobie przyjść nawzajem ze skuteczną pomocą. Naloty wraz z nalotem Doolittle’a w kwietniu 1942 roku pomogły przekonać dowódcę Floty Połączonej Isoroku Yamamoto, że istnieje pilna potrzeba wciągnięcia amerykańskich lotniskowców do bitwy tak szybko jak to jest tylko możliwe w celu zniszczenia ich. Plan Yamamoto miał swoje konsekwencje w czasie bitwy pod Midway.

</doc>
<doc id="2199592" url="https://pl.wikipedia.org/wiki?curid=2199592" title="Marek Rajss">
Marek Rajss

Marek Smok Rajss (ur. 23 czerwca 1972) – muzyk, perkusjonista, kompozytor i aranżer muzyki do spektakli teatralnych, filmów i widowisk tanecznych, m.in. Qube, Odyseja Kościuszkowska, Drum &amp; Fight, Deep Trip, cykl Alchemia Światła, czy Preludium Słowiańskie, które w 2016 roku znalazło się w gronie zwycięzców programu Teatr Polska.
Związany z artystami m.in. Jose Torres, Rudi Schuberth i Wały Jagiellońskie, Golec Uorkiestra, Big Band Adama Sztaby.
Perkusjonista w składach związanych z muzyką etniczną i jazzową – Jose Torres y salsa Tropical, Rey Caballo i Calle Sol, Milimorena y Su Clave, Max Klezmer Band, FORTET, Acoustic Ethno Orchestra,
Założyciel i lider formacji WATAHA DRUMS, oryginalnej formacji perkusyjnej, wykorzystującej w widowiskach eksperymenty będące połączeniem synchronizacji  muzyki,  ruchu i światła z interaktywną wirtualną scenografią,  generowaną z rzutników w czasie rzeczywistym. W swoim warsztacie wykorzystuje umiejętności sound designu, co pozwala mu ciekawie zestawiać muzykę z efektami dźwiękowymi. Jest jednym z pierwszych artystów, pracujących w systemie dźwięku 3D, także w wersji plenerowej.

</doc>
<doc id="2199594" url="https://pl.wikipedia.org/wiki?curid=2199594" title="Cegielnia (powiat konecki)">
Cegielnia (powiat konecki)

Cegielnia – osada wsi Machory w województwie świętokrzyskim, w powiecie koneckim, w gminie Ruda Maleniecka.
Wierni Kościoła rzymskokatolickiego należą do parafii Niepokalanego Serca NMP w Machorach.

</doc>
<doc id="2199595" url="https://pl.wikipedia.org/wiki?curid=2199595" title="Lachar">
Lachar



</doc>
<doc id="2199596" url="https://pl.wikipedia.org/wiki?curid=2199596" title="Lista rządców Bukowiny">
Lista rządców Bukowiny

Lista zarządców Bukowiny.
Od czasu włączenia do Świętego Cesarstwa Rzymskiego w 1775 Bukowina podlegała pod Królestwo Galicji i Lodomerii, a od 4 marca 1849 stała się osobnym krajem koronnym – Księstwem Bukowiny, które przestało istnieć po I wojnie światowej.

</doc>
<doc id="2199597" url="https://pl.wikipedia.org/wiki?curid=2199597" title="Jean-Damien Climonet">
Jean-Damien Climonet

Jean-Damien Climonet (ur. 27 marca 1969 w Lons-le-Saunier) – francuski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Iizuna, gdzie zajął 6. miejsce w skokach akrobatycznych. Zajął także 16. miejsce w tej samej konkurencji na igrzyskach olimpijskich w Nagano. Najlepsze wyniki w Pucharze Świata osiągnął w sezonie 1996/1997, kiedy to zajął 12. miejsce w klasyfikacji generalnej, a w klasyfikacji skoków akrobatycznych był drugi.
W 1998 r. zakończył karierę.

</doc>
<doc id="2199598" url="https://pl.wikipedia.org/wiki?curid=2199598" title="Monolith Plus">
Monolith Plus



</doc>
<doc id="2199599" url="https://pl.wikipedia.org/wiki?curid=2199599" title="Andrzej Gorzkowski">
Andrzej Gorzkowski

Andrzej Ludwik Gorzkowski (ur. 1811 – zm. prawdop. w 1857) – spiskowiec galicyjski.
Życiorys.
Ukończył z odznaczeniem gimnazjum św. Anny w Krakowie, studiował na Uniwersytecie Jagiellońskim, specjalizując się w zagadnieniach energii elektrycznej i cieplnej. Napisał pracę doktorską na temat „O związku elektryczności z magnetyzmem, ciepłem i światłem" i podjął pracę na Uniwersytecie.
Równocześnie z pracą uniwersytecką Gorzkowski związał się z podziemiem. Wstąpił do Stowarzyszenia Ludu Polskiego, reprezentując w nim lewy, radykalny odłam. Wkrótce przeszedł z SLP do Powszechnej Konfederacji Narodu Polskiego, która miała radykalniejszy program aniżeli SLP.
W marcu 1838 wpadł w zasadzkę policji i został aresztowany. Po krótkim dochodzeniu z powodu braku dowodów został wypuszczony, jednak wskutek zatrzymania został zwolniony z pracy na uniwersytecie. Ponadto dyplom doktorski zamknięto w archiwum uniwersyteckim, żeby mu uniemożliwić wykonywanie podobnego zajęcia w innym miejscu. W tej sytuacji musiał utrzymywać się z lekcji prywatnych.
Relegowanie z uniwersytetu i uraz na tle złamanej kariery naukowej popchnęły Gorzkowskiego jeszcze mocniej w podziemie. Nawiązał kontakt z Centralizacją Towarzystwa Demokratycznego Polskiego.
Z obawy przed jego fanatyzmem oraz niezdolnością do pracy zespołowej, organizacja, aby oddalić Gorzkowskiego z Krakowa, powierzyła mu nadzór spisku we Wrocławiu. Jednak tam kontynuował swoje intrygi, co spowodowało odsunięcie go na boczny tor.
22 stycznia 1846 Gorzkowski zjawił się w Krakowie, gdzie czekał już na niego Ludwik Mierosławski. W nowym mieszkaniu Gorzkowskiego znowu odbywały się narady, które miały za cel ostateczne przygotowanie powstania.
18 lutego 1846 wojska austriackie pod dowództwem gen. Ludwiga Collina zajęły Kraków. Spiskowcy zaczęli się zastanawiać nad odwołaniem powstania. 20 lutego Gorzkowski niespodziewanie, na czele nielicznej grupy powstańców zaatakował i rozproszył patrole szwoleżerów w Chrzanowie, czym zdezorientował dowództwo okupacyjne. Gen. Collin, myśląc iż ma do czynienia z dużymi siłami Polaków, wycofał się z miasta. W nocy z 21 na 22 lutego wybuchło powstanie krakowskie. Gorzkowski pragnął natychmiastowej dalszej walki, ale przytomnie powstrzymywany przez Tysowskiego 24 lutego zamilkł i znikł z pola widzenia.
Po klęsce 1846 Gorzkowski nie wrócił do życia politycznego. Ożenił się z bogatą krakowską mieszczką, i razem prowadzili stancję dla studentów.

</doc>
<doc id="2199601" url="https://pl.wikipedia.org/wiki?curid=2199601" title="Andy Messerli">
Andy Messerli

Andy Messerli (ur. 7 kwietnia 1971 r.) – szwajcarski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w La Clusaz, gdzie zajął 12. miejsce w skokach akrobatycznych. Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 1996/1997, kiedy to zajął 38. miejsce w klasyfikacji generalnej.
W 1998 r. zakończył karierę.

</doc>
<doc id="2199602" url="https://pl.wikipedia.org/wiki?curid=2199602" title="Chad St. Onge">
Chad St. Onge

Chad St. Onge (ur. 12 września 1980 r.) – amerykański narciarz, specjalista narciarstwa dowolnego. Nigdy nie startował na mistrzostwach świata ani na igrzyskach olimpijskich. Najlepsze wyniki w Pucharze Świata osiągnął w sezonie 1996/1997, kiedy to zajął trzecie miejsce w klasyfikacji kombinacji.
W 2000 r. zakończył karierę.

</doc>
<doc id="2199603" url="https://pl.wikipedia.org/wiki?curid=2199603" title="Jeff Monson">
Jeff Monson

Jeffrey William "Jeff" Monson (ur. 18 stycznia 1971 w Saint Paul) − amerykański grappler, zawodnik mieszanych sztuk walki (MMA) oraz bokser. Mistrz świata w grapplingu, dwukrotny mistrz świata ADCC w submission fightingu. Od 2016 posiada również rosyjskie obywatelstwo.
Grappling.
W młodości Monson trenował zapasy. Podczas studiów reprezentował Oregon State University oraz University of Illinois w NCAA Division I. Posiada czarny pas w brazylijskim jiu-jitsu. Startował z sukcesami w wielu turniejach w formule submission fighting. Jest multimedalistą mistrzostw świata ADCC, dwukrotnie zdobył złoty medal − w 1999 roku w wadze do 99 kg oraz w 2005 w wadze ponad 99 kg. W grudniu 2008 roku podczas Mistrzostw Świata w Grapplingu w Lucernie zdobył złoty medal w wadze do 125 kg (bez gi).
Mieszane sztuki walki.
W zawodowym MMA występuje od 1997 roku. W latach 2000-2002 stoczył trzy walki w UFC, największej amerykańskiej organizacji MMA, ale po porażkach z Chuckiem Liddellem i Ricco Rodriguezem z niej odszedł.
W grudniu 2004 roku pokonał w Sheffield przez poddanie Gruzina Tengiza Tedoradze, zdobywając mistrzostwo angielskiej organizacji Cage Warriors w wadze ciężkiej.
Będąc niepokonanym od niemal trzech lat w 13 kolejnych walkach, w lutym 2006 roku powrócił do UFC. Dzięki wygraniu trzech pojedynków z rzędu otrzymał szansę walki o mistrzostwo organizacji w wadze ciężkiej (do 120 kg) przeciwko Timowi Sylvii. Odbyła się ona 16 listopada 2006 roku w Sacramento podczas gali "UFC 65: Bad Intentions". Monson przegrał przez jednogłośną decyzję sędziów.
W następnym pojedynku pokonał w Tokio przez uduszenie zza pleców Kazuyukiego Fujitę. Była to walka wieczoru podczas "PRIDE 34" − ostatniej gali PRIDE Fighting Championships w historii.
W kolejnych latach walczył dla japońskich organizacji World Victory Road i DREAM, brazylijskiej Bitetti Combat, rosyjskiej M-1 Global oraz mniejszych amerykańskich, pokonując m.in. Ricco Rodrigueza, Roya Nelsona, Siergieja Charitonowa, Aleksandra Jemielianienkę i Aleksieja Olejnika a przegrywając z Pedro Rizzo (dwukrotnie), Joshem Barnettem, Fiodorem Jemieljanienką i w rewanżu z Olejnikiem.
Boks.
W 2004 roku stoczył trzy zawodowe walki bokserskie. Dwie wygrał przez techniczny nokaut, jedną zremisował.
Poglądy polityczne.
Jeff Monson określał się jako anarchista. Na ciele wytatuowanych ma wiele symboli anarchistycznych. W 2016 r. Monson został obywatelem Ługańskiej Republiki Ludowej. W 2018 r. Monson został wybrany do rady miejskiej Krasnogorska z listy partii Jedna Rosja.
Osiągnięcia.
Mieszane sztuki walki:
Grappling / Zapasy:
Amatorskie zapasy

</doc>
<doc id="2199604" url="https://pl.wikipedia.org/wiki?curid=2199604" title="Karawas">
Karawas

Karawas (gr.: "Καραβάς", tur.: "Alsancak") − miasto i jedna z gmin (gr.: "Δήμος") dystryktu Kirenia. Populacja wynosiła 2400 mieszkańców (1960).
Gmina "de facto" pod zarządem Cypru Północnego.

</doc>
<doc id="2199605" url="https://pl.wikipedia.org/wiki?curid=2199605" title="Typ spektralny planetoid">
Typ spektralny planetoid



</doc>
<doc id="2199607" url="https://pl.wikipedia.org/wiki?curid=2199607" title="Ondřej Vokatý">
Ondřej Vokatý

Ondřej Vokatý (ur. 7 listopada 1977 r.) – czeski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Iizuna, gdzie zajął 4. miejsce w kombinacji. Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 1994/1995, kiedy to zajął 85. miejsce w klasyfikacji generalnej, a w klasyfikacji kombinacji był piąty.
W 2006 r. zakończył karierę.

</doc>
<doc id="2199609" url="https://pl.wikipedia.org/wiki?curid=2199609" title="Gregory Aymond">
Gregory Aymond

 
Gregory Michael Aymond (ur. 12 listopada 1949 w Nowym Orleanie) – amerykański duchowny katolicki, arcybiskup Nowego Orleanu.
Życiorys.
Jest najstarszy z trójki rodzeństwa. W latach 1967–1971 kształcił w St. Joseph Seminary College w pobliżu Covington. Następnie pobierał nauki w seminarium Notre Dame, a także na Loyola University. Święcenia kapłańskie otrzymał 10 maja 1975, a udzielił ich Philip Hannan, ówczesny zwierzchnik archidiecezji Nowy Orlean. Przez kolejnych sześć lat był rektorem i profesorem w seminarium przygotowawczym św. Jana Vianneya. Został następnie dyrektorem edukacji i profesorem teologii pastoralnej i homiletyki na swej "alma mater" Notre Dame. W latach 1986–2000 rektor tej uczelni.
19 listopada 1996 otrzymał nominację na biskupa pomocniczego Nowego Orleanu ze stolicą tytularną "Acholla". Sakry udzielił mu Francis Schulte, arcybiskup Nowego Orleanu. 2 lipca 2000 mianowany koadiutorem biskupa Austin w Teksasie. Sukcesję przejął 2 stycznia 2001. Po ośmiu latach pasterzowania w diecezji Austin papież Benedykt XVI mianował go 12 czerwca 2009 roku nowym zwierzchnikiem archidiecezji Nowy Orlean. Ingres miał miejsce 20 sierpnia tego samego roku.
W marcu 2020 roku został zakażony koronawirusem SARS-CoV-2 i poddał się kwarantannie.

</doc>
<doc id="2199611" url="https://pl.wikipedia.org/wiki?curid=2199611" title="Jerry Heidenreich">
Jerry Heidenreich

Jerôme Alan "Jerry" Heidenreich (ur. 4 lutego 1950, zm. 18 kwietnia 2002), amerykański pływak. Czterokrotny medalista olimpijski z Monachium.
Specjalizował się w stylu dowolnym i motylkowym. Igrzyska w 1972 były jego jedyną olimpiadą. Sięgnął po złoto w dwóch sztafetach, indywidualnie był drugi na dystansie 100 m kraulem i trzeci na tym samym dystansie grzbietem. Był sześciokrotnym rekordzistą globu w sztafecie, mistrzem NCAA. W 1971 został trzykrotnym złotym medalistą igrzysk panamerykańskich (sztafety).
W 1992 został przyjęty do International Swimming Hall of Fame.

</doc>
<doc id="2199615" url="https://pl.wikipedia.org/wiki?curid=2199615" title="Buko">
Buko

Niemcy:
Inne:
Zobacz też:

</doc>
<doc id="2199617" url="https://pl.wikipedia.org/wiki?curid=2199617" title="Fabryka czekolady Wedekindt, Rohlapp &amp; Co. w Raciborzu">
Fabryka czekolady Wedekindt, Rohlapp &amp; Co. w Raciborzu

Fabryka czekolady Wedekindt, Rohlapp &amp; Co. (niem. "Schokoladenfabrik Wedekindt, Rohlapp &amp; Co.") – jeden z dawnych zakładów przemysłu spożywczego na terenie Raciborza funkcjonujący przed II wojną światową.
Zakład mieścił się przy ul. Kolejowej 20. Fabryka produkowała czekolady takich marek jak "Eichendorff" i "Oderperle" (pol. "Perła Odrzańska"). Zakład zatrudniał ok. 200 pracowników, a jego dzienna produkcja wtynosiła 7,5 tony. Obecnie w zabudowaniach fabrycznych znajdują się magazyny spółdzielni "Rolnik".

</doc>
<doc id="2199618" url="https://pl.wikipedia.org/wiki?curid=2199618" title="Schokoladenfabrik Wedekindt, Rohlapp &amp; Co.">
Schokoladenfabrik Wedekindt, Rohlapp &amp; Co.



</doc>
<doc id="2199620" url="https://pl.wikipedia.org/wiki?curid=2199620" title="Karin Kuster">
Karin Kuster

Karin Kuster (ur. 21 listopada 1970 r.) – szwajcarska narciarka, uprawiająca narciarstwo dowolne. Najlepszy wynik na mistrzostwach świata osiągnęła podczas mistrzostw w La Clusaz, gdzie zajęła 5. miejsce w skokach akrobatycznych. Nigdy nie startowała na igrzyskach olimpijskich. Najlepsze wyniki w Pucharze Świata osiągnęła w sezonie 1996/1997, kiedy to zajęła 21. miejsce w klasyfikacji generalnej, a klasyfikacji skoków akrobatycznych była siódma.
W 1997 r. zakończyła karierę.

</doc>
<doc id="2199621" url="https://pl.wikipedia.org/wiki?curid=2199621" title="Elinor Wylie">
Elinor Wylie

Elinor Wylie właśc. Elinor Morton Hoyt (ur. 7 września 1885 w Somerville, zm. 16 grudnia 1928) – amerykańska poetka i powieściopisarka. 
Życie.
Szkołę średnią ukończyła w Waszyngtonie w 1904 roku. W 1906 wyszła za mąż za Philipa Hichborna, małżeństwo zakończyło się rozstaniem w 1910 roku, kiedy to poetka uciekła do Anglii z prawnikiem, Horace'em Wylie'm. W późniejszych latach przeniosła się do Nowego Jorku, gdzie zadebiutowała tomikiem "Nets to Catch the Wind" (1921). Tam też pracowała w czasopiśmie "Vanity Fair", w którym opiekowała się działem literackim. Wzięła rozwód i wyszła za Williama Rose'a Beneta. Zmarła na wylew w 1928 roku. 
Twórczość.
Tworzyła lirykę erudycyjną, kunsztowną stylistycznie, odzwierciedlającą burzliwe życie osobiste autorki. W późniejszym okresie nawiązywała w swojej twórczości do angielskich poetów metafizycznych. Była autorką zbiorów "Nets to Catch the Wind" (1921), "Black Amor" (1923), "Angels and Earthly Creatures" (1929). Tworzyła też romanse historyczne oparte na rzetelnych studiach historycznych, m.in. "Jennifer Lorn" (1923), "The Orphan Angel" (1926). Na język polski wiersze Elinor Wylie tłumaczyli Ludmiła Marjańska, Aleksander Ziemny, Wiktor Jarosław Darasz i przede wszystkim Ryszard Mierzejewski.

</doc>
<doc id="2199622" url="https://pl.wikipedia.org/wiki?curid=2199622" title="Ansley Cargill">
Ansley Cargill

Ansley Cargill (ur. 5 stycznia 1982 w Atlancie) – amerykańska tenisistka.
Rozpoczęła swoją karierę w 1997 roku w niewielkim turnieju ITF w Santa Clara. W następnym roku, jako kwalifikantka doszła do drugiej rundy turnieju w Indian Wells (25 000$), w której przegrała z Francuzką Leą Ghirardi. W 1999 roku dwukrotnie doszła do półfinałów a raz zagrała w finale w Monterrey, ale Węgierka Kira Nagy okazała się od niej lepsza. Pierwszy swój turniej wygrała dopiero w 2005 roku w Hilton Head, pokonując w finale Jekatierinę Afinogienową z Rosji. W sumie wygrała cztery turnieje singlowe i cztery deblowe rangi ITF.
W rozgrywkach WTA osiągnęła jeden ćwierćfinał w Sarasocie w 2003 roku, pokonując w pierwszej rundzie nr 13 światowego rankingu Patty Schnyder ze Szwajcarii a w drugiej Tamarine Tanasugarn (nr 31) z Tajlandii. Lepiej poszło jej w grze deblowej (w parze z Ashley Harkleroad) gdy w 2003 roku, w Tokio osiągnęły finał imprezy, a który przegrały z parą Marija Szarapowa i Tamarine Tanasugarn.
W turniejach wielkoszlemowych zagrała dziewięć razy, a jej największym sukcesem było dotarcie do drugiej rundy Australian Open w 2003 roku po pokonaniu Hiszpanki Anabel Medina Garrigues. Również w 2003 roku wzięła udział w Igrzyskach panamerykańskich, na których zdobyła brązowy medal w grze singlowej.
Obecnie pracuje w biurze firmy handlowej w Atlancie.

</doc>
<doc id="2199625" url="https://pl.wikipedia.org/wiki?curid=2199625" title="Gertrudis Gómez de Avellaneda">
Gertrudis Gómez de Avellaneda

Gertrudis Gómez de Avellaneda (ur. 23 marca 1814 w Puerto Príncipe, zm. 1 lutego 1873 w Madrycie) - była jedną z najwybitniejszych pisarek hiszpańskiego romantyzmu.
Życiorys.
Urodziła się 23 marca 1814 roku na Kubie w Puerto Príncipe, mimo iż w jej autobiografii figuruje rok 1816. Była córką kapitana Manuela Gómeza de Avellaneda oraz Franciszki de Arteaga. Od dzieciństwa wykazywała zamiłowanie do książek.
Autorka wierszy, legend, powieści i artykułów. Jej powieść "Sab" poprzedza w swej abolicyjnej krytyce
"Chatę wuja Toma" dając dowód przełomowi, którego dokonała w kanonach literatury żeńskiej koncentrując się na problematyce społecznej i dając wyraz nadzwyczajnej szczerości.
Mieszkała na Kubie do 1836 roku, kiedy to wyjechała wraz ze swoją rodziną do Hiszpanii. W 1846 wyszła za mąż za Pedra Sabatera, lecz po krótkim czasie owdowiała. 
W 1856 ponownie wyszła za mąż - tym razem za wpływowego polityka Dominga Verdugo, z którym wróciła na Kubę w 1859. W 1864 - po śmierci drugiego męża - zdecydowała się na powrót do Hiszpanii,
gdzie zmarła w 1873.

</doc>
<doc id="2199629" url="https://pl.wikipedia.org/wiki?curid=2199629" title="Fabryka kakao i czekolady Goldsiegel w Raciborzu">
Fabryka kakao i czekolady Goldsiegel w Raciborzu

Fabryka kakao i czekolady Goldsiegel (niem. "Goldsiegel Kakao und Schokoladenfabrik") – jeden z dawnych zakładów przemysłu spożywczego na terenie Raciborza funkcjonujący przed II wojną światową.
Zakład mieścił się od 1938 roku na Podwalu. Właścicielem fabryki był Martin Pirsch. W 1945 roku zakład przetrwał wojnę i produkcję w nim rozpoczęła Fabryka Cukrów i Czekolady Ślązak. Obecnie zabudowanie fabryczne już nie istnieją.

</doc>
<doc id="2199630" url="https://pl.wikipedia.org/wiki?curid=2199630" title="Nieszpułka">
Nieszpułka



</doc>
<doc id="2199632" url="https://pl.wikipedia.org/wiki?curid=2199632" title="Goldsiegel Kakao und Schokoladenfabrik">
Goldsiegel Kakao und Schokoladenfabrik



</doc>
<doc id="2199634" url="https://pl.wikipedia.org/wiki?curid=2199634" title="Tarsha Ebbern">
Tarsha Ebbern

Tarsha Ebbern (ur. 7 maja 1970 r.) – australijska narciarka, specjalistka narciarstwa dowolnego. Najlepszy wynik na mistrzostwach świata osiągnęła podczas mistrzostw w Oberjoch, gdzie zajęła 4. miejsce w kombinacji. Zajęła również 17. miejsce w balecie narciarskim na igrzyskach olimpijskich w Albertville, jednakże balet był wtedy jedynie dyscypliną pokazową. Najlepsze wyniki w Pucharze Świata osiągnęła w sezonie 1989/1990, kiedy to zajęła 15. miejsce w klasyfikacji generalnej, a w klasyfikacji kombinacji była czwarta.
W 2000 r. zakończyła karierę.

</doc>
<doc id="2199635" url="https://pl.wikipedia.org/wiki?curid=2199635" title="Allen Tate">
Allen Tate

John Orley Allen Tate (ur. 19 listopada 1899, zm. 9 lutego 1979) – amerykański poeta, prozaik, krytyk i teoretyk literatury.
Tworzył medytacyjne poezje o charakterze filozoficzno-religijnym, związanych z tradycją angielskiej barokowej poezji metafizycznej i mitologią amerykańskiego Południa. (m.in. "Ode to the Cenfederate Dead" z 1928). Był krytykiem współczesnej cywilizacji amerykańskiej i rzecznikiem południowego regionalizmu. Zasłynął jako autor powieści "The Fathers" - z czasów wojny secesyjnej oraz biografii kofederackich przywódców. Jako krytyk literacki reprezentował tzw. nową krytykę w anglo-ameryklańskim kierunku badań literackich po 1920 roku. Liczne prace krytyczne i teoretyczne zebrał m.in. w tomach "The Reactionary Essays on Poetry and Ideas" (1936) oraz "on the Limits of Poetry" (1948).

</doc>
<doc id="2199636" url="https://pl.wikipedia.org/wiki?curid=2199636" title="Serno">
Serno

Niemcy:
Osoby:

</doc>
<doc id="2199637" url="https://pl.wikipedia.org/wiki?curid=2199637" title="Moczydły">
Moczydły

2 miejscowości w Polsce:

</doc>
<doc id="2199638" url="https://pl.wikipedia.org/wiki?curid=2199638" title="Pantarej">
Pantarej

Pantarej – polski dramat obyczajowy z 1987 roku w reż. Krzysztofa Sowińskiego.
Opis fabuły.
Warszawa połowy lat 80. XX w. Tytułowy Pantarej (Rysiek Sędzimirski) to narkoman, który wraz ze swoim kumplem Zito spędza dni na włóczeniu się po mieście i zdobywaniu narkotyków oraz leków narkotycznych. Najczęściej, z braku pieniędzy, robi to za pomocą fałszowania recept i włamań do aptek. Pewnego dnia, gdy jest na głodzie i nie ma już żadnych możliwości zdobycia towaru, włamuje się do szpitalnej apteki, gdzie "rozbija bank" – w szafie pancernej, do której znajduje klucze, natrafia na cały worek potrzebnych mu medykamentów (morfina itp.). Wraz z Zito ukrywa towar. Ten jednak bierze więcej, niż powinien i po kilkudniowym pobycie w szpitalu umiera. Sprawą zaczyna na poważnie interesować się milicja, funkcjonariusze odpowiedniego jej wydziału doskonale zdają sobie sprawę z tego co będzie, gdy tak duża ilość silnych leków trafi na rynek. Sam Pantarej postanawia przeczekać całą sprawę w ośrodku odwykowym, ma również szczerą wolę po raz kolejny zerwać z nałogiem. Kiedy jednak przekonuje się, że w ośrodku i tak wszyscy biorą, a jego kierownik gra wobec niego nieuczciwie, ucieka wraz z małoletnim Leokadią. Obydwaj odnajdują skradzione leki. Milicja jest jednak od dłuższego czasu na jego tropie. Informacja o tym, że jego syn jest narkomanem, zabija trwającego w nieświadomości ojca Pantareja. Kolejną ofiarą skradzionego towaru jest także Leokadia, który umiera po odkryciu skrytki Pantareja z lekami i zaaplikowaniu sobie zbyt dużej dawki. Ścigany przez milicję, Pantarej postanawia ukryć towar u znajomego dilera, nie wiedząc, że ten jest jej informatorem. Idąc do niego z towarem, odurzony narkotykami wchodzi na "czerwonym świetle" na przejście dla pieszych i zostaje śmiertelnie potracony przez samochód.
Główne role.
i inni

</doc>
<doc id="2199640" url="https://pl.wikipedia.org/wiki?curid=2199640" title="Roland Kollmann">
Roland Kollmann

Roland Kollmann (ur. 8 października 1976 w Villach) – austriacki piłkarz występujący na pozycji napastnika. Zawodnik klubu Grazer AK.
Kariera klubowa.
Kollmann jako junior grał w zespole SC Landskron. W 1998 roku trafił do Tirolu Innsbruck z Bundesligi. W 1999 roku odszedł do ekipy FC Kärnten występującej w Erste Lidze. W 2001 roku z 28 bramkami na koncie został królem strzelców tych rozgrywek. W 2001 roku podpisał kontrakt z holenderskim FC Twente. Eredivisie zadebiutował 25 sierpnia 2001 roku w wygranym 3:0 pojedynku z Rodą Kerkrade. W Twente spędził pół roku.
W styczniu 2002 roku Kollmann wrócił do Austrii, gdzie został graczem klubu Grazer AK (Bundesliga). Pierwszy ligowy mecz zaliczył tam 23 lutego 2002 roku przeciwko Austrii Wiedeń (1:1). 31 marca 2002 roku w zremisowanym 2:2 spotkaniu z Rapidem Wiedeń strzelił pierwszego gola w Bundeslidze. Barwy Grazeru reprezentował przez 5,5 roku. W tym czasie zdobył z klubem mistrzostwo Austrii (2004), 2 Puchary Austrii (2002, 2004), Superpuchar Austrii (2002), a także wywalczył z nim 2 wicemistrzostwa Austrii (2003, 2005). W 2004 roku został także królem strzelców Bundesligi. W 2007 roku, po degradacji Grazeru do Regionalligi Mitte, opuścił drużynę.
W 2007 roku Kollmann odszedł do Austrii Kärnten, również z Bundesligi. W jej barwach zadebiutował 10 lipca 2007 roku w przegranym 0:1 ligowym pojedynku z LASK-iem Linz. W Austrii Kärnten spędził rok. W 2008 roku wrócił do Grazeru AK grającego w Regionallidze Mitte.
Kariera reprezentacyjna.
W reprezentacji Austrii Kollmann zadebiutował 26 marca 2003 roku w zremisowanym 2:2 towarzyskim meczu z Grecją. 31 marca 2004 roku w zremisowanym 1:1 towarzyskim pojedynku ze Słowacją strzelił pierwszego gola w kadrze. W latach 2003–2005 w drużynie narodowej rozegrał 11 spotkań i zdobył 4 bramki.

</doc>
<doc id="2199641" url="https://pl.wikipedia.org/wiki?curid=2199641" title="Mistrzostwa Europy młodzieżowców w lekkoatletyce">
Mistrzostwa Europy młodzieżowców w lekkoatletyce



</doc>
<doc id="2199643" url="https://pl.wikipedia.org/wiki?curid=2199643" title="Ricco Rodriguez">
Ricco Rodriguez

Ricco Rodriguez (ur. 19 sierpnia 1977 w San Jose) − amerykański grappler i zawodnik mieszanych sztuk walki (MMA) wagi ciężkiej i super ciężkiej. Były mistrz UFC w wadze ciężkiej (2002-2003), mistrz świata ADCC w submission fightingu w klasie absolutnej (1998).
Wczesne życie.
Urodził się w San Jose w Kalifornii, ale dorastał w Paterson w stanie New Jersey. Jest pochodzenia meksykańskiego i portorykańskiego. W przeszłości trenował zapasy w Tottenville High School, mieszkając na Staten Island. Później przeniósł się do Kalifornii, gdzie rozpoczął treningi brazylijskiego jiu-jitsu pod okiem Rigana i Jeana Jacquesa Machado. Brał udział i wygrywał wiele turniejów w tej dziedzinie, a później przeszedł na trenowanie mieszanych sztuk walki.
Kariera MMA.
W profesjonalnych mieszanych sztukach walki występuje od 1999 roku. Największe sukcesy osiągał w latach 2000-2002, gdy walczył dla dwóch czołowych organizacji świata − PRIDE FC i UFC. W okresie tym pokonał m.in. Gary'ego Goodridge'a, Paula Buentello, Andreja Arłouskiego, Jeffa Monsona, Tsuyoshiego Kosakę, a także Randy'ego Coutura w walce o mistrzostwo UFC w wadze ciężkiej (27 września 2002, UFC 39). Tym samym został pierwszym w historii latynoskim mistrzem tej organizacji (jest pochodzenia meksykańsko-portorykańskiego). Tytuł stracił w jego pierwszej obronie, gdy 28 lutego 2003 roku został znokautowany przez Tima Sylvię (UFC 41). W 2003 roku stoczył ostatni pojedynek w UFC z Pedro Rizzo, który przegrał i został zwolniony z organizacji.
Lata 2004-2009 to walki głównie na lokalnych galach w USA ale również na dużych eventach jak IFL czy EliteXC. W tym czasie mierzył się m.in. z Ronem Watermanem (dwukrotnie), Benem Rothwellem, Antonio Silvą oraz Jeffem Monsonem. Od lipca 2009 do lipca 2011 zanotował serię 12 zwycięskich pojedynków, nokautując m.in. Travisa Fultona mającego na koncie ponad 200 zawodowych walk w MMA.
Świetna passa zakończyła się 20 sierpnia 2011 gdzie Rodriguez uległ Sethowi Petruzelliemu przez TKO na gali Bellator 48. 5 listopada 2011 na gali MMA Attack 1 przegrał z Polakiem Michałem Kitą na punkty. Od przegranej z Petruzellim nadszedł regres formy u Ricco (m.in. przez otyłość) co skutkowało słabymi występami i porażkami głównie z solidnymi rywalami jak Glover Teixeira, Aleksandr Wołkow czy Stavros Economou. W 2012 roku postanowił wrócić do formy sprzed kilku lat, zrzucając prawie 30 kg. Od października 2012 zanotował bilans 5 zwycięstw, 3 porażek (przegrywając z Marcinem Łazarzem i Ianem Freemanem) oraz jednej walki no contest walcząc głównie w Europie.

</doc>
<doc id="2199645" url="https://pl.wikipedia.org/wiki?curid=2199645" title="Centro Iqueño">
Centro Iqueño

Club Centro Iqueño – peruwiański klub z siedzibą w mieście Lima.
Historia.
Klub "Centro Iqueño" założony został 12 października 1935 roku przy ulicy Monzón – założycielami byli Fernando Nieri, Víctor Picasso, Alfredo Malatesta, Juan de Dios Mere, Amador Illescas, Rolando Chevazco oraz Emilio Quintana.
Od chwili swego założenia klub wychował wielu wybitnych piłkarzy, wśród których byli tacy reprezentanci kraju jak Roberto „Tito” Drago, Guillermo Delgado, Adolfo Donayre czy Julio Meléndez. W finałach mistrzostw świata w 1970 roku indywidualną klasę zademonstrowali dwaj wychowankowie "Centro Iqueño": Roberto Challe i Ramón Mifflin.
Do pierwszej ligi "Centro Iqueño" awansował w 1941 roku, zajmując w swym debiutanckim sezonie w 1942 roku 8 miejsce. Po kilku słabych sezonach w 1946 roku klub zajął ostatnie miejsce i spadł do drugiej ligi. W 1948 roku klub zdobył mistrzostwo drugiej ligi i wrócił do pierwszej ligi.
Grając w pierwszej lidze klub 7-krotnie został mistrzem otwarcia (czyli zwycięzcą pierwszej części sezonu). W 1957 roku klub sięgnął po swój największy sukces – zdobył mistrzostwo Peru po wygraniu 2:1 5 stycznia 1958 roku decydującego meczu z Universitario Lima (bramki zdobyli dla klubu w 29 i 40 minucie Montenegro i Palomino). Trenerem zwycięskiej drużyny był Roberto Scarone, który 3 lata później został trenerem urugwajskiego klubu CA Peñarol. Wielki sukces osiągnęła jedenastka w składzie: "Cárpena, Allen, Donayre, Castro, Arce, Del Valle (kapitan), Montenegro, Palomino, Olaechea, Linazza, Quiñonez". Znaczący udział w sukcesie miał także grający często w sezonie 1957 Alfredo Huaranga Daga.
Ponieważ "Centro Iqueño" szczególnie często potrafił wygrywać z klubem Alianza Lima, zyskał sobie przydomek "La sombra blanca de Alianza Lima".
W 1960 roku piłkarz klubu Fernando Olaechea został królem strzelców pierwszej ligi.
W 1969 roku klub "Centro Iqueño" zajął 13, przedostatnie miejsce i spadł bezpowrotnie z pierwszej ligi.
Ostatni raz w drugiej lidze klub grał w 1993 roku.

</doc>
<doc id="2199646" url="https://pl.wikipedia.org/wiki?curid=2199646" title="Małgorzata Breś">
Małgorzata Breś

Małgorzata Breś (Nogala) (ur. 31 grudnia 1959 w Lublinie) – florecistka, uczestniczka letnich igrzysk olimpijskich w Seulu 1988.
Wielokrotna mistrzyni (3) oraz wicemistrzyni (2) Polski we florecie w drużynie. Indywidualnie w roku 1985 została wicemistrzynią Polski.
Była zawodniczką kolejno Energetyka Lublin, Marymontu Warszawa i AZS-AWF Warszawa.

</doc>
<doc id="2199648" url="https://pl.wikipedia.org/wiki?curid=2199648" title="Thomas Oar">
Thomas Oar

Thomas Michael Oar (ur. 10 grudnia 1991 w Southport w stanie Queensland) – australijski piłkarz występujący na pozycji pomocnika. Zawodnik klubu Central Coast Mariners.
Kariera klubowa.
Oar jako junior grał w zespołach Palm Beach oraz QAS. W 2008 roku trafił do Brisbane Roar z A-League. W tych rozgrywkach zadebiutował 14 grudnia 2008 roku w wygranym 2:1 pojedynku z Newcastle United Jets. 28 grudnia 2008 roku w wygranym 3:2 spotkaniu z Wellington Phoenix strzelił pierwszego gola w A-League. W 2009 roku zajął z klubem 3. miejsce w lidze. W Brisbane spędził 2 lata.
W 2010 roku Oar odszedł do holenderskiego FC Utrecht. W Eredivisie zadebiutował 15 sierpnia 2010 roku w wygranym 3:1 meczu z NAC Breda.
W 2018 został zawodnikiem Central Coast Mariners.
Kariera reprezentacyjna.
W reprezentacji Australii Oar zadebiutował 3 marca 2010 roku w wygranym 1:0 meczu eliminacji Pucharu Azji z Indonezją. W 2011 roku został powołany do kadry na Puchar Azji.

</doc>
<doc id="2199650" url="https://pl.wikipedia.org/wiki?curid=2199650" title="Wenus w futrze">
Wenus w futrze

Wenus w futrze (niem. "Venus im Pelz") – powieść autorstwa Leopolda von Sacher-Masocha oparta częściowo na elementach autobiograficznych. Powieść ta po raz pierwszy wydana została w 1870 roku na łamach czasopisma „Die Liebe”. Pierwszy polski przekład wydano w 1920 roku. Nie jest znany autor tego przekładu.
Treść.
Główny bohater wyznaje zakochanej w nim pięknej kobiecie – Wandzie, swoje skryte pragnienia. Marzy o kobiecie idealnej, która będzie okrutnie się z nim obchodzić, bić go i traktować jak niewolnika.
Wanda, po początkowym wahaniu, zgadza się spełnić fantazje mężczyzny, którego kocha. Od tej pory odbywają razem podróże, on jako jej służący, ona jako jego okrutna pani. Wandzie przez pewien czas podoba się ta zabawa, ale z czasem zaczyna czuć coraz większą pogardę do tego mężczyzny. Ostatecznie porzuca go dla innego, bardziej „męskiego”.
Przyjęcie powieści.
Powieść „Wenus w futrze” była na ogół nisko oceniana pod względem literackim. Jednak tematyka tego utworu spowodowała, że stał się on obiektem szerokiej dyskusji o patologiach i dewiacjach seksualnych, zwłaszcza w środowisku psychologów i psychiatrów. Spowodowało to, że nazwisko autora przyjęto jako określenie masochizmu – jednej z dewiacji seksualnych. Słowa tego w tym znaczeniu po raz pierwszy użył Richard von Krafft-Ebing w swojej pracy "Psychopathia sexualis". Od tego czasu weszło ono do ogólnego obiegu leksyki na całym świecie i stanowi określenie na postawę polegającą na osiąganiu spełnienia seksualnego podczas poniżania, doznawania cierpienia psychicznego i fizycznego zadawanego przez partnera.
Inspiracje i nawiązania.
W 1986 włoski rysownik Guido Crepax przerobił „Wenus w futrze” na komiks (po polsku ukazał się on w 2012 r. nakładem wydawnictwa Mireki). Adaptacja ta ukazała się po raz pierwszy nakładem wydawnictwa Olympia Press w Mediolanie.
Powieść doczekała się także kilku adaptacji filmowych, m.in. w realizacjach takich reżyserów jak: Massimo Dallamano (1969), duet Victor Nieuwenhuijs i Maartje Seyferth (1994) oraz Roman Polański (2013).
Tytuł "Wenus w futrze" (org. "Venus in furs") nosi jedna z piosenek zespołu The Velvet Underground (na debiutanckim albumie "The Velvet Underground &amp; Nico" z 1967 roku) oraz jedna z fraszek polskiego poety Jana Sztaudyngera.

</doc>
<doc id="2199651" url="https://pl.wikipedia.org/wiki?curid=2199651" title="Maria Fijewska-Dobrzyńska">
Maria Fijewska-Dobrzyńska

Maria Fijewska-Dobrzyńska (ur. 31 marca 1917 w Warszawie, zm. 23 lipca 2005 tamże) – polska aktorka – lalkarz. Siostra Tadeusza Fijewskiego, Barbary Fijewskiej i Włodzimierza Fijewskiego. Żona aktora – Stanisława Dobrzyńskiego, z którym miała jedną córkę: aktorkę – Barbarę Dobrzyńską.
Odznaczenia: Medal Zwycięstwa i Wolności 1945 (w 1957 r.), Order Krzyża Grunwaldu (w 1960 r.), Medal 30-lecia Polski Ludowej, Srebrny Krzyż Zasługi (w 1970 r.) i Order Odrodzenia Polski (w 1978 r.). Za udział w powstaniu warszawskim (jako łączniczka ps. „Mary”) otrzymała też Odznaczenie za Waleczność.
Członek zwyczajny Związku Artystów Scen Polskich w Warszawie.

</doc>
<doc id="2199652" url="https://pl.wikipedia.org/wiki?curid=2199652" title="Mistrzostwa Świata w Żeglarstwie Lodowym 1976">
Mistrzostwa Świata w Żeglarstwie Lodowym 1976

Bojerowe mistrzostwa świata odbyły się w dniach 16-19 stycznia 1976 roku pod Sztokholmem. Bardzo dobrze zaprezentowali się Polacy, zdobywając złoty (Romuald Knasiecki) i srebrny medal (Zbigniew Stanisławski).

</doc>
<doc id="2199653" url="https://pl.wikipedia.org/wiki?curid=2199653" title="Fabryka czekolady Hermann Priess w Raciborzu">
Fabryka czekolady Hermann Priess w Raciborzu



</doc>
<doc id="2199662" url="https://pl.wikipedia.org/wiki?curid=2199662" title="Uładzimier Karyćka">
Uładzimier Karyćka



</doc>
<doc id="2199663" url="https://pl.wikipedia.org/wiki?curid=2199663" title="Ni Ophiuchi">
Ni Ophiuchi

Ni Ophiuchi – gwiazda położona w gwiazdozbiorze Wężownika. Jest ona pomarańczowym olbrzymem wczesnego typu widmowego K, o obserwowanej wielkości gwiazdowej +3,34, więc jest widoczna gołym okiem. Tworzy ona prawą dłoń postaci Wężownika (Asklepiosa), którą trzyma on Węża.
Charakterystyka.
Gwiazda znajduje się na niebie tuż przy granicy Wężownika z Ogonem Węża. Gwiazda ma ok. 400 mln lat, masę trzykrotnie większą od Słońca i ponad 100 razy większą jasność. Modele ewolucji gwiazd wskazują, że zanim stała się olbrzymem, była gwiazdą ciągu głównego należącą do typu B8.
Wokół gwiazdy krążą dwa brązowe karły, oznaczone zgodnie z konwencją nazywania planet pozasłonecznych Ni Ophiuchi b i c.

</doc>
<doc id="2199664" url="https://pl.wikipedia.org/wiki?curid=2199664" title="Booth Tarkington">
Booth Tarkington

Newton Booth Tarkington (ur. 29 lipca 1869, zm. 19 maja 1946) – amerykański powieściopisarz.
Był autorem sentymentalno-realistycznej trylogii "Growth", z której największą poczytnością cieszyła się powieść "The Magnificent Ambersons" (1918), będąca kroniką dziejów plutokratycznej rodziny osiadłej na Środkowym Zachodzie Stanów Zjednoczonych. Tarkington pisał też powieści dla młodzieży, między innymi publikowane również w Polsce "Penrod" (1914) i "Siedemnastolatek" (1916).

</doc>
<doc id="2199665" url="https://pl.wikipedia.org/wiki?curid=2199665" title="Graefenhainichen">
Graefenhainichen



</doc>
<doc id="2199666" url="https://pl.wikipedia.org/wiki?curid=2199666" title="Rodney Carney">
Rodney Carney

Rodney Dion Carney (ur. 5 kwietnia 1984 w Memphis w stanie Tennessee) – amerykański koszykarz, który obecnie jest zawodnikiem Delaware 87ers. Jest absolwentem University of Memphis. Do NBA dołączył poprzez 2006 NBA Draft, w którym został wybrany do Chicago Bulls. Tuż po skończeniu draftu, wziął udział w wymianie, w wyniku której został zawodnikiem Philadelphia 76ers.
31 października 2015 roku został wybrany w drafcie do D-League przez Oklahoma City Blue z numerem 13. Jeszcze tej samej nocy wziął udział w transferze, na mocy którego trafił do Delaware 87ers.

</doc>
<doc id="2199669" url="https://pl.wikipedia.org/wiki?curid=2199669" title="Edmund Wilson">
Edmund Wilson

Edmund Wilson (ur. 8 maja 1895 w Red Bank, zm. 12 czerwca 1972 w Talcottville w stanie Nowy Jork) – amerykański krytyk literacki, pisarz i dziennikarz.
Życiorys.
Był jedynakiem. Jego ojciec, Edmund Wilson senior, był cenionym prawnikiem. Edmund Wilson był jedną z najbardziej wpływowych postaci amerykańskiego życia literackiego. Był redaktorem "Vanity Fair" (1920–21) i "The New Republic" (1926–31), a także głównym recenzentem literackim "The New Yorkera" (1944–48). Tworzył socjologiczne i psychoanalityczne interpretacje współczesnej literatury anglosaskiej. Cenione było jego studium o symbolice w XX-wiecznej literaturze europejskiej i amerykańskiej "Axel's Castle" (1931). Był też autorem pracy poświęconej genezie rewolucji październikowej pt. "To the Finland Station" (1940) oraz szkiców, esejów, recenzji i reportaży. Pisał także powieści, opowiadania, dwie autobiografie i wspomnienia. Jego pierwszą powieścią była "I Thought of Daisy" (1920).
Wielokrotnie dawał wyraz swoim lewicowym przekonaniom, a w latach 30. XX wieku wyraźnie zbliżył się do komunizmu. Pod wpływem informacji o zbrodniach stalinowskich zajął jednak ostatecznie stanowisko antysowieckie, czemu dał wyraz w pracach "Travels in Two Democraties" z 1936 oraz "To the Finland Station" z 1940.

</doc>
<doc id="2199670" url="https://pl.wikipedia.org/wiki?curid=2199670" title="Jessen">
Jessen

Niemcy:
Osoby:

</doc>
<doc id="2199672" url="https://pl.wikipedia.org/wiki?curid=2199672" title="Leonardo Adrian Rodríguez">
Leonardo Adrian Rodríguez



</doc>
<doc id="2199673" url="https://pl.wikipedia.org/wiki?curid=2199673" title="Lir sanmaryński">
Lir sanmaryński

Lir sanmaryński – jednostka monetarna San Marino od 1864 roku, aż do momentu wprowadzenia euro w 2002. Była równa lirowi włoskiemu oraz watykańskiemu, jak również akceptowalna w tych państwach oraz na odwrót, waluta z Włoch i Watykanu była środkiem płatniczym w San Marino.
Wraz z wejściem Włoch do strefy euro, 1 stycznia 2002 San Marino przyjęło jako swoją oficjalną walutę euro, mimo że kraj ten nie należy do Unii Europejskiej.

</doc>
<doc id="2199674" url="https://pl.wikipedia.org/wiki?curid=2199674" title="Nortowie">
Nortowie

Nortowie – grupa plemion ludzkich ze stworzonej przez J.R.R. Tolkiena mitologii Śródziemia. Zwani także „Ludźmi Północy”, przodkowie Rohirrimów i przynajmniej części mieszkańców Dali i Esgaroth. Gondorczycy klasyfikowali ich do kategorii Ludzi Półmroku, nie dzikich, ale nie wywodzących się od mieszkańców Númenoru. W mitologii Tolkiena Nortowie pełnią funkcję ludu posługującego się najstarszym znanym językiem germańskim – gockim – i z tego powodu są obiektem zainteresowania tolkienistyki.
W historii Śródziemia.
Pochodzenie.
Nortowie opisywani są najbliżej spokrewnieni z rodem Hadora, acz w późniejszych tekstach Tolkien sugerował pokrewieństwo przede wszystkim z ludem Beora. We "Władcy Pierścieni" opisywani są jako potomkowie tych ludzi, którzy w Pierwszej Erze przeszli na zachód Śródziemia i walczyli przeciwko Morgothowi. Również to Tolkien zakwestionował w eseju "Of Dwarves and Men", przypisując ten pogląd dążeniu Gondorczyków do ukojenia dumy zranionej oddaniem znacznych części kraju pod władzę wywodzącego się od Nortów Eorla.
II Era i sojusz z Rodem Durina.
W II Erze część ludzi zamieszkujący okolice pomiędzy Górami Mglistymi a Żelaznymi Wzgórzami, wywodzących się głównie z plemion spokrewnionych z Rodem Hadora, nawiązała ścisłą współpracę militarną i gospodarczą z krasnoludami z Rodu Durina. Ludzie zapewniali krasnoludom żywność, w zamian za broń, wyroby metalurgiczne i obróbkę kamienia. Militarnie sojusz ten, nawiązany dla obrony przed orkami atakującymi tereny wschodnie po upadku Angbandu, posługiwał się taktyką przypominającą tę później przyjętą przez Dal i Erebor (patrz niżej): konnicę i główne siły ataku stanowili ludzie, krasnoludy zaś piechotę i główne siły obronne. Konsekwencją tych przyjacielskich stosunków części Nortów z krasnoludami było przyjęcie przez tych ostatnich zwyczaju przybierania ‘zewnętrznych’ imion wywodzących się z języków Nortów, który to zwyczaj przetrwał długo po upadku Sojuszu Krasnoludów i Ludzi. (W ten sposób Tolkien uzasadnił staroislandzkie imiona krasnoludów, które nadał bohaterom "Hobbita" posługując się listą imion karłów "Dvergatal" w "Edzie Starszej".)
Sojusz ten upadł w wyniku inwazji Saurona na Eriador w 1695 roku II Ery. Krasnoludowie schronili się wówczas w Morii, lecz sprzymierzone z nimi plemiona ludzkie uległy rozproszeniu.
Początki III Ery.
Na początku III Ery Nortowie zamieszkiwali równiny północno-wschodniego Rhovanionu. Przez wzgląd na swoją wrogość w stosunku do Easterlingów około 1000 roku Trzeciej Ery otrzymali od królów Gondoru ziemie w południowo-wschodnim Rhovanionie – między Wielkim Zielonym Lasem a Celduiną. Przy wschodnim skraju Wielkiego Zielonego Lasu, gdzie najgęściej się osiedlili, utworzyli przez wyrąb drzew tzw. Wschodnie Zakole. Od tej pory stanowili przedmurze Gondoru, zabezpieczając północne i wschodnie jego granice. Zdarzało się jednak, że przyłączali się do napastników.
Sojusznicy Gondoru.
W 1248 roku najpotężniejszy z wodzów Nortów, Vidugavia, wsparł regenta Gondoru, Rómendacila, w jego wyprawie przeciw Easterlingom. Wielu pobratymców Vidugavii zostało wtedy zaciągniętych do wojska gondorskiego, by ostatecznie zasymilować się z Gondorczykami. Sojusz z Dúnedainami został wzmocniony, kiedy królewicz Valacar jako ambasador został wysłany do Ludzi Północy, by poznać ich język, obyczaje i politykę. Ożenił się tam z córką Vidugavii, Vidumavi, i miał syna Eldacara, którego Nortowie wsparli podczas Waśni Rodzinnej.
Zimą 1635 roku, kiedy Nortowie skupiali się w zatłoczonych domach, a swoje konie spędzili do stajni, Wielka Zaraza nawiedziła Rhovanion. Ludzie Północy nie byli biegli w sztukach leczniczych, toteż na skutek epidemii zmarła ponad połowa ludzi i ich koni. Przez dwieście lat nie byli atakowani, aż do 1856 roku, kiedy to król Narmacil II i wódz Marhari wzięli udział w obronie przed Woźnikami i polegli w bitwie na Równinach. Większość z Nortów popadła wtedy w niewolę.
W rozproszeniu.
Część ocalałych uciekła do Gondoru i z czasem zmieszali się z miejscową ludnością (ich potomkiem był Borondir, jeździec wysłany do Eorla). Niewielkiej liczbie Ludzi Północy udało się dotrzeć do północnego Rhovanionu. Wymieszali się tam z ludnością Dali i Esgaroth.
Pozostali zebrali się wokół Marhwiniego i w 1899 roku, pod rozkazami jego i króla Calimehtara, uczestniczyli w bitwie na Dagorlad. Równocześnie zniewoleni Ludzie Północy wznieśli bunt przeciw Woźnikom i wielu z nich dotarło do pobratymców z otoczenia Marhwiniego. Osiedlili się oni w dolinie Anduiny i zostali nazwani Éothéodami.
Ci, którzy zostali we wschodnim Rhovanionie, kontynuowali w późniejszych wiekach walki z Easterlingami i ich sprzymierzeńcami, m.in. część z nich uczestniczyła w bitwie pod Fornostem w 1975 roku.
Na przełomie er.
Pod koniec trzeciego tysiąclecia Trzeciej Ery potomkowie Nortów z Dal sprzymierzyli się z krasnoludami z Ereboru i odepchnęli Easterlingów w głąb Rhûn. W Czwartej Erze mogli być sojusznikami Odnowionego Królestwa (Arnoru i Gondoru połączonych w ręku króla Aragorna i jego potomków).
Biogramy Nortów.
Vidugavia.
Urodził się w 1210 roku Trzeciej Ery. Był jednym z licznych książąt Rhovanionu. Władał obszarem między Mroczną Puszczą a rzeką Celduiną. W 1248 roku wsparł Rómendacila w jego wyprawie przeciw Easterlingom. Odtąd cieszył się szczególnymi łaskami regenta (a potem króla) Gondoru, dzięki czemu stał się najpotężniejszym spośród książąt Nortów. Przybrał nawet tytuł "Króla Rhovanionu". W 1250 roku przybył do niego (jako ambasador) Valacar, syn Rómendacila, który jakiś czas później zaślubił jego córkę, Vidumavi.
Imię Vidugavia znaczy "Mieszkaniec lasu".
Marhari.
Informacje na jego temat znajdują się w "Niedokończonych opowieściach".
Był potomkiem Vidugavii. W czasie najazdu Woźników w 1856 roku przyłączył się do armii króla Gondoru Narmacila II i poległ w bitwie na Równinach, walcząc w straży tylnej. Jego synem był Marhwini.
Nortowie a hobbici.
Tolkien pisał o hobbitach: „Jak się zdaje, od najdawniejszych czasów mówili językami ludzi, z którymi sąsiadowali (…). Musiał on [język hobbitów] być podobny do ludzkiego języka mieszkańców dolin górnej Anduiny, pokrewny zatem językowi Rohirrimów”. Ponadto nazwy własne, nazwy miesięcy i dni tygodnia pierwotnego języka hobbitów były podobne do tych spotykanych w Dal i Rohanie, tzn. do nazw najprawdopodobniej norckiego pochodzenia. Używanie przez hobbitów języka Nortów (którym mówili przed przyjęciem Wspólnej Mowy) było wynikiem zamieszkiwania przez przodków hobbitów brzegów Anduiny, najprawdopodobniej w sąsiedztwie Nortów.
Nortowie a twórczość innych autorów.
W omówieniach krytycznych dzieł Tolkiena Nortowie przywoływani są głównie ze względów językowych. Christopher Tolkien zwraca uwagę, że Nortowie byli przodkami Éothéodów i jak język rohirricki jest przeniesieniem języka staroangielskiego w świat Śródziemia, tak imiona Nortów są ułożone w języku gockim. Poza tym, jak Goci zamieszkiwali stepy, hodowali konie i słynęli z kunsztu jeździeckiego.

</doc>
<doc id="2199675" url="https://pl.wikipedia.org/wiki?curid=2199675" title="Hugo Christoph">
Hugo Christoph

Hugo Christoph, zwany Krzysztofkiem (ur. ok. 1876 r., zm. ??) – raciborski kpiarz i sowizdrzał, uznany przez jedno z hamburskich pism satyrycznych za jednego z najbardziej oryginalnych ludzi na świecie. Zasłynął ze swych niebanalnych, ale ryzykownych żartów, jakie urządzał w Raciborzu. Jego postać do dnia dzisiejszego znana i wspominana jest wśród raciborzan. Dziś jego wyczyny są postrzegane jako happeningi kpiące z rzeczywistości i wyrażające bunt, ale także mające w sobie głębszy sens i przesłanie. Jest bohaterem spektaklów teatralnych, a także krótkiego filmu, jaki powstał w 2010 roku. Przed pubem "Koniec Świata" w Raciborzu stoi drewniana rzeźba Krzysztofka.
Dowcipy Krzysztofka.
Pierwsza znana anegdota opowiada o tym, jak odmówił czyszczenia granatów w fabryce, w której był zatrudniony. Zażądał wówczas rękawic do wykonywania tej czynności i poszedł do domu. Na wezwania do powrotu odpowiadał listami, w których znieważył cesarza Wilhelma, za co trafił na rok do więzienia.
Kiedy z kolei władze miejskie zakazały łowienia ryb w Odrze z mostu, poszedł na most z wędką. Zatrzymany przez funkcjonariusza oświadczył, że nie łowi ryb, a jedynie odsala zawieszonego na wędce śledzia.
Innym razem wybrał się na targ i zaczął sprzedawać śledzie, które reklamował, wykrzykując zdanie: "Ein Hering so fett wie Göring! Für 25 Pfennig!" (śledź gruby jak Göring po 25 fenigów). Trafił wówczas do więzienia na dwa tygodnie, a po powrocie znów udał się na targ, by sprzedawać śledzie. Tym razem mówił, że śledzie którymi handluje są tak grube, jak dwa tygodnie temu.
Pewnego dnia, w czasie plebiscytu, rozniósł komunikat mówiący o tym, iż nocą zostanie wysadzony most. Anonimowe ostrzeżenie potraktowano bardzo poważnie, gdyż w tamtych czasach rzeczywiście doszło do kilku wysadzeń mostów. Stacjonujące w mieście oddziały włoskie, chcąc zapobiec incydentowi, wzięły ówczesnego nadburmistrza Westrama oraz syndyka Lüthge jako zakładników i nałożyły na miasto wysoką kontrybucję. Tymczasem rankiem następnego dnia na moście zjawił się Krzysztofek, polewając go wodą z konewki, gdyż słowo "sprengen" użyte w komunikacie oznacza zarówno wysadzenie, jak i polewanie.
Kiedy po kilku miesiącach niepłacenia czynszu miał zostać wyeksmitowany, obwieścił: "Christoph ist Ausgezogen" (Christoph się wyprowadził). Kiedy jednak właściciel kamienicy wszedł do mieszkania, zastał tam nagiego Krzysztofka. Dowcip polegał na grze słów, gdyż "ausgezogen" znaczy również rozebrany.
Innego dnia wypytywał w biurze rzeczy znalezionych, ile płacą za znalezioną rzecz. Na pytanie, co znalazł odpowiedział, że pracę i że chce ją oddać.
Kolejna anegdota związana jest z zakładem karnym, do którego często trafiał. Pewnego razu, wychodząc z niego domagał się widzenia z dyrektorem. Spotkawszy się z nim, poskarżył się na brak srebrnego zegarka. Odpowiedziano mu, że nigdy nie miał żadnego zegarka, na co odpowiedział, że wychodzi stąd po raz dwudziesty piąty, obchodzi więc srebrny jubileusz i należy mu się srebrny zegarek.
Miał on także zwyczaj w dniu swoich urodzin wybierania się z taczką pełną kwiatów i obdarowywania nimi napotkanych przechodniów.
Ostatni wybryk Krzysztofka skończył się dla niego tragicznie. Stając naprzeciwko wystawionego w oknie księgarni portretu Adolfa Hitlera zawołał "Ty tu nie możesz być! Ty tu nie możesz być! Bo ja cię kupię!". Za ten występ został zesłany do obozu koncentracyjnego, skąd już nie powrócił. Ponoć, będąc jeszcze w obozie, wysyłał listy, w których opisywał dowcipy, jakich tam dokonywał.

</doc>
<doc id="2199677" url="https://pl.wikipedia.org/wiki?curid=2199677" title="Krzysztofek">
Krzysztofek



</doc>
<doc id="2199678" url="https://pl.wikipedia.org/wiki?curid=2199678" title="Nietoperza bomba">
Nietoperza bomba



</doc>
<doc id="2199682" url="https://pl.wikipedia.org/wiki?curid=2199682" title="51st Street">
51st Street

51st Street – stacja metra nowojorskiego, na linii 4 i 6. Znajduje się w dzielnicy Manhattan, w Nowym Jorku i zlokalizowana jest pomiędzy stacjami 59th Street i Grand Central – 42nd Street. Została otwarta 17 lipca 1918.

</doc>
<doc id="2199683" url="https://pl.wikipedia.org/wiki?curid=2199683" title="Grand Central – 42nd Street">
Grand Central – 42nd Street

Grand Central – 42nd Street – stacja metra nowojorskiego, na linii 4, 5, 6 i 7. Znajduje się w dzielnicy Manhattan, w Nowym Jorku i zlokalizowana jest pomiędzy stacjami 51st Street, 33rd Street, Vernon Boulevard – Jackson Avenue i Fifth Avenue – Bryant Park. Została otwarta 22 czerwca 1915.

</doc>
<doc id="2199688" url="https://pl.wikipedia.org/wiki?curid=2199688" title="Piotr Orawski">
Piotr Orawski

Piotr Orawski (ur. 1 kwietnia 1962 w Gdyni, zm. 22 października 2013 w Gdańsku) – polski muzykolog, pedagog i dziennikarz związany programem II Polskiego Radia, autor książek dotyczących muzyki.
Życiorys.
Absolwent Państwowej Szkoły Muzycznej II st. im. Fryderyka Chopina w Gdańsku-Wrzeszczu, którą ukończył w klasie skrzypiec w 1981 roku oraz absolwent Instytutu Muzykologii Uniwersytetu Warszawskiego. Promotorem jego pracy magisterskiej, która obronił w 1988 roku, pod tytułem: "Dodekafonia a modalność. Wybrane aspekty problemu na podstawie analizy Lamentatio Jeremiae Prophetae na chór a cappella op. 93 Ernsta Krenka", była Zofia Helman.
Z Polskim Radiem był związany od blisko trzydziestu lat. Przez jedenaście lat współpracował z Programem Trzecim. Kolejne jedenaście lat to działalność w Programie 4 PR, który w latach 90. miał profil edukacyjny. Po zmianie formuły programu trafił do radiowej Dwójki, gdzie pracował do śmierci. Przygotowywał i przedstawiał wieloletni cykl codziennych audycji o dziejach muzyki pt. "Lekcje muzyki Piotra Orawskiego". Był też autorem dwuletniego (sto godzinnych audycji) cyklu audycji o wczesnych latach życia Wolfganga Amadeusa Mozarta, zatytułowanych "Droga do Wiednia".
W radiowej Jedynce prowadził "Muzyczne pejzaże Europy", a także "Poranki muzyczne" dla dzieci, audycję transmitowaną na żywo ze Studia Koncertowego Polskiego Radia im. Witolda Lutosławskiego w Warszawie.
Współpracował z Filharmonią Pomorską im. Ignacego Jana Paderewskiego w Bydgoszczy, prowadząc koncerty. Przez dziesięć lat był nauczycielem akademickim w Akademii Muzycznej im. Stanisława Moniuszki w Gdańsku. Gościnnie wykładał w uczelniach muzycznych Warszawy, Łodzi, Bydgoszczy i Szczecina.
Radiowe "Lekcje muzyki" Piotr Orawski opracowywał i wydawał także w formie książek. Jego cykl zakończyło omówienie utworów Gustava Mahlera, choć planował doprowadzenie go do lat siedemdziesiątych XX wieku (wydawnictwo Kle opublikowało dotąd część obejmującą okres od średniowiecza do klasycyzmu).
Nagrody i wyróżnienia.
W 2007 r. otrzymał Złoty Mikrofon, nagrodę mediów publicznych. W uzasadnieniu Kapituła zwróciła uwagę na "erudycję, kulturę antenową i wybitną rolę w popularyzacji muzyki klasycznej" Piotra Orawskiego.
Działalność związana z "Porankami muzycznymi" została uhonorowana w 2008 r. nagrodą Rady Programowej Polskiego Radia.

</doc>
<doc id="2199689" url="https://pl.wikipedia.org/wiki?curid=2199689" title="Benefisant">
Benefisant



</doc>
<doc id="2199691" url="https://pl.wikipedia.org/wiki?curid=2199691" title="Geografia Nikaragui">
Geografia Nikaragui

Nikaragua jest państwem leżącym w Ameryce Środkowej, nad Oceanem Spokojnym na zachodzie i Morzem Karaibskim na wschodzie. Obecna Nikaragua została odkryta przez Krzysztofa Kolumba w 1502 roku. Kraj ten cechuje się tropikalnym klimatem i urozmaiconym krajobrazem.
Powierzchnia, skrajne punkty i granice.
Powierzchnia – 129 494 km²
Skrajne punkty: północny 15°10'N, południowy 11°15'N, zachodni 89°15'W, wschodni 85°00'N. Rozciągłość południkowa wynosi 470 km, a równoleżnikowa 460 km.
Nikaragua graniczy z następującymi państwami:
Linia brzegowa – 910 km.
Ukształtowanie poziome.
Nikaragua cechuje się odmiennością jeśli chodzi o stopień urozmaicenia wybrzeża wschodniego i zachodniego. Zachodnie, pacyficzne wybrzeże jest słabo rozwinięte, ma postać wyrównaną, przez co charakteryzuje się dużą regularnością. Jedynie w północnej części leży głęboko wdzierająca się w ląd zatoka Fonseca, której część należy do Nikaragui. Wschodnia część linii brzegowej jest inna. Nad Morzem Karaibskim licznie występują zatoki o zwężonych połączeniach z morzem do których należą: Laguna Gorda, Laguna Huauonta i Laguna Perłowa. Cechą wschodniego wybrzeża są także mierzeje, cyple i szerokie zatoki. Największą szeroką zatoką jest San Juan del Norte. Zachodnie wybrzeże jest niskie i ma postać lagunową, gdzie w wielu miejscach ciągną się plaże. Wschodnie wybrzeże także jest niskie, ale tam oprócz wybrzeża lagunowego, ciągną się odcinki namorzynowe, w wielu miejscach zabagnione. Wschodnie wybrzeże nosi nazwę Wybrzeża Moskitów.
Do Nikaragui należy kilka grup wysepek leżących na Morzu Karaibskim, są to m.in. Cayos Miskitos, które tworzą archipelag, leżący kilkanaście kilometrów od brzegu. Drugą grupą wysepek jest Isla del Maíz Grande.
Budowa geologiczna.
Nikaragua należąca do Kordylierów Ameryki Środkowej dzieli się na kilka obszarów geologicznych. W północno-zachodniej części kraju znajdują się fałdowe łańcuchy górskie, które obejmują także terytorium Hondurasu. Obszary te należące do Kordylierów wypiętrzyły się w czasie orogenezy alpejskiej. W łańcuchach tych gór występują sekwencje skał magmowych pochodzących z paleozoiku i skał metamorficznych. W skład budowy geologiczne gór Nikaragui wchodzą także skały osadowe z mezozoiku oraz trzeciorzędowe wulkanity. W północno-wschodniej części kraju znaczne obszary ciągnące się wzdłuż wybrzeża wypełniają osady pochodzące z czwartorzędu. Są to przede wszystkim wapienie rafowe i organodetrytyczne. Południowa i środkowa część Nikaragui to tereny występowania skał wulkanicznych i czynnych wulkanów pochodzenia czwartorzędowego. W pobliżu wybrzeża Oceanu Spokojnego, na południe od strefy wielkich rowów tektonicznych, poza osadami czwartorzędowymi, występują także skały osadowe z kredy, paleocenu, eocenu i miocenu.
Nikaragua leży w strefie aktywności sejsmicznej i wulkanicznej. Głównymi surowcami mineralnymi występującymi w podłożu tego kraju są: złoto, srebro i rudy miedzi.
Rzeźba.
Obszar Nikaragui można podzielić na kilka krain geograficznych, które mają przebieg południkowy. Wzdłuż zachodniego wybrzeża ciągnie się wąski pas nadbrzeżnych nizin. Na północy, nad wschód od nizin nadbrzeżnych, leży pasmo wulkaniczne o długości 240 km, gdzie wznosi się 25 stożków wulkanicznych z których 11 jest czynnych. Najwyższym wulkanem jest El Viejo – 1780 m n.p.m. Najbardziej znanym wulkanem jest Momotombo (1258 m n.p.m.) nad jeziorem Managua, który uznawany jest za symbol Nikaragui. Za pasem wulkanicznym, mniej więcej równolegle do wybrzeża rozpościera się znacznych rozmiarów rów tektoniczny, w którym znajdują się dwa jeziora: Nikaragua i Managua. Dalej ku północnemu wschodowi ciągną się łańcuchy Kordylierów, w których leży kilka pasm: Cordillera de Dipilto y Jalapa z najwyższym szczytem kraju — Mogotón (2107 m n.p.m.), Cordillera Isabelia (szczyty: Kilambé – 1693 m n.p.m. i Saslaya – 1934 m n.p.m.), Cordillera Chontaleña i Góry Huapi. Tereny leżące na wschód to rozległa nizina leżąca nad Morzem Karaibskim.
Klimat.
Nikaragua leży w strefie klimatu równikowego wilgotnego, gdzie występuje niewielka różnica między przebiegiem rocznym pogody. Pasma górskie Kordylierów rozdzielają klimat Nikaragui na równikowy wilgotny nad Pacyfikiem z jedną porą suchą od listopada do kwietnia. Po wschodniej stronie Kordylierów panuje wybitnie wilgotny klimat bez pory suchej. Nad wybrzeżem Oceanu Spokojnego występuje pora sucha, ponieważ w półroczu zimowym wybrzeże dostaje się pod wpływ zimnego przedłużenia Prądu Kalifornijskiego, który wycofuje się na okres półrocza letniego. Wschodnie wybrzeże podlega działaniom wilgotnych mas powietrza znad Morza Karaibskiego i północno-wschodnich pasatów.
Temperatury różnią się nieco na obszarze całego kraju. Na zachodzie, nad Oceanem Spokojnych są wyższe i wynoszą od 27 °C do 30 °C. Na wschodzie średnie wartości wynoszą 25-27 °C i mają przebieg typowy dla klimatu równikowego. W górach występuje piętrowość klimatyczna, ale różnica między nizinami a szczytami gór nie przekracza 10 °C. Średnie wartości termiczne w wyższych partiach gór wynoszą 20-23 °C.
Opady atmosferyczne cechują się dużo większymi różnicami. Na zachodzie średnia opadowa sięga 1500 mm, w kotlinach śródgórskich obniża się do 1000 mm rocznie. Na wschodzie wartości opadowe są dużo wyższe, gdzie nie ma pory suchej, a opady występują przez cały rok. Najniższe wartości po wschodniej stronie gór wynoszą 3000 mm, zaś nad Wybrzeżem Moskitów sięgają nawet 6000 mm. Nikaragua często jest nawiedzana przez huragany.
Wody.
Sieć rzeczna jest dobrze rozwinięta, szczególnie na wschodzie kraju. Granicą wododziałową stanowią Kordyliery, a zdecydowanie większa część kraju należy do zlewiska Morza Karaibskiego. Jedynie zachodnia, pacyficzna nizina i zachodnie zbocza gór to obszary należące do zlewiska Oceanu Spokojnego. Rzeki uchodzące do Pacyfiku są krótkie i z reguły pełne bystrzy. Te które uchodzą do Morza Karaibskiego są dłuższe i żeglowne w dolnym biegu, na nizinach. Najdłuższą rzeką kraju jest Coco (Segovia) o długości 480 km. Druga co do długości San Juan jest długa na 195 km.
W Nikaragui leżą dwa wielkie jeziora: Nikaragua o długości 160 km i Managua o długości 50 km. Jeziora te połączone są ze sobą rzeką Tipitapa. W strefie nadmorskiej Morza Karaibskiego miejscami występują bagna.
Gleby.
Nikaragua leży w środkowoamerykańskiej krainie glebowej. Przeważającą pokrywą glebową są czerwone gleby ferralitowe i ferrytowe. Występują także gleby laterytowe. W dolinach rzek występują mady.
Flora.
Roślinność Nikaragui mimo zaborczej gospodarki człowieka jest dosyć dobrze zachowana, około 25% powierzchni kraju pokrywają lasy. Na wschodzie na terenach nizinnych rosną wiecznie zielone lasy tropikalne, cechujące się bogactwem gatunkowym. Lasy tropikalne przypominające amazońską selvę obfitują w takie rodzaje jak: hebanowce, mahoniowce i palisandry. Liczne są też epifity i liany. Wybrzeże karaibskie porośnięte jest zaroślami namorzynowymi i roślinnością bagienną. W zachodniej części kraju występują wiecznie zielone lasy z udziałem drzew tracących liście w porze suchej. W środkowej części kraju, a także w kotlinach śródgórskich występują sawanny. Suche tereny Nikaragui porastają ponadto suche zbiorowiska kolczastych krzewów.
Fauna.
Świat zwierząt Nikaragui należy do środkowoamerykańskiej krainy neotropikalnej i reprezentowany jest głównie przez gatunki typowe dla strefy okołorównikowej. W lasach tropikalnych żyją pumy i jaguary, oraz świnie pekari. Liczne są także gady w tym różne gatunki jadowitych węży. Na terenach bagiennych i namorzynowych występują krokodyle, żółwie i jaszczurki. Bogaty jest także świat ptaków, do których należą kolibry i papugi.

</doc>
<doc id="2199695" url="https://pl.wikipedia.org/wiki?curid=2199695" title="Odlewanie kokilowe">
Odlewanie kokilowe

Odlewanie kokilowe – jedna z metod odlewania metali, polegająca na odlewaniu do metalowej formy trwałej (tzw. "kokili"). Wypełnienie formy następuje pod wpływem ciśnienia metalostatycznego ciekłego metalu. Właściwości tak otrzymanych odlewów są lepsze niż przy odlewaniu do form piaskowych z uwagi na większą dokładność wymiarową odlewu, mniejszą chropowatość powierzchni, lepsze właściwości mechaniczne. Odlewanie kokilowe stosuje się głównie do metali i stopów metali nieżelaznych, w szczególności do stopów cynku, miedzi, aluminium, ołowiu, pewteru i cyny. 
Wytwarzanie części metodą odlewania kokilowego jest względnie proste i nie wymaga tworzenia na nowo matrycy (formy). Dlatego jest ono szczególnie przydatne do wykonywanie małej i średniej wielkości odlewów w dużych ilościach (do około 20.000 sztuk). Powyżej tej ilości bardziej opłacalnym sposobem może być odlewanie ciśnieniowe. 
Odlewy kokilowe charakteryzują się dobrym wykończeniem powierzchni (według standardów odlewniczych) oraz wysoką jednorodnością materiału.

</doc>
<doc id="2199696" url="https://pl.wikipedia.org/wiki?curid=2199696" title="Przegląd Artystyczny">
Przegląd Artystyczny

Przegląd Artystyczny – czasopismo ukazujące się w latach 1946-1973 poświęcone głównie zagadnieniem polskiej sztuki współczesnej.
Wydawany od roku 1946 w Krakowie jako miesięcznik oddziału Związku Polskich Artystów Plastyków. Od roku 1950 w Warszawie jako dwumiesięcznik Związku Polskich Artystów Plastyków pod redakcją Heleny Krajewskiej. Od roku 1952 wydawany przez Państwowy Instytut Sztuki i Związek Polskich Artystów Plastyków pod redakcją Mieczysława Porębskiego. Od roku 1957 wydawany przez Instytut Sztuki Polskiej Akademii Nauk pod redakcją Aleksandra Wojciechowskiego. Od roku 1961 wydawany przez Wydawnictwa Artystyczno-Filmowe pod redakcją Jerzego Zanozińskiego i od roku 1962 powtórnie pod redakcją Heleny Krajewskiej. 
W roku 1974 został zastąpiony przez miesięcznik „SZTUKA”.

</doc>
<doc id="2199699" url="https://pl.wikipedia.org/wiki?curid=2199699" title="Vera Sokolova">
Vera Sokolova



</doc>
<doc id="2199700" url="https://pl.wikipedia.org/wiki?curid=2199700" title="Tapa (stacja kolejowa)">
Tapa (stacja kolejowa)

Tapa – stacja kolejowa w Tapa, w prowincji Virumaa Zachodnia, w Estonii. Krzyżują się tu linie do Tallinna, Narwy oraz do Tartu. Zatrzymują się tu wszystkie pociągi osobowe, również Tallinn-Moskwa.
Stacja została otwarta w 1870 roku, razem z budową linii kolejowej pomiędzy Tallinnem i Narwą. Po wybudowaniu linii do Tartu w 1876 Tapa stała się stacją węzłową.

</doc>
<doc id="2199703" url="https://pl.wikipedia.org/wiki?curid=2199703" title="Heliport Qeqertarsuaq">
Heliport Qeqertarsuaq

Heliport Qeqertarsuaq (IATA: JGO, ICAO: BGGN) – heliport położony w Qeqertarsuaq, na Grenlandii.

</doc>
<doc id="2199705" url="https://pl.wikipedia.org/wiki?curid=2199705" title="Stephan Marasek">
Stephan Marasek

Stephan Marasek (ur. 4 stycznia 1970 w Mödling) – austriacki piłkarz występujący na pozycji pomocnika. Trener piłkarski.
Kariera klubowa.
Marasek zawodową karierę rozpoczynał w 1987 roku w austriackim zespole VfB Mödling z Bundesligi. W 1988 roku spadł z klubem do Erste Ligi. W 1992 roku powrócił z nim do Bundesligi. W Mödling spędził jeszcze rok. W 1993 roku odszedł do Rapidu Wiedeń, również z ekstraklasy. W 1995 roku zdobył z nim Puchar Austrii, a rok później mistrzostwo Austrii.
W 1996 roku Marasek trafił do niemieckiego klubu SC Freiburg. W tamtejszej Bundeslidze zadebiutował 17 sierpnia 1996 roku w wygranym 3:2 pojedynku z Werderem Brema. W 1997 roku po spadku Freiburga do 2. Bundesligi, wrócił do Austrii, gdzie został graczem Tirolu Innsbruck (Bundesliga). W latach 2000–2002 trzykrotnie zdobył z nim mistrzostwo Austrii. W 2001 roku z zespołem dotarł także do finału Pucharu Austrii, jednak Tirol uległ tam ekipie FC Kärnten.
W 2002 roku Marasek odszedł do Austrii Salzburg, również występującej w Bundeslidze. Pierwszy ligowy mecz w jej barwach zaliczył 24 sierpnia 2002 roku przeciwko SV Ried (1:3). W 2003 roku zakończył karierę.
Kariera reprezentacyjna.
W reprezentacji Austrii Marasek zadebiutował 29 marca 1995 roku w wygranym 5:0 meczu eliminacji Mistrzostw Europy 1996 z Łotwą. W latach 1995–1996 w drużynie narodowej rozegrał w sumie 11 spotkań i zdobył 1 bramkę.

</doc>
<doc id="2199707" url="https://pl.wikipedia.org/wiki?curid=2199707" title="Metropolia Mediolanu">
Metropolia Mediolanu

Metropolia Mediolanu - metropolia Kościoła rzymskokatolickiego w północnych Włoszech, składająca się z metropolitalnej archidiecezji Mediolanu oraz dziewięciu diecezji. Metropolia została ustanowiona w IV wieku. Od lipca 2017 godność metropolity sprawuje arcybiskup Mario Delpini.

</doc>
<doc id="2199711" url="https://pl.wikipedia.org/wiki?curid=2199711" title="Heidemilieu">
Heidemilieu



</doc>
<doc id="2199716" url="https://pl.wikipedia.org/wiki?curid=2199716" title="Josef Disse">
Josef Disse



</doc>
<doc id="2199718" url="https://pl.wikipedia.org/wiki?curid=2199718" title="Szermierka na Letnich Igrzyskach Olimpijskich 1924">
Szermierka na Letnich Igrzyskach Olimpijskich 1924

Szermierka na VIII Letnich Igrzyskach Olimpijskich w Paryżu była rozgrywana od 27 czerwca do 18 lipca 1924 r. Zawody odbyły się w Vélodrome d'hiver. Po raz pierwszy w historii igrzysk w szermierce wystartowały również kobiety.
Uczestnicy.
Udział wzięło 240 szermierzy z 23 krajów:

</doc>
<doc id="2199720" url="https://pl.wikipedia.org/wiki?curid=2199720" title="Bitwa o Kijów">
Bitwa o Kijów



</doc>
<doc id="2199721" url="https://pl.wikipedia.org/wiki?curid=2199721" title="Świadkowie Jehowy w Niemczech">
Świadkowie Jehowy w Niemczech

Świadkowie Jehowy w Niemczech – społeczność wyznaniowa w Niemczech, należąca do ogólnoświatowej wspólnoty Świadków Jehowy, licząca w 2022 roku 170 491 głosicieli, należących do 
2020 zborów. W 2022 roku na dorocznej uroczystości Wieczerzy Pańskiej zebrały się 267 452 osoby. Jedna z 27 wspólnot Świadków Jehowy na świecie, których liczebność przekracza 100 000 głosicieli. Środkowoeuropejskie Biuro Oddziału, koordynujące działalność Świadków Jehowy w Niemczech, Austrii, Liechtensteinie, Luksemburgu i w Szwajcarii, znajduje się w Selters, gdzie znajduje się również jedna z największych drukarń Towarzystwa Strażnica, drukująca publikacje Świadków Jehowy.
Sale Zgromadzeń, z których korzystają miejscowe zbory znajdują się w Bingen-Sponsheim, Büchenbach (k. Norymbergi), Gelsenkirchen, Glauchau, Kaiserslautern, Meckenheim, Monachium, Porta Westfalica-Möllbergen, Reutlingen-Gönningen, Trappenkamp i Velten (k. Berlina).
Historia.
Początki.
W roku 1891 Charles Taze Russell odwiedził niemieckie miasta: Berlin, Drezno, Hanower, Wittenbergę, Kolonię, Moguncję i Lipsk. Po jego powrocie w Stanach Zjednoczonych opublikowano kilka publikacji Badaczy Pisma Świętego w języku niemieckim, w tym trzy tomy "Wykładów Pisma Świętego". Publikacje te zaczęły docierać do Niemiec poprzez osoby niemieckiego pochodzenia. W 1893 roku do kraju powrócili niemieccy emigranci, którzy wierzenia Badaczy Pisma Świętego przyjęli w Stanach Zjednoczonych. W latach 1886–1889 publikowano w języku niemieckim czasopismo „Strażnica Syjońska” w małym formacie. W 1897 roku zaczęto regularnie wydawać dwumiesięczne wydanie czasopisma „Zions Wacht Turm und Verkünder der Gegenwart Christi”, niemieckiej edycji „Strażnicy Syjońskiej”, której pierwszy numer nosił datę kwiecień-maj 1897. Jego redaktorem naczelnym był Charles T. Russell, a zastępcą Otto Albert Kötitz. W Berlinie utworzono skład publikacji biblijnych, którym opiekowała się Margarete Giesecke. Była także odpowiedzialna za regularną wysyłkę pocztą 500 egzemplarzy „Strażnicy” w języku niemieckim. W 1899 roku przeniesiono skład wydawnictw do Bremy. W tym samym czasie w różnych częściach Niemiec działało już kilka klas Badaczy Pisma Świętego.
W 1902 roku w Elberfeld (dzisiejsza dzielnica Wuppertalu) powstało Biuro Oddziału, którym kierował Ernest C. Henninges. Było to drugie po Londynie Biuro Oddziału utworzone na świecie. Od października 1903 roku działalność w Niemczech nadzorował wysłany ze Stanów Zjednoczonych współpracownik C.T. Russela – Otto A. Kötitz, a Henninges został wysłany do Australii. W tym samym roku powstały zbory m.in. w Tailfingen, Wermelskirchen, Lübeck, w Berlinie i w okolicach na wschód od niego, w Dreźnie (gdzie w latach 20. XX wieku powstał największy zbór w Niemczech, liczący ponad 1000 głosicieli).
W roku 1905 rozpoczęto umieszczanie w gazetach ośmiostronicowych wkładek, zawierających wzorcowe egzemplarze „Strażnicy”, dzięki czemu wzrosło zainteresowanie tym wyznaniem. W tym samym roku rozpowszechniono ponad pół miliona próbnych egzemplarzy „Strażnicy”. Odbyło się też pierwsze zgromadzenie w Elberfeld, w którym uczestniczyło 150 osób. Powstały grupy studium Biblii na Pomorzu, m.in. w Szczecinie, Stargardzie i Goleniowie.
W 1909 roku Niemcy ponownie odwiedził Charles T. Russell. Przemawiał w Hamburgu, Berlinie, Dreźnie i Barmen. Rok później z krótką wizytą zatrzymał się w Berlinie, gdzie wygłosił przemówienie do osób zainteresowanych wierzeniami Badaczy Pisma Świętego. Tego samego dnia, pomimo sprzeciwu około 120 osób zgromadzonych z tyłu widowni, odbyło się przemówienie skierowane do Żydów, którego wysłuchało ponad 800 słuchaczy. W lipcu 1910 roku w Gdańsku istniał niewielki niemieckojęzyczny zbór, w którym wizytę złożył pielgrzym z niemieckiego Biura Oddziału, Hermann Herkendell (1889–1926).
W roku 1912 trasa letniej podróży Charlesa T. Russella po Europie prowadziła przez Monachium, Reichenbach (dzielnica Gery), Drezno, Berlin, Barmen (od 1929 roku dzielnica Wuppertalu) i Kilonię. W 1913 roku kazania C.T. Russela publikowano w tygodniku „Der Volksbote”. W tym też roku Niemcy odwiedził Joseph Franklin Rutherford. Przemawiał m.in. w stolicy i w Dreźnie.
W roku 1913 niemieckie Biuro Oddziału wysłało barona Nikolausa von Tornow, który wierzenia Badaczy Pisma Świętego przyjął około 1909 roku, oraz jego współpracowników Hildebrandta, Buchholza i Nagela, w trzy podróże misyjne celem wygłaszania wykładów na odległych terenach. W podróży tej uczestniczyło około 10 osób, które rozpowszechniały traktaty i zapraszały okoliczną ludność na wykłady wygłaszane przez Bernharda Buchholza. Sale, w których wygłaszano wykłady, zawsze były przepełnione, a następny dzień grupa ta spędzała na odwiedzaniu ludzi. Pierwsza podróż obejmowała północne i środkowe części kraju, druga prowadziła przez Wittenbergę i Halle do Hamburga, trzecia zaś aż pod ówczesną granicę niemiecko-rosyjską, dzięki czemu grupa ta dotarła do niemieckojęzycznej ludności, mieszkającej na terenie obecnej Polski. W kwietniu 1914 roku grupa w Gdańsku liczyła 30 członków i sympatyków.
Do 1914 roku powstało około 40 zborów i grup, a na uroczystość Pamiątki przybyło 1440 osób. W tym też roku rozpoczęto wyświetlanie filmu „Fotodrama stworzenia” w Berlinie, Essen, Düsseldorfie oraz innych miastach. W 1915 roku zorganizowano kongresy w Barmen (Wuppertalu), Szczecinie, Kilonii i Dreźnie. Rok później w 20 miastach zorganizowano publiczne przemówienia w wynajętych halach. W 1917 roku duże zgromadzenia odbyły się w pięciu miastach. Od roku 1917 zebrania w Gdańsku organizowano w mieszkaniu rodziny Ruhnauów. Do roku 1925 liczba członków zboru wzrosła do 196 głosicieli i sympatyków. Zbór ten odegrał kluczową rolę w powstawaniu nowych zborów na Pomorzu.
W roku 1918 kongres zorganizowano w Chemnitz. W 1919 roku odbył się on w Lipsku i Wuppertal-Barmen; zorganizowano również tzw. weekendowe zebrania w Kilonii, Dreźnie i dwa w Stuttgarcie. W tym samym roku małe grupy Badaczy Pisma działały na Warmii i Mazurach, m.in. w Węgorzewie – 33 osoby, w Bydgoszczy, Szczecinie i Gdańsku po 30 osób, w Poznaniu – 21 i we Wrocławiu – 19 oraz w okolicach Królewca (Königsberg) (obecnie Kaliningrad), położonego na terenie Prus Wschodnich.
27 maja 1920 roku siedmiu mówców przemawiało w siedmiu olbrzymich salach w różnych częściach Berlina do około 9 tysięcy obecnych. Poza tym zorganizowano zgromadzenia w Królewcu (w marcu 1920 roku), Gdańsku (18–21 lipca przy Thornscherweg 11d), Kilonii i Dreźnie, a ponad tysiąc widzów obejrzało w sali "Gustav-Siegle-Haus" w Stuttgarcie "Fotodramę stworzenia" (w następnych latach w tym mieście obejrzało ją ponad 50 tysięcy widzów).
Prawna rejestracja, rozwój działalności i prześladowania.
7 grudnia 1921 roku Towarzystwo Strażnica zostało w Niemczech uznane jako prawnie zarejestrowana korporacja zagraniczna. 26 lutego 1921 roku wygłoszono wykład „Miliony obecnie żyjących nigdy nie umrą” w 121 miastach dla około 70 tysięcy słuchaczy. Drugim takim ogólnoświatowym dniem świadczenia był dzień 25 czerwca tego samego roku, gdy w Niemczech wygłoszono 119 wykładów dla około 31 tysięcy słuchaczy. Następne – 29 października dla 75 397 osób, a 10 grudnia dla 66 143 zgromadzonych. W tym samym roku kongresy odbyły się też w Stuttgarcie i Lipsku.
W roku 1922 Joseph Rutherford odwiedził Hamburg, Berlin, Drezno, Stuttgart, Karlsruhe, Monachium, Barmen, Kolonię i Lipsk. W tym ostatnim mieście odbył się w lipcu kongres.
Na uroczystości Wieczerzy Pańskiej (Pamiątce) 11 kwietnia 1922 roku w Niemczech było obecnych 7990 osób. 1 października tego samego roku otwarto w Niemczech drukarnie Towarzystwa Strażnica.
W styczniu 1923 roku rozpowszechniono 5 milionów ulotek informujących o nowej publikacji pt. "Harfa Boża". W 1923 roku Biuro Oddziału przeniesiono do Magdeburga. Magdeburskie Biuro Oddziału sprawowało również nadzór nad zachodnią częścią Czechosłowacji, Rumunii i Węgier. W roku 1924 w tym mieście – z udziałem J. Rutherforda – odbył się kongres, na który przybyło 4 tysiące głosicieli z całego kraju. Następne kongresy w Magdeburgu zorganizowano w 1925 i 1926 roku.
Na początku lat 20. XX wieku policja zatrzymała Badaczy Pisma Świętego, rozpowszechniających publikacje religijne. Do roku 1926 na wokandy sądów trafiło 897 takich spraw. Z powodu tylu procesów Towarzystwo Strażnica w owym roku utworzyło Dział Prawny w magdeburskim Biurze Oddziału. W połowie lat 20. około 1,2 milion osób podpisało się pod petycją przeciwko akcji uniemożliwiającej działalność kaznodziejską temu wyznaniu. Najwięcej aresztowań głosicieli dokonano w Bawarii – ogółem uwięziono 1169 osób. Przed sądami toczyły się 1522 rozprawy z tego tytułu.
W 1926 roku na uroczystości Wieczerzy Pańskiej było obecnych 26 038 osób. Najwięcej – powyżej tysiąca osób – w Dreźnie, Lipsku, Berlinie; około 500 w Magdeburgu, Essen, Chemnitz i Hamburgu.
W 1926 roku utworzono stowarzyszenie "Internationale Bibelforscher-Vereinigung, Deutscher Zweig" (Międzynarodowe Stowarzyszenie Badaczy Pisma Świętego, Oddział niemiecki [w skrócie IBV]), a w następnym roku zostało ono zarejestrowane przez lokalny sąd w Magdeburgu. W latach 1927–1928 w Magdeburgu wybudowano salę kongresową na około 800 miejsc. W nawiązaniu do wydanej przez Towarzystwo Strażnica książki "Harfa Boża" nazwano ją Salą Harfy. W roku 1927 w Berlinie odbyło się ogólnokrajowe zgromadzenie.
W roku 1928 głosicielom wytoczono 1660 spraw sądowych. W tym samym roku zgromadzenia odbyły się w Stuttgarcie, Dreźnie, Królewcu (w lipcu), Gdańsku (w dniach 10 i 11 listopada – około 500 obecnych) i Essen. W roku 1928 rozpoczęto wyświetlanie nowego filmu "Dramat stworzenia" – późniejszej niemieckiej wersji "Fotodramy stworzenia", której taśmy w tym kraju uległy już zniszczeniu – pokazano go m.in. w Szczecinie, na Pomorzu i w Prusach Wschodnich. Poza tym miejscowe władze nie zezwalały na przekazywanie orędzia biblijnego przez rozgłośnie radiowe. Dlatego uznano, że skuteczną metodą będzie publiczne wyświetlanie "Dramatu stworzenia". Na premierze jego projekcji w berlińskim Pałacu Sportu obecnych było około 10 tysięcy widzów. Kiedy rodzina Świadków Jehowy o nazwisku Denz przemyciła z Niemiec do Szwajcarii raporty o prześladowaniu Świadków Jehowy, te informacje znalazły się w "Dramacie stworzenia". Pokazano w nim również informację, że duchowni poparli partię nazistowską. Kiedy rozpoczęły się prześladowania Świadków Jehowy z powodu ich neutralności, również ukazano to w projekcji. Naziści próbowali zniszczyć sprzęt i nie dopuścić do kolejnych projekcji. Do kwietnia 1933 roku, gdy w Niemczech wprowadzono zakaz działalności Świadków Jehowy, projekcje organizowane przez niemieckie Biuro Oddziału obejrzało blisko milion osób. Tylko w ostatnich półroczu przez wprowadzeniem zakazu odbyło się 160 projekcji, które obejrzało około 300 tysięcy widzów. W 1929 roku kongres krajowy odbył się w Lipsku. Na przełomie lat 20. i 30. XX wieku wielu niemieckich głosicieli wyjechało na tereny zagraniczne na wszystkich kontynentach, aby prowadzić działalność kaznodziejską na podstawie Biblii.
W latach 20. XX wieku największe skupiska Badaczy Pisma Świętego były w Dreźnie, Lipsku, Berlinie, w Magdeburgu, Essen, Chemnitz i Hamburgu. Na Pomorzu (dzisiejsza Polska) duże grupy działały w takich miastach i ich okolicach jak: Gdańsk, Szczecin, Koszalin, Kołobrzeg, Sławno, Miastko, Goleniów, Bytów, Bobolice, Dygowo, Stargard, Kamień Pomorski, Czaplinek. Na Śląsku: Wrocław, Wałbrzych, Świebodzice, Strzelce Krajeńskie, Nowa Sól, Jelenia Góra, Janowice Wielkie, Boguszów-Gorce, Zgorzelec, Cieplice Śląskie-Zdrój, Kłodzko, Opole, Jedlina-Zdrój, Bytom, Lubań, Rusinowa, Świebodzin. W Prusach Wschodnich: Królewiec i kilka innych miejscowości w tym rejonie: Węgorzewo, Giżycko, Mrągowo, Lidzbark Warmiński, Pozezdrze, Szczytno, Olsztyn, Leśny Rów, Braniewo.
W dniach od 7 do 9 czerwca 1930 roku w Berlinie odbył się kongres. W roku 1931 spośród około 3 tysięcy obecnych na kongresie w Paryżu, 1450 przybyło z Niemiec, a na kongres międzynarodowy do Berlina około 10 tysięcy, w tym J.F. Rutherford. Oprócz tego zorganizowano 17 tzw. zgromadzeń weekendowych, m.in. odbyły się one w Goleniowie, Opolu (Bolko), Nysie i w Stargardzie. Około 30% wszystkich głosicieli na świecie mieszkało w Niemczech, stanowiąc wówczas drugą pod względem liczebności (po Stanach Zjednoczonych) społeczność Świadków Jehowy.
Prześladowania Świadków Jehowy w okresie III Rzeszy.
Jeszcze przed dojściem Hitlera do władzy, począwszy od 1929 roku zdarzało się, że nazistowskie bojówki SA napadały na Świadków Jehowy, bijąc ich i przerywając zebrania religijne. Przed rozpoczęciem II wojny światowej Towarzystwo Strażnica kilkakrotnie wystosowało w tej sprawie list do Hitlera. 24 kwietnia 1933 biuro i drukarnia Towarzystwa Strażnica zostały zajęte przez nazistów. 25 czerwca – pomimo wprowadzonego dzień wcześniej oficjalnego zakazu działalności – udało się zorganizować kongres w Berlinie, na który przybyli delegaci z niemieckich zborów w liczbie ponad 7 tysięcy osób. Przyjęto rezolucję pt. "Oświadczenie", w której potępiono prześladowania Świadków Jehowy w Niemczech. Po kongresie rozpowszechniono na ulicach 2,1 miliona egzemplarzy tej rezolucji. We wrześniu tego samego roku na kongres do Szwajcarii udało się dotrzeć około 300 osobom, a około 700 zostało aresztowanych przy granicy.
W latach 30. XX wieku Świadkowie Jehowy ze zboru Hirschberg (Jelenia Góra) w kilkuosobowych grupach wyglądających na turystów przenosili zakazaną w Niemczech literaturę biblijną przez zieloną granicę ze Szpindlerowego Młyna znajdującego się na terenie Czechosłowacji. Następnie literatura była pakowana w paczkach podobnie jak mydło i rozsyłana koleją do różnych części Niemiec. Działalność ta została ograniczona w 1936 roku, gdy władze odkryły punkt przechowywania literatury znajdujący się pod Berlinem, a w nim wśród wielu innych trzy paczki z Hirschbergu. Pomimo aresztowania trzech miejscowych Świadków transport literatury na szlaku karkonoskim odbywał się dalej, choć już w mniejszym stopniu.
W 1932 roku zorganizowano 80 dwudniowych zgromadzeń (m.in. w Opolu, Nowej Rudzie, Szczecinie, Gdańsku, Jeleniej Górze, Legnicy, Sławnie, Koszalinie, Kwidzynie, Mrągowie, Wałbrzychu, Nysie, Instenburgu, Królewcu (w marcu) i w Tilsit.). W 1933 roku kongresy odbyły się w Kolonii, Erfurcie, Berlinie i we Wrocławiu, a w 22 innych miejscach, w tym w Legnicy, odbyły się mniejsze zgromadzenia.
Działalność głoszenia została zakazana w 1933 roku. 13 kwietnia tego samego roku w Bawarii, a w ślad za tym posypały się zakazy w Saksonii (18 kwietnia), w Turyngii (26 kwietnia) i w Badenii (15 maja). Wkrótce zakaz działalności kaznodziejskiej wydano we wszystkich częściach Niemiec. Jednak w tym okresie udało się rozpowszechnić podczas ośmiodniowej kampanii 2 259 983 egzemplarze broszury "Kryzys".
Do czasu gdy w 1933 roku działalność religijna Świadków Jehowy w Niemczech została obłożona zakazem, nadzór nad zborem w Gdańsku sprawowało niemieckie Biuro Oddziału w Magdeburgu. Po zamknięciu w dniu 28 czerwca 1933 roku tego Biura zbory na terenie Wolnego Miasta Gdańsk zaczęły podlegać pod środkowoeuropejskie Biuro w Bernie w Szwajcarii. Otworzono wówczas małe gdańskie biuro Towarzystwa Strażnica, które znajdowało się przy Jakobsneugasse 7. Jego koordynatorem był Ewald Niehuß. 1 października 1933 roku w Gdańsku aresztowano 26 Świadków Jehowy oraz ich krewnych w trakcie uroczystości weselnej. Po przesłuchaniach 25 osób zwolniono, a jedną przetrzymywano w areszcie do końca kwietnia 1934, gdy wszystkim 26 Świadkom Jehowy wytoczono akt oskarżenia. Nocą z 28 na 29 marca 1935 roku na podstawie decyzji Helmuta Frobössa, Prezydenta Policji w Gdańsku skonfiskowano z gdańskiego Biura Oddziału literaturę religijną Świadków Jehowy. Nazistowska prasa oraz rozgłośnie radiowe w Gdańsku określiły Świadków Jehowy jako „zagrażającą państwu”, zamaskowaną organizację komunistyczną. Na mocy rozporządzenia z 6 lipca 1935 roku wydalono Ewalda Niehußa, koordynatora biura Towarzystwa Strażnica.
W 1934 roku Świadkowie Jehowy w Szwajcarii rozpoczęli organizowanie pomocy humanitarnej dla prześladowanych niemieckich współwyznawców.
Świadkowie Jehowy w III Rzeszy i na terenach przez nią okupowanych byli represjonowani z powodu odmowy służby wojskowej, odmowy używania tzw. „niemieckiego pozdrowienia” (Heil Hitler) i każdej pracy dla wojska, np. od czyszczenia mundurów czy zawijania pakietów opatrunkowych pierwszej pomocy po pracę w przemyśle zbrojeniowym, niestosowanie się do „państwowego” antysemityzmu (Świadkowie Jehowy m.in. nie przestrzegali bojkotu żydowskich sklepów, a w swoich publikacjach propagowali – zgodnie z Biblią – równość wszystkich narodów i ras). Z tych powodów już od 1933 roku spotykały ich liczne represje: wyrzucanie z pracy, wstrzymywanie wypłaty emerytur, odbieranie rodzicom dzieci i umieszczanie ich w rodzinach zastępczych lub w ośrodkach reedukacyjnych. Dla przykładu dzieci Świadków, głównie ze Śląska umieszczano w obozie poprawczym w Grodkowie k. Nysy oraz w klasztorze katolickim w Czarnowąsach pod Opolem czy od 1941 roku w obozie dla nieletnich w Łodzi.
Od lipca 1933 roku zaczęły się aresztowania Świadków Jehowy. Od stycznia 1935 roku byli umieszczani w obozach koncentracyjnych, gdzie od przełomu lat 1937 i 1938 otrzymali oddzielne oznakowanie – fioletowy trójkąt.
W 1934 roku Heinz Bernecker z Królewca został wysłany do obozu pracy na terenie Prus Wschodnich. Od 1938 do 1942 roku był zatrzymywany za swoje przekonania religijne. Gdy 19 czerwca 1942 roku został zgilotynowany w więzieniu Brandenburg-Görden, jego żona Elżbieta była uwięziona w KL Ravensbrück. Paul i Joseph Rehwaldowie, także z Królewca zostali osadzeni w KL Sachsenhausen, a Hans Rehwald został stracony 1 lutego 1943 roku w Królewcu. Z ośmioosobowej rodziny Rehwaldów, matka, czterech synów i ich siostra zostało uwięzionych za trwanie w wierności swojej wierze (na dwóch braciach Rehwald wykonano wyroki śmierci). Większość Świadków Jehowy z tego miasta została wysłana do obozów koncentracyjnych.
Do wiosny roku 1934 roku aresztowano około tysiąc Świadków Jehowy. Pierwszym więźniem oznaczonym jako IBV (Internationale Bibelforscher-Vereinigung – oficjalna nazwa Świadków Jehowy w Niemczech w tamtym czasie) była Anna Seifert osadzona w KL Moringen 9 stycznia 1935 roku, natomiast w KL Dachau pierwsi Świadkowie Jehowy zostali osadzeni w maju 1935 roku. W okresie przedwojennym Świadkowie Jehowy stanowili znaczny odsetek więźniów, a w niektórych obozach koncentracyjnych przez jakiś czas byli nawet największą grupą uwięzionych. W 1937 roku z ogólnej liczby 7,5 tysiąca więźniów umieszczonych w kacetach na terenie Niemiec 4 tysiące stanowili członkowie IBV. W głównym obozie kobiecym KL-Moringen blisko 46% wszystkich uwięzionych stanowiły kobiety będące Świadkami Jehowy. Liczba mężczyzn należących do kategorii IBV w niektórych obozach dochodziła w różnych okresach do 57%. W obozie Wewelsburg prawie 100% uwięzionych stanowili Świadkowie Jehowy. Od 1935 roku prawie wszystkich członków wyznania kierowano do obozowych kompanii karnych o zaostrzonym rygorze.
Udawało im się informować swych współwyznawców z zewnątrz o panujących w obozach warunkach, dzięki czemu wiele lat przed wojną ujawnili istnienie tych obozów i ich specyfikę, wraz z dokładnymi szkicami (w książce "Krucjata przeciwko chrześcijaństwu"), a w późniejszych latach także zbrodni dokonywanych na Żydach i innych więźniach.
Wkrótce zaczęto ich osadzać także w obozach zagłady, np. w Auschwitz, gdzie na przeszło 400 więźniów z tego wyznania 138 posiadało fioletowy trójkąt, natomiast pozostali z reguły czerwony (więźniowie polityczni). Ponad 35% Świadków Jehowy uwięzionych w tym obozie straciło życie.
1 kwietnia 1935 roku w całym kraju wprowadzono zakaz działalności Świadków Jehowy, od 30 stycznia 1936 roku wzrosła liczba aresztowań, a 28 sierpnia 1936 roku gestapo przypuściło na nich zmasowany atak. Mimo to Świadkowie Jehowy "dalej rozprowadzali ulotki i trzymali się swej wiary". Lata 1936 i 1937 były okresem masowych aresztowań dokonywanych przez gestapo. Tysiące głosicieli zamknięto w więzieniach i obozach koncentracyjnych, gdzie spotkało ich sadystyczne traktowanie, mające na celu złamanie ich woli i podpisanie „Erklärung” (oświadczenia o wyrzeczeniu się wiary).
23 lutego 1936 roku Wilhelm Ruhnau, działając jako przedstawiciel gdańskiego zboru, złożył wniosek do Prezydenta Senatu Wolnego Miasta Gdańsk, Arthura Greisera, z prośbą o tymczasowe rozporządzenie zezwalające na swobodne praktykowanie religii, cofnięcie nakazu wydalenia Ewalda Niehußa, zwrot skonfiskowanego mienia oraz sprostowanie w mediach i obiektywne śledztwo. Gdy te starania okazały się nieskuteczne, 25 maja 1936 roku Świadkowie Jehowy wnieśli petycję z 670 podpisami do Wysokiego Komisarza Ligi Narodów, Seána Lestera. W dniach od 4 do 7 września 1936 roku w Lucernie w Szwajcarii odbył się kongres międzynarodowy. Kongres ten zwrócił uwagę władz na represje i prześladowania, jakim są poddawani Świadkowie Jehowy w Gdańsku. 25 września 1936 roku w Sopocie należącym wówczas do Wolnego Miasta Gdańsk aresztowano Wilhelma Ruhnaua, który przekazał relację dotycząca prześladowań Świadków Jehowy w Gdańsku i w Niemczech do środkowoeuropejskiego biura Towarzystwa Strażnica w Szwajcarii. Po czterech dniach Ruhnau został uprowadzony z kraju przypuszczalnie przez granicę lądową na teren Prus Wschodnich, gdzie został wydany władzom niemieckim i osadzony w obozie koncentracyjnym pod Berlinem. Pod koniec 1937 roku pozwolono Wilhelmowi Ruhnauowi napisać list z gestapowskiego więzienia. List ten z datą stempla z marca 1937 dotarł do jego mieszkania w Sopocie przez Nowy Jork. Dalsze losy Wilhelma Ruhnaua pozostają nieznane, a gdańska policja odmawiała udzielenia jego małżonce i rodzicom jakichkolwiek informacji na jego temat.
20 czerwca 1937 roku pozostający na wolności Świadkowie Jehowy po raz drugi (pierwsza akcja miała miejsce 12 grudnia 1936 roku) zorganizowali ogólnokrajową kampanię rozpowszechniania specjalnej ulotki opisującej prześladowanie ze strony nazistów.
Szwajcarskie Biuro Oddziału w Bernie zgromadziło materiały (między innymi raporty przemycane z obozów do Szwajcarii poprzez głosicieli przebywających jeszcze na wolności), na podstawie których w maju 1938 roku, powstała książka "Krucjata przeciw chrześcijaństwu", obnażająca zbrodnie hitleryzmu. W tym czasie już ponad 6000 Świadków Jehowy było przetrzymywanych w więzieniach lub obozach koncentracyjnych. Joseph Franklin Rutherford w przemówieniu wygłoszonym 8 października 1938 roku i transmitowanym przez przeszło 80 stacji radiowych potępił prześladowania dokonywane przez nazistów.
Do roku 1939 ponad sześć tysięcy z nich zostało uwięzionych w więzieniach i obozach koncentracyjnych. August Dickmann był pierwszym Niemcem rozstrzelanym 15 września 1939 roku w KL Sachsenhausen za to, że kierując się głosem sumienia odmówił służby wojskowej. Podczas surowej zimy 1939/1940 z powodu złego traktowania, głodu i wycieńczenia w KL Sachsenhausen zmarło 100 spośród przeszło 400 uwięzionych Świadków Jehowy.
Z powodu aresztowań liczba głosicieli w Gdańsku spadła ze 191 w roku 1935 do 51 w roku 1939. W roku 1938 rozpowszechnili w tym mieście 5233 publikacje biblijne. Pod koniec lat 30. XX wieku Świadkowie Jehowy przewozili z Berlina do Gdańska publikacje i matryce do ich drukowania. Kurierem był m.in. Horst Schmidt (przybrany syn Emmy Zehden).
W 1939 roku, na początku II wojny światowej, w całych Niemczech było około 20 tysięcy Świadków Jehowy.
12 sierpnia 1940 roku nastąpiła kolejna ogólnokrajowa akcja aresztowania Świadków Jehowy. W sierpniu 1940 roku stracono 112 młodych mężczyzn, którzy odmówili pełnienia służby wojskowej w armii hitlerowskiej.
W 1944 roku aresztowano 254 osoby, które prowadziły podziemną działalność wydawniczą i dostarczały publikacje na teren obozów. Pomimo tego do obozów koncentracyjnych nadal docierały przemycane Biblie i publikacje religijne. Niektóre powielarnie obsługiwali nawet więźniowie obozów (np. w Wewelsburgu).
W okresie III Rzeszy 1767 Świadków Jehowy straciło pracę, skonfiskowano 284 firmy, 735 mieszkań, 129 majątków ziemskich, 457 osób pozbawiono prawa do wykonywania zawodu, 860 dzieci umieszczono w sierocińcach bez prawa widzeń z rodzicami, unieważniono 30 małżeństw. Aresztowano 8917 głosicieli i ich dzieci. Do obozów trafiło ponad 2 tysiące osób, 635 zmarło w więzieniach. Skazano na śmierć 253 Świadków Jehowy (w rezultacie wyroków sądów), z tego 203 egzekucje wykonano.
W obozach więziono głównie osoby dorosłe; dzieci przeważnie odbierano i przekazywano na wychowanie innym rodzinom. Świadkowie Jehowy byli jedyną kategorią więźniów narodowości niemieckiej (zdarzały się pojedyncze przypadki odmowy służby wojskowej wśród przedstawicieli innych wyznań), którzy mogli w każdej chwili wyjść na wolność po podpisaniu deklaracji apostazji – ponad 95% osadzonych nie zrobiło tego, uważając prześladowania za próbę wiary. W obozach znęcano się nad nimi i zabijano (ale także wyznaczano do pracy w charakterze służby domowej u członków załóg obozów – esesmanów – wiedziano bowiem, że ze strony Świadków Jehowy nic im nie grozi, i że np. nie uciekną). Rudolf Höss (komendant obozu Auschwitz) zeznał, że imponował mu hart ducha i siła wiary tych więźniów i wspominał, iż zarówno Heinrich Himmler, jak i Theodor Eicke powoływali się wielokrotnie na ich „religijny fanatyzm” i stawiali go za przykład dla postępowania SS-manom w odniesieniu do narodowego socjalizmu i Adolfa Hitlera. Nawet do takich miejsc, jak obozy koncentracyjne potajemnie docierały Biblie i publikacje Świadków Jehowy. Potajemnie organizowano zebrania religijne, z zachowaniem wielkiej ostrożności obchodzono rocznicę Wieczerzy Pańskiej, urządzano także chrzest. Niektórzy z uwięzionych wraz ze Świadkami Jehowy zapoznawało się z ich wierzeniami i je przyjmowało. W więzieniach i obozach Świadkowie Jehowy nie tylko pomagali sobie nawzajem, ale także dbali o innych więźniów – wspólne jedzenie, opieka medyczna. Wsparcie było widoczne szczególnie w sferze emocjonalnej i duchowej. Więźniowie z determinacją przestrzegali zasad swojej wiary. Mimo ścisłego zakazu nauczania w obozach koncentracyjnych, wykorzystywali każdą okazję, aby współwięźniów, a nawet esesmanów zaznajomić z Biblią. Hitlerowcy starali się izolować ich liderów od innych więźniów, aby zapobiec głoszeniu i organizowaniu pomocy dla innych osadzonych współwyznawców.
W okresie III Rzeszy około 10 700 niemieckich Świadków Jehowy było prześladowanych, z czego około 2800 trafiło do obozów koncentracyjnych, a około 1000 zmarło lub zostało zabitych. Wykonano 270 wyroków śmierci. 6262 członków tego ruchu religijnego zostało umieszczonych w więzieniach, a 8322 – w obozach koncentracyjnych. Po zakończeniu wojny Świadkowie Jehowy byli ważnym źródłem informacji na temat masowych zbrodni na Żydach w obozach zagłady. Do Hitlera trafiło łącznie około 20 tysięcy listów i telegramów protestacyjnych od Świadków Jehowy z około 50 krajów. Doktor historii Henrik Eberle tak podsumował ten okres: "„Na tle milionów ofiar nazistowskiego reżimu liczba ta [ofiar spośród Świadków Jehowy] wydaje się znikoma. Mimo to stanowi świadectwo zbiorowej i bezkompromisowej niezłomności, która zasługuje na szacunek”". „Im bardziej byli uciskani, tym mocniej zwierali szeregi...”. Dlatego ich przeżycia stanowić mogą dzisiaj – jak zauważyła historyk, Christine King – „cenny materiał dla każdego, kto prowadzi badania nad przetrwaniem w warunkach ekstremalnych”.
Powojenny rozwój działalności.
3 maja 1945 roku około 230 głosicieli 6 narodowości spotkało się na "kongresie leśnym" w okolicach Schwerina. W tym samym roku lokalny sąd w Magdeburgu (w Radzieckiej strefie okupacyjnej, przekształconej wkrótce w Niemiecką Republikę Demokratyczną, NRD) ponownie zarejestrował Świadków Jehowy. Po wojnie z rozgłośni radiowych w Berlinie, Stuttgarcie, Frankfurcie nad Menem i w Saarbrücken nadawano wykłady religijne.
W ramach szeroko zakrojonej i przygotowywanej od wiosny 1945 roku akcji „niesienia pomocy materialnej potrzebującym braciom w zrujnowanej przez wojnę Europie środkowej”, od stycznia 1946 roku do sierpnia 1948 roku, Świadkowie Jehowy w Niemczech otrzymali taką pomoc w postaci paczek z żywnością, odzieżą i obuwiem od współwyznawców z Kanady, ze Stanów Zjednoczonych i ze Szwajcarii.
W roku 1946 zorganizowano kongres pod hasłem „Weselące się narody” w Norymberdze, na którym było obecnych 9 tysięcy osób, w tym około 3 tysiące mieszkańców Norymbergi. W kongresie tym brał udział również przybyły ze Stanów Zjednoczonych Nathan Homer Knorr. Erich Frost wygłosił wykład publiczny zatytułowany „Chrześcijanie w piecu ognistym”, opisujący historię prześladowań Świadków Jehowy w Niemczech hitlerowskich. Poza tym zorganizowano 18 innych, mniejszych zgromadzeń.
W roku 1947 w Niemczech było 15 856 Świadków Jehowy. W tym też roku Nathan Knorr, Milton Henschel i Hayden C. Covington odwiedzili niemieckich współwyznawców, a w Stuttgarcie odbył się kongres pod hasłem „Rozrost wszystkich narodów” z udziałem około 7 tysięcy słuchaczy. W Karlsruhe otwarto małą drukarnię, gdzie wydawano publikacje religijne. W tym samym roku zakupiono plac w zachodnioniemieckim mieście Wiesbaden, gdzie wybudowano (kilkakrotnie potem powiększane) obiekty, służące jako Biuro Oddziału i drukarnia do 1984 roku. Biuro to stało się siedzibą stowarzyszenia "Wachtturm Bibel- und Traktat-Gesellschaft, Deutscher Zweig e. V." nadzorującego działalność na obszarze Republiki Federalnej Niemiec.
Następny kongres odbył się w 1948 roku w Kassel, gdzie przez 4 tygodnie przygotowywano teren na potrzeby zgromadzenia. Na ten kongres przywiozło uczestników 17 specjalnych pociągów z całych Niemiec. Uczestniczyło w nim 23 150 osób, a 1200 zostało ochrzczonych. Był to największy od zakończenia II wojny światowej kongres Świadków Jehowy w Europie.
Po wojnie miasto Auerbach/Vogtland nazwało ulicę Alfreda Seltmanna (Seltmannstraße). Jako Świadek Jehowy został aresztowany przez gestapo, które nakazało mu wyrzeczenie się wiary. Gdy odmówił 28 kwietnia 1940 roku został wysłany do obozu koncentracyjnego Flossenbürg. Zmarł w obozie 4 stycznia 1945 roku. Pomimo zakazu działalności Świadków Jehowy w NRD nazwa ulicy została zachowana. W roku 1948 w mieście Taucha nazwano ulicę (Rudolf-Winkelmann-Straße) imieniem Rudolfa Winkelmanna, który zmarł kilka dni po wyzwoleniu obozu koncentracyjnego w Bergen-Belsen. W tamtym okresie imieniem Hildegard Blumstengel, która za prowadzenie działalności kaznodziejskiej została deportowana do obozu koncentracyjnego Ravensbrück, gdzie została uśmiercona, nadano ulicę w Penig (w Langenleuba-Oberhain). W okresie NRD nazwa ulicy została zmieniona.
Niemiecka Republika Demokratyczna.
W 1948 roku na terenie radzieckiej strefy okupacyjnej w Niemczech przeprowadzono referendum ludowe, w którym ludność strefy radzieckiej miała wypowiedzieć się, czy jest za stworzeniem odrębnego od części zachodniej, socjalistycznego państwa niemieckiego. Świadkowie Jehowy nie wzięli w nim udziału, co stało się bezpośrednim pretekstem do prześladowań tej grupy religijnej. W połowie 1949 roku na terenie radzieckiej strefy okupacyjnej w Niemczech działało około 17 tysięcy głosicieli. Pod koniec lat 40. XX wieku odzyskano budynki przedwojennego Biura Oddziału w Magdeburgu i wznowiono jego działalność. Jednak 30 sierpnia 1950 roku wtargnęła do Biura Oddziału policja i aresztowała pracowników. 31 sierpnia 1950 roku komunistyczne władze wprowadziły w NRD zakaz działalności Świadków Jehowy. Z powodu zakazu publikacje biblijne do NRD przemycano z zagranicy. Tajni kurierzy przywozili literaturę biblijną z Berlina Zachodniego. Nastąpiły aresztowania Świadków Jehowy.
Uwięziono 2891 głosicieli, w tym dzieci, 2202 z nich osadzono w więzieniach i obozach pracy, a około 500 poddano torturom. W więzieniach zmarło 62 mężczyzn i kobiet. Sądy skazały 12 osób na dożywocie, jednak później zmniejszono te wyroki do 15 lat więzienia. W następnych latach ogółem uwięziono w 231 różnych więzieniach ponad 5000 Świadków Jehowy, spośród których około 325 osób przeszło wcześniej przez nazistowskie więzienia i obozy koncentracyjne. Przez cały okres byli oni obserwowani przez Stasi.
W dniach 3 i 4 października 1950 roku przeprowadzono proces pokazowy przeciw dziewięciu Świadkom Jehowy zajmującym kierownicze stanowiska w związku religijnym. Akt oskarżenia odczytany w Sądzie Najwyższym NRD zarzucał oskarżonym, że są członkami „pozornie religijnej, ale w rzeczywistości przestępczej organizacji, będącej na żołdzie amerykańskich podżegaczy wojennych”, a także że „jako agenci amerykańskiego wywiadu dążą do stopniowego rozkładu naszego państwa, mając na celu jego unicestwienie”. Drugi proces pokazowy przeprowadzono w czerwcu 1951 roku. Po ogłoszeniu wyroków grupę oskarżonych otoczyło około 150 Świadków Jehowy obecnych na procesie. Uściskali oni skazanych i ku zaskoczeniu Sądu odśpiewali jedną z Pieśni Królestwa. W efekcie władze zaprzestały urządzać procesy pokazowe Świadków Jehowy.
Od roku 1979 zachodnioniemieccy współwyznawcy zaopatrywali głosicieli z NRD w specjalne publikacje w małym formacie. W latach 80. XX wieku działało w tym kraju (NRD) 20 704 głosicieli. W roku 1989 w ciągu zaledwie dwóch miesięcy zachodnioniemieckie "Biuro Oddziału Towarzystwa Strażnica" wysłało do samej NRD 275 ton literatury biblijnej, w tym 115 tysięcy egzemplarzy Pisma Świętego. 14 marca 1990 roku Świadkowie Jehowy na terenie NRD uzyskali osobowość prawną. Od 3 października tego samego roku prowadzili działalność już w zjednoczonych Niemczech.
Niemcy Zachodnie.
Koniec lat 40..
W 1948 roku liczba głosicieli w Niemczech Zachodnich wzrosła o 83%. Wzrost utrzymywał się w następnych latach: w roku 1949 zanotowano 33% (43 820 głosicieli); w roku 1950 – 23%, a w 1951 roku – 26% wzrostu. W roku 1949 publikacje Towarzystwa Strażnica zaczęto drukować w Wiesbaden. Kongresy odbyły się w Hanowerze, Düsseldorfie, Monachium i Berlinie Zachodnim. Deutsche Post wydała okolicznościowy stempel z okazji kongresu w Monachium.
W tym też roku do kraju przybyli pierwsi misjonarze, absolwenci Biblijnej Szkoły Strażnicy – Gilead, a w 1950 roku kolejnych 13 absolwentów tej szkoły.
Lata 50..
W roku 1950 zorganizowano kongresy pod hasłem „Rozrost Teokracji” we Frankfurcie nad Menem, Berlinie Zachodnim i Hamburgu. W latach 1951–1991 stacja radiowa w Berlinie Zachodnim nadawała wykłady biblijne przygotowane przez Świadków Jehowy.
W 1951 roku we Frankfurcie nad Menem zgromadzili się delegaci z 24 krajów na kongresie międzynarodowym pod hasłem „Czyste wielbienie” z udziałem ponad 47 tysięcy obecnych. Rok później zorganizowano 9 kongresów pod hasłem „Przyjmy ku dojrzałości” w różnych częściach RFN. W 1953 w Norymberdze odbył się kolejny kongres międzynarodowy pod hasłem „Społeczeństwo Nowego Świata” z udziałem delegatów z 62 krajów. Dodatkowy kongres odbył się w Berlinie Zachodnim. W 1955 roku w Norymberdze odbył się podobny kongres międzynarodowy pod hasłem „Tryumfujące Królestwo”, w którym uczestniczyło 107 423 osób. Delegaci ze Stanów Zjednoczonych i Kanady przybyli nań dwoma wynajętymi statkami (każdy po 700 osób) i 42 samolotami czarterowymi. Grupa 17 729 osób zgromadziła się dodatkowo w Berlinie Zachodnim w Waldbühne, gdzie dotarli delegaci z NRD.
W roku 1956 przekroczono w RFN liczbę 50 tysięcy głosicieli; latem tego samego roku brali oni udział w ogólnokrajowej kampanii rozpowszechniania czasopism. W tym samym roku kraj odwiedził N. Knorr.
W roku 1958 rozpowszechniono około 7 milionów egzemplarzy specjalnej rezolucji, a na 4 stadionach odbyły się kongresy międzynarodowe pod hasłem „Wola Boża”.
Lata 60..
Następny kongres, pod hasłem „Zjednoczeni wielbiciele” odbył się w lipcu 1961 roku w Hamburgu. Brało w nim udział 88 338 osób. W roku 1963 jedno ze zgromadzeń kongresu okołoziemskiego pod hasłem „Wiecznotrwała dobra nowina” zorganizowano w Monachium. Od początku lat 60. XX wieku powstawały zbory obcojęzyczne, najpierw w 1962 roku greckojęzyczny, dwa lata później włoskojęzyczny, a na początku lat 70. angielsko- i turecko-języczny (wrzesień 1973 r.) i zbór języka serbsko-chorwackiego (pierwszy zbór polskojęzyczny powstał w 1992 w Berlinie).
W sierpniu 1969 roku w Norymberdze odbył się kolejny kongres międzynarodowy, pod hasłem „Pokój na ziemi” z udziałem delegacji z 78 krajów. Zebrało się wówczas 150 645 osób, ochrzczono 5095 osób, sesje programu wygłoszono po niemiecku, chorwacku, grecku, holendersku i turecku, 40 specjalnych pociągów przywiozło około 48 tysięcy uczestników, a w czasie przerwy w specjalnych stołówkach-namiotach w ciągu godziny obsłużono 65 tysięcy osób. Od lat 60. XX wieku (do roku 1989) niemieckie Biuro Oddziału sprawowało nadzór nad współwyznawcami na Ukrainie, w Polsce i w innych krajach Europy Wschodniej, gdzie w tym czasie panował zakaz działalności.
Lata 70..
Na początku lat 70. XX wieku w Berlinie Zachodnim otwarto pierwszą Salę Zgromadzeń w Niemczech Zachodnich. W roku 1972 wydano całe Pismo Święte w Przekładzie Nowego Świata w języku niemieckim. W roku 1973 odbyły się dwa kongresy międzynarodowe pod hasłem „Boskie zwycięstwo”, w Düsseldorfie i Monachium, na których obecnych było ponad 146 tysięcy delegatów z 75 krajów. W maju 1975 roku w RFN działało 100 351 głosicieli. W 1978 roku na kolejnych kongresach międzynarodowych pod hasłem „Zwycięska wiara” w Düsseldorfie i Monachium zebrało się 108 745 osób.
W 1979 roku nabyto 30-hektarową parcelę koło Selters. Została przeznaczona na budowę nowego kompleksu Biura Oddziału.
Lata 80..
Po pięciu latach budowy, 21 kwietnia 1984 roku odbyła się uroczystość otwarcia nowego Biura Oddziału wraz z drukarnią w Selters, w której udział wzięło 13 spośród 14 członków Ciała Kierowniczego, a uroczystości inauguracyjne odbyły się również na sześciu stadionach: w Berlinie Zachodnim, Essen, Frankfurcie, Friedrichshafen, Hamburgu, Hanowerze, Kolonii, Monachium, Münster, Norymberdze i Sindelfingen, gdzie były obecne 97 562 osoby. Na wykładach, które 22 kwietnia wygłosili w kilku Salach Zgromadzeń członkowie Ciała Kierowniczego, było obecnych 14 248 delegatów. Po rozbudowie w nowych obiektach pracowało ponad tysiąc wolontariuszy, co pozwalało na druk ponad 14 milionów czasopism miesięcznie w 54 językach oraz książek w 87 językach i ich wysyłkę do 78 krajów.
W grudniu 1981 roku utworzono w Niemczech filię Szkoły Gilead (pięć klas). Do połowy lat 80. XX wieku powstały kolejne Sale Zgromadzeń, dzięki czemu w 1986 roku wszystkie zgromadzenia obwodowe tamtejsi współwyznawcy zorganizowali we własnych obiektach.
W 1988 roku w Hamburgu nadano ulicy nazwę Karl-Reese-Weg, dla upamiętnienia Karla Resse, który jako Świadek Jehowy zginął w KL Sachsenhausen.
Od zjednoczenia Niemiec.
Lata 90..
W 1990 roku odbył się w Berlinie Zachodnim kongres międzynarodowy pod hasłem „Czysta mowa” z udziałem około 30 tysięcy delegatów z NRD (około 9,5 tysiąca przybyło 13 specjalnymi pociągami i około 200 autokarami), około 4,5 tysiąca delegatów z Polski oraz z Wielkiej Brytanii, Stanów Zjednoczonych i z 62 innych państw. Wzięło w nim udział łącznie ponad 44 tysiące osób. W tym samym roku liczba głosicieli w zjednoczonych Niemczech wynosiła 154 108. Od tego okresu ponad 1500 Greków powróciło do swego kraju, aby wesprzeć działalność kaznodziejską Świadków Jehowy w Grecji.
7 maja 1992 roku władze Berlina uroczyście nadały jednej z ulic miasta (w obecnej dzielnicy Charlottenburg-Wilmersdorf) imię Emmy Zehden ("Emmy-Zehden-Weg"). W okolicznościowym przemówieniu przedstawiciel władz niemieckich pochwalił jej odwagę i podał ją jako przykład jednej z wielu „zapomnianych ofiar” wojny. W październiku 2011 roku na ścianie domu Emmy Zehden przy Franzstraße 32 w Berlinie odsłonięta została tablica pamiątkowa. Jej imię nadano też jednej z ulic w mieście Lübbecke, miejscowości jej urodzenia.
13 sierpnia 1994 roku w Glauchau k. Drezna otwarto dziesiątą niemiecką Salę Zgromadzeń, z 4 tysiącami miejsc – jest to największy tego typu obiekt Świadków Jehowy w Niemczech.
6 listopada 1996 roku w muzeum byłego obozu koncentracyjnego KL Ravensbrück odbyła się premiera filmu "Niezłomni w obliczu prześladowań – Świadkowie Jehowy a hitleryzm". W ciągu dwóch lat urządzono 331 publicznych projekcji tego filmu, na które przybyło około 269 tysięcy osób. 7 grudnia 1996 roku otwarto w stolicy budynek administracyjny Świadków Jehowy.
W roku 1997 oraz w 2002 roku zorganizowano pomoc humanitarną dla poszkodowanych przez powódź.
27 stycznia 1998 roku, w czasie corocznego upamiętnienia dnia ofiar nazizmu, Muzeum Pamięci w obozie Sachsenhausen dedykowało ten dzień ofiarom będącym Świadkami Jehowy. Latem 1998 roku z udziałem prawie 218 tysięcy delegatów odbyły się kongresy międzynarodowe pod hasłem „Boża droga życia” w pięciu miastach: w Berlinie i Norymberdze (gdzie uczestniczyła polska delegacja) oraz w Monachium, Dortmundzie i Stuttgarcie.
W latach 90. XX wieku kilkutysięczne delegacje niemieckich Świadków Jehowy brały udział w kilku kongresach międzynarodowych w różnych częściach świata, m.in. w Polsce, na Węgrzech, na Ukrainie, w Czechach, Rosji, Stanach Zjednoczonych i we Francji.
W ciągu dekady od zjednoczenia Niemiec w nowych krajach związkowych wybudowano 123 Sale Królestwa i 2 Sale Zgromadzeń.
W roku 1997 we Frankfurcie nad Odrą nadano ulicy nazwę Hermann-Boian-Straße, dla upamiętnienia Hermana Boiana, który jako Świadek Jehowy zginął w KL Dachau. W roku 1999 roku władze Moers nazwały jedną z ulic (Franz-Saumer-Weg) od nazwiska Świadka Jehowy zamordowanego 24 września 1942 roku w Ravensbrück. 18 września 1999 roku Brandenburska Fundacja Miejsc Pamięci upamiętniła tablicą pamiątkową ponad 890 Świadków Jehowy więzionych w Sachsenhausen; tablicę umieszczono na zewnętrznej ścianie dawnego obozu koncentracyjnego. Dodatkowo postawiono kamień pamiątkowy upamiętniający śmierć Augusta Dickmanna. Na znajdującej się na kamieniu tablicy znalazły się słowa: "Ku Pamięci Augusta Dickmanna (ur. 1910), będącego Świadkiem Jehowy, zastrzelonego przez SS podczas publicznej egzekucji dn. 15 września 1939 r."
Od 2001.
2001–2009.
W 2001 roku zostało rozbudowane Biuro Oddziału w Selters. 9 maja 2002 roku na terenie KL Buchenwald odsłonięto tablicę upamiętniającą Świadków Jehowy, którzy cierpieli w tamtejszym hitlerowskim obozie koncentracyjnym. W tym samym roku na miejscu egzekucji Wilhelma Kusserowa w Münster odsłonięto tablicę pamiątkową. Rok później wydano w j. niemieckim i angielskim specjalną broszurę "Fioletowe trójkąty – zapomniane ofiary nazizmu", którą rozpowszechniano również na zorganizowanych wystawach pod tym samym tytułem (odbyły się one w roku 1998 i w 2002), które obejrzało przeszło 600 000 osób. Wystawy były prezentowane w Muzeach Pamięci byłych obozów koncentracyjnych w Mauthausen, Moringen, Neuengamme, Buchenwaldzie, Sachsenhausen i Bergen Belsen, jak również w ośrodkach edukacyjnych i innych instytucjach edukacyjnych. Największe z nich odbyły się m.in. w Hamburgu, Hannowerze, Stuttgarcie, Wewelsburgu i Frankfurcie nad Menem. Również władze lokalne poszczególnych miast honorowały poszczególnych Świadków Jehowy za ich niezłomną postawę w czasach nazizmu. Na przykład na początku 2004 roku w Lörrach, gdy oddano do użytku nową Salę Królestwa, w uznaniu postawy małżeństwa Anny Marii i Oskara Denzów, Świadków Jehowy, którzy zginęli w obozach koncentracyjnych w Ravensbrück i Mauthausen, ulicę, przy której ona powstała, rada miejska przemianowała na Denzstraße – ulicę Denzów. W Zwingenbergu nadano ulicy nazwę "Hans-Gärtner-Weg", dla upamiętnienia Hansa Gärtnera, który jako Świadek Jehowy zginął w KL Dachau. W 2004 roku władze miasta Erlangen jedną z ulic nazwały (Gustav-Heyer-Weg) od nazwiska Gustava Heyera, który w ramach akcji T-4 został deportowany na zamek Hartheim i uśmiercony 20 stycznia 1942 roku. 5 kwietnia 2005 roku imieniem Heinricha Kurlbauma nazwano jedną z ulic (Heinrich-Kurlbaum-Weg) w Minden, który został stracony 15 maja 1944 roku ze względu na sprzeciw sumienia wobec nazizmu. W tym samym czasie w Meerbeck jedną z ulic (Franz-Saumer-Weg) nazwano od imienia Franza Saumera, który został stracony 4 lutego 1944 roku za sprzeciw sumienia.
Latem 2006 roku odbyły się kongresy międzynarodowe pod hasłem „Wyzwolenie jest blisko!” we Frankfurcie nad Menem, Hamburgu, Lipsku i Monachium.
W kwietniu 2006 roku w obozie koncentracyjnym KL Neuengamme odsłonięto tablicę, upamiętniającą cierpienia i śmierć Świadków Jehowy prześladowanych w tym obozie za wiarę, oznaczonych fioletowym trójkątem. 27 sierpnia 2006 roku na terenie tego samego byłego obozu koncentracyjnego odsłonięto kamień pamiątkowy, upamiętniający Erwina Wehmeijera – Świadka Jehowy, który 2 grudnia 1944 roku zginął w tym obozie. 9 października tego samego roku w Schleusegrund-Langenbach uroczyście odsłonięto tablicę pamiątkową Bertholda Mehma – Świadka Jehowy, który zginął w obozie koncentracyjnym KL Oranienburg.
Latem 2009 roku kongresy międzynarodowe pod hasłem „Czuwajcie!” odbyły się: w Berlinie (ponad 47 tysięcy obecnych) w Monachium, Frankfurcie n. M., Düsseldorfie, Dortmundzie i Hamburgu.
2010–2019.
W 2010 roku działalność kaznodziejską prowadziło 165 568 głosicieli.
Pod koniec roku 2011 do kraju przybyli misjonarze ze 131. klasy Szkoły Gilead. W 2011 roku w działalności kaznodziejskiej uczestniczyło 165 384 głosicieli, a na uroczystość Wieczerzy Pańskiej (Pamiątkę) przybyło 272 867 osób.
21 kwietnia 2012 roku na terenie obozu w Ravensbrück odsłonięto tablicę upamiętniającą Świadków Jehowy – ofiary nazizmu. Jest to piąta taka tablica umieszczona na terenie byłego obozu koncentracyjnego – po Neuengamme, Sachsenhausen, Dachau i Buchenwald.
22 lutego 2013 roku Mathilde Hartl, będąca Świadkiem Jehowy, otrzymała z rąk premiera Bawarii Horsta Seehofera Order Zasługi Republiki Federalnej Niemiec. 23 czerwca 2013 roku w miejscowości Lautertal-Reichenbach odsłonięto pomnik Maxa Liebstera, Świadka Jehowy, który ponad pięć lat był więziony w hitlerowskich obozach koncentracyjnych.
Wiosną 2014 roku Świadkowie Jehowy w Niemczech zorganizowali pomoc humanitarną dla współwyznawców poszkodowanych przez powódź na Bałkanach. Od 23 do 25 maja 2014 roku zorganizowano dni otwarte pod hasłem „30 lat w Selters”, na które przybyło ponad 3000 gości.
W dniach 18–20 lipca 2014 roku we Frankfurcie n. Menem odbył się kongres międzynarodowy pod hasłem „Szukajmy najpierw Królestwa Bożego!”. 16 września 2014 roku dla upamiętnienia 75. rocznicy egzekucji Augusta Dickmanna na placu apelowym, w miejscu, gdzie znajduje się poświęcony jego pamięci kamień z płytą pamiątkową, Brandenburska Fundacja Miejsc Pamięci urządziła specjalną uroczystość. Główną jej częścią był wykład dyrektora Miejsca Pamięci KL Neuengamme dr Detlefa Garbe pt. "Rozstrzelanie Augusta Dickmanna jako symboliczne wydarzenie w historii Świadków Jehowy w Trzeciej Rzeszy". Zostały również przedstawione wspomnienia byłych więźniów obozu. Ze strony Świadków Jehowy przedstawicielem był Walter Köbe, członek Komitetu Oddziału Świadków Jehowy w Niemczech.
W 2014 roku w całym kraju działało około 166 tysięcy głosicieli.
16 kwietnia 2015 roku Andreas i Jorim Bonk, Świadkowie Jehowy, zostali odznaczeni specjalnym medalem "Lebensrettungsmedaille des Landes Baden-Württemberg" za uratowanie życia trzem amerykańskim żołnierzom uwięzionym w płonącym samochodzie.
9 maja 2015 roku z okazji wizyty przedstawiciela Biura Głównego Świadków Jehowy był tłumaczony na 11 języków i transmitowany do Sal Zgromadzeń specjalny program, z którego skorzystało 2797 zborów w Niemczech, Austrii, Liechtensteinie, Luksemburgu i Szwajcarii. Wykładu, który przedstawił członek Ciała Kierowniczego Mark Sanderson, wysłuchało około 215 000 osób.
W lipcu 2015 roku delegacja Świadków Jehowy z Niemiec brała udział w kongresie specjalnym pod hasłem „Naśladujmy Jezusa!” w Gandawie w Belgii, a w sierpniu 2016 roku w kongresie specjalnym pod hasłem „Lojalnie trwajmy przy Jehowie!” w holenderskim Utrechcie.
Od sierpnia 2015 roku Świadkowie Jehowy w Niemczech podejmują szczególną działalność kaznodziejską wśród uchodźców.
W ciągu 9 miesięcy 2016 roku utworzono 229 grup obcojęzycznych i pilotażowych, a około 800 głosicieli uczestniczy w około 30 kursach językowych w 13 językach. W okresie od maja do lipca 2016 roku zorganizowano specjalną kampanię głoszenia dla uchodźców i imigrantów. Około 700 arabskojęzycznych głosicieli z 7 krajów przyjechało, żeby głosić osobom mówiącym po arabsku. Rozpowszechnili oni przeszło 30 tysięcy publikacji. Zorganizowano kongres regionalny pod hasłem „Lojalnie trwajmy przy Jehowie!” w języku arabskim, na którym obecnych było ponad 1600 osób z 43 krajów (w tym 25% osób niebędących Świadkami Jehowy).
Świadkowie Jehowy byli tematem 71. Rocznicy Wyzwolenia Więzienia Brandenburg-Görden, która odbyła się 24 kwietnia 2016 roku. Spośród około 2000 ofiar tego więzienia, 127 to Świadkowie Jehowy.
We wrześniu i październiku 2016 roku zorganizowano specjalną kampanię, w której Świadkowie Jehowy udostępniali wydane w języku romani materiały biblijne Sinti i Romom. W Salach Królestwa zorganizowano specjalne zebrania z wykładami publicznymi przedstawianymi w używanej w Niemczech odmianie języka romani. W wyniku kampanii grupy Sinti i Romów rozpoczęły studium Biblii. Od maja do października 2016 roku około 800 Świadków Jehowy, uczestniczących ochotniczo w świadczeniu z wózkami na terenach wielkomiejskich, brało również udział w specjalnej kampanii w około 60 miejscach w północnych Niemczech.
W maju 2017 roku zorganizowano specjalną ogólnokrajową kampanię ewangelizacyjną. W jeden weekend przeszło 20 000 głosicieli prowadziło działalność kaznodziejską na ponad 11 000 terenów, zamieszkanych przez jakieś 3 miliony osób. Podobną kampanię przeprowadzono w maju 2018 roku; uczestniczyło w niej około 32 000 głosicieli.
W grudniu 2017 roku Adiza Yacoubou wygrała nagrodę w konkursie historycznym Prezydenta Niemiec. W filmie przypomina losy dwóch Świadków Jehowy z Bremy, którzy z powodu swej wiary byli prześladowani w okresie nazizmu, kolejną nagrodę otrzymała Angelia Pouillon za opis prześladowań Świadków Jehowy przez Stasi w latach 1960–1980 w Prenzlau.
Od 26 września 2018 roku do 6 stycznia 2019 roku w Centrum Dokumentacji i Edukacji o Historii Narodowego Socjalizmu w Monachium miała miejsce wystawa, która miała zwiększyć świadomość społeczną dotyczącą przeżyć Świadków Jehowy w czasach nazizmu. Od 22 kwietnia do 30 września 2018 roku w Muzeum – Miejsce Pamięci Ravensbrück miała miejsce wystawa „Zakazani i prześladowani. Świadkowie Jehowy w obozie koncentracyjnym Ravensbrück i w więzieniach w NRD”.
W lipcu 2018 roku w ukraińskim Lwowie odbył się kongres specjalny pod hasłem „Bądź odważny!” z udziałem delegacji z Niemiec.
2 lutego 2019 roku w Selters członek Ciała Kierowniczego Gerrit Lösch ogłosił wydanie Pisma Świętego w Przekładzie Nowego Świata opartego na angielskim wydaniu zrewidowanym z 2013 roku (Chrześcijańskie Pisma Greckie w Przekładzie Nowego Świata (Nowy Testament) w j. niemieckim wydano w roku 1961, a cały przekład w 1971 roku). Program obejrzało 171 540 osób w Niemczech, Austrii, Liechtensteinie, Luksemburgu i Szwajcarii. W latach 1971–2019 wydrukowano około 5 600 000 egzemplarzy „Pisma Świętego w Przekładzie Nowego Świata” w języku niemieckim, którym posługuje się ponad 160 000 głosicieli na świecie.
W dniach od 14 do 16 czerwca 2019 roku w Berlinie odbył się kongres międzynarodowy pod hasłem „Miłość nigdy nie zawodzi!” z udziałem 37 115 osób, w tym ponad 5000 zagranicznych delegatów z przeszło 30 krajów (w tym z Polski). Delegacje z Niemiec uczestniczyły w kongresie międzynarodowym w Danii, Filipinach, Francji, Grecji, Południowej Afryce, Polsce i Stanach Zjednoczonych. Od 31 sierpnia do 26 października 2019 roku głosiciele z 19 krajów wzięli udział w specjalnej kampanii głoszenia osobom arabskojęzycznym.
Od 2 października 2019 w kilku miastach Niemiec rozpoczęto przedstawianie objazdowej wystawy „Świadkowie Jehowy w obozie koncentracyjnym Ravensbrück i więzieniach NRD” (seria wystaw zaplanowano również na rok 2023.
Od 2020 roku.
19 kwietnia 2020 roku z okazji obchodów 75 rocznicy wyzwolenia obozu koncentracyjnego Ravensbrück, przedstawiono wykład „Fioletowy trójkąt jako symbol cierpienia i nadziei – Polskie więźniarki będące Świadkami Jehowy w KL Ravensbrück”.
W czerwcu 2020 roku upamiętniono Świadków Jehowy którzy należeli do pierwszych więźniów obozu koncentracyjnego w Dachau. Z powodu pandemii COVID-19 uroczystość odbyła się online.
27 stycznia 2021 roku landtag Badenii-Wirtembergii, podczas dorocznej uroczystości upamiętniającej ofiary nazizmu skupił się na Świadkach Jehowy. Z powodu pandemii COVID-19 uroczystość odbyła się online. Obejrzało ją ponad 37 000 osób z Austrii, Holandii, Niemiec i Szwajcarii, a w późniejszym czasie nagranie odtworzyło sobie około 78 000 widzów.
W lipcu 2021 roku zorganizowano pomoc humanitarną dla poszkodowanych przez powódź w zachodniej części Niemiec. 18 grudnia 2021 roku Dirk Grundmann ze środkowoeuropejskiego Komitetu Oddziału, ogłosił w nagranym wcześniej przemówieniu wydanie Ewangelii według Mateusza i według Jana w Przekładzie Nowego Świata w niemieckim języku migowym. W związku z pandemią COVID-19 zorganizowano specjalne zebranie w trybie wideokonferencji. Uczestniczyło w nim około 800 osób. W 2021 roku w 11 zborach i 21 grupach niemieckiego języka migowego działało 571 głosicieli. Te dwie ewangelie to pierwsze księgi biblijne przetłumaczone w całości na ten język.
W 2022 roku wydano Pismo Święte w Przekładzie Nowego Świata w niemieckim alfabecie Braille’a.
W październiku 2022 roku Świadkowie Jehowy w Niemczech zorganizowali akcję pomocy, dostarczając ponad 24 tony 36 000 ciepłych ubrań i 6500 par obuwia dla Świadków Jehowy na Ukrainie przebywających na szczególnie dotkniętych obszarach. Zorganizowano pomoc dla ponad 8500 uchodźców z Ukrainy przybyłych do Niemiec, podczas inwazji Rosji na Ukrainę.
4 października 2022 roku w berlińskim muzeum Topografia Terroru przedstawiono cykl wykładów na temat prześladowań i oporu Świadków Jehowy w Europie rządzonej przez nazistów.
9 marca 2023 roku po zakończeniu zebrania w Sali Królestwa w Hamburgu uzbrojony napastnik otworzył ogień do obecnych. Zginęło 7 osób, a kilka zostało rannych. 25 marca 2023 roku odbyła się uroczystość pogrzebowa ofiar.
Ponad 200 niemieckich misjonarzy Szkoły Gilead usługuje na wszystkich kontynentach. W Niemczech Świadkowie Jehowy organizują kursy językowe od początku lat 70. XX wieku – uczono na nich 9 języków i w sumie przeszkolono ponad tysiąc głosicieli, którzy współpracują ze zborami obcojęzycznymi. Zebrania religijne przeprowadza się w blisko 50 językach, w 883 Salach Królestwa, a kongresy – w 26 językach.
Comiesięczne programy radiowe Świadków Jehowy są emitowane przez stacje radiowe Bayern 2 oraz NDR 2. Publiczna działalność kaznodziejska prowadzona jest również na ulicach, w portach oraz na parkingach.
Środkowoeropejskie Biuro Oddziału.
W Niemczech znajduje się druga co do wielkości na świecie (po Stanach Zjednoczonych) drukarnia Towarzystwa Strażnica, wraz z Działem Tłumaczeń. Drukuje ona literaturę biblijną rozsyłaną do ponad 25 000 zborów w ponad 100 krajach. W Środkowoeuropejskim Biurze Oddziału w Selters działa również Regionalny Zespół Wideo. Biuro współpracuje z 22 Biurami Oddziałów w Europie, które nadzorują obwody obcojęzyczne w 19 językach. W roku 2022 powołano w nim Dział do spraw Wolności Wyznania, który „koordynuje starania Świadków Jehowy związane z obroną ich prawa do wielbienia Boga w Europie”.
Status prawny.
Po zjednoczeniu Niemiec w roku 1990 Świadkowie Jehowy rozpoczęli starania o uznanie ich organizacji za stowarzyszenie prawa publicznego. Najpierw obszar działalności związku religijnego zarejestrowanego 14 marca 1990 roku w NRD rozciągnięto na całe Niemcy. Następnie proces uzyskania statusu stowarzyszenia prawa publicznego rozpoczęto od złożenia wniosku o zarejestrowanie związku wyznaniowego "Jehovas Zeugen in Deutschland" (Świadkowie Jehowy w Niemczech) w Berlinie, gdzie Świadkowie Jehowy posiadali adres urzędowy. Uzyskanie pozytywnej decyzji było konieczne do rozpoczęcia starań o nadanie statusu prawnego w 15 pozostałych niemieckich landach. Dopiero 24 marca 2005 roku po rozprawie sądowej Wyższy Sąd Administracyjny w Berlinie nakazał nadanie statusu Świadkom Jehowy, a 13 czerwca 2006 roku władze miasta oficjalnie uznały ten związek wyznaniowy za stowarzyszenie prawa publicznego. Siedziba związku wyznaniowego znajdowała się w Berlinie przy Grünauer Str. 104.
Zakończenie rejestracji w Berlinie umożliwiło złożenie wniosków w pozostałych 15 landach. Do 2009 roku wnioski zostały przyjęte w 11 landach. W następnych latach wnioski przyjmowały kolejne landy. 21 grudnia 2015 roku wniosek został przyjęty przez kraj związkowy Brema. 27 stycznia 2017 roku, jako ostatni land, status prawny organizacji prawa publicznego nadała Świadkom Jehowy Nadrenia Północna-Westfalia. Decyzja ta oznacza, że po ponad 26 latach starań Świadkowie Jehowy w Niemczech uzyskali taki sam najwyższy status prawny, jaki mają inne główne związki wyznaniowe. Dla Świadków Jehowy oznacza również uproszczenie procedur administracyjnych, związanych z mianowaniem starszych, rejestracją poszczególnych zborów, składaniem corocznych obowiązkowych sprawozdań, zwrotem podatku czy nabywaniem nieruchomości. Status krajowy oznacza również urzędowe uznanie za jedną z głównych religii w Niemczech.
Zbory polskojęzyczne w Niemczech.
W roku 1924 roku w drodze ze Stanów Zjednoczonych do Polski przedstawiciel Towarzystwa Strażnica Wacław Wnorowski wygłosił przemówienia w polskojęzyczych zborach w Westfalii i w Berlinie.
W latach 80. XX wieku powstały ponownie grupy polskojęzyczne należące do zborów niemieckojęzycznych. W roku 1992 utworzono w Berlinie pierwszy zbór polskojęzyczny w Niemczech. W tym też roku zorganizowano pierwsze zgromadzenie w języku polskim, w którym uczestniczyły 2523 osoby pochodzenia polskiego. W latach 2011–2012 kongres w języku polskim odbył się w Hanowerze, w roku 2013 i 2015 w Glauchau i w Monachium, w roku 2014 w Norymberdze, w roku 2016 w Velten, Monachium oraz w Gelsenkirchen (2 tury); w roku 2023 kongresy odbędą się w Gelsenkirchen (2 tury) oraz w Glauchau. Zgromadzenia obwodowe w języku polskim odbywają się w Salach Zgromadzeń w Bingen, Gelsenkirchen, Reutlingen, Velten, Trappenkamp i Monachium. W marcu 2023 roku w Niemczech działało 70 zborów i 7 grup polskojęzycznych. Wśród miejscowych pionierów usługują również absolwenci Kursu Biblijnego dla Małżeństw oraz absolwenci Kursu dla Ewangelizatorów Królestwa z Polski.
Grupy romskojęzyczne (Polska Roma).
W Berlinie oraz w Bremie działają grupy romskojęzyczne (w dialekcie języka romskiego Polska Roma, używanym przez polskich Romów). Pierwsza grupa romskojęzyczna w tym dialekcie na świecie powstała w 2016 roku we Frankfurcie nad Menem (funkcjonowała do 2018 roku). W 2017 roku powstała grupa w Bremie, a w następnym roku w Berlinie.

</doc>
<doc id="2199725" url="https://pl.wikipedia.org/wiki?curid=2199725" title="Nieszpułka zwyczajna">
Nieszpułka zwyczajna

Nieszpułka zwyczajna, nieszpułka jadalna ("Mespilus germanica" L. lub "Crataegus germanica" (L.) Kuntze) – gatunek długowiecznych roślin należących do rodziny różowatych, klasyfikowany zwykle dawniej do monotypowego rodzaju nieszpułka "Mespilus" lub włączany do rodzaju głóg "Crataegus". W naturze rośnie w górskich, skalistych lasach na obszarze od Krymu poprzez rejon Kaukazu po Iran i mając niejasny status w Bułgarii, Grecji i południowych Włoszech. Poza tym gatunek rozpowszechniony jest w uprawie i w wielu miejscach dziczejący.
Systematyka.
Gatunek klasyfikowany jest w zależności od ujęcia jako przedstawiciel rodzaju nieszpułka "Mespilus" (pod nazwą "M. germanica"), albo jako gatunek z rodzaju głóg "Crataegus" (pod nazwą "C. germanica"). W drugim wypadku klasyfikowany jest do sekcji "Mespilus" i podrodzaju "Mespilus" . Ujęcie to jest dyskusyjne, ponieważ takson zajmuje prawdopodobnie pozycję bazalną w obrębie rodzaju "Crataegus", tj. może być wyodrębniany jako rodzaj siostrzany względem rodzaju głóg. Za celowe włączanie tego gatunku do głogów wskazują jednak niektóre analizy molekularne, wedle których bardziej bazalną niż "Mespilus" pozycję zajmuje "Crataegus brachyacantha" (wyodrębniany w monotypowy podrodzaj "Brevispinae") lub podrodzaj "Crataegus" (typowy).
W 1990 opisano nowy gatunek z rodzaju "Mespilus" ("M. canescens"), który jednak okazał się mieszańcem – w zależności od ujęcia – "Crataemespilus ×canescens" lub "Crataegus × canescens".
Uprawa.
W Polsce jest w pełni mrozoodporna (strefy mrozoodporności 4-9). Rozmnaża się przez wysiew nasion lub szczepienie. Wymaga stanowiska osłoniętego od silnych wiatrów. Źle toleruje przesadzanie i rośnie powoli, ale jest łatwa w uprawie.

</doc>
<doc id="2199726" url="https://pl.wikipedia.org/wiki?curid=2199726" title="Marcos Vales">
Marcos Vales

Marcos Vales Illanes (ur. 5 kwietnia 1975 w A Coruñi) – piłkarz hiszpański grający na pozycji prawego lub środkowego pomocnika. W swojej karierze 1 raz wystąpił w reprezentacji Hiszpanii.
Kariera klubowa.
Karierę piłkarską Marcos Vales rozpoczął w klubie Deportivo La Coruña. W 1992 roku zaczął grać w rezerwach tego klubu, a w 1993 roku awansował do kadry pierwszego zespołu. 20 marca 1993 zadebiutował w Primera División w wygranym 5:0 domowym spotkaniu z Realem Burgos. 22 maja tamtego roku strzelił pierwszego gola w lidze, w meczu z Realem Saragossa (5:0). W 1994 roku wywalczył z Deportivo wicemistrzostwo Hiszpanii.
W 1994 roku Marcos Vales przeszedł z Deportivo do Sportingu Gijón, w którym swój debiut zanotował 9 września 1994 w przegranym 1:2 wyjazdowym meczu z Deportivo. W zespole Sportingu występował przez 3 lata.
W 1997 roku Marcos Vales został piłkarzem Realu Saragossa. W nowym zespole zadebiutował 6 września 1997 w zremisowanym 3:3 domowym spotkaniu z Realem Oviedo. W sezonie 2000/2001 zdobył z Realem Puchar Króla. Z kolei w sezonie 2001/2002 spadł z klubem z Saragossy do Segunda División.
W 2002 roku Marcos Vales odszedł z Realu do Sevilli. W niej po raz pierwszy wystąpił 1 września 2002 w meczu z Celtą Vigo (0:1). W Sevilli grał bez sukcesów przez 2 sezony.
Ostatnim klubem w karierze Marcosa Valesa była RCD Mallorca. Grał w niej w sezonie 2004/2005, a zadebiutował w niej 29 sierpnia 2004 w spotkaniu z Realem Madryt. W 2005 roku zakończył karierę z powodu kontuzji.
Kariera reprezentacyjna.
Swoje jedyne spotkanie w reprezentacji Hiszpanii Marcos Vales rozegrał 14 października 1998 roku. W spotkaniu eliminacji ME 2000 z Izraelem Hiszpania wygrała 2:1. Grał także w reprezentacji U-21, z którą w 1998 roku wywalczył mistrzostwo Europy U-21.

</doc>
<doc id="2199728" url="https://pl.wikipedia.org/wiki?curid=2199728" title="Benton (Tyne and Wear)">
Benton (Tyne and Wear)

Benton – wieś w Anglii, w hrabstwie ceremonialnym Tyne and Wear, głównie w dystrykcie (unitary authority) North Tyneside, mniejsza część leży w granicach Newcastle upon Tyne.

</doc>
<doc id="2199730" url="https://pl.wikipedia.org/wiki?curid=2199730" title="Burdon (Anglia)">
Burdon (Anglia)

Burdon – wieś i civil parish w Anglii, w hrabstwie ceremonialnym Tyne and Wear, w dystrykcie (unitary authority) Sunderland. Leży 20 km na południowy wschód od centrum Newcastle i 381 km na północ od Londynu. W 2011 civil parish liczyła 991 mieszkańców.

</doc>
<doc id="2199731" url="https://pl.wikipedia.org/wiki?curid=2199731" title="Turniej o Srebrny Kask 2006">
Turniej o Srebrny Kask 2006

Turniej o Srebrny Kask 2006 – rozegrany w sezonie 2006 turniej żużlowy z cyklu rozgrywek o „Srebrny Kask”, w którym mogli uczestniczyć zawodnicy do 21. roku życia. W rozegranym w Zielonej Górze finale zwyciężył Karol Ząbik. Drugi był Ronnie Jamroży, a trzecie miejsce zajął Adrian Gomólski.

</doc>
<doc id="2199733" url="https://pl.wikipedia.org/wiki?curid=2199733" title="2 Szwadron Samochodów Pancernych">
2 Szwadron Samochodów Pancernych

2 Szwadron Samochodów Pancernych (2 szw. sam. panc.) – pododdział kawalerii Wojska Polskiego II RP.
Historia szwadronu.
Szwadron został sformowany w październiku 1925 roku, w garnizonie Warszawa, na bazie Kolumny Szkolnej Samochodów Pancernych 1 Dywizjonu Samochodowego. Pod względem wyszkolenia pododdział podlegał dowódcy 2 Dywizji Kawalerii, pod względem technicznym – dowódcy 1 Dywizjonu Samochodowego, a pod względem administracyjnym dowódcy 1 Pułku Szwoleżerów Józefa Piłsudskiego. Szwadron stacjonował w koszarach przy ul. Bema 69.
W maju 1926 roku, w czasie zamachu stanu, poszczególne plutony działały samodzielnie, na różnych odcinkach i po obu stronach konfliktu. 12 maja 1926 roku, w czasie bratobójczej walki poległa załoga dowódcy szwadronu w składzie: rotmistrz Antoni II Szymański, wachmistrz Władysław Woźniak i szwoleżer Władysław Offenberg. Rannych zostało 6 szwoleżerów oraz 4 członków załóg samochodów pancernych spoza szwadronu (st. sierż. Popławski, sierż. Boruta, szer. NN i kierowca cywilny Szrojt).
W 1928 roku szwadron został usamodzielniony pod względem administracyjnym i podporządkowany bezpośrednio dowódcy 2 DK. 
W połowie maja 1930 roku szwadron przestał być samodzielnym pododdziałem i został włączony w skład nowo powstałego 1 Dywizjonu Samochodów Pancernych. Na początku czerwca 1930 roku szwadron wyjechał na trzymiesięczne ćwiczenia letnie do Obozu Ćwiczebnego Leśna koło Baranowicz. 
Po zakończeniu poligonu szwadron powrócił do Warszawy, a w drugiej połowie września 1930 roku został dyslokowany do garnizonu Brześć i zakwaterowany w koszarach im. gen. Józefa Hallera.
Kadra szwadronu.
Dowódcy szwadronu:
Oficerowie młodsi szwadronu:
Barwy.
4 sierpnia 1927 roku generał dywizji Daniel Konarzewski, w zastępstwie ministra spraw wojskowych ustalił, że oficerowie liniowi i szeregowi szwadronów samochodów pancernych będą nosić na kołnierzach kurtek i płaszczy proporczyk czarno-pomarańczowy, a na naramiennikach „numer porządkowy”.
24 lutego 1928 roku Minister Spraw Wojskowych marszałek Polski Józef Piłsudski ustalił, że oficerowie i szeregowi szwadronów samochodów pancernych będą nosić na czapkach czarne otoki.

</doc>
<doc id="2199734" url="https://pl.wikipedia.org/wiki?curid=2199734" title="Diecezja Pawii">
Diecezja Pawii

Diecezja Pawii - diecezja Kościoła rzymskokatolickiego we Włoszech, a dokładniej w Lombardii. Należy do metropolii Mediolanu. Powstała już w I wieku. Była rodzinną diecezją papieża Jana XIV. Katedra diecezjalna jest miejscem spoczynku św. Syrusa, pierwszego biskupa Pawii.

</doc>
<doc id="2199737" url="https://pl.wikipedia.org/wiki?curid=2199737" title="New York (Tyne and Wear)">
New York (Tyne and Wear)

New York – wieś w Anglii, w hrabstwie ceremonialnym Tyne and Wear, w dystrykcie (unitary authority) North Tyneside.

</doc>
<doc id="2199738" url="https://pl.wikipedia.org/wiki?curid=2199738" title="Anne Cattelin">
Anne Cattelin

Anne Cattelin (ur. 9 stycznia 1972) – francuska narciarka, specjalistka narciarstwa dowolnego. Nigdy nie startowała na mistrzostwach świata ani na igrzyskach olimpijskich. Najlepsze wyniki w Pucharze Świata osiągnęła w sezonie 1994/1995, kiedy to zajęła 21. miejsce w klasyfikacji generalnej, a w klasyfikacji jazdy po muldach była siódma.
W 1996 r. zakończyła karierę.

</doc>
<doc id="2199740" url="https://pl.wikipedia.org/wiki?curid=2199740" title="Turniej o Srebrny Kask 2007">
Turniej o Srebrny Kask 2007

Turniej o Srebrny Kask 2007 – rozegrany w sezonie 2007 turniej żużlowy z cyklu rozgrywek o „Srebrny Kask”, w którym mogli uczestniczyć zawodnicy do 21. roku życia. W rozegranym w Rybniku finale zwyciężył Marcin Jędrzejewski. Drugi był Grzegorz Zengota, a trzecie miejsce zajął Adrian Gomólski.

</doc>
<doc id="2199741" url="https://pl.wikipedia.org/wiki?curid=2199741" title="Bogdan Wawrzynowicz">
Bogdan Wawrzynowicz

Bogdan Wawrzynowicz (ur. 2 grudnia 1965) – polski basista. Wawrzynowicz współpracował z takimi wykonawcami i grupami muzycznymi jak: Edyta Bartosiewicz, Zbigniew Hołdys, Kasia Kowalska, John Porter, Małgorzata Ostrowska, Balkan Electrique oraz Maanam.

</doc>
<doc id="2199742" url="https://pl.wikipedia.org/wiki?curid=2199742" title="David Lariño Nieto">
David Lariño Nieto

David Lariño Nieto (ur. 22 maja 1989 w A Corunie) – hiszpański szachista, arcymistrz od 2013 roku.
Kariera szachowa.
Jest pięciokrotnym mistrzem Hiszpanii juniorów w kategoriach do lat 10 (1999), 12 (2000), 14 (2003) oraz 16 (2004, 2005). Był również wielokrotnym reprezentantem kraju na mistrzostwach świata i Europy juniorów w różnych kategoriach wiekowych. Normy na tytuł mistrza międzynarodowego wypełnił w latach 2004 (w Pontevedrze i Badajoz) oraz 2005 (w Ferrolu). W 2006 r. zdobył tytuł wicemistrza kraju w szachach szybkich oraz podzielił I m. (wspólnie z Ilmārsem Starostītsem) w Grenadzie. W 2008 r. odniósł największy sukces w dotychczasowej karierze, zdobywając w Ceucie tytuł indywidualnego mistrza Hiszpanii. W 2010 r. podzielił I m. (wspólnie z Azərem Mirzəyevem) w Elgoibarze oraz zwyciężył w Pampelunie. W 2014 r. samodzielnie zwyciężył w turnieju "VII Pedro Lezcano Montalvo Memorial".
Najwyższy ranking w dotychczasowej karierze osiągnął 1 maja 2013 r., z wynikiem 2521 punktów zajmował wówczas 18. miejsce wśród hiszpańskich szachistów.

</doc>
<doc id="2199743" url="https://pl.wikipedia.org/wiki?curid=2199743" title="David Larino Nieto">
David Larino Nieto



</doc>
<doc id="2199744" url="https://pl.wikipedia.org/wiki?curid=2199744" title="Reprezentacja Meksyku U–23 w piłce nożnej">
Reprezentacja Meksyku U–23 w piłce nożnej



</doc>
<doc id="2199745" url="https://pl.wikipedia.org/wiki?curid=2199745" title="Postmuseum w Sztokholmie">
Postmuseum w Sztokholmie



</doc>
<doc id="2199746" url="https://pl.wikipedia.org/wiki?curid=2199746" title="Meistaradeildin (1975)">
Meistaradeildin (1975)

W roku 1975 odbyła się 33. edycja Meistaradeildin (dziś zwanej Effodeildin), czyli pierwszej ligi piłki nożnej archipelagu Wysp Owczych. W sezonie brało udział 6 zespołów, zwycięzcą został HB Tórshavn, zwycięzca poprzednich dwóch sezonów.
Był to ostatni sezon, w którym używano nazwy Meistaradeildin, od następnego sezonu korzystano z nazwy "1. deild".
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 

</doc>
<doc id="2199747" url="https://pl.wikipedia.org/wiki?curid=2199747" title="Turniej o Srebrny Kask 2008">
Turniej o Srebrny Kask 2008

Turniej o Srebrny Kask 2008 – rozegrany w sezonie 2008 turniej żużlowy z cyklu rozgrywek o „Srebrny Kask”, w którym mogli uczestniczyć zawodnicy do 21. roku życia. W rozegranym w Rzeszowie finale zwyciężył Maciej Janowski. Drugi był Grzegorz Zengota, a trzecie miejsce zajął Patryk Pawlaszczyk.

</doc>
<doc id="2199749" url="https://pl.wikipedia.org/wiki?curid=2199749" title="René Isidoro García">
René Isidoro García

René Isidoro García Alvarado (ur. 4 kwietnia 1961 w San Luis Potosí) – meksykański piłkarz występujący na pozycji prawego pomocnika, trener piłkarski, od 2022 roku trener Bucaneros.

</doc>
<doc id="2199751" url="https://pl.wikipedia.org/wiki?curid=2199751" title="Passion, Pain &amp; Pleasure">
Passion, Pain &amp; Pleasure

Passion, Pain &amp; Pleasure jest czwartym albumem studyjnym amerykańskiego wokalisty R&amp;B Treya Songza, wydany 14 września 2010 roku. Produkcja krążka trwała od marca do lipca 2010 roku.
Album, dzięki sprzedaży 240,000 kopii w ciągu pierwszego tygodnia, zadebiutował na miejscu 2 notowania Billboard 200. Jako single pojawiły się piosenki: "Can't Be Friends" oraz "Bottoms Up" nagrany z raperką Nicki Minaj. "Passion, Pain and Pleasure" zyskał przychylne recenzje od krytyków. Songz promował płytę w czasie swojej letniej trasy z koncertowej wraz z piosenkarką R&amp;B Monicą.

</doc>
<doc id="2199754" url="https://pl.wikipedia.org/wiki?curid=2199754" title="Thomas Flögel">
Thomas Flögel

Thomas Flögel (ur. 7 czerwca 1971 w Wiedniu) – austriacki piłkarz występujący na pozycji pomocnika. Syn Rudolfa Flögela, również piłkarza.
Kariera klubowa.
Flögel zawodową karierę rozpoczynał w 1990 roku w Austrii Wiedeń z Bundesligi. Spędził tam 7 lat. W tym czasie zdobył z klubem 3 mistrzostwa Austrii (1991, 1992, 1993), 2 Puchary Austrii (1992, 1994) oraz 3 Superpuchary Austrii (1991, 1992, 1993).
W 1997 roku odszedł do szkockiego Hearts. W Scottish Premier League zadebiutował 4 sierpnia 1997 roku w przegranym 1:3 pojedynku z Rangers. 16 sierpnia 1997 roku w wygranym 4:1 spotkaniu z Aberdeen strzelił pierwszego gola w Scottish Premier League. W 1998 roku zdobył z zespołem Puchar Szkocji.
W 2002 roku Flögel powrócił do Austrii Wiedeń. W 2003 roku zdobył z nią mistrzostwo Austrii, Puchar Austrii oraz Superpuchar Austrii. W 2004 roku przeszedł do ekipy FC Superfund, również z Bundesligi. Pierwszy ligowy mecz zaliczył tam 14 lipca 2004 roku przeciwko Austrii Salzburg (1:1). W Superfundzie występował przez rok. Następnie grał w zespołach Admira Wacker Mödling, First Vienna oraz Blau-Weiß Hollabrunn, gdzie w 2009 roku zakończył karierę.
Kariera reprezentacyjna.
W reprezentacji Austrii Flögel zadebiutował 14 kwietnia 1992 roku w wygranym 4:0 towarzyskim meczu z Litwą. 29 marca 2000 roku w zremisowanym 1:1 towarzyskim pojedynku ze Szwecją strzelił pierwszego gola w kadrze. W latach 1992–2003 w drużynie narodowej rozegrał w sumie 37 spotkań i zdobył 3 bramki.

</doc>
<doc id="2199755" url="https://pl.wikipedia.org/wiki?curid=2199755" title="Thomas Flogel">
Thomas Flogel



</doc>
<doc id="2199758" url="https://pl.wikipedia.org/wiki?curid=2199758" title="Turniej o Srebrny Kask 2009">
Turniej o Srebrny Kask 2009

Turniej o Srebrny Kask 2009 – rozegrany w sezonie 2009 turniej żużlowy z cyklu rozgrywek o „Srebrny Kask”, w którym mogli uczestniczyć zawodnicy do 21. roku życia. W rozegranym w Rzeszowie finale zwyciężył Grzegorz Zengota. Drugi był Maciej Janowski, a trzecie miejsce zajął Sławomir Musielak.

</doc>
<doc id="2199760" url="https://pl.wikipedia.org/wiki?curid=2199760" title="Lista disnejowskich komiksów Carla Barksa">
Lista disnejowskich komiksów Carla Barksa

Carl Barks – amerykański rysownik, najsłynniejszy twórca komiksów związanych ze światem Kaczora Donalda.
Poniższa tabela przedstawia wszystkie disnejowskie komiksy Barksa posortowane według daty pierwszej publikacji.

</doc>
<doc id="2199767" url="https://pl.wikipedia.org/wiki?curid=2199767" title="Zhang Yuzhe">
Zhang Yuzhe

Zhang Yuzhe lub Yu-Che Chang (chin. upr.: 张钰哲, chin. trad.: 張鈺哲; pinyin: Zhang Yùzhé, Wade-Giles: Chang Yu-che) (ur. 16 lutego 1902, zm. 21 lipca 1986) – chiński astronom, powszechnie uważany za ojca współczesnej chińskiej astronomii.
Życiorys.
Urodził się w powiecie Minhou w prowincji Fujian. W 1919 rozpoczął studia na Uniwersytecie Tsinghua, które ukończył w 1923. W tym samym roku wyjechał do Stanów Zjednoczonych, a w 1925 wstąpił na University of Chicago, gdzie uzyskał doktorat w 1929.
W tym samym roku wrócił do Chin i podjął pracę jako wykładowca w National Central University. Od 1941 do 1950 kierował Instytutem Astronomii na National Central University.
Od 1946 do 1948 ponownie przebywał w Stanach Zjednoczonych, gdzie zajmował się badaniami widm gwiazd zmiennych zaćmieniowych.
Przez wiele lat - od 1950 do 1984 - był dyrektorem Obserwatorium Astronomicznego Zijinshan, uznawanego za kolebkę nowoczesnej astronomii chińskiej. 
Od 1955 był członkiem Chińskiej Akademii Nauk, przez pierwsze 2 lata jako reprezentant prowincji Fujian w jednym z czterech pierwszych powołanych wtedy wydziałów – Wydziału Matematyki i Fizyki.
Badania naukowe i odkrycia.
Podczas studiów w Chicago, w 1928 odkrył planetoidę, która otrzymała tymczasowe oznaczenie 1928 UF, a później numer 1125. Nazwał ją "China" ("Chiny") czyli "中華" ("Zhōnghuá") dla uczczenia faktu, że była to pierwsza planetoida odkryta przez Chińczyka. Jednak planetoida ta została zagubiona, to znaczy, że nie zaobserwowano jej poza wstępnymi obserwacjami i precyzyjne obliczenie parametrów jej orbity było niemożliwe (zobacz: zagubione planetoidy).
W 1957 w Obserwatorium Zijinshan w Chinach odkryto nową planetoidę. Początkowo sądzono, że jest to ponownie zaobserwowany obiekt 1928 UF, jednak przypuszczenie to okazało się niesłuszne. W tej sytuacji, za zgodą Zhang Yuzhe, temu nowemu obiektowi, 1957 UN1, zostało ponownie przydzielone oficjalne oznaczenie (1125) China – w miejsce utraconego 1928 UF.
Jednak w 1986 nowo odkryty obiekt 1986 QK1 okazał się ponownie odkrytą planetoidą, pierwotnie oznaczoną jako 1928 UF, i obiekt ten został nazwany (3789) Zhongguo. (Zhang Yuzhe jest odnotowany przez Minor Planet Center jako odkrywca planetoidy (3789) Zhongguo pod nazwiskiem zapisanym w angielskiej transkrypcji Wade’a i Gilesa – jako "Y.C. Chang".)
Przez wiele lat Zhang Yuzhe intensywnie zajmował się obserwacjami oraz obliczeniami orbit planetoid i komet. Dzięki temu w Obserwatorium Zijinshan zostało odkrytych wiele planetoid, jak również trzy nowe komety: dwie okresowe: 60P/Tsuchinshan (Tsuchinshan 2) i 62P/Tsuchinshan (Tsuchinshan 1) oraz jedna jednopojawieniowa, C/1977 V1.
Zajmował się też badaniem krzywych zmian jasności planetoid, wyznaczając okresy ich rotacji, a także badał gwiazdę zmienną CZ Cassiopeiae oraz ewolucję orbity komety Halleya.
Nagrody i wyróżnienia.
W sierpniu 1978 roku planetoida (2051) Chang została nazwana jego imieniem. Na jego cześć nazwano także krater księżycowy Zhang Yuzhe.

</doc>
<doc id="2199768" url="https://pl.wikipedia.org/wiki?curid=2199768" title="Kategoria e Parë (1965/1966)">
Kategoria e Parë (1965/1966)

Sezon 1965/1966 był 28. sezonem Mistrzostw Albanii w piłce nożnej. W rozgrywkach brało udział 12 zespołów. Tytuł obroniła drużyna 17 Nëntori Tirana. Tytuł króla strzelców zdobył Saimir Dauti, który w barwach klubu Dinamo Tirana strzelił 13 goli. 
Baraż o mistrzostwo.
Mistrzem Albanii został zespół 17 Nëntori Tirana.

</doc>
<doc id="2199769" url="https://pl.wikipedia.org/wiki?curid=2199769" title="Żydowska Odnowa">
Żydowska Odnowa

Żydowska Odnowa jest nowym ruchem w ramach judaizmu, który dąży do ożywienia współczesnego judaizmu za pomocą mistycznych, chasydzkich, medytacyjnych i muzycznych praktyk. Termin "Żydowska Odnowa" opisuje się jako "zbiór praktyk w obrębie judaizmu, poprzez które usiłuje się ożywić to, co wydaje się umierające i nieinspirujące w judaizmie, obejmujący praktyki mistyczne, chasydzkie, muzyczne i medytacyjne pochodzące z różnych tradycyjnych i nietradycyjnych, żydowskich i innych źródeł. W tym sensie Żydowska Odnowa jest podejściem do judaizmu, które można znaleźć w segmentach któregokolwiek z wyznań żydowskich."

</doc>
<doc id="2199770" url="https://pl.wikipedia.org/wiki?curid=2199770" title="Diecezja Bergamo">
Diecezja Bergamo

Diecezja Bergamo – diecezja Kościoła rzymskokatolickiego we Włoszech, a ściślej w Lombardii. Należy do metropolii Mediolanu. Została erygowana w IV wieku. Była rodzinną diecezją papieża Jana XXIII.

</doc>
<doc id="2199771" url="https://pl.wikipedia.org/wiki?curid=2199771" title="Kategoria e Parë (1966/1967)">
Kategoria e Parë (1966/1967)

Sezon 1966/1967 był 29. sezonem Mistrzostw Albanii w piłce nożnej. W rozgrywkach brało udział 12 zespołów. Tytułu nie obroniła drużyna 17 Nëntori Tirana. Nowym mistrzem Albanii został zespół Dinamo Tirana. Tytuł króla strzelców zdobył Medin Zhega, który w barwach klubu Vllaznia Szkodra strzelił 19 goli. 

</doc>
<doc id="2199772" url="https://pl.wikipedia.org/wiki?curid=2199772" title="Michaił Jakuszyn">
Michaił Jakuszyn

Michaił Iosifowicz Jakuszyn (ur. w Moskwie, zm. 3 lutego 1997 tamże) – radziecki piłkarz grający na pozycji pomocnika, hokeista, trener piłkarski.
Kariera piłkarska.
Kariera klubowa.
Wychowanek moskiewskich klubów Union i STS. W 1928 rozpoczął karierę piłkarską w zespole branży handlowej SowTorgSłużaszczije Moskwa. Na początku 1931 został piłkarzem SKiG Moskwa. W 1933 przeszedł do Dinama Moskwa. W 1944 zakończył karierę piłkarską.
Kariera reprezentacyjna.
Bronił barw reprezentacji Moskwy (1934-1940), w 1935 rozegrał trzy nieoficjalne mecze w reprezentacji ZSRR.
Kariera trenerska.
Po zakończeniu kariery zawodniczej od 1944 trenował kluby Dinamo Moskwa, Dinamo Tbilisi, Paxtakor Taszkent i Lokomotiw Moskwa. W 1959 oraz w latach 1966–1968 prowadził narodową reprezentację ZSRR, z którym w 1968 zdobył 4. miejsce na Mistrzostwach Europy we Włoszech. W 1952 i 1957–1958 pomagał trenować narodową reprezentację ZSRR, a w 1959 olimpijską. W latach 1955–1956 prowadził drugą reprezentację ZSRR. Od 1961 do maja 1962 pracował na stanowisku trenera w Federacji Piłki Nożnej ZSRR. Jako emeryt w latach 70. i 80. XX wieku kontynuował pracę w różnych komisjach trenerskich i inspektorskich Federacji Piłki Nożnej ZSRR. Od 1993 wchodził do składu Rady Dyrektorów FK Dinamo Moskwa. 3 lutego 1997 zmarł w wieku 87 lat
Kariera hokeisty.
Oprócz piłki nożnej Jakuszyn uprawiał bandy. W mistrzostwach ZSRR w bandy – 12 meczów, 19 bramek. W rozgrywkach Pucharu ZSRR – 40 meczów, 55 bramek. Mistrz ZSRR 1936, wicemistrz ZSRR 1950, 9-razowy zdobywca Pucharu ZSRR (1937, 1938, 1939, 1940, 1941, 1947, 1948, 1949, 1950) w składzie Dinama Moskwa. Król strzelców mistrzostw ZSRR 1936 (9 bramek) i 1950 (10 bramek).

</doc>
<doc id="2199773" url="https://pl.wikipedia.org/wiki?curid=2199773" title="Selbitz">
Selbitz

Niemcy:

</doc>
<doc id="2199774" url="https://pl.wikipedia.org/wiki?curid=2199774" title="Kategoria e Parë (1967/1968)">
Kategoria e Parë (1967/1968)

Sezon 1967/1968 był 30. sezonem Mistrzostw Albanii w piłce nożnej. W rozgrywkach brało udział 14 zespołów. Tytułu nie obroniła drużyna Dinamo Tirana. Nowym mistrzem Albanii został zespół 17 Nëntori Tirana. Tytuł króla strzelców zdobył Skënder Hyka, który w barwach klubu 17 Nëntori Tirana strzelił 19 goli. 

</doc>
<doc id="2199777" url="https://pl.wikipedia.org/wiki?curid=2199777" title="Carlos Quintero">
Carlos Quintero



</doc>
<doc id="2199778" url="https://pl.wikipedia.org/wiki?curid=2199778" title="Mury">
Mury



</doc>
<doc id="2199779" url="https://pl.wikipedia.org/wiki?curid=2199779" title="Darwin Quintero">
Darwin Quintero

Carlos Darwin Quintero Villalba (ur. 19 września 1987 w Tumaco) – kolumbijski piłkarz z obywatelstwem meksykańskim występujący najczęściej na pozycji prawego skrzydłowego, zawodnik Minnesoty United – klubu Major League Soccer.
Quintero profesjonalną karierę piłkarską rozpoczynał w pierwszoligowym zespole Deportes Tolima, gdzie występował w latach 2005–2007. Wywalczył w tym czasie wicemistrzostwo sezonu Finalización 2006 oraz brał udział w Copa Libertadores i Copa Sudamericana. Latem 2007 przeniósł się do rosyjskiego zespołu Krylja Sowietow Samara, gdzie przez połowę sezonu strzelił jednego gola w jedenastu meczach ligowych. Rok 2008 spędził jako piłkarz kolumbijskiego klubu Deportivo Pereira – rundę wiosenną jeszcze na wypożyczeniu z Krylji. Jesienią zajął drugie miejsce w klasyfikacji strzelców ligi kolumbijskiej. Przed sezonem Clausura 2009 zakupiła go meksykańska Santos Laguna. W barwach tej drużyny zajął drugie miejsce w trzech turniejach ligowych; rozgrywkach Bicentenario 2010, Apertura 2010 i Apertura 2011. W sezonie Clausura 2012 wywalczył mistrzostwo Meksyku. W 2012 i 2013 roku dotarł natomiast do finału Ligi Mistrzów CONCACAF, za drugim razem zostając królem strzelców tych rozgrywek.
Quintero, grając w kadrze Kolumbii do lat 20, zanotował występy na Młodzieżowych Mistrzostwach Ameryki Południowej 2007. W reprezentacji seniorów zadebiutował 11 października 2008 w spotkaniu z Paragwajem. Premierową bramkę dla pierwszej reprezentacji zdobył 30 września 2009 w meczu towarzyskim z Meksykiem.
Początki.
Quintero urodził się w Tumaco, mieście w departamencie Nariño, jednak w wieku pięciu lat przeniósł się do miasta Cali. Wychowywał się w tamtejszej dzielnicy Puerta del Sol wraz ze swoim ojcem Yilberem Rubénem Quintero i siostrą Lizette, rozpoczynając treningi piłkarskie w szkółce juniorskiej Panadería Kuty. Później zaczął uczęszczać na treningi do innej drużyny młodzieżowej, Barsa Fútbol Club, gdzie spędził kilka lat, występując w różnych kategoriach wiekowych. W międzyczasie za namową szkoleniowca Élkina Congote jeździł na testy do prestiżowych akademii piłkarskich z Cali – Escuela Sarmiento Lora i Boca Juniors, a także próbował swoich sił w reprezentacji departamentu Valle del Cauca, lecz w żadnym z tych miejsc nie zdołał przekonać do swoich umiejętności tamtejszych trenerów. W 2004 roku jego talent zauważył obecny na meczu pomiędzy Barsą i Atlético FC znany trener juniorów Humberto Ortiz i od razu ściągnął młodego piłkarza do zespołu, w którym wówczas pracował – Deportes Tolima z siedzibą w mieście Ibagué.
Jego imiona – Carlos Darwin – nie nawiązują do słynnego angielskiego przyrodnika i twórcy teorii ewolucji Karola Darwina; w jednym z wywiadów ojciec zawodnika przyznał, że imię Carlos odziedziczył on po stryju, zaś Darwin pochodzi od bohatera jednej z przeczytanych przez niego książek. Pseudonim Quintero, „Científico”, w języku hiszpańskim oznacza naukowca. Kolumbijczyk jest głęboko wierzącym chrześcijaninem; często podkreśla, iż wszystko, co ma, osiągnął z pomocą Boga. Idolami piłkarskimi Quintero są Willington Ortiz, Faustino Asprilla, Ronaldinho, Ronaldo i Cristiano Ronaldo.
Kariera klubowa.
Tolima.
Swoją karierę piłkarską Quintero rozpoczynał w zespole Barsa Fútbol Club z siedzibą w Cali. Później dołączył do drużyn juniorskich klubu Deportes Tolima, mającego swoją siedzibę w mieście Ibagué. Ma za sobą także występy w rezerwach Tolimy. W barwach tego zespołu uczestniczył w Igrzyskach Kolumbijskich (hiszp. „Juegos Nacionales”) w 2004 roku.
Do seniorskiej drużyny Tolimy Quintero został wprowadzony przez trenera Jorge Luisa Bernala – szkoleniowiec ten zaczął dawać dużo szans na grę zawodnikowi i opracował dla niego specjalny program treningowy, w wyniku którego Quintero przybrał na wadze 14 kilogramów. W kolumbijskiej Primera A zadebiutował w wieku 18 lat, 18 sierpnia 2005 podczas przegranej 0:1 konfrontacji z Atlético Junior. Był to jego jedyny występ w swoim debiutanckim sezonie Finalización 2005. Pierwszego gola w lidze kolumbijskiej zawodnik strzelił 19 lutego 2006 w wygranym 3:1 spotkaniu z Boyacá Chicó – w 47. minucie zdobył bramkę na 2:1 dającą Tolimie prowadzenie. Jesienią 2006 Quintero wywalczył z Tolimą tytuł wicemistrza turnieju Finalización 2006; w dwumeczu decydującym o zdobyciu trofeum zespół z Ibagué uległ Cúcuta Deportivo łącznym wynikiem 1:2 (0:1, 1:1).
W 2006 roku Quintero brał udział w rozgrywkach Copa Sudamericana. Wpisał się na listę strzelców w dwóch konfrontacjach: w pierwszym spotkaniu pierwszego dwumeczu barażowego z kolumbijskim Independiente Medellín oraz drugim spotkaniu drugiego dwumeczu barażowego z wenezuelskim Mineros. Drużyna Tolimy ostatecznie odpadła po przegranej łącznym wynikiem 3:6 (2:1, 1:5) z meksykańską Pachucą w 1/8 finału. Rok później Quintero zaliczył występy w Copa Libertadores – strzelił dwie bramki w rundzie grupowej: w meczu z paragwajskim Cerro Porteño oraz z kolumbijskim Cúcuta Deportivo. Tolima zajęła trzecie, niepremiowane awansem do fazy pucharowej miejsce w liczącej cztery zespoły grupie.
Młodemu zawodnikowi dziennikarze nadali pseudonim „Negro de oro” (w wolnym tłumaczeniu „Złoty Murzyn”). Na nim i jego dwóch rodakach, Jhonie Charríi i Juanie Carlosie Escobarze, w decydującej mierze opierała się gra ofensywna Tolimy.
Krylja Sowietow Samara.
Latem 2007 za sumę szacowaną na pół miliona dolarów (350 tysięcy euro) Quintero wraz z kolegą klubowym z Tolimy Juanem Carlosem Escobarem przeniósł się do rosyjskiego zespołu Krylja Sowietow Samara. Napastnik prowadził także rozmowy z hiszpańskim Realem Betis, jednak wybrał konkretniejszą ofertę z Rosji. Aleksandr Baranowski, prezes drużyny z Samary, stwierdził, że obserwował zawodników od dłuższego czasu, jednak do transferu mogło dojść dopiero po zaciągnięciu pożyczki. Obydwaj kolumbijscy piłkarze podpisali z Krylją pięcioletnie kontrakty. Quintero w nowej drużynie grał z numerem 11 na koszulce. 9 lipca przeszedł testy medyczne, a treningi z nowym zespołem rozpoczął trzy dni później. W Priemjer–Lidze Kolumbijczyk zadebiutował w 20 kolejce sezonu 2007 – 11 sierpnia w przegranym 0:2 spotkaniu ze Spartakiem Moskwa zmienił w 57. minucie Alaksieja Skwierniuka. Pierwszy mecz w wyjściowym składzie rozegrał 25 sierpnia z Zenitem, natomiast jedyną bramkę w lidze rosyjskiej zdobył 21 października, w 87. minucie ustalając na 3:0 wynik konfrontacji z Rubinem Kazań. Łącznie w Priemjer–Lidze napastnik jedenastokrotnie pojawił się na boisku (razem 429 minut, trzy razy w podstawowym składzie), strzelając jednego gola i notując dwie żółte kartki. Na koniec sezonu 2007 Krylja zajęła trzynaste miejsce w lidze (na szesnaście zespołów).
Pereira.
W styczniu 2008 Quintero na zasadzie półrocznego wypożyczenia dołączył do kolumbijskiej drużyny Deportivo Pereira. Turniej Apertura zakończył z czterema golami na koncie – wpisał się na listę strzelców w spotkaniu z Américą (12. kolejka, 1:4), dwukrotnie z Pasto (13. kolejka, 5:2) oraz Huilą (15. kolejka, 3:3). W ankiecie zamieszczonej na oficjalnej stronie Pereiry został wybrany na najlepszego piłkarza klubu w pierwszej połowie roku 2008.
30 maja 2008 Quintero przybył do Moskwy, gdzie wraz z innymi graczami Krylji Sowietow poddał się badaniom lekarskim. Później rozpoczął treningi z drużyną, jednak trener klubu, Leonid Słucki, nie widział dla niego miejsca w zespole. Krylja prowadziła w międzyczasie zaawansowane rozmowy z klubem Atlético Nacional dotyczące sprzedaży zawodnika. Władze Deportivo Pereira zdecydowały się jednak skorzystać z opcji pierwokupu zawartej w kontrakcie Kolumbijczyka, dzięki czemu zawodnik mógł na stałe zasilić zespół. 20-latek dołączył do Pereiry 19 czerwca 2008 za nieujawnioną, jednak szacowaną przez media na 450 tysięcy euro kwotę. Znacząco pomógł drużynie w utrzymaniu się w najwyższej klasie rozgrywkowej, a trzynaście goli w 22 meczach dało mu tytuł wicekróla strzelców ligi, ze stratą trzech bramek do Fredy’ego Montero z Deportivo Cali. Quintero został wybrany przez kolumbijską gazetę El Tiempo najlepszym piłkarzem rozgrywek.
Santos Laguna.
26 grudnia 2008 Quintero na łamach El Tiempo oficjalnie potwierdził, że od początku stycznia 2009 będzie graczem meksykańskiego zespołu Club Santos Laguna. Media informowały, że suma transakcji wynosiła około 4,5 miliona dolarów (2,5 miliona euro). Zawodnik przyznał także, iż posiadał oferty gry w kilku klubach kolumbijskich i europejskich, m.in. od włoskiego S.S. Lazio. Niedługo potem Kolumbijczyk dołączył do nowego zespołu trenujących na zgrupowaniu zimowym odbywającym się w mieście Cancún. Został umieszczony przez portal FIFA.com na liście trzynastu utalentowanych graczy z całego świata, których postępy powinny być obserwowane w 2009 roku. W meksykańskiej Primera División Quintero zadebiutował 18 stycznia 2009 w spotkaniu z Américą, zakończonym wynikiem 1:2. 22-latek rozegrał pełne 90 minut w meczu. Wobec kontuzji podstawowego napastnika Santos Laguny, Christiana Beníteza, Quintero rozpoczął sezon na pozycji wysuniętego napastnika. Na początku rozgrywek Quintero, podobnie jak inni napastnicy Santos Laguny, był krytykowany za nieskuteczność, jednak chwalono go również za zaangażowanie i agresywność na boisku. Po powrocie Beníteza do zdrowia zaczął pełnić rolę cofniętego atakującego, tworząc z Ekwadorczykiem dobrze uzupełniający się na boisku duet. Pierwszego gola w Meksyku Kolumbijczyk zdobył 15 lutego 2009 w meczu z Guadalajarą, w 60. minucie strzałem głową podwyższając prowadzenie swojego zespołu na 2:0 (ostateczny wynik meczu to 2:1). W swoim debiutanckim sezonie w Meksyku, Clausura 2009, wpisywał się na listę strzelców jeszcze trzykrotnie – strzelił dwa gole w zremisowanym 2:2 meczu z Tolucą (10 kolejka) i jedną bramkę w zakończonym takim samym wynikiem spotkaniu z Pachucą (12. kolejka).
W sezonie Bicentenario 2010 Santos Laguna wywalczyła tytuł wicemistrza ligi meksykańskiej, po porażce w dwumeczu finałowym fazy play–off z Tolucą (2:2, 0:0, 3:4 po karnych). Quintero podczas tych wiosennych rozgrywek zanotował sześć trafień, co uczyniło go najlepszym strzelcem drużyny w regularnym sezonie ligowym. W rundzie play–off Kolumbijczyk dwukrotnie wpisywał się na listę strzelców – w rewanżowym spotkaniu półfinałowym z Morelią (7:1) oraz pierwszym meczu finałowym z Tolucą (2:2). Pół roku później, w sezonie Apertura 2010, Santos Laguna ponownie została wicemistrzem Meksyku, tym razem po przegranej z Monterrey w dwumeczu 3:5 (3:2, 0:3). Quintero stworzył wówczas z Christianem Benítezem najskuteczniejszy duet w lidze – Ekwadorczyk z czternastoma trafieniami został królem strzelców regularnego sezonu, natomiast Kolumbijczyk zdobył cztery gole w play–offach (trzy w dwumeczu półfinałowym z Américą oraz jednego w finale z Monterrey), dzięki czemu osiągnął wyróżnienie dla drugiego najlepszego strzelca tej fazy rozgrywek.
Quintero wziął też udział w Lidze Mistrzów CONCACAF 2008/2009 – zanotował po dwa trafienia w wygranym 5:2 meczu ćwierćfinałowym z kanadyjskim Montreal Impact oraz w pierwszym spotkaniu półfinałowym z meksykańskim Atlante (2:1). W rewanżowym meczu 21-latek asystował przy bramce Vicente Matíasa Vuoso, jednak Santos Laguna przegrała 1:3 i odpadła z rywalizacji. Kolumbijczyk ma także za sobą występy w dwóch meczach SuperLigi 2009, w których zanotował jedną bramkę: w półfinałowej konfrontacji z meksykańskim Tigres UANL, przegranej ostatecznie 2:3. Quintero trzykrotnie trafiał do siatki rywala w Lidze Mistrzów CONCACAF 2010/2011; strzelił po jednym golu w przedwstępnej rundzie z trynidadzkim San Juan Jabloteh oraz w grupowych pojedynkach z trynidadzkim Joe Public i gwatemalskim Municipalem. Ostatecznie Santos Laguna odpadła po przegranym dwumeczu ćwierćfinałowym z Cruz Azul łącznym wynikiem 1:5 (0:2, 1:3). 2 kwietnia 2011, podczas wygranego przez Santos Lagunę 3:0 meczu ligowego z Cruz Azul (Quintero wpisał się w tym spotkaniu na listę strzelców), Kolumbijczyk miał doznać rasistowskich ataków słownych ze strony zawodnika przeciwnej drużyny, Rogelio Cháveza. W wyniku całej sytuacji Quintero po uderzeniu Christiana Giméneza otrzymał czerwoną kartkę w 71. minucie, pierwszą w historii jego występów w Meksyku. Komisja dyscyplinarna zawiesiła ponadto byłego gracza Tolimy na sześć najbliższych spotkań.
Przed sezonem Apertura 2011 Quintero zmienił swój dotychczasowy numer na koszulce, 28, na 3, ze względu na datę urodzin swojego syna. 22 września 2011 Kolumbijczyk zdobył dwa gole w czwartym meczu fazy grupowej Ligi Mistrzów CONCACAF 2011/2012 z salwadorskim Isidro Metapán (6:0). Dzięki temu z jedenastoma golami na koncie został drugim najlepszym strzelcem w historii tych rozgrywek, ustępując jedynie Meksykaninowi Javierowi Orozco. W sezonie Apertura 2011 Quintero wywalczył z Santos Laguną trzeci w karierze tytuł wicemistrza kraju. Wystąpił wówczas we wszystkich 23 meczach swojej drużyny, w których zdobył sześć bramek, zostając drugim najlepszym strzelcem zespołu prowadzonego przez Benjamína Galindo, zaraz za Oribe Peraltą. W decydującej o mistrzostwie fazie play–off zdobył bramkę w drugim meczu ćwierćfinałowym z Jaguares, wygranej 2:1. W dwumeczu finałowym Santos Laguna uległa Tigres UANL łącznym wynikiem 1:4 (0:1, 1:3). W drugim spotkaniu finału musiał opuścić plac gry już w 15 minucie; zmienił go bramkarz Miguel Becerra, mający zastąpić ukaranego czerwoną kartką Oswaldo Sáncheza.
Na początku sezonu Clausura 2012 Qunitero został z udanym skutkiem przekwalifikowany przez szkoleniowca Benjamína Galindo z napastnika na ofensywnego pomocnika. Podczas tych rozgrywek był podstawowym graczem zespołu, występując w dwudziestu spotkaniach i zdobywając osiem bramek, a także notując pięć asyst. Jego drużyna po raz czwarty dotarła do dwumeczu finałowego fazy play-off, gdzie zmierzyła się z Monterrey. Kolumbijczyk wystąpił w obydwóch spotkaniach od pierwszej minuty, natomiast Santos Laguna po remisie i zwycięstwie (1:1, 2:1) zdobyła tytuł mistrza Meksyku. Quintero dotarł także wówczas ze swoim klubem do finału Ligi Mistrzów CONCACAF, gdzie również zmierzył się z Monterrey. Tym razem Santos Laguna zanotowała w dwumeczu porażkę i zwycięstwo (0:2, 2:1), jednak przez gorszy stosunek bramek nie zdołała sięgnąć po trofeum. Zawodnik rozegrał w tej edycji Ligi Mistrzów siedem spotkań, zaliczając asystę i cztery gole – w rundzie wstępnej z Olimpią (3:1) oraz w fazie grupowej z Colorado Rapids (4:0) i dwukrotnie z Isidro Metapán (6:0).
Podczas kolejnych rozgrywek, Apertura 2012, Quintero po raz pierwszy został najlepszym strzelcem swojej drużyny z siedmioma bramkami, jednak jego zespół spisywał się poniżej oczekiwań; nie tylko nie zdołał obronić tytułu mistrzowskiego, ale nie zakwalifikował się nawet do ligowej fazy play-off. Słaba postawa Santos Laguny poskutkowała zmianą szkoleniowca; Benjamína Galindo zastąpił portugalski trener Pedro Caixinha, pod którego kierownictwem Quintero utworzył skuteczny ofensywny duet z Oribe Peraltą. W tym samym roku po raz czwarty wziął udział w rozgrywkach Ligi Mistrzów CONCACAF – w fazie grupowej wpisał się na listę strzelców czterokrotnie; trzy razy z salwadorską Águilą (5:0) i raz z kanadyjskim Toronto FC (3:1). Później zdobył jeszcze gola w rewanżu ćwierćfinałowym z amerykańskim Seattle Sounders (1:1) i drugim finale z Monterrey (2:4) i z sześcioma bramkami na koncie został królem strzelców tamtej edycji Ligi Mistrzów, dzieląc się tym osiągnięciem z Nicolásem Muñozem. Santos Laguna dotarła natomiast do finału, gdzie podobnie jak przed rokiem uległa ekipie Monterrey (0:0, 2:4).
W 2014 roku Quintero wraz z Santos Laguną wystąpił w rozgrywkach Copa Libertadores, w których zanotował dwa trafienia w spotkaniu fazy grupowej z urugwajskim Peñarolem (4:1), tworząc tercet w ataku wraz z Oribe Peraltą i swoim rodakiem Andrésem Renteríą.
Minnesota United.
31 marca 2018 roku podpisał kontrakt z Minnesotą United jako pierwszy Designated Player w historii klubu. W MLS zadebiutował 15 kwietnia 2018 roku w wyjazdowym meczu z Portland Timbers. W pierwszym spotkaniu strzelił też debiutanckiego gola i zanotował asystę ("The Loons" przegrali w tym spotkaniu 2:3).
Kariera reprezentacyjna.
U–20.
W 2007 roku Quintero został powołany do reprezentacji Kolumbii U–20 na Młodzieżowe Mistrzostwa Ameryki Południowej. Na turnieju tym wystąpił z numerem 7 na koszulce. W pierwszym spotkaniu fazy grupowej, z Argentyną, Kolumbijczyk wpisał się na listę strzelców, ustalając wynik na 2:1 dla swojej drużyny. Quintero wystąpił jeszcze w dwóch spotkaniach: z Urugwajem (0:1) oraz Ekwadorem (1:0). Kolumbia zajęła ostatecznie pierwsze miejsce w grupie i awansowała do grupy finałowej. Tam poniosła cztery porażki (0:5 z Chile, 0:2 z Urugwajem, 2:3 z Paragwajem i 0:2 z Brazylią) oraz bezbramkowo zremisowała z Argentyną, zajmując ostatnie, szóste miejsce w grupie. Quintero wystąpił we wszystkich spotkaniach swojej drużyny (oprócz meczu fazy grupowej z Wenezuelą), tworząc atak Kolumbijczyków razem z Johnem Jairo Mosquerą.
Dorosła reprezentacja.
Do seniorskiej reprezentacji Kolumbii Quintero zaczął być powoływany w 2008 roku przez selekcjonera Eduardo Larę. W kadrze narodowej filigranowy napastnik zadebiutował 11 października 2008 w przegranym 0:1 spotkaniu z Paragwajem, wchodzącym w skład eliminacji do mistrzostw świata. Pojawił się wówczas na placu gry w 55 minucie, zmieniając Fredy’ego Montero. Podczas kwalifikacji do MŚ wystąpił jeszcze w czterech meczach: z Brazylią (0:0), Boliwią (2:0), Wenezuelą (0:2) i Argentyną (0:1), nie strzelając gola. Na koniec eliminacji Kolumbia zajęła siódme miejsce w liczącej dziesięć zespołów grupie, nie kwalifikując się na mundial.
Pierwszego gola w reprezentacji Quintero strzelił 30 września 2009 w wygranym 2:1 meczu towarzyskim z Meksykiem. Pojawił się na boisku w 78 minucie i trzy minuty później zdobył bramkę po dośrodkowaniu Yuliána Anchico. W spotkaniu tym był jednym z dwóch reprezentantów Kolumbii, grających na co dzień w Meksyku – drugim był Vladimir Marín z Toluki. W listopadzie 2011 Quintero został powołany przez selekcjonera Leonela Álvareza na mecze kwalifikacyjne do MŚ 2014 z Wenezuelą i Argentyną. Był to tym samym powrót zawodnika Santos Laguny do reprezentacji po niemal dwóch latach nieobecności.
Po przyjściu do reprezentacji nowego selekcjonera José Pekermana sytuacja Quintero w kadrze nie uległa poprawie; z powodu dużej konkurencji w formacjach ofensywnych pozostawał on jedynie głębokim rezerwowym drużyny narodowej. Podczas eliminacji do Mistrzostw Świata 2014 wystąpił tylko w trzech z osiemnastu meczów, w których rozegrał zaledwie 28 minut, zaś Kolumbijczycy po raz pierwszy od szesnastu lat zdołali zakwalifikować się na mundial.
Styl gry.
Quintero jest zwinnym, szybkim napastnikiem. Opiera swoją grę na dobrej technice i dryblingu. Najczęściej występuje w roli cofniętego atakującego. Z racji swojego niskiego wzrostu (166 cm) Quintero zwykle przegrywa pojedynki w powietrzu.
Życie prywatne.
Quintero jest żonaty z Valentiną Sierra. Mają dwójkę dzieci: syna Carlosa Darwina juniora (ur. 3 marca 2011) oraz córkę Martinę (ur. 2 marca 2014). W grudniu 2013 otrzymał meksykańskie obywatelstwo, po pięciu latach zamieszkania w tym kraju.

</doc>
<doc id="2199780" url="https://pl.wikipedia.org/wiki?curid=2199780" title="Jolanta Zajdel-Sarnowicz">
Jolanta Zajdel-Sarnowicz

Jolanta Zajdel-Sarnowicz (ur. 2 sierpnia 1941 w Myszkowie) – polska prawnik, adwokat, działaczka opozycji w okresie PRL, w 2011 zastępca przewodniczącego Trybunału Stanu, następnie do 2015 sędzia TS.
Życiorys.
W 1964 ukończyła studia prawnicze na Wydziale Prawa Uniwersytetu Wrocławskiego. Odbyła aplikację sądową i adwokacką, w 1970 rozpoczęła praktykę w tym zawodzie, do 1991 była członkinią Zespołu Adwokackiego nr 5 w Katowicach. W okresie 1969–1981 należała do PZPR.
Po wprowadzeniu stanu wojennego zaangażowała się w obronę działaczy opozycji solidarnościowej oskarżanych w procesach politycznych. Była m.in. obrońcą w procesie górników z Wujka i Piasta oraz związkowców z Huty Katowice. Pod koniec lat 80. związana z regionalnym Komitetem Obywatelskim.
W 1991 założyła własną kancelarię adwokacką. Była m.in. pełnomocnikiem pokrzywdzonych z KWK Wujek w sprawach przeciwko funkcjonariuszom ZOMO. Przez dziesięć lat pełniła funkcję arbitra w Sądzie Polubownym przy Górnośląskiej Izbie Gospodarczej. 5 stycznia 2011 została wybrana do Trybunału Stanu (w miejsce Stanisława Rymara) na stanowisko zastępcy przewodniczącego TS, jej kandydaturę zgłosili posłowie Platformy Obywatelskiej. 17 listopada 2011 została sędzią Trybunału Stanu kolejnej kadencji.
Odznaczenia.
Odznaczona Krzyżem Kawalerskim Orderu Odrodzenia Polski (2006).

</doc>
<doc id="2199782" url="https://pl.wikipedia.org/wiki?curid=2199782" title="Vockerode">
Vockerode

Niemcy:
Zobacz też:

</doc>
<doc id="2199783" url="https://pl.wikipedia.org/wiki?curid=2199783" title="Kościół w Auvers">
Kościół w Auvers

Kościół w Auvers (hol. "De kerk in Auvers", ang. "The Church at Auvers") – obraz Vincenta van Gogha namalowany w czerwcu 1890 podczas trzymiesięcznego pobytu artysty w niewielkiej miejscowości Auvers-sur-Oise, położonej na północ od Paryża.
Van Gogh namalował "Kościół w Auvers" w tym samym tygodniu co portret doktora Gacheta.
Nr kat.: F 789, JH 2006.
Historia.
W maju 1890 Vincent van Gogh przybył do Auvers-sur-Oise po rocznym pobycie w Saint-Rémy. Obaj z bratem Theo zgodzili się, że będzie to najlepsze rozwiązanie, jeżeli będą mieszkać niedaleko od siebie. Vincent van Gogh znalazł dodatkowo w tym miejscu opiekę doktora Paula Gacheta. W lipcu tego samego roku popełnił samobójstwo.
Kościół w Auvers razem z innymi płótnami, jak choćby "Ratusz w Auvers", oraz kilkoma mającymi za temat małe domy kryte strzechą, stanowi wspomnienie północnych krajobrazów z okresu dzieciństwa i młodości artysty. Pewna nostalgia za północą ujawniła się już podczas ostatnich tygodni jego pobytu w Saint-Rémy w Prowansji; w liście napisanym do brata na kilka tygodni przed wyjazdem napisał:
Opis.
Artysta opisując swoje dzieło wyraźnie odwołał się do podobnej pracy, którą namalował w Nuenen, gdy przebywał tam w latach 1883–1885. Pisał o tym w liście do siostry Willeminy:
Analiza i interpretacja.
Podczas gdy przedni plan obrazu jest oświetlony przez słońce, sam kościół jest pogrążony w cieniu, „ani nie odbija światła, ani sam go nie emituje”.
Kościół wyłania się z chorej wizji: nierówne dotknięcia zieleni, ochry, brązu i kobaltu powodują wrażenie niestabilności bryły, która mogłaby w każdej chwili rozpaść się lub wzlecieć ku niebu. Bryła kościoła jest dodatkowo podkreślona przez motyw rozbiegających się ścieżek na pierwszym planie. Wzburzone niebo wydaje się dokonywać inwazji na wszystko, co znajduje się na ziemi; emanuje ono nawet z okien kościoła; ciemne niebo sugerować by mogło, że obraz został namalowany częściowo o zmroku, gdyby nie stosunkowo jasny pierwszy plan, oświetlony nieco przez słońce, świecące z południowego wschodu (sam artysta wspomniał o „piasku połyskującym różowo w słońcu”). Ścieżka na prawo, prowadząca w dal, w kierunku od widza, podobno wiodła na cmentarz. Kobieta oddalająca się drugą ścieżką miała reprezentować amalgamat wszystkich kobiet, które van Gogh kochał w przeszłości. Według innych natomiast kobieta owa wygląda na poczciwą starą wieśniaczkę krzątającą się przy kościele. Fakt, iż kościół nie ma widocznych drzwi, ani żadnego wejścia, może być rozpatrywany jako reakcja Vincenta na oficjalną religię, chociaż w gotyckich kościołach widzianych z tej pozycji drzwi nigdy nie były widoczne.

</doc>
<doc id="2199788" url="https://pl.wikipedia.org/wiki?curid=2199788" title="Pedras de Maria da Cruz">
Pedras de Maria da Cruz

Pedras de Maria da Cruz – miasto i gmina w Brazylii, w stanie Minas Gerais.

</doc>
<doc id="2199789" url="https://pl.wikipedia.org/wiki?curid=2199789" title="Oranienbaum-Wörlitz">
Oranienbaum-Wörlitz

Oranienbaum-Wörlitz − miasto w Niemczech, w kraju związkowym Saksonia-Anhalt w powiecie Wittenberga. Powstało 1 stycznia 2011 z połączenia miast Oranienbaum i Wörlitz oraz gmin Brandshorst, Gohrau, Griesen, Horstdorf, Kakau, Rehsen, Riesigk i Vockerode.
Współpraca.
Miejscowość partnerska:

</doc>
<doc id="2199790" url="https://pl.wikipedia.org/wiki?curid=2199790" title="Oranienbaum-Woerlitz">
Oranienbaum-Woerlitz



</doc>
<doc id="2199793" url="https://pl.wikipedia.org/wiki?curid=2199793" title="Pintópolis">
Pintópolis

Pintópolis – miasto i gmina w Brazylii, w stanie Minas Gerais.

</doc>
<doc id="2199798" url="https://pl.wikipedia.org/wiki?curid=2199798" title="UPAO">
UPAO



</doc>
<doc id="2199800" url="https://pl.wikipedia.org/wiki?curid=2199800" title="São Francisco (Minas Gerais)">
São Francisco (Minas Gerais)

São Francisco – miasto i gmina w Brazylii, w stanie Minas Gerais.

</doc>
<doc id="2199803" url="https://pl.wikipedia.org/wiki?curid=2199803" title="São João das Missões">
São João das Missões

São João das Missões – miasto i gmina w Brazylii, w stanie Minas Gerais.

</doc>
<doc id="2199805" url="https://pl.wikipedia.org/wiki?curid=2199805" title="Sagartiowie">
Sagartiowie

Sagartiowie (staroperski: Aš-ša-kar-ti-ia; starożytny grecki: Σαγαρτιοι) – istniejące w starożytności plemię irańskie. Na podstawie „Dziejów” Herodota, który pisał, że służyli w jeździe perskiej, można przypuszczać, że byli konnymi nomadami. Ten sam autor pisze, że nie korzystali oni z żadnej broni białej poza sztyletem, wykorzystując przede wszystkim lasso.
Historia.
Nie jest do końca jasne, jakie tereny zamieszkiwali i na temat ten powstało kilka koncepcji. Część historyków lokuje ich siedziby w pobliżu Partii, inni natomiast w okolicach dzisiejszego Jazdu. Trzecia teoria opiera się na wzmiance Stefanosa z Bizancjum o półwyspie Sagartía nad Morzem Kaspijskim. Ostatnia z najpopularniejszych, opierająca się na wzmiankach Klaudiusza Ptolemeusza, głosi iż zamieszkiwali oni Medię albo jej okolice. Wiąże się ona z identyfikowaniem jako Sagartiów podobnie nazywającego się plemienia, na które natknął się w Zagrosie pod koniec VIII wieku p.n.e. Sargon II i które po upadku Imperium Nowoasyryjskiego miało otrzymać od Kyaksaresa tereny wokół Arbeli. Być może rzeczywiście Sagartiowie powiązani byli z Medami, od Herodota wiemy jednak, że kiedy Cyrus pokonał Astyagesa, zaczęli oni służyć w armii perskiej. Według tego samego autora Sagartiowie należeli do 14. okręgu podatkowego w Imperium Perskim i wspólnie z innymi ludami zobowiązani byli do płacenia Wielkim Królom 600 talentów. 
Wierni Achemenidom za czasów Cyrusa, próbowali sięgnąć po niezależność w czasie zamętu po śmierci Kambyzesa II. Na ich czele stanął wówczas Tritantaechmes, który ogłosił się królem pochodzącym z dynastii Kyaksaresa. Został on jednak pokonany przez jednego z dowódców Dariusza, zwanego Takhmaspâda, po czym został ukrzyżowany w Arbeli. Sagartiowie poddali się Dariuszowi i weszli w skład jego państwa i armii. Herodot pisze o ich udziale w wyprawie na Grecję. Po tej wojnie znikają ze źródeł, nie ma o nich żadnych wzmianek nawet w czasie wyprawy Aleksandra Macedońskiego, który na pewno dotarł do zamieszkiwanych przez Sagartiów terenów.

</doc>
<doc id="2199807" url="https://pl.wikipedia.org/wiki?curid=2199807" title="KDT Nacional Callao">
KDT Nacional Callao

KDT Nacional Sporting Club – peruwiański klub piłkarski z siedzibą w mieście Callao.
Historia.
Klub "KDT Nacional" został założony w 1931 roku. Mistrzostwo drugiej ligi w 1961 roku dało pierwszy awans do pierwszej ligi, w której klub zadebiutował w 1962 roku, zajmując 8 miejsce. Ostatnie, 10 miejsce w 1964 roku oznaczało spadek do drugiej ligi. Drugie mistrzostwo drugiej ligi w 1967 roku dało klubowi kolejną pierwszoligową szansę. W 1968 roku "KDT Nacional" zajął 12 miejsce, a w 1969 roku ostatnie, 14 miejsce, co oznaczało drugi spadek z pierwszej ligi. Klub już nigdy nie wrócił do najwyższej ligi Peru, a obecnie występuje w rozgrywkach Copa Peru.

</doc>
<doc id="2199808" url="https://pl.wikipedia.org/wiki?curid=2199808" title="Urucuia">
Urucuia

Urucuia – miasto i gmina w Brazylii, w stanie Minas Gerais.

</doc>
<doc id="2199809" url="https://pl.wikipedia.org/wiki?curid=2199809" title="KDT Nacional Sporting Club">
KDT Nacional Sporting Club



</doc>
<doc id="2199810" url="https://pl.wikipedia.org/wiki?curid=2199810" title="Clarence Hudson White">
Clarence Hudson White

 
Clarence Hudson White (ur. 8 kwietnia 1871 w West Carlisle w Ohio, zm. 8 lipca 1925 w Meksyku) – amerykański fotograf. Jeden z czołowych przedstawicieli amerykańskiego piktorializmu, autor fotografii rodzajowych ukazujących sceny z codziennego życia, także aktów i innych. Członek Foto-Secesji. Nauczał fotografii, a do jego uczniów należeli m.in. Margaret Bourke-White, Anton Bruehl, Laura Gilpin, Dorothea Lange, Paul Outerbridge, Ralph Steiner, Doris Ulmann.
Dzieciństwo spędził w Ohio. Uczęszczał do szkoły średniej w Newark, a po jej ukończeniu pracował jako księgowy. W 1893 roku ożenił się z Jane Felix. Mniej więcej w tym samym czasie zaczął fotografować, będąc w tym zakresie samoukiem; używał wówczas aparatu Premo 6⅛ × 8⅛ z 13-calowym obiektywem. Nieskrępowany regułami wpajanymi podczas akademickiej i artystycznej edukacji (nie otrzymał żadnej z nich), w fotografii śmiało eksperymentował z efektami świetlnymi i formalnymi. W 1898 został założycielem stowarzyszenia fotograficznego Newark Camera Club, którego znaczenie wykroczyło poza lokalne ramy. Pozycja White’a jako fotografa umacniała się, a potwierdziło ją zaproszenie White’a (oraz Gertrude Käsebier) w 1900 roku do grona Linked Ring Brotherhood. Z tego okresu pochodzi m.in. zdjęcie "Zabawa w obręcze" (1899). Fotografie White’a charakteryzują się zmiękczonym obrazem i specyficzną estetyką, ukształtowaną pod wpływem sztuki Japonii i prerafaelitów, twórczości malarskiej Jamesa McNeilla Whistlera i fotograficznej Julii Margaret Cameron. Jak pisze Naomi Rosenblum, "fotografie White’a, koncentrujące się na świetle i na nastroju, na wyważonej grze półcieni i przestrzeni, na wyczuciu autentycznego uroku domowego życia, są ucieleśnieniem amerykańskiego piktorializmu". 
W 1902 White został członkiem założycielem Foto-Secesji, stowarzyszenia zainicjowanego przez Alfreda Stieglitza. Zdjęcia White’a często pojawiały się na łamach czasopisma wydawanego przez Foto-Secesję, „Camera Work”. 
W 1904 White zrezygnował z pracy, by zupełnie poświęcić się fotografii. Dwa lata później wraz z rodziną przeprowadził się do Nowego Jorku, gdzie swoje zdjęcia wystawiał w Little Galleries. Razem ze Stieglitzem fotografował akty, jednak na początku drugiego dziesięciolecia XX wieku ich przyjaźń zaczęła gasnąć. Podjął pracę w charakterze wykładowcy na Columbia University, a następnie także w Brooklyn Institute of Arts and Sciences, w efekcie czego jego głównym zajęciem stało się, zamiast fotografowania, nauczanie fotografii. White, w przeciwieństwie do swoich uczniów, takich jak Karl Struss, nie wykazywał zainteresowania fotografowaniem Nowego Jorku, preferując bardziej naturalne krajobrazy. Kupił zrujnowaną farmę w Seguinland i otworzył Seguinland School of Photography, oferującą letnie kursy fotografii. W 1919 szkoła została przeniesiona do Canaan (Maine). 
White zmarł nagle, podczas wyprawy fotograficznej do Meksyku w 1925. White School of Photography działała jeszcze po jego śmierci, do 1942 roku.

</doc>
<doc id="2199811" url="https://pl.wikipedia.org/wiki?curid=2199811" title="Clarence H. White">
Clarence H. White



</doc>
<doc id="2199812" url="https://pl.wikipedia.org/wiki?curid=2199812" title="Catuti">
Catuti

Catuti – miasto i gmina w Brazylii, w stanie Minas Gerais. Znajduje się w mikroregionie Janaúba.

</doc>
<doc id="2199813" url="https://pl.wikipedia.org/wiki?curid=2199813" title="Espinosa (Minas Gerais)">
Espinosa (Minas Gerais)

Espinosa – miasto i gmina w Brazylii, w stanie Minas Gerais.

</doc>
<doc id="2199814" url="https://pl.wikipedia.org/wiki?curid=2199814" title="Clarence White">
Clarence White



</doc>
<doc id="2199815" url="https://pl.wikipedia.org/wiki?curid=2199815" title="Lannova třída">
Lannova třída

Lannova třída (pol. Aleja Lanny) – główna ulica starego miasta w Czeskich Budziejowicach, na całej swojej długości stanowiąca bądź deptak, bądź strefę uspokojonego ruchu. Nazwa upamiętnia Vojtěcha Alberta Lannę (1805–1866), przemysłowca i budowniczego związanego z miastem.
Ulica zaczyna się (od wschodu), w pobliżu głównego dworca kolejowego (od ul. Nádražní). Zachodni kraniec stanowi ul. Na Sadech i planty. Jej przedłużeniem w tym kierunku i jednocześnie łącznikiem z rynkiem (placem Przemysła Ottokara II) jest ul. Kanovnická. Przy Lannovej znajduje się duża liczba markowych sklepów sieciowych, gastronomia (m.in. lokal "McDonald’s", czy stara restauracja "Vatikan"), hotel i usługi. Stoi tu modernistyczny dom towarowy "Prior".
Na zachodnim krańcu ulicy zlokalizowano grupę rzeźbiarską "Humanoidi" autorstwa Michala Trpáka. Oprócz tego cały ciąg zdobi mała architektura, liczne ławki i tablice informacyjne, dotyczące zabytków miasta. Na części ulicy, środkiem przebiega droga rowerowa.

</doc>
<doc id="2199816" url="https://pl.wikipedia.org/wiki?curid=2199816" title="Latsia">
Latsia

Latsia lub Lakia (gr. "Λατσιά" lub "Λακκιά", tur. "Laçça") – miasto w Republice Cypryjskiej, w dystrykcie Nikozja. W 2011 roku liczyło 16 774 mieszkańców. Położone jest na przedmieściach Nikozji. Znajduje się tu Nicosia General Hospital i nowy kampus Uniwersytetu Cypryjskiego.

</doc>
<doc id="2199817" url="https://pl.wikipedia.org/wiki?curid=2199817" title="Gameleiras">
Gameleiras

Gameleiras – miasto i gmina w Brazylii, w stanie Minas Gerais.

</doc>
<doc id="2199819" url="https://pl.wikipedia.org/wiki?curid=2199819" title="Jaíba">
Jaíba

Jaíba – miasto i gmina w Brazylii, w stanie Minas Gerais.

</doc>
<doc id="2199821" url="https://pl.wikipedia.org/wiki?curid=2199821" title="Janaúba">
Janaúba

Janaúba – miasto i gmina w Brazylii, w stanie Minas Gerais.

</doc>
<doc id="2199824" url="https://pl.wikipedia.org/wiki?curid=2199824" title="Psychopomp">
Psychopomp

Psychopomp ( psychopompós, ‘przewodnik dusz’) – w religii istota (anioł, bóstwo, duch, zwierzę), której zadaniem jest odprowadzenie lub przeniesienie duszy zmarłego człowieka do świata pozagrobowego.
Postacie zwierzęce.
Psychopomp często przedstawiany jest w sztuce sepulkralnej i świątynnej w postaci zwierząt. Były to:
Postacie ludzkie.
W wielu kulturach szaman spełnia również rolę psychopompa. Nie tylko towarzyszy duszy zmarłego, ale też pomaga przy narodzinach, sprowadza duszę noworodka na świat.
W starożytnych wierzeniach psychopompami byli m.in.: Hermes i Charon (Grecja); Anubis (Egipt); walkirie (Skandynawia); Weles (Wołos; Słowianie).
W psychologii Junga psychopomp jest pośrednikiem pomiędzy królestwem nieświadomości i świadomości. W snach, jako zapowiedź śmierci, pojawia się pod postacią mądrego mężczyzny lub kobiety.

</doc>
<doc id="2199826" url="https://pl.wikipedia.org/wiki?curid=2199826" title="Kombinacja norweska na Zimowej Uniwersjadzie 2011">
Kombinacja norweska na Zimowej Uniwersjadzie 2011

Kombinacja norweska na Zimowej Uniwersjadzie 2011 odbyła się w dniach 28 stycznia–1 lutego 2011. Zawodnicy rywalizowali w trzech męskich konkurencjach – dwóch indywidualnych i jednej drużynowej. Zwycięzcami klasyfikacji medalowej zostali reprezentanci Rosji.

</doc>
<doc id="2199827" url="https://pl.wikipedia.org/wiki?curid=2199827" title="Gmina Qaasuitsup">
Gmina Qaasuitsup

Qaasuitsup – jedna z czterech gmin Grenlandii utworzona 1 stycznia 2009.
Gmina położona jest w północno-zachodniej części wyspy.
Populacja w styczniu 2010 roku wyniosła 17 749 osób.

</doc>
<doc id="2199828" url="https://pl.wikipedia.org/wiki?curid=2199828" title="Cho Byung-deuk">
Cho Byung-deuk

Cho Byung-deuk (ur. 26 maja 1958) – były południowokoreański piłkarz występujący na pozycji bramkarza. Trener piłkarski.
Kariera klubowa.
Cho karierę rozpoczynał w 1979 roku drużynie piłkarskiej z uczelni Myongji University. W 1983 roku trafił do zespołu Hallelujah FC. W tym samym roku zdobył z nim mistrzostwo Korei Południowej. Przez 4 sezony w barwach Hallelujah zagrał 62 razy. W 1987 roku odszedł do klubu POSCO Atoms. W tym samym roku wywalczył z nim wicemistrzostwo Korei Południowej, a rok później zdobył mistrzostwo Korei Południowej. W 1990 roku zakończył karierę z liczbą 72 spotkań dla POSCO.
Kariera reprezentacyjna.
W reprezentacji Korei Południowej Cho zadebiutował w 1979 roku. W 1980 roku uczestniczył w Pucharze Azji, na którym Korea Południowa zajęła 2. miejsce. W 1986 roku znalazł się w drużynie na Mistrzostwa Świata. Nie zagrał na nich ani razu, a Korea Południowa zakończyła turniej na fazie grupowej.
W 1988 roku Cho wziął udział w Letnich Igrzyskach Olimpijskich, z których odpadł z zespołem po fazie grupowej. W tym samym roku został powołany do kadry na Puchar Azji, który tym razem Korea Południowa również zakończyła na 2. miejscu.
W latach 1979–1989 w drużynie narodowej rozegrał w sumie 42 spotkania.

</doc>
<doc id="2199830" url="https://pl.wikipedia.org/wiki?curid=2199830" title="Yamaha CS1D">
Yamaha CS1D

Yamaha CS1D – pierwsza duża (wcześniej powstało kilka małych konsolet cyfrowych, pierwsze to DMP7 i DMC1000) cyfrowa, 48-kanałowa konsoleta mikserska firmy Yamaha, produkowana od 2001 roku. 
CS1D posiada duży wyświetlacz LCD o rozdzielczości 800x600 pikseli. Do dyspozycji jest maksymalnie 96 kanałów mono. Każdy z nich kontroluje się za pomocą 3 pokręteł: "Gain", "Panorama" i "Mix".
Zależnie od sytuacji, CS1D może obsługiwać do 96 kanałów (po 2 na jeden suwak) albo do 48 kanałów mono.
Mikser CS1D nie posiada wejść XLR; potrzebne do obsłużenia 48-kanałów tego miksera są 2 stageboxy Yamaha DSP1D, które podłącza się do samego CS1D przez kilka złączy. Mikser podłącza się do prądu przez dwa 27-pinowe złącza.
Sam mikser, w 2001 roku kosztował 110 000 dolarów (ok. 325 000 zł według kursu dolara z 2011 roku), a cały zestaw (mikser CS1D + 2x stagebox DSP1D) kosztuje około 15 000 dolarów więcej.

</doc>
<doc id="2199831" url="https://pl.wikipedia.org/wiki?curid=2199831" title="Kirill Turichenko">
Kirill Turichenko



</doc>
<doc id="2199832" url="https://pl.wikipedia.org/wiki?curid=2199832" title="Nerea Pena">
Nerea Pena

Nerea Pena Abaurrea (ur. 13 grudnia 1989 roku w Pampelunie) – hiszpańska piłkarka ręczna, reprezentantka kraju, rozgrywająca.

</doc>
<doc id="2199834" url="https://pl.wikipedia.org/wiki?curid=2199834" title="Chōdenshi Bioman">
Chōdenshi Bioman

 – japoński serial z gatunku "tokusatsu" i zarazem ósmy serial z sagi Super Sentai stworzonym przez Toei Company, emitowany na antenie TV Asahi od 4 lutego 1984 do 26 stycznia 1985.
Fabuła.
W XVI wieku do Japonii z odległej galaktyki na Ziemię przybywa android Peebo wraz z olbrzymim robotem o nazwie Bio Robot. Oboje uciekają z ich zniszczonej Planety Bio, oraz na Ziemi napotykają się na piątkę ludzi. Bio Robot "wszczepia" im Bio Cząsteczki, które w przyszłości umożliwią ich potomkom na zmianę w potężnych Biomanów. Mija wiele wieków, aż nastaje dzień, w którym potężny i zarazem szalony człowiek Dr. Man, wraz ze swoim Nowym Królestwem maszyn o nazwie Gear, atakuje Japonię. Ginie wielu ludzi jednak w tej samej chwili pojawia się również Peebo i Bio Robot, którzy odnajdują potomków ludzi, którzy przed wiekami zostali obmyci w Bio Cząsteczkach. Piątka wybrańców staje do wali z potężnymi maszynami Dr. Mana, oraz stają naprzeciw wielkiemu wyzwaniu obrony planety przed jego szatańskimi planami.
Biomani.
Bioman to ostatnia seria, w której ginie żółty wojownik, oraz ostatnia, w której jest zmiana wojownika. Jest poza tym pierwszą serią, w której żółty to kobieta. Wszyscy Biomani walczą w Wojnie Legend w Kaizoku Sentai Gokaiger, gdzie powstrzymują pierwszy najazd Imperium Zangyack na Ziemię.
Gear.
 to imperium robotów, stworzone i rządzone przez szalonego Dr Mana. Ich główna baza zwana Neogradem mieści się na Antarktydzie. Głównym orężem Gear jest piątka cyborgów ludzkich rozmiarów zwanych Zwierzonoidami, a także armia gigantycznych robotów zwanych Mechagigantami.
Obsada.
Aktorzy kostiumowi.
Źródło: 

</doc>
<doc id="2199835" url="https://pl.wikipedia.org/wiki?curid=2199835" title="Wołodymyr Rohowski">
Wołodymyr Rohowski

Wołodymyr Hryhorowycz Rohowski (ukr. Володимир Григорович Роговський, rus. Владимир Григорьевич Роговский, "Władimir Grigorjewicz Rogowski"; ur. 21 lutego 1954 w Chersoniu, zm. 10 marca 2022 tamże) – ukraiński piłkarz, grający na pozycji napastnika.
Zginął 10 marca 2022 podczas rosyjskiej inwazji na Ukrainę w zajętym przez siły rosyjskie Chersoniu.
Kariera piłkarska.
Kariera klubowa.
Wychowanek klubu Naftowyk Chersoń. W 1972 rozpoczął karierę piłkarską w klubie Łokomotyw Chersoń. Potem dwa lata służył w wojskowej drużynie Zwiezda Tyraspol. W 1982 przeszedł do Szachtara Donieck, w której występował przez 9 lat. W końcu 1982 przez konflikt z głównym trenerem Wiktorem Nosowym powrócił do Krystału Chersoń, w którym zakończył karierę zawodową.
Kariera reprezentacyjna.
W 1975 debiutował w młodzieżowej reprezentacji ZSRR, zdobywając 2 bramki. Również rozegrał 2 mecze w drugiej reprezentacji ZSRR.
Kariera zawodowa.
Po zakończeniu kariery zawodniczej pracował na stanowisku dyrektora wydziału wychowania fizycznego w Instytucie Ekonomiki i Prawa w Chersoniu.

</doc>
<doc id="2199836" url="https://pl.wikipedia.org/wiki?curid=2199836" title="Władimir Rogowskoj">
Władimir Rogowskoj



</doc>
<doc id="2199839" url="https://pl.wikipedia.org/wiki?curid=2199839" title="E531 (trasa europejska)">
E531 (trasa europejska)

E531 – trasa europejska łącznikowa (kategorii B), biegnąca przez południowo-wschodnie Niemcy. Długość trasy wynosi 100 km.
E531 biegnie przez miasta: Offenburg - Bad Dürrheim - Donaueschingen

</doc>
<doc id="2199841" url="https://pl.wikipedia.org/wiki?curid=2199841" title="Tabardża">
Tabardża

Tabardża (arab.: طبرجا - "Ţabarjā") – nadmorska miejscowość w Libanie, w dystrykcie Kasarwan, znany ośrodek turystyczny.

</doc>
<doc id="2199842" url="https://pl.wikipedia.org/wiki?curid=2199842" title="Jason Bodnar">
Jason Bodnar

Jason Bodnar (ur. 20 lutego 1973 r.) – amerykański narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w La Clusaz, gdzie zajął 14. miejsce w balecie narciarskim. Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 1995/1996, kiedy to zajął 18. miejsce w klasyfikacji generalnej, a w klasyfikacji baletu narciarskiego był siódmy.
W 2000 r. zakończył karierę.

</doc>
<doc id="2199844" url="https://pl.wikipedia.org/wiki?curid=2199844" title="Macroramphosus gracilis">
Macroramphosus gracilis



</doc>
<doc id="2199845" url="https://pl.wikipedia.org/wiki?curid=2199845" title="Sirrah (zwrot)">
Sirrah (zwrot)



</doc>
<doc id="2199847" url="https://pl.wikipedia.org/wiki?curid=2199847" title="Passion, Pain and Pleasure">
Passion, Pain and Pleasure



</doc>
<doc id="2199848" url="https://pl.wikipedia.org/wiki?curid=2199848" title="Anders Jonell">
Anders Jonell

Lars Anders Jonell (ur. 20 lutego 1973 w Skövde) – szwedzki narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w La Clusaz, gdzie zajął 13. miejsce w jeździe po muldach. Zajął także 11. miejsce w tej samej konkurencji na igrzyskach olimpijskich w Lillehammer. Najlepsze wyniki w Pucharze Świata osiągnął w sezonie 1994/1995, kiedy to zajął 28. miejsce w klasyfikacji generalnej, w klasyfikacji jazdy po muldach był dziesiąty.
W 2008 r. zakończył karierę.

</doc>
<doc id="2199849" url="https://pl.wikipedia.org/wiki?curid=2199849" title="Dżisr asz-Szughur">
Dżisr asz-Szughur

Dżisr asz-Szughur ( ) – miasto w północno-zachodniej Syrii w muhafazie Idlibu, nad Orontesem.
Historia.
W spisie z 2004 roku liczyło 39917 mieszkańców.
Wojna w Syrii.
Na wczesnym etapie konfliktu, w czerwcu 2011, w Dżisr asz-Szughur doszło do krwawych rozruchów, w których uzbrojeni rebelianci zamordowali ponad 120 osób, w tym 82 funkcjonariuszy zabitych podczas ataku na posterunek. Po tym wydarzeniu w Dżisr asz-Szughur interweniowała syryjska armia przywracając porządek. Miasto praktycznie opustoszało, gdyż większość mieszkańców uciekła do Turcji, a także do Latakii.
W kwietniu 2015 roku miasto zajęła tzw. Armia Podboju, koalicja ugrupowań dżihadystów. Odtąd stało się ono bazą cudzoziemskich ujgurskich "mudżahedinów" z Islamskiej Partii Turkiestanu (TIP). Terroryści TIP-u sprowadzili do Dżisr swoje rodziny i kolejnych dżihadystów, łącznie osiedliło się w nim około 3500 osób.

</doc>
<doc id="2199854" url="https://pl.wikipedia.org/wiki?curid=2199854" title="Sport José Pardo">
Sport José Pardo

Club Sport José Pardo - peruwiański klub z siedzibą w mieście Tumán leżącym w regionie Lambayeque.
Historia.
Klub "José Pardo" założony został 19 października 1919 roku. W końcu lat 30. przystąpił do regionalnej ligi Liga de Chiclayo, którą wygrał po raz pierwszy w 1947 roku.
Później klub zmienił nazwę na Unión Tumán de Deportes. Pod nową nazwą klub wziął udział w Copa Peru w 1971 roku, gdzie dotarł do finału, dzięki czemu awansował do pierwszej ligi. W swoim pierwszoligowym debiucie klub zajął 10 miejsce. W 1974 roku "Unión Tumán" zajął 5 miejsce i wystartował w turnieju "Liguilla Pre-Copa Libertadores", będąc bliskim zakwalifikowania się do Copa Libertadores.
W 1975 roku klub zajął w lidze 15 miejsce na 18 uczestników i jako najgorszy zespół spoza Limy spadł z pierwszej ligi. W końcu lat 90. klub wrócił do starej nazwy "José Pardo" i gra obecnie w lidze Liga Superior de Lambayeque (4 miejsce w 2010 roku).

</doc>
<doc id="2199855" url="https://pl.wikipedia.org/wiki?curid=2199855" title="Unión Tumán">
Unión Tumán



</doc>
<doc id="2199857" url="https://pl.wikipedia.org/wiki?curid=2199857" title="Geir Bratland">
Geir Bratland

Geir Bratland (ur. 29 lipca 1970 w Narwik), znany również jako Gerlioz oraz Brat - norweski keyboardzista. W latach 1995-2009 Bratland występował w zespole Apoptygma Berzerk. Jako muzyk sesyjny współpracował z takimi grupami jak: The Kovenant, Satyricon czy Dimmu Borgir. W latach 2012-2015 grał w zespole God Seed.

</doc>
<doc id="2199858" url="https://pl.wikipedia.org/wiki?curid=2199858" title="Troy Benson">
Troy Benson

Troy Robert Benson (ur. 8 czerwca 1970 w Minneapolis) – amerykański narciarz, specjalista narciarstwa dowolnego. Zajął 4. miejsce w jeździe po muldach podczas mistrzostw świata w La Clusaz. Zajął także 8. miejsce w tej samej konkurencji na igrzyskach olimpijskich w Lillehammer. Najlepsze wyniki w Pucharze Świata osiągnął w sezonie 1995/1996, kiedy to zajął 31. miejsce w klasyfikacji generalnej, w klasyfikacji jazdy po muldach był dziesiąty.
W 1998 r. zakończył karierę.

</doc>
<doc id="2199859" url="https://pl.wikipedia.org/wiki?curid=2199859" title="Idared">
Idared

Idared – odmiana uprawna (kultywar) jabłoni domowej (Malus domestica ‘Idared’), należąca do grupy odmian późnozimowych, otrzymany w 1942 roku w Stacji Doświadczalnej Uniwersytetu Idaho (USA) poprzez skrzyżowanie odmian Jonathan i Wagener. Jest rozpowszechniona zarówno w USA, jak i w Europie Zachodniej. Do Polski sprowadzona w 1952 roku i obecnie jest jedną z najpopularniejszych odmian w sadach towarowych w Polsce ze względu wysoką zdolność przechowalniczą i stosunkowo dużą łatwość uprawy. Do Rejestru Odmian prowadzonego przez Centralny Ośrodek Badania Odmian Roślin Uprawnych wpisana w 1990 roku.
Morfologia.
Drzewa.
Odmiana początkowo rośnie silnie, później wzrost słabnie średniej wysokości. Korona drzewa jest mała lub średnia, lecz dość gęsta, posiada gałęzie zwisające do dołu, licznie pokryte krótkopędami owoconośnymi.
Owoce.
"Idared" posiada owoce o średniej wielkości, o masie ok. 140 g, kształtu kulistego, lekko spłaszczone przy szypułce i kielichu, dość ciężkie. Skórka owocu jest mocna, gruba i błyszcząca, o jasnożółtym zabarwieniu z zielonkawym odcieniem. Przetchlinki małe, szare i słabo widoczne. Rumieniec jest od jasnoczerwonego po karminowy, rozmyty, z nielicznymi paskami i smużkami. Miąższ w owocu jest biały, z lekkim odcieniem kremowym, drobnoziarnisty, soczysty, jędrny o lekko kwaskowatym smaku, smaczny jeśli był zebrany w prawidłowym okresie i dobrze przechowywany.
Uprawa.
Rozwój i owocowanie.
Odmiana "Idared" jest w okresie szybkiego wzrostu do pierwszego obfitego owocowania, zwykle do 3. roku po zasadzeniu. Kwitnie w drugiej połowie kwietnia i pierwszej połowie maja. Owocuje obficie, corocznie. Owoce odmiany Idared zbierane są w połowie października, a dojrzałość konsumpcyjną osiągają w styczniu i przechowują się dobrze w każdym rodzaju chłodni aż do wiosny. Przechowywane w chłodni z w warunkach kontrolowanej atmosfery zachowują dobrą jakość nawet przez rok.
Pielęgnacja.
Odmiana w dużym zakresie jest samopylna, choć do utrzymania corocznego owocowania na wysokim poziomie może potrzebować w pobliżu zapylaczy, np. Ligol czy McIntosh. Odmiana jest mało wrażliwa na parch, lecz mało odporna na mączniaka i wrażliwa na niskie temperatury w zimie oraz przymrozki wiosenne (do –18 °C). Drzewa już w młodości są wrażliwe na raka drzew owocowych, a ponadto łatwo ulegają zarazie ogniowej. W przechowalniach jabłko czasami ulega fizjologicznej chorobie o nazwie plamistość jonatana.
Zastosowanie.
Ze względu na cechy miąższu, odmiana nadaje się dobrze na soki i ciasta. Jest ponadto jedną z głównych odmian eksportowanych na wschód Europy. Ze względu na wrażliwość na choroby i konieczność intensywnej ochrony chemicznej odmiana nie jest zalecana do uprawy amatorskiej.

</doc>
<doc id="2199862" url="https://pl.wikipedia.org/wiki?curid=2199862" title="Kategoria e Parë (1969/1970)">
Kategoria e Parë (1969/1970)

Sezon 1969/1970 był 31. sezonem Mistrzostw Albanii w piłce nożnej. W rozgrywkach brało udział 14 zespołów. Tytuł obroniła drużyna 17 Nëntori Tirana. Tytuł króla strzelców zdobył Panajot Pano, który w barwach klubu Partizani Tirana strzelił 17 goli. 

</doc>
<doc id="2199864" url="https://pl.wikipedia.org/wiki?curid=2199864" title="Foreign Affair (piosenka Mike’a Oldfielda)">
Foreign Affair (piosenka Mike’a Oldfielda)

Foreign Affair – piosenka z 1983 roku napisana przez Mike’a Oldfielda i Maggie Reilly, którzy byli też oryginalnymi wykonawcami. Po raz pierwszy pojawiła się na albumie "Crises" (1983).
Później utwór wydany został także na albumach kompilacyjnych: "The Platinum Collection", "Collection", "Elements Box" i "Elements – The Best of Mike Oldfield".

</doc>
<doc id="2199866" url="https://pl.wikipedia.org/wiki?curid=2199866" title="Nick Cleaver">
Nick Cleaver

Nicholas "Nick" Cleaver (ur. 9 maja 1975 r.) – australijski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w La Clusaz, gdzie zajął 8. miejsce w skokach akrobatycznych. Jego najlepszym wynikiem olimpijskim jest 11. miejsce w jeździe po muldach na igrzyskach olimpijskich w Albertville. Najlepsze wyniki w Pucharze Świata osiągnął w sezonie 1994/1995, kiedy to zajął 8. miejsce w klasyfikacji generalnej.
W 1997 r. zakończył karierę.

</doc>
<doc id="2199868" url="https://pl.wikipedia.org/wiki?curid=2199868" title="Martin Munkácsi">
Martin Munkácsi

Martin Munkácsi (ur. 18 maja 1896 w Kolozsvár, Austro-Węgry, zm. 13 lipca 1963 w Nowym Jorku, USA) – węgierski fotograf i dziennikarz.
Kariera.
Munkácsi zaczął swoją pracę fotografa w lokalnej węgierskiej gazecie. Specjalizował się w zdjęciach sportowych. Na Węgrzech zrobiło się o nim głośno za sprawą zdjęcia jego autorstwa, które pozwoliło na udowodnienie winy w procesie o zabójstwo. Dzięki zdobytej popularności zdobył pierwszą pracę za granicą. w 1928 roku dołączył do redakcji "Berliner Illustrierte Zeitung". Podczas tej pracy wielokrotnie portretował zwykłych mieszkańców Berlina, a także wyjeżdżał za granicę, fotografując Turcję, Egipt, Liberię czy Stany Zjednoczone. Za jego specjalność uchodziły także zdjęcia lotnicze.
W 1934 roku naziści znacjonalizowali "Berliner Illustrierte Zeitung", a Munkácsi jako obcokrajowiec i Żyd stracił pracę.
W tym samym roku Munkácsi opuścił Niemcy i wyjechał do Nowego Jorku. Tam znalazł zatrudnienie w słynnym magazynie modowym "Harper’s Bazaar". Podczas pracy dla tego czasopisma zrewolucjonizował fotografię modową. Jako pierwszy opuścił studio fotograficzne i robił zdjęcia modelkom na zewnątrz, na ulicy, plaży czy lotnisku. Jest też autorem pierwszych rozebranych sesji dla amerykańskiego magazynu.

</doc>
<doc id="2199873" url="https://pl.wikipedia.org/wiki?curid=2199873" title="Ruch Ludowo-Narodowy (klub parlamentarny)">
Ruch Ludowo-Narodowy (klub parlamentarny)

Ruch Ludowo-Narodowy – klub parlamentarny istniejący w Sejmie V kadencji.
Historia klubu.
Klub Parlamentarny RLN został utworzony 22 września 2006 przez 15 posłów: 8 z Samoobrony RP, 5 z Narodowego Koła Parlamentarnego (poprzednio w LPR) oraz 2 posłów niezależnych (poprzednio w PiS i PO). W skład nowego klubu weszli wszyscy posłowie znajdujący się poza głównymi partiami politycznymi oprócz przedstawicieli Mniejszości Niemieckiej. Przewodniczącym Ruchu Ludowo-Narodowego został Jan Bestry. Ruch Ludowo-Narodowy był sprzeciwem wobec zerwania przez Andrzeja Leppera koalicji z Prawem i Sprawiedliwością.
RLN prowadziło rozmowy o utworzenie z PiS i LPR koalicji rządowej w okresie kiedy nie było w niej Samoobrony RP (od 22 września 2006 do 16 października 2006). 13 października 2006 szeregi klubu opuścili posłowie Zygmunt Wrzodak i Marian Daszyk. Ich miejsca zajęli następnie Piotr Cybulski (wybrany z listy PO) oraz Henryk Młynarczyk (Samoobrona RP). 1 grudnia 2006 Klub Parlamentarny RLN został rozwiązany w związku z wystąpieniem z niego 4 posłów Jana Bestrego, Haliny Molki, Bernarda Ptaka i Andrzeja Rucińskiego, którzy utworzyli koło poselskie o nazwie Ruch Ludowo-Narodowy. 18 grudnia 2006 większość posłów byłego Klubu Parlamentarnego RLN utworzyła Koło Poselskie Ruch Ludowo-Chrześcijański.
Komitet Wyborczy Wyborców RLN.
Przed wyborami samorządowymi w 2006 klub parlamentarny RLN zgłosił na poziomie gmin i powiatów własne listy kandydatów do samorządów w pięciu województwach jako Komitet Wyborczy Wyborców Ruch Ludowo-Narodowy. Pełnomocnikiem wyborczym komitetu został Jan Bestry. W wyborach do sejmików wojewódzkich, w ramach porozumienia wyborczego z PiS, kandydaci Ruchu Ludowo-Narodowego zajmowali piąte miejsca na listach Prawa i Sprawiedliwości). Spośród kandydatów RLN mandaty radnych uzyskali jedynie dwaj kandydaci: Roman Marciniuk i Wiesław Ułasiuk (obaj w radzie gminy Olszanka, w pow. łosickim, w woj. mazowieckim). Najbardziej znanym kandydatem RLN w tych wyborach był Piotr Misztal – kandydat na prezydenta Łodzi, który zajął 4. miejsce spośród 13 kandydatów, zdobywając 8952 głosy, tj. 4,04%. W II turze udzielił poparcia kandydatowi PiS Jerzemu Kropiwnickiemu, który został wybrany na drugą kadencję.
Posłowie Klubu Parlamentarnego RLN w Sejmie V kadencji.
poseł, przynależność na końcu kadencji
Senatorowie VI kadencji w Klubie Parlamentarnym RLN.
senator, przynależność na końcu kadencji

</doc>
<doc id="2199874" url="https://pl.wikipedia.org/wiki?curid=2199874" title="Kategoria e Parë (1970/1971)">
Kategoria e Parë (1970/1971)

Sezon 1970/1971 był 32. sezonem Mistrzostw Albanii w piłce nożnej. W rozgrywkach brało udział 14 zespołów. Tytułu nie obroniła drużyna 17 Nëntori Tirana. Nowym mistrzem Albanii został zespół Partizani Tirana. Tytuł króla strzelców zdobył Ilir Përnaska, który w barwach klubu Dinamo Tirana strzelił 19 goli. 

</doc>
<doc id="2199878" url="https://pl.wikipedia.org/wiki?curid=2199878" title="Kategoria e Parë (1971/1972)">
Kategoria e Parë (1971/1972)

Sezon 1971/1972 był 33. sezonem Mistrzostw Albanii w piłce nożnej. W rozgrywkach brało udział 14 zespołów. Tytułu nie obroniła drużyna Partizani Tirana. Nowym mistrzem Albanii został zespół Vllaznia Szkodra. Tytuł króla strzelców zdobył Ilir Përnaska, który w barwach klubu Dinamo Tirana strzelił 17 goli. 

</doc>
<doc id="2199879" url="https://pl.wikipedia.org/wiki?curid=2199879" title="Piłsudczyk Szeroki (pociąg pancerny)">
Piłsudczyk Szeroki (pociąg pancerny)

Pociąg Pancerny „Piłsudczyk Szeroki” – pociąg pancerny Wojska Polskiego II RP.
Pociąg patrolowy zdobyty w sierpniu 1919 r. Miał 1 działo i 4 wagony szturmowe z ciężkimi karabinami maszynowymi. Brał udział w walkach na Wołyniu. Po wojnie został rozformowany. Załogę przeniesiono do pociągu pancernego „Śmierć”.
Odznaka pamiątkowa.
Odznaka pamiątkowa nieregularnie okrągła, tłoczona w blasze mosiężnej, srebrzonej i oksydowanej. Na górnej części pierścienia napis: „P.P. Piłsudczyk szeroki”, u dołu daty: „1919 – 1920”. W środku fragment pociągu pancernego. Zamocowana na śrubce.

</doc>
<doc id="2199880" url="https://pl.wikipedia.org/wiki?curid=2199880" title="Craig Rodman">
Craig Rodman

Craig Rodman (ur. 4 października 1972 r.) – amerykański narciarz, specjalista narciarstwa dowolnego. Zajął 64. miejsce w jeździe po muldach podczas mistrzostw w Altenmarkt. Jego najlepszym wynikiem olimpijskim jest 13. miejsce w tej samej konkurencji na igrzyskach olimpijskich w Albertville. Najlepsze wyniki w Pucharze Świata osiągnął w sezonie 1992/1993, kiedy to zajął 42. miejsce w klasyfikacji generalnej.
W 1997 r. zakończył karierę.

</doc>
<doc id="2199882" url="https://pl.wikipedia.org/wiki?curid=2199882" title="Kategoria e Parë (1972/1973)">
Kategoria e Parë (1972/1973)

Sezon 1972/1973 był 34. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się we wrześniu 1972, a zakończył 17 czerwca 1973. Tytułu nie obroniła drużyna Vllaznia Szkodra. Nowym mistrzem Albanii został zespół Dinamo Tirana. Tytuł króla strzelców zdobył Ilir Përnaska, który w barwach klubu Dinamo Tirana strzelił 12 goli. 

</doc>
<doc id="2199884" url="https://pl.wikipedia.org/wiki?curid=2199884" title="Piłsudczyk szeroki (pociąg pancerny)">
Piłsudczyk szeroki (pociąg pancerny)



</doc>
<doc id="2199885" url="https://pl.wikipedia.org/wiki?curid=2199885" title="Cyrk w cyrku">
Cyrk w cyrku

Cyrk w cyrku (tyt. ros. "Соло для слона с оркестром!", tyt. czeski: "Cirkus v cirkuse") – radziecko-czechosłowacki film fabularny z 1976 roku, w reżyserii Oldřicha Lipskiego. Film został zgłoszony jako czechosłowacki kandydat do nagrody Amerykańskiej Akademii Filmowej w kategorii najlepszego filmu nieanglojęzycznego, ale nie uzyskał nominacji.
Fabuła.
Do Moskwy przyjeżdżają członkowie międzynarodowego jury, które ma ocenić program przygotowany przez cyrk moskiewski z myślą o udziale w festiwalu międzynarodowym. W tym samym czasie do Moskwy przyjeżdża delegacja naukowców-zoofilologów (badających sposoby porozumiewania się zwierząt). Naukowcy biorą udział w konferencji, zorganizowanej przez Uniwersytet im. Łomonosowa. W czasie konferencji dochodzi do dyskusji pomiędzy grupą Anglików i czeskim uczonym - prof. Rużiczką, który twierdzi, że słonia można nauczyć śpiewać.
Aby zweryfikować na miejscu twierdzenia czeskiej uczonej grupa udaje się do cyrku, aby na tamtejszym słoniu przeprowadzić naukowy eksperyment. Zamieszanie w zespole cyrkowym wywołuje Grisza, który jest zakochany w córce dyrektora cyrku - Tanii. Ta z kolei jest zakochana w Aloszy i ignoruje zaloty Griszy. Grisza planuje nie dopuścić do następnego występu cyrku. W finałowej scenie miłość zwycięża wszelkie przeszkody, a słoń jednak śpiewa.

</doc>
<doc id="2199887" url="https://pl.wikipedia.org/wiki?curid=2199887" title="Kategoria e Parë (1973/1974)">
Kategoria e Parë (1973/1974)

Sezon 1973/1974 był 35. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 16 września 1973, a zakończył 9 czerwca 1974. Tytułu nie obroniła drużyna Dinamo Tirana. Nowym mistrzem Albanii został zespół Vllaznia Szkodra. Tytuł króla strzelców zdobył Ilir Përnaska, który w barwach klubu Dinamo Tirana strzelił 12 goli. 
Baraż o awans/utrzymanie.
Zespół 17 Nëntori Tirana utrzymał się w 1. lidze.

</doc>
<doc id="2199888" url="https://pl.wikipedia.org/wiki?curid=2199888" title="Ryt aleksandryjski">
Ryt aleksandryjski

Ryt aleksandryjski – jeden ze wschodnich obrządków (rytów) sprawowania liturgii chrześcijańskiej. Ośrodkiem formowania się tej tradycji liturgicznej było miasto Aleksandria w Egipcie.
Liturgia według "Euchologionu Serapiona".
Najstarsze modlitwy mszalne tradycji aleksandryjskiej zawarte są w "Euchologionie Serapiona" – księdze datowanej na czwarty wiek po Chrystusie, odnalezionej w 1894 roku na górze Athos. Jest to jednocześnie najstarsze świadectwo liturgii w całym chrześcijaństwie wschodnim. Autor był biskupem w Thmuis w Dolnym Egipcie i przyjacielem św. Antoniego Pustelnika oraz św. Atanazego. Sprawował rządy w diecezji w latach 339-353 i nazywano go "uczonym" ("scholasticus").
Porządek Boskiej Liturgii według tekstów zawartych w "Euchologionie Serapiona":

</doc>
<doc id="2199889" url="https://pl.wikipedia.org/wiki?curid=2199889" title="Aleksander Wojciechowski (historyk sztuki)">
Aleksander Wojciechowski (historyk sztuki)

Aleksander Wojciechowski (ur. 13 marca 1922 w Sosnowcu, zm. 20 sierpnia 2006 w Warszawie) – polski krytyk i historyk sztuki, specjalizujący się w sztuce XIX i XX w.
W latach 1950–1991 pracował w Instytucie Sztuki PAN, kierując ośrodkiem badań i dokumentacji plastyki współczesnej. W latach 1979–1998 sprawował funkcję prezesa Sekcji Polskiej Międzynarodowego Stowarzyszenia Krytyków Sztuki, a następnie został wybrany na honorowego prezesa Sekcji. Od 1989 był honorowym prezesem Związku Polskich Artystów Plastyków. W latach 80. był członkiem Komitetu Kultury Niezależnej podziemnej „Solidarności". Uczestnik Sympozjum Plastycznego Wrocław ’70. Pochowany na cmentarzu Powązkowskim (kwatera 230-6-17).
Wybrane publikacje.
Jest autorem wielu książek i prac naukowych, m.in.:

</doc>
<doc id="2199891" url="https://pl.wikipedia.org/wiki?curid=2199891" title="Terje Andersen">
Terje Andersen

Terje "Cyrus" Andersen (ur. 12 maja 1975) - norweski muzyk, gitarzysta i basista. Andersen znany jest przede wszystkim jako wieloletni gitarzysta formacji Susperia. W latach 2000-2002 współpracował z zespołem Satyricon. W 2008 roku odbył trasę koncertową wraz z Dimmu Borgir w której zastąpił niedysponowanego Toma Rune "Galdera" Andersena. W 2009 roku został członkiem koncertowego składu projektu Thomasa Bergliea pod nazwą Sarke. W 2010 roku ponownie dołączył do zespołu Dimmu Borgir w którym objął stanowisko basisty.

</doc>
<doc id="2199892" url="https://pl.wikipedia.org/wiki?curid=2199892" title="John Smart">
John Smart

John Warren Smart (ur. 20 lutego 1965 w Témiscamingue) – kanadyjski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Oberjoch, gdzie zajął 6. miejsce w jeździe po muldach. Jego najlepszym wynikiem olimpijskim jest 5. miejsce w tej samej konkurencji na igrzyskach olimpijskich w Albertville. Najlepsze wyniki w Pucharze Świata osiągnął w sezonie 1992/1993, kiedy to zajął 8. miejsce w klasyfikacji generalnej, a w klasyfikacji jazdy po muldach był drugi. W sezonie 1995/1996 był trzeci w klasyfikacji jazdy po muldach podwójnych.
W 1996 r. zakończył karierę.

</doc>
<doc id="2199897" url="https://pl.wikipedia.org/wiki?curid=2199897" title="Wadim Rogowskoj">
Wadim Rogowskoj

Wadim Grigorjewicz Rogowskoj (ros. Вадим Григорьевич Роговской; ur. 6 lutego 1962 w Kursku, ZSRR) – rosyjski piłkarz, grający na pozycji obrońcy.
Kariera piłkarska.
Kariera klubowa.
W 1981 rozpoczął karierę piłkarską w drużynie Awangard Kursk. Potem dwa lata służył w wojskowej drużynie Iskra Smoleńsk. W 1988 został piłkarzem Torpeda Moskwa. W 1991 wyjechał do Polski, gdzie bronił barw klubów Zagłębie Lubin, GKS Bełchatów, LKS Jankowy, Omega Kleszczów, Świt Kamieńsk i Hetman Rusiec. W 2008 zakończył karierę piłkarską.
Kariera reprezentacyjna.
W 1983 występował w reprezentacji Belaruskiej SRR.
W 1985 występował w reprezentacji Rosyjskiej FSRR.

</doc>
<doc id="2199899" url="https://pl.wikipedia.org/wiki?curid=2199899" title="Kategoria e Parë (1974/1975)">
Kategoria e Parë (1974/1975)

Sezon 1974/1975 był 36. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 31 sierpnia 1974, a zakończył 9 czerwca 1975. Tytułu nie obroniła drużyna Vllaznia Szkodra. Nowym mistrzem Albanii został zespół Dinamo Tirana. Tytuł króla strzelców zdobył Ilir Përnaska, który w barwach klubu Dinamo Tirana strzelił 17 goli. 

</doc>
<doc id="2199901" url="https://pl.wikipedia.org/wiki?curid=2199901" title="Joachim Jerlicz">
Joachim Jerlicz

Joachim Jerlicz herbu własnego (ur. 19 maja 1598 w Kolonce (Kolence) pod Ostrogiem, zm. po kwietniu 1673) – kronikarz i pamiętnikarz.
Życiorys.
Prawosławny ruski szlachcic, piszący po polsku. Był autorem obszernego pamiętnika "Latopisiec albo kroniczka różnych spraw i dziejów dawnych i teraźniejszych czasów, z wieku i życia mego na tym padole", obejmującego lata wojen szwedzkich, potopu szwedzkiego i powstania Chmielnickiego. Kronika Jerlicza obejmuje najważniejsze wydarzenia lat 1620-1673 XVII-wiecznej Rzeczypospolitej, wzbogacone opisami i odniesieniami autora, a także mniej lub bardziej prawdopodobnymi plotkami.

</doc>
<doc id="2199902" url="https://pl.wikipedia.org/wiki?curid=2199902" title="Woerlitz">
Woerlitz



</doc>
<doc id="2199903" url="https://pl.wikipedia.org/wiki?curid=2199903" title="Takehiro Sakamoto">
Takehiro Sakamoto

 – japoński narciarz dowolny. Zajął 30. miejsce w jeździe po muldach na igrzyskach olimpijskich w Nagano. Nigdy nie startował na mistrzostwach świata. Najlepsze wyniki w Pucharze Świata osiągnął w sezonie 1998/1999, kiedy to zajął 65. miejsce w klasyfikacji generalnej.
W 2002 r. zakończył karierę.

</doc>
<doc id="2199907" url="https://pl.wikipedia.org/wiki?curid=2199907" title="Helene Gotthold">
Helene Gotthold

Helene Gotthold, z domu Nieswand (ur. 31 grudnia 1896 w Dortmundzie, zm. 8 grudnia 1944 w Berlinie-Plötzensee) – niemiecka członkini wyznania Świadków Jehowy, w czasie II wojny światowej stracona przez nazistów za przynależność i prowadzenie działalności ewangelizacyjnej jako członek tego wyznania.
Życiorys.
Pielęgniarka Helene Gotthold początkowo mieszkała w Herne, a potem w Bochum w zachodnich Niemczech. Była żoną górnika Friedricha Gottholda, mieli dwoje dzieci – córkę Gisele i syna Gerda.
Gottholdowie początkowo należeli do Kościoła luterańskiego, ale rozczarowani postawą tego kościoła w czasie I wojny światowej, akceptującą działania wojenne, wystąpili z niego i w roku 1926 przyjęli wierzenia Badaczy Pisma Świętego. Konsekwentnie odrzucali każdą formę działalności związanej z wojskiem. W owym czasie brali udział w działalności kaznodziejskiej swojego wyznania. Po przejęciu władzy w Niemczech przez nazistów Świadkowie Jehowy spotkali się z ich strony z brutalnymi prześladowaniami. Mimo to nadal spotykali się w grupach na swoich zebraniach religijnych. Nie pozdrawiali Hitlera („Heil Hitler”), gdyż ich zdaniem tylko Bóg Jehowa jest godny czci i tylko jego uznawali za najwyższy autorytet. Mimo zakazu wydanego przez nazistów, nadal prowadzili działalność kaznodziejską. Helene Gotthold nie zrezygnowała też z udziału w chrześcijańskich zebraniach, gdy władze niemieckie wydały zakaz gromadzenia się Świadków Jehowy.
W związku z tym od 1936 roku Gottholdowie byli kilkakrotnie aresztowani – najpierw mąż w 1936 roku, a później w 1937 roku będąca w ciąży Helene. Podczas przesłuchań ciężko pobita, straciła dziecko. Następnie została skazana na 18 miesięcy więzienia. Po wypuszczeniu na początku 1940 Helene Gotthold ponownie podjęła zabronioną działalność ewangelizacyjną Świadków Jehowy.
W lutym 1944 roku została ponownie osadzona w więzieniu w Essen, a po jego zniszczeniu wskutek alianckich bombardowań została przeniesiona do więzienia w Poczdamie. 4 sierpnia 1944 w Berlinie Helene Gotthold, wraz z pięcioma innymi Świadkami Jehowy, którzy odmówili wyrzeczenia się swojej wiary, została skazana na karę śmierci. Sąd skazał ich za nielegalne uczestniczenie w spotkaniach biblijnych i "osłabianie morale" narodu. Egzekucja przez zgilotynowanie odbyła się 8 grudnia 1944 roku w więzieniu Berlin-Plötzensee. Rodzina Helene Gotthold przeżyła II wojnę światową i powróciła do działalności kaznodziejskiej na terenie Niemiec.
Upamiętnianie.
Zdjęcie Helene Gotthold z dziećmi wykonane w 1936 roku oraz jej życiorys są prezentowane w zasobach United States Holocaust Memorial Museum w ramach "Encyklopedii Holokaustu".
Przykład jej osoby jako jednej z kobiet z wyznania Świadków Jehowy, która miała odwagę przeciwstawić się totalitarnej władzy hitlerowskiej, jest wykorzystywany w programach edukacyjnych, dotyczących upamiętniania ofiar Holocaustu.

</doc>
<doc id="2199909" url="https://pl.wikipedia.org/wiki?curid=2199909" title="Mord na inteligencji krzemienieckiej">
Mord na inteligencji krzemienieckiej



</doc>
<doc id="2199911" url="https://pl.wikipedia.org/wiki?curid=2199911" title="Kategoria e Parë (1975/1976)">
Kategoria e Parë (1975/1976)

Sezon 1975/1976 był 37. sezonem Mistrzostw Albanii w piłce nożnej. W rozgrywkach brało udział 12 zespołów. Sezon rozpoczął się 13 września 1975, a zakończył 6 czerwca 1976. Tytuł obroniła drużyna Dinamo Tirana. Tytuł króla strzelców zdobył Ilir Përnaska, który w barwach klubu Dinamo Tirana strzelił 18 goli. 

</doc>
<doc id="2199927" url="https://pl.wikipedia.org/wiki?curid=2199927" title="Martin Vidović">
Martin Vidović

Martin Vidović (ur. 15 lipca 1953 w Vidonju) – chorwacki duchowny rzymskokatolicki, arcybiskup tytularny Nony, dyplomata watykański. Od 15 września 2004 do 15 lipca 2011 pełnił urząd nuncjusza apostolskiego na Białorusi.
W latach 1983–1994 pracował jako redaktor sekcji chorwackiej Radia Watykańskiego. Święcenia kapłańskie przyjął 28 maja 1989 roku z rąk papieża Jana Pawła II. Następnie został inkardynowany do archidiecezji splitsko-makarskiej w Chorwacji. W 1994 został urzędnikiem Sekcji Spraw Ogólnych Sekretariatu Stanu Stolicy Apostolskiej. Jeszcze w tym samym roku wyjechał na placówkę dyplomatyczną do Bośni i Hercegowiny, gdzie objął stanowisko sekretarza nuncjatury. W latach 1999–2004 ponownie pracował w Watykanie. 15 września 2004 papież Jan Paweł II mianował go piątym w historii nuncjuszem apostolskim na Białorusi. Zgodnie z tradycją, jako szef watykańskiej placówki dyplomatycznej został jednocześnie mianowany arcybiskupem tytularnym. Sakry udzielił mu 21 listopada 2004 ówczesny sekretarz stanu, kardynał Angelo Sodano.

</doc>
<doc id="2199931" url="https://pl.wikipedia.org/wiki?curid=2199931" title="Park Giszowiecki w Katowicach">
Park Giszowiecki w Katowicach

Park Giszowiecki w Katowicach – park miejski położony w Katowicach, w środkowej części jednostki pomocniczej Giszowiec, usytuowany w rejonie placu Pod Lipami oraz ulic: Gościnnej, Wesołowskiej i Działkowej, o powierzchni 3,378 ha. Powstał on wraz z budową osiedla patronackiego Giszowiec w latach 1907–1910 według projektu Emila i Georga Zillmannów, a obecna nazwa została ustanowiona 25 października 2010 roku.
Historia.
Obszar parku przed zagospodarowaniem stanowił obszar lasu mieszanego. Z niego w trakcie budowy Giszowca zachowano drzewostan liściasty, który utrzymał się na tym terenie dzięki jej odporności na silne wiatry. Sam zaś park został zagospodarowany wraz z budową w latach 1907–1910 osiedla patronackiego Giszowiec, wybudowanego na zlecenie spółki Georg von Giesches Erben z inicjatywy Antona Uthemanna. Projektantami osiedla, a wraz z tym parku, byli Georg i Emil Zillmannowie.
Po II wojnie światowej wszystkie obiekty osiedla wraz z parkiem należały do kopalni "Wieczorek", a później przeszły we władanie kopalni "Staszic". Po nim park przejęła spółka mieszkaniowa przy kopalni. Fragment osiedla robotniczego Giszowiec 18 sierpnia 1978 roku został wpisany do rejestru zabytków nr rej. A/1229/78. W ramach wpisu ochrona objęto obecny park Giszowiecki wraz z sąsiednią gospodą. 
Z biegiem czasu działalność kulturalna przy znajdującej się w parku giszowieckiej muszli koncertowej chyliła się ku upadkowi – festyny tam organizowano do lat 80. XX wieku. W 1997 roku działacze Gaszowickiego Centrum Kultury w miesiącach letnich co tydzień organizowali biesiadę giszowiecką, na której występowały m.in. orkiestry górnicze. Rok później tych uroczystości już nie organizowano. W styczniu 1999 roku obecny park Giszowiecki przejęło miasto Katowice. 
Kompleksowa modernizacja parku rozpoczęła się w maju 2003 roku i trwała do połowy wakacji tego samego roku. W ramach prac powstały nowe alejki spacerowe, stoliki, a także zainstalowano nowe oświetlenie i odnowiono muszlę koncertową. Prace te kosztowały ponad milion złotych.
Obecna nazwa parku funkcjonowała nieoficjalnie już wcześniej. W 2005 roku odbyła się w nim impreza plenerowa − koncert orkiestry dętej z KWK "Staszic" i KWK "Wieczorek" w ramach obchodów 140. rocznicy przyznania praw miejskich Katowicom. Nazwę "park Giszowiecki" nadała Rada Miasta Katowice uchwałą nr LXVI/1332/10 z 25 października 2010 roku. Uchwała ta weszła w życie 13 grudnia 2010 roku.
W 2015 roku w ramach modernizacji i włączeniu do Katowickiego Inteligentnego Systemu Monitoringu i Analizy w parku Giszowieckim zainstalowano jedną kamerę obrotową, dzięki czemu park objęto monitoringiem. W drugiej połowie 2019 roku dokonano wycinki 11 drzew – wycięto wówczas cztery buki pospolite, cztery klony srebrzyste, klon zwyczajny, robinię akacjową oraz głóg dwuszyjkowy. Było to spowodowane odnową i pielęgnacją drzewostanu parku, a ponadto drzewa przeznaczone do wycinki były w złym stanie fitosanitarnym. Dodatkowo, z uwagi na ich zamieranie stanowiły zagrożenie dla bezpieczeństwa osób. W zamian dokonano w parku nasadzeń zastępczych.
Opis.
Park Giszowiecki ma powierzchnię 3,378 ha. Obejmuje on cenny starodrzew bukowy ("Fagus sylvatica L."). Ich wiek szacuje się do 150–200 lat, a części z nich dochodzi do 250 lat. Park znajduje się w centrum urbanistycznego założenia miasta-ogrodu, jakim jest Giszowiec. W centralnej części parku zlokalizowany jest postument z metalowym siatkowym symbolem kuli ziemskiej, powstały w 1910 roku przez budowniczych Giszowca w miejscu geometrycznego środka osiedla.
W parku znajduje się muszla koncertowa, z której w okresie letnim organizowane są koncerty i imprezy plenerowe. Powstała ona około 1910 roku i już od tego czasu organizowano przy niej festyny dla mieszkańców osiedla. Ponadto park wyposażony jest w urządzenia sportowo-rekreacyjne, w tym w ławki, stoliki szachowe, bulodrom i boisko do gry w petenque. W parku znajduje się również siłownia zewnętrzna. Park ten jest zamykany na noc celem ochrony przed jego dewastacją. 
Na południe od parku przebiega zielony szlak rowerowy nr 121, przebiegający przez Galerię Szyb Wilson w Janowie, Nikiszowiec, Giszowiec i Dolinkę Murckowską.

</doc>
<doc id="2199938" url="https://pl.wikipedia.org/wiki?curid=2199938" title="Kategoria e Parë (1976/1977)">
Kategoria e Parë (1976/1977)

Sezon 1976/1977 był 38. sezonem Mistrzostw Albanii w piłce nożnej. W rozgrywkach brało udział 12 zespołów. Sezon rozpoczął się 4 września 1976, a zakończył 12 czerwca 1977. Tytuł obroniła drużyna Dinamo Tirana. Tytuł króla strzelców zdobył Agim Murati, który w barwach klubu Partizani Tirana strzelił 12 goli. 

</doc>
<doc id="2199942" url="https://pl.wikipedia.org/wiki?curid=2199942" title="Park Giszowiecki">
Park Giszowiecki



</doc>
<doc id="2199945" url="https://pl.wikipedia.org/wiki?curid=2199945" title="Ernest Ludwik II">
Ernest Ludwik II

Ernst Ludwig II (ur. 8 sierpnia 1709 w Coburgu, zm. 24 lutego 1729 w Meiningen) – książę Saksonii-Meiningen. Pochodził z rodu Wettynów.
Urodził się jako drugi żyjący syn księcia Sachsen-Meiningen Ernesta Ludwika I i jego pierwszej żony księżnej Doroty Marii.
Po śmierci starszego brata Józefa Bernarda 22 marca 1724 został następcą tronu, a 24 listopada 1724 kiedy zmarł jego ojciec nowym monarchą.
Regencję w jego imieniu sprawowował książę Saksonii-Gotha-Altenburg Fryderyk II.
Zmarł bezżennie i bezdzietnie. Jego następcą został młodszy brat Karol Fryderyk.

</doc>
<doc id="2199949" url="https://pl.wikipedia.org/wiki?curid=2199949" title="Ryt chaldejski">
Ryt chaldejski

Ryt chaldejski, ryt asyryjski albo też ryt wschodniosyryjski – jeden z wschodnich obrządków (rytów) sprawowania liturgii chrześcijańskiej.
Liturgie wschodniosyryjskie.
Do rodziny wschodniosyryjskiej kwalifikujemy:
Anafory używane w rycie chaldejskim.
Obrządek chaldejski zna trzy modlitwy eucharystyczne:
Warto zauważyć, że Anafora Addaja i Mariego to jedyna zachowana modlitwa eucharystyczna, która nie zawiera dosłownego opowiadania o ustanowieniu Eucharystii, jest ono jedynie rozsiane w formie "euchologii", modlitw dziękczynienia, wysławiania i wstawiennictwa. Mimo to jest najstarszą z obecnie używanych anafor, i uważana jest za ważną także w Kościele Katolickim.

</doc>
<doc id="2199950" url="https://pl.wikipedia.org/wiki?curid=2199950" title="Kategoria e Parë (1977/1978)">
Kategoria e Parë (1977/1978)

Sezon 1977/1978 był 39. sezonem Mistrzostw Albanii w piłce nożnej. W rozgrywkach brało udział 12 zespołów. Sezon rozpoczął się 18 września 1977, a zakończył 7 maja 1978. Tytułu nie obroniła drużyna Dinamo Tirana. Nowym mistrzem Albanii został zespół Vllaznia Szkodra. Tytuł króla strzelców zdobył Agim Murati, który w barwach klubu Partizani Tirana strzelił 12 goli. 
Baraż o awans/utrzymanie.
Zespół Labinoti Elbasan utrzymał się w 1. lidze, natomiast drużyna Skënderbeu Korçë z niej spadła.

</doc>
<doc id="2199952" url="https://pl.wikipedia.org/wiki?curid=2199952" title="Zahna-Elster">
Zahna-Elster

Zahna-Elster − miasto w Niemczech, w kraju związkowym Saksonia-Anhalt w powiecie Wittenberga. Powstało 1 stycznia 2011 z połączenia miasta Zahna i gmin Dietrichsdorf, Elster (Elbe), Gadegast, Leetza, Listerfehrda, Mühlanger, Zemnick i Zörnigall.
29 maja 2013 zgodnie z wyrokiem sądu landu Saksonii-Anhalt, dzielnica miasta Mühlanger stała się ponownie samodzielną gminą. Tym samym powierzchnia miasta zmniejszyła się o 12,21 km², a liczba mieszkańców o 1 374.
1 stycznia 2014 Mühlanger ponownie włączono w granice miasta.

</doc>
<doc id="2199953" url="https://pl.wikipedia.org/wiki?curid=2199953" title="Kim Shin-jo">
Kim Shin-jo

Kim Shin-jo (ur. 1941) − północnokoreański oficer sił specjalnych, pastor.
Urodził się w 1941 roku. Dorastał w Korei Północnej, trafił na służbę do armii, gdzie skierowano go do sił specjalnych. Dosłużył się stopnia porucznika. W 1968 roku został wyznaczony do liczącego 31 żołnierzy oddziału, którego wysłano z misją zabicia prezydenta Korei Południowej. Zamach miał być sygnałem do rozpoczęcia inwazji komunistycznej Korei na Południe. Oddział przekroczył potajemnie granicę, żołnierzy przebrano w mundury Południa. Zostali jednak wykryci przez południowokoreańskich chłopów, którzy zawiadomili policję i wojsko. 21 stycznia doszło do starcia oddziału zamachowców z wojskiem Południa i wspomagającymi ich Amerykanami. Przeżyło jedynie dwóch z nich, w tym Kim Shin-jo. Drugi z żołnierzy zdołał zbiec na Północ, gdzie został uznany za bohatera. Kim Shin-jo został aresztowany, po roku więzienia i ułaskawieniu został zwolniony.
Po zwolnieniu przyjął obywatelstwo Południa, ożenił się, przeszedł na chrześcijaństwo i został pastorem w Seulu.
Od 2010 roku jest doradcą prezydenta Południa ds. praw człowieka.

</doc>
<doc id="2199954" url="https://pl.wikipedia.org/wiki?curid=2199954" title="Kategoria e Parë (1978/1979)">
Kategoria e Parë (1978/1979)

Sezon 1978/1979 był 40. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się we wrześniu 1978, a zakończył 27 maja 1979. Tytułu nie obroniła drużyna Vllaznia Szkodra. Nowym mistrzem Albanii został zespół Partizani Tirana. Tytuł króla strzelców zdobyli Agim Murati (Partizani Tirana) oraz Petrit Dibra (17 Nëntori Tirana), którzy strzelili po 14 goli.

</doc>
<doc id="2199957" url="https://pl.wikipedia.org/wiki?curid=2199957" title="Nova Branik Maribor">
Nova Branik Maribor

Nova KBM Branik Maribor - żeński klub piłki siatkowej ze Słowenii. Swoją siedzibę ma w Mariborze.
Sukcesy.
Mistrzostwa Słowenii: 
Puchar Słowenii: 
MEVZA - Liga Środkowoeuropejska:

</doc>
<doc id="2199958" url="https://pl.wikipedia.org/wiki?curid=2199958" title="Kategoria e Parë (1979/1980)">
Kategoria e Parë (1979/1980)

Sezon 1979/1980 był 41. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 1 września 1979, a zakończył 27 kwietnia 1980. Tytułu nie obroniła drużyna Partizani Tirana. Nowym mistrzem Albanii został zespół Dinamo Tirana. Tytuł króla strzelców zdobył Përparim Kovaçi, który w barwach klubu Tomori Berat strzelił 18 goli. 

</doc>
<doc id="2199961" url="https://pl.wikipedia.org/wiki?curid=2199961" title="Active Body Control">
Active Body Control

Active Body Control (ABC, z ang. aktywna kontrola karoserii) – hydrauliczne zawieszenie w samochodzie, mające na celu aktywną kontrolę wychyłów nadwozia oraz możliwość uniesienia nadwozia. System ten stosowany jest w samochodach marki Mercedes-Benz.

</doc>
<doc id="2199962" url="https://pl.wikipedia.org/wiki?curid=2199962" title="Kostiantyn Panin">
Kostiantyn Panin

Kostiantyn Jurijowycz Panin, ukr. Костянтин Юрійович Панін (ur. 8 grudnia 1975 w Nikopolu, w obwodzie dniepropetrowskim) – ukraiński piłkarz, grający na pozycji pomocnika, a wcześniej napastnika.
Kariera piłkarska.
Kariera klubowa.
Pierwszy trener W. Tereszczenko. W 1992 rozpoczął karierę piłkarską w amatorskich zespołach Dnipro-2 Dniepropetrowsk, Kołos Czkałowskie i Era Nikopol. Potem dwa lata występował w rosyjskich drużynach Dinamo Wołogda i Mietałłurg Czerepowiec. W 1996 powrócił do Ukrainy, gdzie został piłkarzem SKA-Łotto Odessa. Latem 1998 przeniósł się do Czornomorcia Odessa. Latem 1999 wyjechał do Polski, gdzie grał w Amice Wronki. Na początku 2001 powrócił do Ukrainy i potem występował w amatorskich zespołach Ukrajina-Sojuz Szewczenkowe i KZEZO Kachowka. W latach 2003-2008 bronił barw kazachskich klubów Kajrat Ałmaty, Jesil-Bogatyr Petropawł i Żetysu Tałdykorgan. W 2009 po występach w amatorskiej drużynie Myr Hornostajiwka latem podpisał kontrakt z Tytanem Armiańsk. W marcu 2011 rozegrał 2 mecze w składzie litewskiego FK Mažeikiai, po czym powrócił do Ukrainy, gdzie zasilił skład Krystału Chersoń.

</doc>
<doc id="2199963" url="https://pl.wikipedia.org/wiki?curid=2199963" title="Tampico-Madero FC">
Tampico-Madero FC



</doc>
<doc id="2199965" url="https://pl.wikipedia.org/wiki?curid=2199965" title="Rajd na Błękitny Dom">
Rajd na Błękitny Dom

Rajd na Błękitny Dom – akcja północnokoreańskich sił specjalnych, mająca na celu atak na Błękitny Dom i zabicie prezydenta Korei Południowej Park Chung-hee.
Do akcji wyznaczony został liczący 31 żołnierzy oddział sił specjalnych, których przebrano w mundury Południa. Oddział przekroczył potajemnie granice i poruszał się w największej tajemnicy w stronę pałacu prezydenckiego, żołnierze zostali jednak rozpoznani przez spotkanych południowokoreańskich chłopów, którzy zawiadomili policję i wojsko. 21 stycznia 1968 roku doszło do starcia oddziału zamachowców z wojskiem Południa i wspomagającymi ich Amerykanami. Przeżyło jedynie dwóch z nich, w tym Kim Shin-jo. Drugi z żołnierzy zdołał zbiec na Północ, gdzie został uznany za bohatera. Po stronie południowokoreańskiej zginęło kilkudziesięciu żołnierzy i trzech Amerykanów.
Zamach miał być sygnałem do rozpoczęcia inwazji komunistycznej Korei na Południe, która zacząć się miała od ataku sił powietrznodesantowych, następnie zaś wojsk lądowych. Planowano opanowanie sieci radiowej i pocztowej oraz baz wojskowych, co w połączeniu ze śmiercią prezydenta, miało sparaliżować ośrodki decyzyjne Południa i umożliwić wybuch powstania zorganizowanego przez sympatyków Północy.

</doc>
<doc id="2199968" url="https://pl.wikipedia.org/wiki?curid=2199968" title="Huh Jung-moo">
Huh Jung-moo

Huh Jung-moo (ur. 13 stycznia 1955 w Jindo) – były południowokoreański piłkarz występujący na pozycji pomocnika. Trener piłkarski.
Kariera klubowa.
Huh karierę rozpoczynał w 1974 roku drużynie piłkarskiej z uczelni Yonsei University. W 1978 roku trafił do zespołu Korea Electronics, gdzie spędził 3 sezony. W 1980 roku odszedł do holenderskiego PSV Eindhoven. W 1982 roku wywalczył z nim wicemistrzostwo Holandii. W 1983 roku powrócił do Korei Południowej, gdzie został graczem klubu Hyundai Horang-i. W 1986 roku zdobył z nim Puchar Ligi Południowokoreańskiej. W tym samym roku zakończył karierę.
Kariera reprezentacyjna.
W reprezentacji Korei Południowej Huh zadebiutował w 1975 roku. W 1984 roku uczestniczył w Pucharze Azji, który zakończył z zespołem na fazie grupowej. W 1986 roku znalazł się w drużynie na Mistrzostwa Świata. Zagrał na nich w pojedynkach z Argentyną (1:3), Bułgarią (1:1) oraz Włochami (2:3). W meczu z Włochami strzelił także gola. Tamten turniej Korea Południowa zakończyła na fazie grupowej.
W latach 1975–1986 w drużynie narodowej Huh rozegrał w sumie 84 spotkania i zdobył 25 bramek.
Kariera trenerska.
Po zakończeniu kariery piłkarskiej Huh został trenerem. Jego pierwszym klubem był Pohang Atoms, który trenował w latach 1993–1995. W tym czasie zdobył z klubem Puchar Ligi Południowokoreańskiej (1993), a także wywalczył z nim wicemistrzostwo Korei Południowej (1995).
W 1995 roku przez kilka miesięcy był selekcjonerem reprezentacji Korei Południowej. W 1996 tym samym roku objął stanowisko szkoleniowca zespołu Chunnam Dragons. W 1997 roku zdobył z nim Puchar Korei Południowej, a także wywalczył wicemistrzostwo Korei Południowej.
W 1998 roku Huh ponownie został selekcjonerem reprezentacji Korei Południowej. W 2000 roku uczestniczył z nią w Złotym Pucharze CONCACAF (faza grupowa), Pucharze Azji (3. miejsce), a także Letnich Igrzyskach Olimpijskich (faza grupowa). W tym samym roku odszedł z zajmowanego stanowiska.
W latach 2001–2004 pracował dla Yong-In Football Center, a w 2005 roku ponownie przeszedł do Chunnam Dragons. W 2006 roku oraz w 2007 roku zdobył z nim mistrzostwo Korei Południowej. W 2007 roku po raz trzeci został selekcjonerem reprezentacji Korei Południowej. W 2010 roku wziął z nią udział w Mistrzostwach Świata, które Korea Południowa zakończyła na 1/8 finału. W tym samym roku Huh został trenerem zespołu Incheon United.

</doc>
<doc id="2199970" url="https://pl.wikipedia.org/wiki?curid=2199970" title="Ki Sung-Yueng">
Ki Sung-Yueng



</doc>
<doc id="2199971" url="https://pl.wikipedia.org/wiki?curid=2199971" title="Kategoria e Parë (1980/1981)">
Kategoria e Parë (1980/1981)

Sezon 1980/1981 był 42. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 21 września 1980, a zakończył 7 czerwca 1981. Tytułu nie obroniła drużyna Dinamo Tirana. Nowym mistrzem Albanii został zespół Partizani Tirana. Tytuł króla strzelców zdobył Dashnor Bajaziti, który w barwach klubu Besa Kavajë strzelił 12 goli. 

</doc>
<doc id="2199972" url="https://pl.wikipedia.org/wiki?curid=2199972" title="Atletico Espanol">
Atletico Espanol



</doc>
<doc id="2199974" url="https://pl.wikipedia.org/wiki?curid=2199974" title="Antiblockiersystem">
Antiblockiersystem



</doc>
<doc id="2199975" url="https://pl.wikipedia.org/wiki?curid=2199975" title="Litwinowicz">
Litwinowicz

Litwinowicz:

</doc>
<doc id="2199976" url="https://pl.wikipedia.org/wiki?curid=2199976" title="A.O. Markopoulo Revoil">
A.O. Markopoulo Revoil

A.O. Markopoulo Revoil – żeński klub piłki siatkowej z Grecji. Został założony w 1998 w Markopulo Mesojeas.

</doc>
<doc id="2199977" url="https://pl.wikipedia.org/wiki?curid=2199977" title="Julio Meléndez">
Julio Meléndez

Julio Guillermo Meléndez Calderón (11 kwietnia 1942) - piłkarz peruwiański, obrońca.
Urodzony w Limie Meléndez w piłkę zaczął grać w klubie Centro Iqueño Lima. W latach 1961–1962 był piłkarzem klubu Defensor Lima, a od 1962 do 1963 grał w klubie KDT Nacional Callao. W latach 1963–1964 grał w klubie Sport Boys Callao. Od 1965 do 1967 roku występował w barwach klubu Defensor Arica Lima, po czym przeniósł się do Argentyny, gdzie od 1968 roku był graczem klubu Boca Juniors. W barwach Boca Juniors zadebiutował 10 marca w wygranym 2:1 meczu z CA Colón.
W 1969 roku został mistrzem Argentyny mistrzostw "Nacional", dzięki czemu razem Boca Juniors wziął udział w turnieju Copa Libertadores 1970, gdzie jego klub dotarł do ćwierćfinału. Ponowne mistrzostwo "Nacional" w 1970 roku dało prawo do gry w Copa Libertadores 1971, gdzie jednak Boca Juniors odpadł już w fazie grupowej, przegrywając rywalizację z peruwiańskim klubem Universitario Lima. W barwach klubu Boca Juniors po raz ostatni Meléndez zagrał 30 lipca 1972 roku w przegranym aż 1:5 meczu z drużyną CA Huracán. Łącznie w Boca Juniors rozegrał 154 mecze (13 478 minut). Następnie w latach 1972–1973 znów grał w Defensor Lima, razem z którym w 1973 roku zdobył tytuł mistrza Peru. W 1973 roku przeszedł do klubu Atlético Chalaco Callao, a w 1974 był graczem klubu Unión Tumán.
Jako gracz klubu Juan Aurich Chiclayo był w składzie reprezentacji podczas turnieju Copa América 1975, gdzie Peru zdobyło tytuł mistrza Ameryki Południowej. Meléndez zagrał we wszystkich 9 meczach - dwóch z Chile, dwóch z Boliwią, dwóch z Brazylią i trzech z Kolumbią. W rewanżowym meczu z Brazylią strzelił samobójczego gola, który dał prowadzenie rywalom. Choć Peru przegrało 0:2, zdołało awansować do finału. Samobójczy gol Meléndeza był jedyną samobójczą bramką w całym turnieju.
W 1977 roku Meléndez wziął udział w eliminacjach do finałów mistrzostw świata w 1978 roku. Zagrał we wszystkich sześciu meczach - dwóch z Ekwadorem, dwóch z Chile oraz z Brazylią i Boliwią. Na finały jednak nie pojechał, a mecz z Boliwią okazał się ostatnim w reprezentacji narodowej.
W 1978 roku Meléndez był piłkarzem klubu León Huánuco, w którym w 1979 roku zakończył karierę.
Od 15 kwietnia 1965 roku do 17 lipca 1977 roku Meléndez rozegrał w reprezentacji narodowej 35 meczów, w których nie zdobył dla swej drużyny żadnej bramki.
Meléndez zaliczany jest do grona najwybitniejszych obrońców w historii futbolu peruwiańskiego. W okresie kariery był on jednym z najbardziej znanych obrońców południowoamerykańskich.

</doc>
<doc id="2199979" url="https://pl.wikipedia.org/wiki?curid=2199979" title="Litwinczuk">
Litwinczuk

Litwinczuk, Litwińczuk:

</doc>
<doc id="2199980" url="https://pl.wikipedia.org/wiki?curid=2199980" title="Julio Guillermo Meléndez">
Julio Guillermo Meléndez



</doc>
<doc id="2199984" url="https://pl.wikipedia.org/wiki?curid=2199984" title="Kris Feddersen">
Kris Feddersen

Kris Feddersen (ur. 30 października 1963 w Cincinnati) – amerykański narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Lake Placid, gdzie zajął 8. miejsce w skokach akrobatycznych. Zajął także 11. miejsce w tej samej konkurencji na igrzyskach olimpijskich w Lillehammer. Był także czwarty w zawodach pokazowych skoków akrobatycznych na igrzyskach w Calgary i piąty na igrzyskach w Albertville. Najlepsze wyniki w Pucharze Świata osiągnął w sezonie 1983/1984, kiedy to zajął 8. miejsce w klasyfikacji generalnej oraz w klasyfikacji kombinacji.
W 1997 r. zakończył karierę.

</doc>
<doc id="2199990" url="https://pl.wikipedia.org/wiki?curid=2199990" title="Kim Jae-sung">
Kim Jae-sung

Kim Jae-sung (ur. 3 października 1983) – południowokoreański piłkarz występujący na pozycji pomocnika. Zawodnik klubu Pohang Steelers.
Kariera klubowa.
Kim karierę rozpoczynał w 2002 roku drużynie piłkarskiej z uczelni Ajou University. W 2005 roku trafił do zespołu Bucheon SK z K-League. Spędził tam sezon 2005. Po jego zakończeniu klub Bucheon SK uległ rozwiązaniu. W 2006 roku został graczem ekipy Jeju United, również z K-League. Jego barwy reprezentował przez 2 sezony. W tym czasie zajął z klubem 13. miejsce w lidze (2006) oraz 11. (2007).
W 2008 roku Kim odszedł do Pohang Steelers. W tym samym roku zdobył z nim Puchar Korei Południowej, a rok później Puchar Ligi Południowokoreańskiej.
Kariera reprezentacyjna.
W reprezentacji Korei Południowej Kim zadebiutował 9 stycznia 2010 roku w przegranym 2:4 towarzyskim pojedynku z Zambią. 22 stycznia 2010 roku w wygranym 1:0 towarzyskim spotkaniu z Łotwą strzelił pierwszego gola w drużynie narodowej. W tym samym roku znalazł się w drużynie na Mistrzostwa Świata. Zagrał na nich w meczach z Grecją (2:0), Nigerią (2:2) oraz Urugwaju (1:2), a Korea Południowa zakończyła turniej na 1/8 finału.

</doc>
<doc id="2199992" url="https://pl.wikipedia.org/wiki?curid=2199992" title="Kaniów II (pociąg pancerny)">
Kaniów II (pociąg pancerny)

Pociąg Pancerny „Kaniów I” i „Kaniów II” (Nr 12) – pociąg pancerny Wojska Polskiego II RP.
Szef Sztabu Generalnego Wojska Polskiego, generał Stanisław Szeptycki swoim rozkazem nr 80 z 27 grudnia 1918 nakazał sformować w Warszawie "pociągi pancerne od Nr 11 do Nr 15 włącznie, w następującym składzie: jednej lory, trzech wozów armowanych, dwóch wozów dystansowych oraz dwóch osobowych. Blachą pancerzono jedynie stanowiska maszynisty na lokomotywach, wozy bojowe zrobione ze zwykłych otwartych platform, których boczne ściany obłożone były workami z piaskiem". Wśród nich był też, powstały na bazie przejętego niemieckiego taboru kolejowego, P.P. 12 „Kaniów".
20 sierpnia 1920 roku został rozwiązany przez 3 Pułk Wojsk Kolejowych.
Pociąg pancerny „Kaniów II” został zdobyty w marcu 1919 roku. Pełnił służbę na linii kolejowej Lwów-Sambor-Sianki. Miał dwa wagony pancerne i działko na pomoście. Załoga nosiła błękitne mundury Armii generała Hallera. Pociąg został zlikwidowany 20 sierpnia 1921 roku, a załoga przeszła do pociągów pancernych „Ludyga” i „Lubieniec”.
Odznaka pamiątkowa.
Na tarczy heraldycznej, okutej po bokach i u dołu 9 gwoździami napis: „Kaniów”. Ponad nim znak pociągów pancernych – hełm z troistym pióropuszem. Tarcza nałożona na krzyż o pionowym ramieniu dłuższym, z ramionami lekko rozszerzającymi się ku końcom, otoczonymi gładką obwódką, środek ramion groszkowany. Na górnym ramieniu krzyża inicjały pociągu pancernego „P.P.”. Na dolnym ramieniu krzyża numer pociągu „12”. Na lewym ramieniu krzyża data „1919”, a na ramieniu prawym – data „1920”. Pomiędzy ramionami krzyża, pod nałożoną na krzyż tarczą, skrzyżowane dwa miecze skierowane rękojeściami ku dołowi. Krzyż wraz z mieczami, otoczony wieńcem z liści dębowych, ułożonych w owal pionowy i przewinięty wstęgą. Na wstędze nazwy miast: „Krystynopol”, „Borysów”, „Nasielsk”, „Włocławek”, „Machów”, „Pińsk”. U góry siedzący na wieńcu orzeł bez korony z głową zwróconą w prawo. Odznaka tłoczona, cyzelowana w blasze, srebrzona i oksydowana. Wymiary 36x52 mm, grubość 1 mm. Odznaka noszona na śrubie.

</doc>
<doc id="2199993" url="https://pl.wikipedia.org/wiki?curid=2199993" title="ABC (motoryzacja)">
ABC (motoryzacja)



</doc>
<doc id="2199994" url="https://pl.wikipedia.org/wiki?curid=2199994" title="Xi Zhongxun">
Xi Zhongxun

Xi Zhongxun (ur. 15 października 1913 w Shaanxi, zm. 24 maja 2002 w Pekinie) − chiński rewolucjonista, bohater partyzantki komunistycznej z okresu wojny domowej oraz wysoki urzędnik państwowy. Ofiara represji rewolucji kulturalnej. Ojciec Xi Jinpinga, od 2013 przewodniczącego Chińskiej Republiki Ludowej.
Życiorys.
Urodził się w rodzinie posiadaczy ziemskich w prowincji Shaanxi. 
Od maja 1926 należał do Ligi Młodzieży Komunistycznej. Wiosną 1928 brał udział w demonstracjach studenckich, za co został uwięziony przez ówczesne władze nacjonalistyczne. W tym samym roku w więzieniu wstąpił do Komunistycznej Partii Chin.
W 1930 wstąpił do armii pod dowództwem generała Yanga Huchenga. W 1932 wraz z grupą żołnierzy zdezerterował z jej szeregów i przyłączył się do partyzantów komunistycznych na północ od Wei He. Był ważnym dowódcą partyzanckim w latach 30. i odegrał istotną rolę w późniejszych etapach Długiego Marszu. 
W latach 1959-1962 pełnił obowiązki wicepremiera Chin. W tym też roku został odsunięty od stanowisk i zesłany kolejno do pracy w fabryce, aresztu domowego i więzienia. Od 1979 do 1981 roku po tym, jak w Chinach władzę przejął Deng Xiaoping, był gubernatorem prowincji Guangdong. Miał duży wpływ na ówczesną politykę Chin poprzez wypromowanie takich polityków jak Hu Jintao i Wen Jiabao. Xi jest także twórcą idei organizacji strefy ekonomicznej w Shenzhen, pierwszej tego typu inwestycji w Chinach i wzorca dla późniejszych działań reformatorskich.
Zmarł 24 maja 2002 roku.

</doc>
<doc id="2199996" url="https://pl.wikipedia.org/wiki?curid=2199996" title="Stade El Harti">
Stade El Harti

Stade El Harti – wielofunkcyjny stadion w Marrakeszu, w Maroku. Jego pojemność wynosi 10 000 widzów. Wykorzystywany jest głównie do rozgrywania meczów piłkarskich. Do 2011 roku, kiedy otwarto nowy Stade de Marrakech, grała na nim drużyna Kawkab Marrakesz.

</doc>
<doc id="2199997" url="https://pl.wikipedia.org/wiki?curid=2199997" title="Kim Bo-kyung">
Kim Bo-kyung

Kim Bo-kyung (kor. "김보경", ur. 6 października 1989 w Gurye) – południowokoreański piłkarz występujący na pozycji pomocnika. Zawodnik klubu Jeonbuk Hyundai Motors.
Życiorys.
Kariera klubowa.
Kim karierę rozpoczynał w 2008 roku drużynie piłkarskiej z uczelni Uniwersytet Hongik. W 2010 roku trafił do japońskiego Cerezo Osaka z J. League. Na sezon 2010 został jednak stamtąd wypożyczony do ekipy Oita Trinita z J. League 2. Po zakończeniu sezonu powrócił do Cerezo.
27 lipca 2012 podpisał 3-letni kontrakt z angielskim klubem Cardiff City, kwota odstępnego 3,00 mln euro. Następnie był zawodnikiem klubów: Wigan Athletic, Matsumoto Yamaga FC, Jeonbuk Hyundai Motors, Kashiwa Reysol i Ulsan Hyundai FC.
5 stycznia 2020 podpisał kontrakt z koreańskim klubem Jeonbuk Hyundai Motors. 
Kariera reprezentacyjna.
W reprezentacji Korei Południowej Kim zadebiutował 9 stycznia 2010 na stadionie Rand Stadium (Johannesburg, Południowa Afryka) w przegranym 2:4 towarzyskim pojedynku z Zambią. W tym samym roku znalazł się w drużynie na Mistrzostwa Świata. Nie wystąpił jednak na nich ani razu, a Korea Południowa zakończyła turniej na 1/8 finału.
W 2011 roku został powołany do kadry na Puchar Azji, a rok później na Letnie Igrzyska Olimpijskie 2012.

</doc>
<doc id="2199998" url="https://pl.wikipedia.org/wiki?curid=2199998" title="Ryt antiocheński">
Ryt antiocheński

Ryt antiocheński albo też ryt zachodniosyryjski – rodzina wschodnich liturgii chrześcijańskich.
Antiochia była bardzo prężnym, greckojęzycznym ośrodkiem liturgicznym. Miał tam swój początek szereg innych rytów chrześcijańskich, z których najbardziej znaczącym jest dziś ryt bizantyjski.
Ryty zachodniosyryjskie.
Do rodziny zachodniosyryjskiej zaliczamy:

</doc>
<doc id="2200000" url="https://pl.wikipedia.org/wiki?curid=2200000" title="Jedinstvo Brčko">
Jedinstvo Brčko

Jedinstvo Brčko – żeński klub piłki siatkowej z Bośni i Hercegowiny. Swoją siedzibę ma w Brczku. Został założony w 1946.

</doc>
<doc id="2200002" url="https://pl.wikipedia.org/wiki?curid=2200002" title="Stanisław Rumiński">
Stanisław Rumiński

Stanisław Rumiński (ur. 1948) – matematyk, informatyk, brydżysta.
Syn Bolesława Rumińskiego. Współtwórca, obok Łukasza Sławińskiego, systemów słabych otwarć ("bezpasowych"), autor konwencji szlemowej.

</doc>
<doc id="2200005" url="https://pl.wikipedia.org/wiki?curid=2200005" title="Kobczyk amurski">
Kobczyk amurski

Kobczyk amurski ("Falco amurensis") – gatunek średniej wielkości ptaka drapieżnego z rodziny sokołowatych (Falconidae). Gnieździ się w południowo-wschodniej Syberii i północno-wschodnich Chinach, a zimuje w Afryce Południowej. Żywi się głównie owadami, takimi jak termity.
Charakterystyka.
Samce mają charakterystyczne ciemne szarobrązowe pióra, co może powodować pomyłki w oznaczaniu z melanistyczną (o czarnym fenotypie) formą jastrzębiaka małego. Łatwo zauważalną różnicą jest jednak kasztanowy dziób. Kobczyk amurski wykazuje też przy pobieżnym spojrzeniu podobieństwo do sokoła śniadego i pustułki ciemnej, ale oba gatunki mają żółtą woskówkę i nogi. Samiec różni się od kobczyka "Falco vespertinus" białymi pokrywami podskrzydłowymi (u kobczyka są w całości szare).
Rozróżnienie samic sprawia więcej problemów ze względu na dłuższą listę sokołów o podobnym wzorze na głowie. Szara barwa na wierzchołku głowy od razu wyklucza kobczyka "Falco vespertinus". Dostrzec też można paskowanie w dolnej części brzucha. Czerwona woskówka i nogi są kolejną cechą, która eliminuje pomylenie ptaka z innymi sokołami.
Czerwone nogi u osobników młodocianych zawężają identyfikację do kobczyka amurskiego i zwyczajnego. Ciemniejsza czapeczka i brak barwy płowożółtej w ubarwieniu aż po brzuch wykluczają zachodnią odmianę kobczyka "Falco vespertinus". Samice i osobniki młodociane nie mają płowożółtych piór na pokrywach podskrzydłowych, które są obecne u kobczyka "Falco vespertinus".
Systematyka.
Jest to gatunek monotypowy.
Długo zastanawiano się nad tym, czy to podgatunek lub jedynie przejaw polimorfizmu kobczyka "Falco vespertinus", ale obecnie uważa się jego pozycję za dość odmienną od tego gatunku. Jednakże nie zmienia to faktu, że kobczyk jest najbliższym krewnym kobczyka amurskiego. Jego pokrewieństwo z innymi sokołami nie jest dotąd dobrze wyjaśnione. Pod względem morfologii wyglądają na gatunek pośredni pomiędzy pustułkami a kobuzem, a dane z sekwencjonowania DNA nie wniosą w tym względzie bardziej szczegółowych informacji, gdyż brakuje próbkowania przeprowadzonego na szeroką skalę.
Możliwe, że taksonomicznie są bliższe drzemlikowi niż innym żyjącym sokołom lub, ogólniej ujmując, spokrewnione są z tymi gatunkami i amerykańskimi sokołami, jak pustułka amerykańska i sokół rdzawobrewy.
Występowanie.
Areał występowania znajduje się na terenach leżących na wschód od rewirów kobczyka zwyczajnego, ale prawdopodobnie terytoria obu gatunków nie pokrywają się nigdzie. Ptak rozmnaża się na obszarach na wschód od Bajkału po Pacyfik. Główne lęgowiska znajdują się w północnym i południowym biegu rzeki Amur, w północno-wschodniej Mongolii, na południe do chińskiej prowincji Shaanxi i na wschód od Anhui. Dokonano obserwacji ptaka w północnej części Gór Stanowych. Południowa granica dochodzi do północnej części Korei Północnej, ale ptaki widywane były (być może nadal są tam ich zimowiska) nawet w stanie Asam w północno-wschodnich Indiach (być może osobniki, które zboczyły ze szlaków migracyjnych).
Pożywienie.
Dieta tego drapieżnego ptaka i metody polowania nie są jeszcze dostatecznie zbadane, ale zakłada się, że nie różnią się znacząco od tych stosowanych przez kobczyka zwyczajnego ("F. vespertinus"). Dorosłe ptaki polują głównie na owady, takie jak świerszcze, koniki polne i chrząszcze. Czasami łowią małe ptaki, ssaki, takie jak myszoskoczki lub myszy, poza tym rzadziej płazy i gady. Młode są karmione niemal wyłącznie kręgowcami. Na zimowiskach łapie różne owady, zwłaszcza termity, mrówki i koniki polne.
Kobczyk amurski poluje głównie z zasiadki na drzewach, słupach, często na liniach energetycznych i chwyta swe ofiary na ziemi. Mogą też obserwować zdobycz w locie i lotem nurkowym spadają na nią. Główne okresy aktywności przypadają na wczesny ranek i późne popołudnie, czasem łowy trwają do późnego zmierzchu. Poluje często w małych grupach, również z innymi gatunkami, takimi jak kraskówki azjatyckie oraz południowoazjatyckie i australijskie kraski.
Okres lęgowy.
Biologia rozrodu tego gatunku kobczyka jest słabo poznana. Gnieździ się w opuszczonych gniazdach innych gatunków ptaków, zwłaszcza wron (na przykład wschodnich podgatunków gawronów" Corvus frugilegus pastinator") i ptaków drapieżnych, czasem w szczelinach drzew. Kolonie lęgowe są znacznie mniejsze w porównaniu z kobczykiem "Falco vespertinus". Często lęgną się osobno.
Lęg składa się z trzech do czterech, w wyjątkowych przypadkach sześciu, jaj. Okres wysiadywania wynosi prawdopodobnie 28 do 30 dni. Po około miesiącu młode są w pełni rozwinięte.
Status i zagrożenia.
Międzynarodowa Unia Ochrony Przyrody (IUCN) uznaje kobczyka amurskiego za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznaje się za stabilny. Dokładne dane dotyczące liczebności nie są znane. Światową populację kobczyka amurskiego szacuje się na ponad 100 000 par lęgowych. Zagraża mu niszczenie naturalnych siedlisk, zwłaszcza na obszarach użytkowanych rolniczo. Na zimowiskach źle znosi obecne tam co jakiś czas plagi szarańczy, które uszczuplają jego zasoby pokarmowe.

</doc>
<doc id="2200007" url="https://pl.wikipedia.org/wiki?curid=2200007" title="CS Volei 2004 Tomis Konstanca">
CS Volei 2004 Tomis Konstanca

CS Volei 2004 Tomis Konstanca – rumuński żeński klub piłki siatkowej z siedzibą w Konstancy. Został założony w 2004.
Sukcesy.
Mistrzostwo Rumunii:
Puchar CEV:

</doc>
<doc id="2200008" url="https://pl.wikipedia.org/wiki?curid=2200008" title="Ryt nestoriański">
Ryt nestoriański

Ryt nestoriański - jeden ze wschodnich obrządków (rytów) sprawowania liturgii chrześcijańskiej.
Należy on, obok rytów: chaldejskiego i malabarskiego, do wschodniosyryjskiej gałęzi liturgicznej. 
Anafory używane w rycie nestoriańskim.
Jedną z ważniejszych anafor w liturgii nestoriańskiej była Anafora Addai i Mari, znana we wszystkich rytach wschodniosyryjskich. 
Cechą charakterystyczną tej modlitwy eucharystycznej jest brak opowiadania o ustanowieniu Eucharystii.

</doc>
<doc id="2200009" url="https://pl.wikipedia.org/wiki?curid=2200009" title="Fontanna Wielka w parku Saskim">
Fontanna Wielka w parku Saskim



</doc>
<doc id="2200011" url="https://pl.wikipedia.org/wiki?curid=2200011" title="Elster">
Elster

Niemcy:
Osoby:
Zobacz też:

</doc>
<doc id="2200012" url="https://pl.wikipedia.org/wiki?curid=2200012" title="Andrzej Wilk">
Andrzej Wilk



</doc>
<doc id="2200015" url="https://pl.wikipedia.org/wiki?curid=2200015" title="Ryt malabarski">
Ryt malabarski

Ryt malabarski, ryt syromalabarski – jeden ze wschodnich obrządków (rytów) sprawowania liturgii chrześcijańskiej.
Należy on, obok rytów: chaldejskiego i nestoriańskiego, do wschodnio-syryjskiej gałęzi liturgicznej. 
Używany jest w jednym z Katolickich Kościołach wschodnich – Syromalabarskim Kościele Katolickim.
Anafory używane w rycie malabarskim.
Jedną z ważniejszych anafor w liturgii nestoriańskiej była Anafora Addai i Mari, znana we wszystkich rytach wschodnio-syryjskich. 
Cechą charakterystyczną tej modlitwy eucharystycznej jest to, że w wersji oryginalnej nie zawiera ona opowiadania o ustanowieniu Eucharystii. Kapłani Kościołów wschodnich zjednoczonych z Rzymem dodają to opowiadanie do anafory, ale Stolica Apostolska uważa za ważną także konsekrację dokonaną bez tej wstawki.

</doc>
<doc id="2200017" url="https://pl.wikipedia.org/wiki?curid=2200017" title="Celaya FC">
Celaya FC

Celaya Fútbol Club, A.C., znany najczęściej jako Celaya – meksykański klub piłkarski z siedzibą w mieście Celaya, w stanie Guanajuato. Obecnie gra w Liga de Ascenso (II szczebel rozgrywek). Swoje domowe mecze rozgrywa na stadionie Estadio Miguel Alemán Valdés, mogącym pomieścić ponad 29 tysięcy widzów.

</doc>
<doc id="2200018" url="https://pl.wikipedia.org/wiki?curid=2200018" title="Rahnsdorf (ujednoznacznienie)">
Rahnsdorf (ujednoznacznienie)

Niemcy:
Zobacz też:

</doc>
<doc id="2200019" url="https://pl.wikipedia.org/wiki?curid=2200019" title="Atletico Celaya">
Atletico Celaya



</doc>
<doc id="2200020" url="https://pl.wikipedia.org/wiki?curid=2200020" title="Atlético Celaya">
Atlético Celaya



</doc>
<doc id="2200021" url="https://pl.wikipedia.org/wiki?curid=2200021" title="FC Celaya">
FC Celaya



</doc>
<doc id="2200023" url="https://pl.wikipedia.org/wiki?curid=2200023" title="Ion Ansotegui">
Ion Ansotegui



</doc>
<doc id="2200028" url="https://pl.wikipedia.org/wiki?curid=2200028" title="Kim Shin-wook">
Kim Shin-wook

Kim Shin-wook (ur. 14 kwietnia 1988) – południowokoreański piłkarz występujący na pozycji napastnika. Zawodnik klubu Jeonbuk Hyundai Motors.
Kariera klubowa.
Kim karierę rozpoczynał w zespole Kwachon High School. W 2009 roku trafił do ekipy Ulsan Hyundai z K-League. W sezonie 2009 zadebiutował w tych rozgrywkach. Rozegrał wówczas 23 spotkania i zdobył 7 bramek, a w K-League uplasował się z zespołem na 8. pozycji. W sezonie 2010 zagrał w 27 meczach i strzelił 7 goli, a w lidze zajął z klubem 5. miejsce.
Kariera reprezentacyjna.
W reprezentacji Korei Południowej Kim zadebiutował 9 stycznia 2010 roku w przegranym 2:4 towarzyskim pojedynku z Zambią.
W 2011 roku został powołany do kadry na Puchar Azji.

</doc>
<doc id="2200033" url="https://pl.wikipedia.org/wiki?curid=2200033" title="Simbar-Szipak">
Simbar-Szipak

Simbar-Szipak (kas. "Simbar-Šipak") – pierwszy władca Babilonii z II dynastii z Kraju Nadmorskiego. Według "Babilońskiej listy królów A" panować miał przez osiemnaście lat. Jego rządy datowane są na lata 1025-1008 p.n.e. Wywodził się najprawdopodobniej z Kraju Nadmorskiego, choć jego kasyckie imię zdaje się wskazywać na kasyckie pochodzenie. Jedna z kronik nowobabilońskich przypisuje mu odbudowę świątyń uszkodzonych w wyniku najazdów Aramejczyków. Współczesne mu źródła pisane zdają się wskazywać, iż kontrolował on w przybliżeniu ten sam obszar, co królowie z II dynastii z Isin. Zmarł gwałtowną śmiercią, najprawdopodobniej w wyniku rewolty pałacowej.

</doc>
<doc id="2200038" url="https://pl.wikipedia.org/wiki?curid=2200038" title="Turniej o Złoty Kask 1961">
Turniej o Złoty Kask 1961

Turniej o Złoty Kask 1961 – rozegrany w sezonie 1961 turniej żużlowy z cyklu rozgrywek o „Złoty Kask”. Wygrał pierwszy turniej w historii Florian Kapała z Rzeszowa, drugi był Henryk Żyto i Marian Kaiser stanął na najniższym stopniu.
Wyniki.
"Czołówka piątka"
Klasyfikacja końcowa.
Uwaga!: Odliczono 2 najgorsze wyniki.

</doc>
<doc id="2200042" url="https://pl.wikipedia.org/wiki?curid=2200042" title="Ea-mukin-zeri">
Ea-mukin-zeri

Ea-mukin-zeri (akad. "Ea-mukīn-zēri") – drugi władca Babilonii z II dynastii z Kraju Nadmorskiego. Według "Babilońskiej listy królów A" panować miał przez pięć miesięcy. Jego rządy datowane są na rok 1008 p.n.e. Przejął władzę w wyniku przewrotu pałacowego, w którym zamordowany został jego poprzednik, Simbar-Szipak. Imię Ea-mukin-zeri zdaje się wskazywać, iż pochodził on z babilońskiej rodziny kapłańskiej.

</doc>
<doc id="2200043" url="https://pl.wikipedia.org/wiki?curid=2200043" title="Liturgia św. Jakuba">
Liturgia św. Jakuba

Boska Liturgia Świętego Jakuba, Brata Pańskiego – jeden ze wschodnich obrządków (rytów) sprawowania liturgii chrześcijańskiej, wywodzący się z Jerozolimy i przypisywany Apostołowi Jakubowi.
Liturgia świętego Jakuba ma swoje korzenie w zachodnio-syryjskiej rodzinie liturgicznej i była bazą do utworzenia ponad sześćdziesięciu anafor, a także kolejnych okazałych rodzin liturgicznych: rytu ormiańskiego i rytu bizantyjskiego.
Według tradycji autorem liturgii był św. Jakub Apostoł, pierwszy biskup Jerozolimy. Współcześni liturgiści czas powstania liturgii szacują na przełomie IV i V wieku, z wykorzystaniem niektórych modlitw i gestów pochodzących z czasów apostolskich. Obecnie liturgia św. Jakuba jest odprawiana 5 listopada, w dzień pamięci św. Apostoła Jakuba. W latach 90. XX wieku wznowiono odprawianie tej liturgii w Polsce.
Do najbardziej znanych rytów, zbudowanych na anaforze świętego Jakuba, zalicza się Liturgię św. Bazylego Wielkiego i Liturgię św. Jana Chryzostoma.

</doc>
<doc id="2200048" url="https://pl.wikipedia.org/wiki?curid=2200048" title="Barrakuda wielka">
Barrakuda wielka

Barrakuda wielka, barakuda wielka ("Sphyraena barracuda") – gatunek dużej i drapieżnej, szeroko rozprzestrzenionej ryby morskiej z rodziny barrakudowatych (Sphyraenidae). Uważana jest za potencjalnie niebezpieczną dla ludzi. Ceniona w wędkarstwie sportowym.
Występowanie.
Barrakuda wielka jest gatunkiem pospolitym w większości morskich wód strefy tropikalnej i subtropikalnej całego świata, pomiędzy 42°N – 35°S, z wyjątkiem wschodniego Pacyfiku, gdzie nie występuje. Zwykle pływa na głębokościach do 30 m p.p.m., ale spotykana jest też głębiej – do 100 m p.p.m.
Morfologia.
Ciało tej ryby ma torpedowaty kształt. Jest silnie wydłużone i niemal cylindryczne, o barwie od srebrzystozielonej do srebrzystoszarej z ciemniejszymi plamami na bokach. Intensywność ubarwienia zmienia się w zależności od otoczenia. Paszcza jest uzbrojona w ostre zęby. Łuski są duże. Przeciętna całkowita długość ciała wynosi 140 cm, a maksymalna sięga 200 cm. Największa odnotowana masa ciała barrakudy wielkiej wynosiła 50 kg. Dymorfizm płciowy nie jest zaznaczony.
Od pozostałych barrakud odróżnia ją podwójnie obrzeżona płetwa ogonowa z niebiesko zabarwionymi końcami płatów oraz ciemne plamy na dolnej stronie boków ciała.
Biologia.
Młode barrakudy żyją w namorzynach, estuariach i w pobliżu raf koralowych, od strony morza.
Po osiągnięciu dojrzałości płciowej, kiedy są już wystarczająco silne, by się obronić przed większością drapieżników, są spotykane w różnorodnych typach wód – przy wejściach do portów, na otwartym morzu, na rafach koralowych i w ich pobliżu. Zazwyczaj pływają w czystych i ciepłych wodach, chociaż sporadycznie spotyka się je też w chłodniejszych. Prowadzą dzienny tryb życia. Polują zazwyczaj samotnie, ale spotykane są też w małych zgrupowaniach. Żywią się rybami, głowonogami, a czasem krewetkami.
Biologia rozrodu pozostaje słabo poznana. Jest to gatunek jajorodny. Rodzice nie opiekują się ikrą.
Znaczenie dla człowieka.
Ryby z tego gatunku są poławiane na niewielką skalę. Ich mięso jest uważane za smaczne. W mięśniach dużych osobników gromadzi się toksyczna dla ludzi ciguatoksyna, jednak nie stwierdzono zatruć wywołanych spożyciem tych ryb złowionych w Oceanie Atlantyckim. Ze względu na możliwość zatrucia ciguatoksyną amerykańska Agencja Żywności i Leków wprowadziła w 2000 roku zakaz handlu mięsem barrakudy wielkiej.
Odnotowano sporadyczne ataki tych drapieżników na ludzi. Zwykle było to jedno gwałtowne uderzenie, po którym atakująca barrakuda odpływała. W większości przypadków ataki te sprowokowało zachowanie człowieka.

</doc>
<doc id="2200050" url="https://pl.wikipedia.org/wiki?curid=2200050" title="Sphyraena barracuda">
Sphyraena barracuda



</doc>
<doc id="2200051" url="https://pl.wikipedia.org/wiki?curid=2200051" title="Barakuda wielka">
Barakuda wielka



</doc>
<doc id="2200053" url="https://pl.wikipedia.org/wiki?curid=2200053" title="Bitwa o Huế">
Bitwa o Huế

Bitwa o Huế – starcie zbrojne, które miało miejsce od stycznia do marca 1968 roku w trakcie wojny wietnamskiej.
W styczniu 1968 r. Huế – ważne strategicznie miasto dla Armii Republiki Wietnamu, stało się celem ataku sił komunistycznych z północy. Nocą 31 stycznia dwa bataliony Wietkongu ostrzelały miasto, zajmując pozycje i oczekując na siły Wietnamskiej Armii Ludowej podążające w rejon Huế. Próby ataków na bramy miasta zakończyły się niepowodzeniem i wysokimi stratami wśród atakujących. Pomimo tego amerykańscy żołnierze piechoty morskiej nie byli w stanie powstrzymać naporu wroga, który zajmował poszczególne rejony miasta. Po 2 godzinach walk miasto wraz ze znajdującą się w nim cytadelą zostało zdobyte przez siły północy.
Na wieść o trudnej sytuacji Amerykanów w Huế, na pomoc z bazy wojskowej Phú Bài wyruszyły dwa plutony Marines kompanii A w asyście 4 czołgów M48 Patton. Po ciężkich walkach grupa ta przedarła się przez pozycje Wietkongu a następnie rozpoczęła ostrzał z czołgów tych budynków, w których znajdowały się stanowiska nieprzyjaciela. W odpowiedzi obrońcy zarzucili Amerykanów salwami z granatników przeciwpancernych. Dowodzący grupą kapitan Gordon Batcheller wezwał posiłki. Do poważnie przetrzebionej Kompanii A, dołączyła wkrótce Kompania Golf podpułkownika Marcusa Gravela. Amerykanie unieszkodliwili stanowisko karabinu maszynowego, dzięki czemu przedarli się do bazy Armii Wietnamu - MACV ("Military Assistance Command Vietnam"). Stąd kompania Golf poprowadziła atak na drugi brzeg Rzeki Perfumowej. W międzyczasie śmigłowce dostarczały do bazy posiłki oraz zabierały rannych. Atak komunistów został przerwany, pomimo tego posiadali oni znaczną przewagę w ludziach oraz dysponowali dużymi zapasami amunicji.
Drugiego dnia walk (1 lutego), siedem kompanii Marines rozpoczęło działania w południowej części miasta. Równocześnie trwały walki sił ARW z Wietkongiem w rejonie cytadeli. Po kilku dniach krwawych walk o każdy dom, 12 lutego Amerykanie rozpoczęli atak na zajętą przez wroga cytadelę. Przy wsparciu sił ARW zajęto większość jej obszaru. Wykorzystane do ataku w wąskich uliczkach cytadeli czołgi były łatwym celem dla Wietkongu. Sytuację poprawiło nieznacznie użycie gazu łzawiącego. Walki trwały jednak nadal. W dniach 13-20 lutego Amerykanie stracili 47 zabitych i 240 rannych. Dnia 21 lutego Amerykanom udało się przerwać linie zaopatrzenia do Huế. Dzień później wraz z ARW, Amerykanie przypuścili decydujący atak na pozbawionego dostaw i osłabionego walkami przeciwnika.
Bitwa o Huế trwała 26 dni. Straty po stronie ARW wyniosły 452 zabitych i 2123 rannych, Amerykanie stracili 221 ludzi a 1584 odniosło rany, w tym Marines: 142 zabitych, 857 rannych. Straty Wietkongu szacowane są na 5000 zabitych i 98 jeńców. Zginęło także 5800 cywilów a piękne niegdyś miasto zamieniło się w ruinę.

</doc>
<doc id="2200054" url="https://pl.wikipedia.org/wiki?curid=2200054" title="Jurij Horiaczew">
Jurij Horiaczew

Jurij Petrowycz Horiaczew, ukr. Юрій Петрович Горячев, ros. Юрий Петрович Горячев, "Jurij Pietrowicz Goriaczew" (ur. 16 czerwca 1960 w Odessie) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek SDJuSzOR Czornomoreć Odessa. W 1977 rozpoczął karierę piłkarską w drużynie rezerw Czornomorca Odessa, a w 1979 debiutował w podstawowej jedenastce Czornomorca. W 1984 służył w wojskowym zespole SKA-Karpaty Lwów, po czym powrócił do Czornomorca. W latach 1986-1987 występował w Kołosie Nikopol. Rok 1988 rozpoczął w Nistru Kiszyniów, a w lipcu przeszedł do Sudnobudiwnyka Mikołajów, który potem zmienił nazwę na Ewis. W październiku 1992 wyjechał za granicę, gdzie bronił barw mołdawskiego Bugeac Komrat, węgierskiego Debreceni VSC oraz szwajcarskiego FC Wald z Zurychu, w którym zakończył karierę piłkarską.

</doc>
<doc id="2200057" url="https://pl.wikipedia.org/wiki?curid=2200057" title="Przedsiębiorstwo Komunikacji Samochodowej w Cieszynie">
Przedsiębiorstwo Komunikacji Samochodowej w Cieszynie

Przedsiębiorstwo Komunikacji Samochodowej w Cieszynie Sp. z o.o. – były przewoźnik podległy Skarbowi Państwa, prowadzący usługi przewozu pasażerskiego głównie na terenie powiatu cieszyńskiego. Siedziba spółki znajdowała się w budynku dworca PKS w Cieszynie przy ul. Korfantego 23, natomiast przedsiębiorstwo posiadało również zajezdnię autobusową przy ul. Górnej 21 w Cieszynie.
Spółka obsługiwała linie z cieszyńskiego i wiślańskiego dworca PKS do: Chybia, Strumienia, Zarzecza, Gołysza, Gliwic, Cisownicy, Ustronia Lipowca, Wisły, Jaworzynki, Koniakowa, Bielska-Białej, Skoczowa, Szczyrku Białego Krzyża.
Głównymi konkurentami PKS-u byli:
Aby nie wpaść w jeszcze większe długi jakie miał przewoźnik, zarząd postanowił drastycznie obciąć głównie kursy weekendowe i linie. I tak z dniem 11 września 2010 r. PKS z Cieszyna nie wykonuje żadnych kursów np. z Cieszyna do Katowic. Obcięto kursy do Lesznej Górnej, a w niedziele i święta do Wisły. W dni robocze zlikwidowano kursy do Ustronia Zawodzia.
Po postawieniu spółki w stan likwidacji w lutym 2012 zapowiedziano redukcję kursów na przestrzeni kilku następujących miesięcy, tak aby likwidator mógł w ciągu 1,5 roku wykreślić przedsiębiorstwo z rejestru spółek Skarbu Państwa.
Od marca 2012 roku obcięto kursy w niedziele i święta z Cieszyna do Chybia oraz we wszystkie dni tygodnia z Wisły do Wisły Czarne, Wisły Jawornika, Wisły Łabajowa i Wisły Malinki.
Od kwietnia i czerwca 2012 roku zlikwidowano około 200 kursów.
Od lipca 2012 roku przedsiębiorstwo obsługuje tylko linie dalekobieżne do Krakowa, Krosna i Kołobrzegu.
W dniu 26 października 2012 PKS Cieszyn zakończył działalność przewozową. Od 27 października 2012 linie z Cieszyna do Krakowa i Krosna oraz z Wisły do Krakowa przejęła firma „TRAF-LINE”.
W grudniu 2012 roku nastąpiło wyburzenie dworca PKS przy ul. Korfantego 23.

</doc>
<doc id="2200058" url="https://pl.wikipedia.org/wiki?curid=2200058" title="Liturgia św. Bazylego Wielkiego">
Liturgia św. Bazylego Wielkiego

Boska Liturgia Świętego Bazylego Wielkiego – jeden z porządków sprawowania Boskiej Liturgii w rycie bizantyjskim. 
Tradycja Kościoła przypisuje jej autorstwo świętemu Bazylemu Wielkiemu, biskupowi Cezarei Kapadockiej.
Ten porządek celebracji stosowany jest do dziś w wielu Kościołach Prawosławnych i Katolickich Kościołach Wschodnich:

</doc>
<doc id="2200060" url="https://pl.wikipedia.org/wiki?curid=2200060" title="Kajakarstwo na Letnich Igrzyskach Olimpijskich 1960">
Kajakarstwo na Letnich Igrzyskach Olimpijskich 1960

Wyniki zawodów w kajakarstwie na Letnich Igrzyskach Olimpijskich 1960. Do zawodów przystąpiło 173 zawodników (145 mężczyzn i 28 kobiet) z 24 krajów. Zawody rozgrywane były na jeziorze Albano w Rzymie.

</doc>
<doc id="2200061" url="https://pl.wikipedia.org/wiki?curid=2200061" title="Kaszszu-nadin-ahhe">
Kaszszu-nadin-ahhe

Kaszszu-nadin-ahhe ("Kaššû-nādin-ahhē") – trzeci i ostatni władca Babilonii z II dynastii z Kraju Nadmorskiego. Według "Babilońskiej listy królów A" panować miał przez trzy lata. Jego rządy datowane są na lata 1007-1005 p.n.e. Wydaje się, iż za jego krótkich rządów nawiedziła Babilonię klęska głodu, co spowodowało wstrzymanie regularnych dostaw żywności do świątyń w mieście Sippar.

</doc>
<doc id="2200062" url="https://pl.wikipedia.org/wiki?curid=2200062" title="Deep Sengupta">
Deep Sengupta

Deep Sengupta (ur. 30 czerwca 1988 w Chakradharpurze) – indyjski szachista, arcymistrz od 2010 roku.
Kariera szachowa.
Wielokrotnie reprezentował Indie na mistrzostwach świata i Azji juniorów w różnych kategoriach wiekowych, największy sukces odnosząc w 2000 r. w Oropesa del Mar, gdzie zdobył tytuł mistrza świata juniorów do 12 lat. W latach 2002 i 2003 dwukrotnie uczestniczył w olimpiadach juniorów (do 16 lat), w 2003 r. zdobywając w Denizli brązowy medal. W 2004 r. podczas mistrzostw świata juniorów do 20 lat w Koczin wypełnił pierwszą normę na tytuł arcymistrza, zdobył również tytuł mistrza Indii juniorów, sukces ten powtarzając w 2005 roku. W 2007 r. zwyciężył (wspólnie z Erwinem l'Amim i Erikiem van den Doelem) w turnieju "Dutch Open" w Dieren. W 2009 r. podzielił I m. w Retimnie (wspólnie z m.in. Elshanem Moradiabadim i Dmitrijem Swietuszkinem) oraz w Canberze (wspólnie z Gawainem Jonesem i Deepanem Chakkravarthym, turniej "Doeberl Cup Premier"), wypełniając drugą arcymistrzowską normę. Trzecią normę zdobył w 2010 r. w Cannes (dz. I m. wspólnie z m.in. Tigranem Gharamjanem i Wadymem Małachatko), zwyciężył również w kolejnych otwartych turniejach, rozegranych w Rochefort oraz Vaujany. Na przełomie 2010 i 2011 r. podzielił I m. (wspólnie z Arghyadipem Dasem) w tradycyjnym turnieju w Hastings. W 2011 r. zwyciężył (wspólnie ze Stewartem Haslingerem) w Sewilli. W 2014 r. zwyciężył w mistrzostwach Wspólnoty Narodów, podzielił I m. (wspólnie z Wiaczesławem Ikonnikowem) w Dieren oraz zdobył w Kottayam srebrny medal indywidualnych mistrzostw Indii.
Najwyższy ranking w dotychczasowej karierze osiągnął 1 lipca 2017 r., z wynikiem 2596 punktów.

</doc>
<doc id="2200068" url="https://pl.wikipedia.org/wiki?curid=2200068" title="Robot Operating System">
Robot Operating System

Robot Operating System (ROS) – otwartoźródłowa platforma programistyczna do tworzenia oprogramowania sterowania robotów. Jest zbiorem wielu bibliotek pozwalających na sterowanie i symulację pracy robota.
ROS choć nie jest systemem operacyjnym zapewnia komunikację między procesami i wsparcie dla nisko-poziomowej kontroli urządzeń. Opiera się na idei tworzenia (najczęściej w C++) współbieżnie działających węzłów reprezentujących pojedyncze procesy i będących w istocie programami o dużym stopniu autonomii. Wprowadza abstrakcję warstwy sprzętowej. Węzły komunikują się między sobą poprzez ciągłe asynchroniczne rozgłaszanie i nasłuchiwanie wiadomości o konkretnym typie i temacie. Umożliwia także rozgłaszanie serwisów, których wywołanie powoduje określenie przypisanych im czynności i zwrócenie odpowiedzi. Komunikację między procesami nadzoruje uruchamiany jako pierwszy węzeł nadrzędny będący częścią "rosapi". Jego częścią jest także serwer parametrów umożliwiający przechowywanie wartości globalnie dostępnych dla pozostałych programów. Węzły rozgłaszające wiadomości nazywamy "publisherami", a nasłuchujące "subscribentami". Większość węzłów pełni obie te role jednocześnie. ROS powstał w laboratorium Willow Garage. Dostarcza w paczkach napisane przez nich lub społeczność implementacje algorytmów do zadań często używanych w jak obsługa sensorów, mapowanie czy planowanie ścieżki, a także symulatory (np. gazebo) i wizualizatory danych (np. rviz).
ROS został wydany na licencji BSD. Może być wykorzystywany zarówno w celach naukowych, jak i komercyjnych za darmo.
Oficjalne wersje ROS:

</doc>
<doc id="2200069" url="https://pl.wikipedia.org/wiki?curid=2200069" title="Liturgia św. Jana Chryzostoma">
Liturgia św. Jana Chryzostoma

Boska Liturgia Świętego Jana Chryzostoma (Złotoustego) – jedna z wersji tekstu Boskiej Liturgii (Eucharystii) w obrządku bizantyjskim.
Miejsce i czas powstania Liturgii św. Jana Chryzostoma.
Uczeni są zgodni, że "Liturgia" należy do rodziny liturgicznej typu syryjskiego. Autorstwo świętego Jana Chryzostoma jest raczej trudne do udowodnienia. Liturgia najprawdopodobniej otrzymała imię św. Jana ze względu na jego autorytet i związki patriarchów stolicy Bizancjum z kościołem Syrii. Od czasu Soboru konstantynopolitańskiego I (381) – który wśród katedr chrześcijańskich nadał Konstantynopolowi drugie po Rzymie miejsce – została wykorzystana jako narzędzie hellenizacji w obrębie cesarstwa Bizantyjskiego, wypierając wpływy poza-greckich liturgii lokalnych, np. Liturgii św. Jakuba w Jerozolimie lub św. Marka w Aleksandrii. Do VIII wieku, poza świadectwem przypisywanym Proklusowi (zm. 446) ("Logos peri paradoseos tēs theiaa leiturgias"), nie ma żadnych na to świadectw. Najstarszy kodeks, Kodeks Barberini, z imieniem autora jako Jana na początku dwóch modlitw (katechumenów i ofiarowania), pochodzi właśnie z VIII lub IX w. A Sobór Trullański (680-681), kanon 32, wręcz temu przeczy, nie wymieniając Jana jako autora Liturgii. Niektórzy, powołując się na wątpliwe świadectwo przypisywane Proklusowi, broniąc autorstwa Jana uważają, że "Liturgia" jest skróconą przez niego wersją Liturgii św. Bazylego (luźno opartą na Liturgii św. Jakuba). Ze stolicy wschodniego Cesarstwa Liturgia św. Jana Chryzostoma rozpowszechniła się na cały Wschód jako forma do dziś praktykowanej liturgii bizantyjskiej – prawosławnej i unickiej.
Tematyka podejmowana w anaforze Liturgii św. Jana Chryzostoma.
Tak, jak we wszystkich wschodnich rytach, anafora Liturgii św. Jana Chryzostoma podejmuje wątek „chwały Bożej”, podkreślając transcendencję Boga, Jego wielkość i świętość. Wątek ten ma korzenie biblijne; szczególnie silnie podejmowano go w Izraelu po niewoli babilońskiej. Kolejnym, istotnym tematem, jest stworzenie człowieka "na obraz i podobieństwo Boże", i związana z tym wydarzeniem Boża miłość do człowieka (filantropia).

</doc>
<doc id="2200073" url="https://pl.wikipedia.org/wiki?curid=2200073" title="Unai Vergara">
Unai Vergara

Unai, właśc. Unai Vergara Díez Caballero (ur. 20 stycznia 1977 w Portugalete) – hiszpański piłkarz grający na pozycji środkowego obrońcy. W swojej karierze 1 raz wystąpił w reprezentacji Hiszpanii.
Kariera klubowa.
Karierę piłkarską Unai rozpoczął w amatorskich zespołach CD Masnou i Ferrán Martorell. Następnie został zawodnikiem klubu UE Sant Andreu. W sezonie 1996/1997 grał w nim w Segunda División B. W 1997 roku odszedł do UDA Gramenet, w którym spędził 2 sezony, także w Segunda División B. Następnie w 1999 roku został piłkarzem drugoligowej Méridy i grał w niej przez rok.
W 2000 roku Unai przeszedł do beniaminka Primera División, Villarrealu. Zadebiutował w nim 27 października 2000 w zremisowanym 0:0 domowym spotkaniu z Athletikiem Bilbao. 15 grudnia 2000 w meczu z Realem Sociedad (2:0) strzelił swojego pierwszego gola w Primera División. W Villarrealu przez 3 sezony wystąpił 60 razy i strzelił 5 goli.
W 2003 roku Unai został wypożyczony z Villarrealu do Albacete Balompié. 30 sierpnia 2003 zadebiutował w Albacete w przegranym 0:2 domowym spotkaniu z CA Osasuna. W 2004 roku został zawodnikiem drugoligowego Elche CF, a w latach 2005–2007 występował w Lleidzie. W sezonie 2007/2008 był piłkarzem CF Gavà, w którym zakończył karierę.
Kariera reprezentacyjna.
Swoje jedyne spotkanie w reprezentacji Hiszpanii Unai rozegrał 28 lutego 2001 roku. W towarzyskim spotkaniu z Anglią Hiszpania przegrała 0:3. Grał także w reprezentacji U-21 i U-23. Z tą drugą zdobył srebrny medal Igrzysk Olimpijskich w Sydney.

</doc>
<doc id="2200074" url="https://pl.wikipedia.org/wiki?curid=2200074" title="John Smith’s Stadium">
John Smith’s Stadium

John Smith’s Stadium (dawniej the Alfred McAlpine Stadium, a potem The Galpharm Stadium) – wielofunkcyjny stadion sportowy w Huddersfield w Anglii. Jest macierzystym obiektem zespołu piłkarskiego Huddersfield Town występującego obecnie w Premier League oraz drużyny rugby Huddersfield Giants.
Historia.
W listopadzie 1991 roku w wyniku współpracy między dystryktem metropolitalnym Kirklees a klubem piłkarskim Huddersfield Town oraz zespołem rugby Huddersfield Giants podjęto decyzję o budowie wielofunkcyjnego stadionu sportowego na terenie West Yorkshire.
Nazwa.
W latach 1994–2004 stadion nosił nazwę „The Alfred McAlpine Stadium”. Obowiązywała ona w ramach 10-letniego kontraktu, a pochodziła od nazwiska głównego wykonawcy budowy. Po tym czasie firma Galpharm International wykupiła prawa do nazwy stadionu. Od 2004 roku obiekt znany jest jako The Galpharm Stadium.

</doc>
<doc id="2200078" url="https://pl.wikipedia.org/wiki?curid=2200078" title="Wahlberg">
Wahlberg

Wahlberg:

</doc>
<doc id="2200079" url="https://pl.wikipedia.org/wiki?curid=2200079" title="The Black Mirror">
The Black Mirror

The Black Mirror – komputerowa gra przygodowa wydana przez czeską firmę Future Games. Oryginalny tytuł to "Posel Smrti" („Posłaniec śmierci”). Gra została zrealizowana w klasycznym stylu 2D, oparta jest w dużej mierze o zagadki logiczne. Nie ma w niej elementów czysto zręcznościowych, jednak w niektórych momentach należy wykonać pewne czynności w krótkim czasie. Rozgrywka podzielona jest na sześć rozdziałów.
Fabuła.
Gracz wciela się w Samuela Gordona, który dowiedziawszy się o śmierci swojego dziadka Williama, po 12 latach nieobecności powraca do miasteczka Willow Creek w Anglii, do zamku Black Mirror. Wraz z powrotem Samuela zbiega się seria morderstw w okolicach posiadłości Gordonów. Niejasne okoliczności samobójstwa Williama budzą w Samuelu niepewności i prowadzą do wszczęcia prywatnego dochodzenia.
Odbiór.
Gra mimo niezbyt przychylnych recenzji krytyków, zyskała bardzo dużą popularność wśród polskich graczy. Black Mirror był często krytykowany za niskiej jakości stylizowane na brytyjskie konwersacje oraz niepasujące do reszty fabuły zakończenie.
Kontynuacje.
Gra "Black Mirror" doczekała się dwóch kontynuacji autorstwa niemieckiego studio Cranberry Production:
Oba sequele napotkały przed swoją premierą falę wątpliwości, jednak zostały ciepło przyjęte i nie były gorzej oceniane niż pierwsza część.

</doc>
<doc id="2200081" url="https://pl.wikipedia.org/wiki?curid=2200081" title="Goguś">
Goguś



</doc>
<doc id="2200083" url="https://pl.wikipedia.org/wiki?curid=2200083" title="Marcin Waliński">
Marcin Waliński

Marcin Waliński (ur. 24 października 1990 roku) – polski siatkarz, grający na pozycji przyjmującego.
Sukcesy klubowe.
młodzieżowe.
Mistrzostwa Polski Kadetów:
Mistrzostwa Polski Juniorów:
Młoda Liga:

</doc>
<doc id="2200086" url="https://pl.wikipedia.org/wiki?curid=2200086" title="749 (lokomotywa)">
749 (lokomotywa)

749 – czeska lokomotywa spalinowa, o układzie Bo-Bo z przekładnią elektryczną, powstawała w latach 1992-1996 przebudową lokomotyw serii 751 i 752.
W związku z potrzebą kolei czechosłowackich (później České dráhy) wycofania parowego ogrzewania składów osobowych w 1992 r. rozpoczęła się przebudowa lokomotywy 751.039 w lokomotywowni Jihlava. Podczas przebudowy lokomotywa została wyposażona w urządzenie do elektrycznego ogrzewania składu pociągu i uzyskała oznaczenie 749.039. W następnych latach zostały przebudowane 34 lokomotywy serii 751 (nowe oznaczenie 749) i 26 lokomotyw serii 752 (nowe oznaczenie 749.2). Oryginalne lokomotywy serii 751 (dawniej T478.1) posiadały urządzenie do parowego ogrzewania składu pociągu i były przeznaczone do pracy mieszanej, a 752 (dawniej T478.2) nie miały ogrzewania składu pociągu i były przeznaczone do pracy w ruchu towarowym. 
Przebudowy lokomotyw wykonawały lokomotywownie ČD Jihlava, České Budějovice, Šumperk, Veselí nad Moravou i ŽOS (ZNTK) Česká Třebová. Natomiast ŽSR na Słowacji nie modyfikowały swoich lokomotyw tej serii.

</doc>
<doc id="2200088" url="https://pl.wikipedia.org/wiki?curid=2200088" title="44 Batalion WOP">
44 Batalion WOP

44 Batalion Wojsk Ochrony Pogranicza – zlikwidowany samodzielny pododdział Wojsk Ochrony Pogranicza pełniący służbę na granicy polsko-czechosłowackiej.
Składnica Materiałowa Głubczyce – zlikwidowana składnica zaopatrzenia kwatermistrzowskiego Wojsk Ochrony Pogranicza.
Formowanie i zmiany organizacyjne.
Na podstawie rozkazu MBP nr "043/org". z 3 czerwca 1950 roku, na bazie 21 Brygady Ochrony Pogranicza, sformowano 4 Brygadę Wojsk Pogranicza, a 1 stycznia 1951 roku 69 batalion Ochrony Pogranicza przemianowano na 43 batalion WOP z miejscem dyslokacji w Głubczycach ul. Żeromskiego JW 2502.
Zarządzeniem MSW nr "0104/61/WW" z 4 lipca 1961 roku przeformowano 44 batalion WOP w Głubczycach. Komendę nad strażnicami objęły sąsiednie bataliony: 45. w Prudniku oraz 43. w Raciborzu. Batalion ostatecznie rozformowano w 1962 roku.
W miejsce rozformowanego batalionu utworzono referat zwiadu podległy sekcji zwiadu 43 batalionu WOP. Grupa Operacyjna Zwiadu WOP działania operacyjne organizowała i realizowała w zakresie ochrony granicy państwowej, kontrwywiadowczej ochrony kraju, operacyjnej ochrony obiektów oraz zabezpieczenia ładu i porządku w strefie nadgranicznej. Realizowała swoje czynności przy pomocy osobowych źródeł informacji na zapleczu strażnic WOP:
Również utworzona została składnica sprzętu kwatermistrzowskiego podległa sztabowi GB WOP, a następnie dowództwu WOP.
15 maja 1991 roku przestały istnieć Wojska Ochrony Pogranicza, 16 maja 1991 roku powstała Straż Graniczna, która przejęła obiekty koszarowe w których została utworzona Składnica Samochodowa Komendy Głównej Straży Granicznej. Następnie Śląski Oddział Straży Granicznej, przejął obiekty koszarowe i została utworzona, Grupa Operacyjna Wydziału Ochrony Granicy Państwowej (WOGP), Grupa Techniki i Zabezpieczenia Wydziału Techniki i Zabezpieczenia do zabezpieczenia logistycznego strażnic i granicznych placówek kontrolnych kierunku głubczyckiego, a od 1994 roku również prudnicko-nyskiego oraz przeniesionej z Prudnika samodzielnej kompanii odwodowej, która w 1999 roku została przeniesiona do Cieszyna. Po opuszczeniu koszar przez sko, obiekt przekazano gminie.
Struktura organizacyjna.
W 1954 roku batalionowi podlegały:
1 stycznia 1960 roku batalionowi WOP Głubczyce podlegały:
Od 1961 roku do 1962 roku batalionowi WOP Głubczyce podlegały:

</doc>
<doc id="2200092" url="https://pl.wikipedia.org/wiki?curid=2200092" title="Mistrzostwa Polski młodzieżowców w lekkoatletyce">
Mistrzostwa Polski młodzieżowców w lekkoatletyce



</doc>
<doc id="2200094" url="https://pl.wikipedia.org/wiki?curid=2200094" title="Mistrzostwa Ameryki Południowej młodzieżowców w lekkoatletyce">
Mistrzostwa Ameryki Południowej młodzieżowców w lekkoatletyce



</doc>
<doc id="2200097" url="https://pl.wikipedia.org/wiki?curid=2200097" title="Mury (album)">
Mury (album)

Mury – album studyjny Przemysława Gintrowskiego, Jacka Kaczmarskiego i Zbigniewa Łapińskiego wydany w 1981 roku przez Wifon. Album jest zapisem programu stworzonego jeszcze w 1978 roku, który początkowo grany był na scenie warszawskiego Teatru „Na Rozdrożu”.
Nagrania zrealizowano w studiach S-1 i M-1 w Warszawie 12–16 września 1980 roku.
Twórcy.
Słowa:
Muzyka:

</doc>
<doc id="2200098" url="https://pl.wikipedia.org/wiki?curid=2200098" title="Mareczku, podaj mi pióro!">
Mareczku, podaj mi pióro!

Mareczku, podaj mi pióro! (tyt. oryg. "Marečku, podejte mi pero!") – czechosłowacki film fabularny z 1976 roku, w reżyserii Oldřicha Lipskiego.
Opis fabuły.
Spokojne życie majstra Jiříego Kroupy zakłóca kierownictwo zakładu, w którym pracuje. Modernizacja zakładu wymaga od pracowników wyższych kwalifikacji, a od samego Kroupy zdania matury. Na jego stanowisko chce awansować nielubiany w zakładzie kontroler Hujer. Kroupa i Hujer rozpoczynają naukę w wieczorowej szkole średniej, ale dostosowanie się do wymogów szkolnych okazuje się wyjątkowo trudne. Fakt, że w tej samej szkole uczą się również ich dorastające dzieci, w tym syn Kroupy, rodzi dodatkowo wiele zabawnych sytuacji. 
Zdjęcia do filmu kręcono w okolicach Rudnic nad Łabą.

</doc>
<doc id="2200099" url="https://pl.wikipedia.org/wiki?curid=2200099" title="Z akt FBI">
Z akt FBI

Z akt FBI (ang. "FBI Files") – program emitowany przez Discovery Channel przedstawiający historie prawdziwych akcji i śledztw prowadzonych przez amerykańską agencję FBI. 
Opowiada głównie o przebiegu dochodzeń morderstw, poszukiwaniach czy obławach groźnych przestępców. Podczas oglądania serialu dowiadujemy się o tym, jak organizowane były akcje antyterrorystów, w jaki sposób śledczy dochodzili do rozwiązania kolejnej kryminalnej zagadki. Poznajemy też tajniki pracy techników kryminalnych, lekarzy sądowych i detektywów.
Program zawiera inscenizacje poszczególnych zdarzeń z udziałem aktorów.

</doc>
<doc id="2200100" url="https://pl.wikipedia.org/wiki?curid=2200100" title="Diecezja Como">
Diecezja Como

Diecezja Como – diecezja Kościoła rzymskokatolickiego we Włoszech, a ściślej w Lombardii. Należy do metropolii Mediolanu. Została erygowana w IV wieku. Była rodzinną diecezją papieża Innocentego XI, od 1956 czczonego w Kościele katolickim jako błogosławiony.

</doc>
<doc id="2200102" url="https://pl.wikipedia.org/wiki?curid=2200102" title="Cziłała z Beverly Hills 2">
Cziłała z Beverly Hills 2

Cziłała z Beverly Hills 2 (ang. "Beverly Hills Chihuahua 2", 2011) – amerykańska komedia z wytwórni Walt Disney Pictures. Film jest kontynuacją opowieści o gromadzie psów rasy chihuahua. Film został wydany w Polsce 4 lutego 2011 na DVD i blu-ray.
Fabuła.
Chloe i jej ukochany Papi biorą ślub w Beverly Hills. Niedługo później na świat przychodzi piątka uroczych, ale niegrzecznych szczeniaczków. Psy robią wszystko aby zdobyć pieniądze, którymi ich pan spłaci liczne długi za mieszkanie, które ma być im odebrane.
Wersja polska.
Wersja polska: SDI Media Polska
Reżyseria: Wojciech Paszkowski
W wersji polskiej udział wzięli:
w pozostałych rolach:
i inni

</doc>
<doc id="2200103" url="https://pl.wikipedia.org/wiki?curid=2200103" title="Liturgia Uprzednio Poświęconych Darów">
Liturgia Uprzednio Poświęconych Darów

Boska Liturgia Uprzednio Poświęconych Darów – nabożeństwo pochodzące z czasów apostolskich. Można przypuszczać, że biskup rzymski św. Grzegorz I Wielki, Dialogos, usystematyzował porządek tej liturgii podczas swojego pobytu w Konstantynopolu. Liturgia ta sprawowana jest w określone dni powszednie Wielkiego Postu i Wielkiego Tygodnia, z wyjątkiem święta Zwiastowania Bogurodzicy. Rozpoczyna się z nieszporów i po dwóch czytaniach ze Starego Testamentu (cs. "Paremijach") i odśpiewaniu Ps. 140 - od 2. wersu: „Niech dopełni się moja modlitwa jak kadzidło przed Tobą, wzniesienie moich rąk, ofiara wieczorna” - nabożeństwo przechodzi w liturgię, podczas której wierni przyjmują Eucharystię. Korzystają oni ze Świętych Darów uprzednio przygotowanych podczas niedzielnej Boskiej Liturgii św. Bazylego Wielkiego, bądź św. Jana Chryzostoma. Dary od niedzieli, do nabożeństwa spoczywają na ołtarzu, w chronionym świętym naczyniu (cs. "Darochranitielnicy"). 
W tradycji rzymskiej i mariawickiej zachowano celebrację Mszy Uprzednio Poświęconych Darów (Mszy Prekonsekracyjnej), którą sprawuje się wyłącznie w dzień Wielkiego Piątku.

</doc>
<doc id="2200106" url="https://pl.wikipedia.org/wiki?curid=2200106" title="Raj (album Gintrowskiego, Kaczmarskiego, Łapińskiego)">
Raj (album Gintrowskiego, Kaczmarskiego, Łapińskiego)

Raj – album koncertowy Przemysława Gintrowskiego, Jacka Kaczmarskiego i Zbigniewa Łapińskiego zarejestrowany w maju 1980 roku podczas koncertu w auli Politechniki Gdańskiej. Program funkcjonował początkowo jako wydawnictwo podziemne i nigdy nie został zarejestrowany profesjonalnie, także po 1989 roku. Albumy z zapisami programów "Raj" i "Muzeum" oficjalnie ukazały się na rynku dopiero w 1991 roku nakładem wytwórni Pomaton EMI jako albumy złożone z najlepiej zachowanych nagrań pochodzących z amatorskich i półprofesjonalnych źródeł.
Program był pierwotnie planowany jako ścieżka słowno-muzyczna do spektaklu Leszka Mądzika (Scena Plastyczna KUL) pod tym samym tytułem.
W 2008 roku Jacek Bończyk, Mirosław Czyżykiewicz i Hadrian Filip Tabęcki wydali w album pod tym samym tytułem, będący interpretacją programu Kaczmarskiego.
Twórcy.
Słowa:
Muzyka:

</doc>
<doc id="2200109" url="https://pl.wikipedia.org/wiki?curid=2200109" title="Rufin Beckerman">
Rufin Beckerman

Rufin Beckerman też Samuel Rufin Beckerman (ur. 1833, zm. 26 marca 1915 w Radomiu) – polski przemysłowiec i działacz społeczny żydowskiego pochodzenia działający w Radomiu.
O jego młodości niewiele wiadomo. Urodził się jako syn Samuela i Sary. Był właścicielem licznych posesji w Radomiu oraz Zakładów Przemysłowych Firlej w tym mieście. Był jednym ze współzałożycieli Lombardu Żydowskiego, powstałego w 1857. Przyczynił się również do powstania Towarzystwa Pożyczkowo-Oszczędnościowego, którego został pierwszym prezesem. Przez 45 lat sprawował kuratelę nad Szpitalem Żydowskim, który wielokrotnie wspierał finansowo. W 1913 na radomskim Obozisku powstał Dom Starców i Kalek Wyznania Mojżeszowego, którego głównym fundatorem był Rufin Beckerman. Rufin Beckerman prowadził poza tym aktywną działalność charytatywną, wspierając różne instytucje.
Zmarł i został pochowany w Radomiu na tamtejszym cmentarzu żydowskim.

</doc>
<doc id="2200115" url="https://pl.wikipedia.org/wiki?curid=2200115" title="Flaga Bonaire, Sint Eustatius i Saby">
Flaga Bonaire, Sint Eustatius i Saby



</doc>
<doc id="2200116" url="https://pl.wikipedia.org/wiki?curid=2200116" title="Ołeksandr Pohoriełow">
Ołeksandr Pohoriełow

Ołeksandr Heorhijowycz Pohoriełow, ukr. Олександр Георгійович Погорєлов, ros. Александр Георгиевич Погорелов, "Aleksandr Gieorgijewicz Pogoriełow" (ur. 22 stycznia 1952 w Wałujkach, w obwodzie biełgorodzkim, Rosyjska FSRR), zm. 17 października 2007 w Odessie, Ukraina) – ukraiński piłkarz pochodzenia rosyjskiego, grający na pozycji napastnika, trener piłkarski.
Kariera piłkarska.
Kariera klubowa.
Wychowanek drużyny Instytutu Pedagogicznego w Leninabadzie. Pierwszy trener L.I.Karpow. W 1971 rozpoczął karierę piłkarską w amatorskim zespole Fabryka Mebli Leninabad, skąd w następnym roku przeszedł do Pamiru Duszanbe. W 1976 został piłkarzem Czornomorca Odessa. W latach 1976-1977 służył w wojskowym zespole CSKA Moskwa, po czym powrócił do Czornomorca. W latach 1980-1981 występował w Kołosie Nikopol, a w 1982 przeszedł do Dnipra Dniepropetrowsk. W 1984 zakończył karierę piłkarską w Kołosie Nikopol.
Kariera trenerska.
Po zakończeniu kariery zawodniczej od lipca do sierpnia 1984 obejmował stanowisko głównego trenera Kołosu Nikopol. W 1985 pracował w DJuSSz Łokomotyw Odessa. Potem łączył funkcje trenerskie z występami na boisku w amatorskich zespołach StrojHydraulika Odessa, Perwomajec Perwomajśke, Rybak Odessa oraz IRIK Odessa. W 1999 trenował trzecią drużynę Czornomorca Odessa. 17 października 2007 zmarł w wieku 55 lat.

</doc>
<doc id="2200117" url="https://pl.wikipedia.org/wiki?curid=2200117" title="Muzeum (album)">
Muzeum (album)

Muzeum – album koncertowy Przemysława Gintrowskiego, Jacka Kaczmarskiego i Zbigniewa Łapińskiego zarejestrowany w 1981 roku podczas koncertu w sali warszawskiej „Zachęty”. Program funkcjonował początkowo jako wydawnictwo podziemne i nigdy nie został zarejestrowany profesjonalnie, także po 1989 roku. Albumy z zapisami programów "Raj" i "Muzeum" oficjalnie ukazały się na rynku dopiero w 1991 roku nakładem wytwórni Pomaton EMI jako albumy złożone z najlepiej zachowanych nagrań pochodzących z amatorskich i półprofesjonalnych źródeł.
Twórcy.
Słowa:
Muzyka:

</doc>
<doc id="2200125" url="https://pl.wikipedia.org/wiki?curid=2200125" title="Harper’s Bazaar">
Harper’s Bazaar

Harper’s Bazaar – amerykański miesięcznik o tematyce modowej ukazujący się od 1867 roku. Jego wydawcą jest Hearst Corporation.
Historia.
„Harper’s Bazaar” w chwili ukazania się był pierwszym magazynem modowym w Stanach Zjednoczonych. Jego pierwszą redaktorką naczelną była Mary Louise Booth. Początkowo ukazywał się co tydzień (aż do 1901 roku). Był kierowany do amerykańskich kobiet z klasy średniej i wyższej. Na jego łamach prezentowano głównie najnowsze wieści modowe z Paryża czy Berlina. Aż do przełomu wieków pismo było ilustrowane rysunkami, dopiero wraz z upowszechnieniem się fotografii zdjęcia zaczęły dominować.
W 1912 roku magazyn przejął William Randolph Hearst. Jego konsorcjum do dziś jest wydawcą miesięcznika.
W latach trzydziestych na łamach „Harper’s Bazaar” dokonała się rewolucja w fotografii modowej. Ówczesna redaktor naczelna Carmel Snow oraz fotograf Martin Munkácsi postanowili realizować sesje zdjęciowe poza studiem fotograficznym. Munkácsi jako pierwszy fotografował modelki na ulicach czy plażach. W tym samym czasie Snow zatrudniła kolejnego słynnego fotografa i grafika, Aleksieja Brodowicza, który został dyrektorem artystycznym pisma. Jego praca zmieniła styl graficzny pisma i uczyniła go bardzo rozpoznawalnym.
Po wojnie z redakcją współpracowali m.in. Diane Arbus, Robert Frank, Man Ray czy Andy Warhol.
Obecnie.
Od 2001 roku redaktorem naczelnym "Harper’s Bazaar" jest Glenda Bailey. Ukazuje się co miesiąc w kilkudziesięciu krajach świata. Sesje zdjęciowe dla magazynu są bardzo prestiżowe, brały w nich udział m.in. Linda Evangelista, Naomi Campbell czy Anja Rubik.
W 2019 r. wydawca polskiej edycji magazynu Marquard Media Polska zapowiedział zakończenie wydawania magazynu z końcem 2019 r. w związku z wycofaniem się z rynku prasy.

</doc>
<doc id="2200128" url="https://pl.wikipedia.org/wiki?curid=2200128" title="Pitirim (Swiridow)">
Pitirim (Swiridow)

Pitirim, imię świeckie Piotr Piotrowicz Swiridow (ur. 21 grudnia 1887 w Pachotnym Ugole, zm. 10 sierpnia 1963) – biskup Rosyjskiego Kościoła Prawosławnego.
Urodził się w rodzinie chłopskiej. Ukończył kursy nauczycielskie w szkołach cerkiewnych i od 1907 pracował w różnych szkołach parafialnych w guberni saratowskiej. W 1911 przyjął święcenia diakońskie. Dwa lata później został przyjęty na czwarty tok seminarium duchownego w Saratowie i dwa lata później przyjął święcenia kapłańskie. Służył w różnych parafiach w regionie saratowskim, następnie we wsi Tomyłowka (obwód kujbyszewski). W końcu lat 30. popierał ruch Żywej Cerkwi, ostatecznie jednak wycofał się z tego i złożył akt pokutny przed metropolitą moskiewskim i kołomieńskim Sergiuszem (Stragorodskim).
W 1941 był protoprezbiterem, służył w Kujbyszewie. W tym samym roku złożył wieczyste śluby zakonne, zaś 25 grudnia tego samego roku przyjął chirotonię na biskupa kujbyszewskiego. W 1942 przeniesiony do eparchii kałuskiej i borowskiej. Dwa lata później objął katedrę kurską i biełgorodzką. W 1945 został podniesiony do godności arcybiskupiej, zaś w 1947 – przeniesiony na katedrę mińską. Wcześniej, według niektórych źródeł, był biskupem łuckim i wołyńskim.
Od 1959 do 1960 był metropolitą leningradzkim i ładoskim, zaś od 1960 do swojej śmierci w 1963 – krutickim i kołomieńskim. Zasiadał w Świętym Synodzie Rosyjskiego Kościoła Prawosławnego.

</doc>
<doc id="2200129" url="https://pl.wikipedia.org/wiki?curid=2200129" title="Kreta Ayer Road">
Kreta Ayer Road

Kreta Ayer Road (chiń.: 水车路) to ulica jednokierunkowa położona w chińskiej dzielnicy Singapuru. Łączy ona Neil Road z New Bridge Road i Eu Tong Sen Street, jest zaś przecinana przez Keong Saik Road.
Etymologia i historia.
W dawnych czasach woda pobierana ze studni niedaleko Ann Siang Hill była przewożona przez wozy zaprzężone w woły, stąd powstała nazwa "Kreta Ayer", co po malajsku oznacza "drogę wozów z wodą". Hoklo nazywają ten obszar "gu chia chui", zaś w języku kantońskim określa się go jako "it ngow chay shui", co posiada podobne znaczenie jak w języku malajskim. Droga ta została oficjalnie zatwierdzona w 1922 r.
Kreta Ayer Road wyznacza granice chińskiej dzielnicy w Singapurze. Dla Chińczyków obszar ten znany jest również jako "tua poh" lub dzielnica zwana "Wielkim miastem". W latach 80. XIX wieku Kreta Ayer stanowiła ulicę "czerwonych latarni" w tej części Singapuru. W roku 1887 chiński podróżnik, Li Zhongjue opisał ją jako pełną restauracji, teatrów i domów publicznych, oraz jako miejsce, gdzie "brud i kurz są ukryte".

</doc>
<doc id="2200131" url="https://pl.wikipedia.org/wiki?curid=2200131" title="Melpomeni Nelaj">
Melpomeni Nelaj

Melpomeni Nelaj z d. Mano (ur. 7 lutego 1932 w Elbasanie, zm. 3 marca 1981 w Tiranie) - albańska śpiewaczka operowa (sopran).
Życiorys.
W latach 1947-1951 uczyła się w klasie wokalnej liceum artystycznego Jordan Misja w Tiranie, pod kierunkiem J. Trui. W 1956 rozpoczęła pracę solistki w Teatrze Opery i Baletu. Na scenie narodowej zadebiutowała w roli Haty w operze "Sprzedana narzeczona" Bedřicha Smetany. W roku 1960 została mianowana solistką w Ludowym Zespole Pieśni i Tańca, w którym występowała do końca swojej kariery artystycznej, śpiewając pieśni ludowe. Kilkakrotnie wraz z zespołem występowała na festiwalach folklorystycznych.

</doc>
<doc id="2200133" url="https://pl.wikipedia.org/wiki?curid=2200133" title="Rzymskokatoliccy biskupi haliccy">
Rzymskokatoliccy biskupi haliccy



</doc>
<doc id="2200140" url="https://pl.wikipedia.org/wiki?curid=2200140" title="Gdy zadzwoni dzwonek (brytyjski serial telewizyjny)">
Gdy zadzwoni dzwonek (brytyjski serial telewizyjny)

Gdy zadzwoni dzwonek (ang. "As the Bell Rings") – serial komediowy, emitowany na Disney Channel. Opowiada o uczniach i ich problemach w szkole.
Fabuła.
Obserwujemy wybryki grupy jedenastu uczniów w trakcie przerwy lekcyjnej. Akcja rozgrywa się na korytarzu szkolnym, tuż przed pokojem dyrektora. Oknem na świat postaci jest nomen omen okno budynku szkolnego. Młodzi ludzie spędzają przerwy rozwiązując przeróżne problemy związane z życiem, miłością, przyjaciółmi i wrogami. Wciąż wpadają na nowe pomysły, od wygrania randki z najładniejszą dziewczyną w szkole do prób przewodnictwa każdej drużynie i wszystkim kółkom naukowym.

</doc>
<doc id="2200142" url="https://pl.wikipedia.org/wiki?curid=2200142" title="Międzynarodowy rok chemii">
Międzynarodowy rok chemii



</doc>
<doc id="2200143" url="https://pl.wikipedia.org/wiki?curid=2200143" title="Brzustówka">
Brzustówka

Brzustówka – dawna wieś, a obecnie osiedle w północnej części Radomia.
Brzustówka rozciąga się wzdłuż ulicy Brzustowskiej. Sąsiaduje z osiedlami: Mleczna, Stara Wola Gołębiowska, Gołębiów, Gołębiów II, Akademickie, Michałów i Józefów.
Na terenie osiedle istnieje głównie zabudowa jednorodzinna. Około 85% powierzchni osiedla stanowią tereny rolne.
W rejestrze TERYT Brzustówka wydzielona jest jako część miasta z identyfikatorem SIMC 0972772.

</doc>
<doc id="2200145" url="https://pl.wikipedia.org/wiki?curid=2200145" title="Gredele-Kolonia">
Gredele-Kolonia

Gredele-Kolonia (do 2011 "Gredele", dodatkowa nazwa w języku białoruskim Γpэдэлi-Koлëнiя) – kolonia we wschodniej Polsce, położona w województwie podlaskim, w powiecie bielskim, w gminie Orla.
1 stycznia 2011 r. zmieniono urzędowo nazwę miejscowości z "Gredele" na "Gredele-Kolonia".
W latach 1975–1998 miejscowość administracyjnie należała do województwa białostockiego.

</doc>
<doc id="2200150" url="https://pl.wikipedia.org/wiki?curid=2200150" title="Kwasy polikarboksylowe">
Kwasy polikarboksylowe

Kwasy polikarboksylowe – kwasy karboksylowe zawierające więcej niż jedną grupę karboksylową. Mogą być łańcuchowe, cykliczne lub aromatyczne.
Ważniejsze kwasy trójkarboksylowe:

</doc>
<doc id="2200151" url="https://pl.wikipedia.org/wiki?curid=2200151" title="Mgła (film 2011)">
Mgła (film 2011)

Mgła – polski film dokumentalny z 2011 roku zrealizowany przez Marię Dłużewską i Joannę Lichocką, wyprodukowany przez tygodnik „Gazeta Polska”. Opowiada o przygotowaniach do wizyty prezydenta Lecha Kaczyńskiego w Katyniu, katastrofie polskiego Tu-154 w Smoleńsku i wydarzeniach do czasu pogrzebu pary prezydenckiej z perspektywy sześciu ówczesnych urzędników Kancelarii Prezydenta (Andrzej Duda, Adam Kwiatkowski, Jakub Opara, Jacek Sasin, Marcin Wierzchowski, Paweł Zołoteńki).
Wstęp muzyczny i motyw przewodni do filmu stanowi utwór religijny „Suplikacje, Święty Boże” zaaranżowany przez Michała Skarżyńskiego i wykonany przez Andrzeja Dziubka z grupy De Press.
Premiera filmu odbyła się 3 stycznia 2011 w kinie Kultura na Krakowskim Przedmieściu w Warszawie z udziałem m.in. części rodzin ofiar katastrofy, polityków i dziennikarzy. Film był rozpowszechniany jako dodatek do nru 1 (909) „Gazety Polskiej” z dnia 5 stycznia 2011 roku, w nakładzie 141.000 egzemplarzy (format VCD) oraz jako dodatek do nru 1 (59) „Nowego Państwa w nakładzie 30 000 egzemplarzy.
20 stycznia 2011 na wniosek klubu parlamentarnego Prawa i Sprawiedliwości odbył się pokaz filmu w budynkach sejmowych. Organizowano pokazy filmu w kraju oraz za granicą. Film pokazywano m.in. w Instytucie Piłsudskiego w Nowym Jorku (na pokazie tym obecna była konsul generalna RP Ewa Junczyk-Ziomecka), w Brukseli, Londynie, Wiedniu i Sydney. 9 kwietnia 2011 pokaz filmu w swojej siedzibie w Mińsku zorganizował Białoruski Front Ludowy.
Pełny zapis rozmów przeprowadzonych z urzędnikami w trakcie prac nad filmem opublikowano w książce o tym samym co film tytule. Oprócz nich książka zawiera fotokopie korespondencji w sprawie organizacji wizyty prezydenta w Smoleńsku, prowadzonej przez Kancelarię Prezydenta z Ministerstwem Spraw Zagranicznych, Kancelarią Prezesa Rady Ministrów, Sejmem i Polskim Komitetem Olimpijskim.

</doc>
<doc id="2200152" url="https://pl.wikipedia.org/wiki?curid=2200152" title="Wola Żarczycka">
Wola Żarczycka



</doc>
<doc id="2200155" url="https://pl.wikipedia.org/wiki?curid=2200155" title="Litwińczuk">
Litwińczuk



</doc>
<doc id="2200156" url="https://pl.wikipedia.org/wiki?curid=2200156" title="Krzyk (album Jacka Kaczmarskiego i Zbigniewa Łapińskiego)">
Krzyk (album Jacka Kaczmarskiego i Zbigniewa Łapińskiego)

Krzyk – album muzyczny Jacka Kaczmarskiego i Zbigniewa Łapińskiego zarejestrowany w marcu i czerwcu 1981 roku w Studiu Polskich Nagrań, ale płyta oficjalnie ukazała się na rynku dopiero w 1989 roku. Utwór tytułowy był zainspirowany obrazem Edvarda Muncha „Krzyk”.
Historia wydania albumu.
Album po wprowadzeniu stanu wojennego został skierowany na przemiał, jednak część płyt wyprowadzono z wytwórni wraz z nadrukiem od płyty Eleni. Taśma-matka z nagraniem albumu ocalała, dzięki czemu Polskie Nagrania mogły po ośmiu latach wydać płytę w oryginalnej wersji.
Wykonawcy.
Słowa: Jacek Kaczmarski, oprócz 1, 8 – Jacek Kaczmarski według Włodzimierza Wysockiego
Muzyka: Jacek Kaczmarski, oprócz: Zbigniew Łapiński – 6, 7

</doc>
<doc id="2200164" url="https://pl.wikipedia.org/wiki?curid=2200164" title="Icikas Dembas">
Icikas Dembas



</doc>
<doc id="2200168" url="https://pl.wikipedia.org/wiki?curid=2200168" title="Tim Holt">
Tim Holt

Tim Holt (ur. 5 lutego 1918 w Beverly Hills, zm. 15 lutego 1973 w Shawnee) – amerykański aktor filmowy, najlepiej znany z roli Boba Curtina w dramacie przygodowym z elementami westernu "Skarb Sierra Madre" (1948).
Młodość.
Urodził się jako Charles John Holt III w Beverly Hills w Kalifornii; był synem aktora Jacka Holta i Margaret Woods. Został przez ojca posłany na studia w Akademii Wojskowej w Culver w stanie Indiana, którą ukończył w roku 1936. Po powrocie do domu natychmiast podjął pracę w przemyśle filmowym w Hollywood.
Kariera.
Po zagraniu kilku drugoplanowych ról, w roku 1938 Holt otrzymał propozycję wystąpienia u boku gwiazdora Harry'ego Careya w filmie "The Law West of Tombstone". Był to pierwszy z licznych westernów, w jakich grał w latach czterdziestych XX wieku. W tym samym czasie gwiazdką westernów została jego siostra, Jennifer Holt.
Po odtworzeniu postaci młodego porucznika Blancharda w klasycznym westernie z roku 1939 "Dyliżans", Tim Holt dostał jedną z głównych ról w filmie Orsona Wellesa "The Magnificent Ambersons" (1942). Zagrał również nazistę w "Hitler's Children" (1943). Zaraz po ukończeniu tego filmu został powołany do United States Army Air Forces i zasłużył się w wojnie na Pacyfiku jako członek załogi (bombardier) superfortecy B-29.
Po wojnie powrócił do aktorstwa, występując jako Virgil Earp, starszy brat granego przez Henry'ego Fondę Wyatta Earpa w westernie Johna Forda "My Darling Clementine". Następnie został obsadzony w roli poszukiwacza przygód i złota Boba Curtina, z której został chyba najlepiej zapamiętany, w filmie Johna Hustona z roku 1946 "Skarb Sierra Madre". Holt zagrał jeszcze w czterech westernach nim ostatecznie "Skarb Sierra Madre" wszedł na ekrany w roku 1948. Wystąpił w ponad dwudziestu westernach nim, w roku 1952, zainteresowanie widzów tym gatunkiem zaczęło się zmniejszać. Zniknął z ekranów na długie pięć lat, by w końcu wystąpić w 1957 roku w horrorze "The Monster That Challenged the World", który okazał się kompletną porażką. Później wystąpił jeszcze tylko w dwóch filmach.
Śmierć.
W roku 1973, w wieku pięćdziesięciu pięciu lat, Tim Holt zmarł na raka kości w mieście Shawnee w Oklahomie, gdzie kierował stacją radiową. został pochowany na cmentarzu "Memory Lane" w Harrah, przedmieściu Oklahoma City. Jedną z ulic Harrah nazwano, na jego cześć, Tim Holt Drive.

</doc>
<doc id="2200169" url="https://pl.wikipedia.org/wiki?curid=2200169" title="Franak Wiaczorka">
Franak Wiaczorka



</doc>
<doc id="2200171" url="https://pl.wikipedia.org/wiki?curid=2200171" title="Łupków">
Łupków

Obiekty kolejowe:

</doc>
<doc id="2200172" url="https://pl.wikipedia.org/wiki?curid=2200172" title="Frantiszek Wieczorko">
Frantiszek Wieczorko



</doc>
<doc id="2200173" url="https://pl.wikipedia.org/wiki?curid=2200173" title="Uładzimier Kołas">
Uładzimier Kołas



</doc>
<doc id="2200174" url="https://pl.wikipedia.org/wiki?curid=2200174" title="Bukowa (Mostki)">
Bukowa (Mostki)

Bukowa (do 2011 "Kiszki") – przysiółek wsi Mostki w Polsce, położony w województwie podkarpackim, w powiecie niżańskim, w gminie Jarocin.
W latach 1975–1998 przysiółek administracyjnie należał do województwa tarnobrzeskiego.
1 stycznia 2011 r. zmieniono urzędowo nazwę miejscowości z "Kiszki" na "Bukowa".

</doc>
<doc id="2200175" url="https://pl.wikipedia.org/wiki?curid=2200175" title="Trzcinniczek szerokobrewy">
Trzcinniczek szerokobrewy

Trzcinniczek szerokobrewy ("Acrocephalus bistrigiceps") – gatunek małego wędrownego ptaka z rodziny trzciniaków (Acrocephalidae). W sezonie lęgowym występuje we wschodniej Azji, zimuje w Azji południowej i południowo-wschodniej. Nie jest zagrożony.

</doc>
<doc id="2200177" url="https://pl.wikipedia.org/wiki?curid=2200177" title="Dom Starców i Kalek Wyznania Mojżeszowego im. Bekermanów">
Dom Starców i Kalek Wyznania Mojżeszowego im. Bekermanów

Dom Starców i Kalek Wyznania Mojżeszowego im. Bekermanów – instytucja opiekuńcza funkcjonująca w Radomiu w latach 1913-1942. 
Znajdowała się w dzielnicy Obozisko pod adresem Obozisko 6. Obecnie budynek dawnego Domu Starców ma adres ul. Warszawska 3. Został założony przez Rufina Beckermana, który przeznaczył na ten cel, zgodnie z wolą swoich rodziców Samuela i Sary, część środków z pozostawionego przez nich spadku. Otwarcie Domu nastąpiło 16 marca 1913. W latach I wojny światowej w budynku Domu Starców ulokowano tymczasowy szpital zakaźny dla Żydów. Szpital ten mógł jednorazowo przyjąć około 30 pacjentów. Zakończył działalność wraz z końcem wojny. Od 1925 Dom Starców dzielił pomieszczenia z Żydowskim Domem Sierot. Po wybuchu II wojny światowej i zajęciu miasta przez Niemców sytuacja Żydów drastycznie się pogorszyła. Fatalna sytuacja epidemiczna w mieście spowodowała konieczność utworzenia szpitala epidemicznego w budynku Domu Starców. Sam Dom funkcjonował w okresie istnienia getta radomskiego. Pensjonariusze zostali zgładzeni podczas likwidacji tzw. "Dużego getta" w połowie sierpnia 1942.
Po wojnie budynek zajmowany przez Dom Starców został wyremontowany i przekazany na cele oświatowe. W 1951 rozważano umieszczenie w nim szkoły pielęgniarskiej lecz ostatecznie w 1954 znalazła tam siedzibę Szkoła Podstawowa nr 27 im. J. Słowackiego. Obecnie w budynku znajduje się Niepubliczna Szkoła Podstawowa im. J. Słowackiego.

</doc>
<doc id="2200182" url="https://pl.wikipedia.org/wiki?curid=2200182" title="Diecezja przemyska (unicka)">
Diecezja przemyska (unicka)



</doc>
<doc id="2200188" url="https://pl.wikipedia.org/wiki?curid=2200188" title="Michał Kopysteński">
Michał Kopysteński



</doc>
<doc id="2200189" url="https://pl.wikipedia.org/wiki?curid=2200189" title="Colloqium lubelskie">
Colloqium lubelskie



</doc>
<doc id="2200190" url="https://pl.wikipedia.org/wiki?curid=2200190" title="Tyrs">
Tyrs



</doc>
<doc id="2200193" url="https://pl.wikipedia.org/wiki?curid=2200193" title="208P/McMillan">
208P/McMillan

208P/McMillan – kometa krótkookresowa, należąca do rodziny komet Jowisza.
Odkrycie.
Kometę tę odkrył Robert McMillan 19 października 2008 roku. W nazwie znajduje się nazwisko odkrywcy.
Orbita komety i właściwości fizyczne.
Orbita komety 208P/McMillan ma kształt elipsy o mimośrodzie 0,37. Jej peryhelium znajduje się w odległości 2,52 j.a., aphelium zaś 5,54 j.a. od Słońca. Jej okres obiegu wokół Słońca wynosi 8,11 lat, nachylenie do ekliptyki ma wartość 4,41°.
Średnica tego ciała nie przekracza kilku km.

</doc>
<doc id="2200196" url="https://pl.wikipedia.org/wiki?curid=2200196" title="Błękitna Eskadra">
Błękitna Eskadra

Błękitna Eskadra (niem. "15º Spanische Staffel", hiszp. "Escuadrillas Azules") – ochotnicza jednostka lotnicza Luftwaffe złożona z Hiszpanów podczas II wojny światowej.
Oprócz tzw. Błękitnej Dywizji (w terminologii Wehrmachtu 250 Ochotniczej Dywizji Piechoty) w niemieckich siłach zbrojnych na froncie wschodnim służyli też hiszpańscy lotnicy, zgrupowani w tzw. Błękitnej Eskadrze (w terminologii Luftwaffe 15 Eskadrze Myśliwskiej). Faktycznie było to pięć zmian lotniczych, które działały na zmianę, zastępując jedna drugą. Zgodnie z przyjętym rotacyjnym systemem służby, co kilka miesięcy wymieniany był cały latający personel, a co drugą zmianę również personel naziemny. Każda z eskadr miała własne godło. Niektórzy piloci służyli w dwóch kolejnych eskadrach.
Pierwsza zmiana.
Pierwsza eskadra została utworzona z inicjatywy hiszpańskiego Ministerstwa Lotnictwa 24 lipca 1941 r. w Madrycie. Generał Francisco Franco chciał się odpłacić Niemcom za ich wsparcie lotnicze podczas hiszpańskiej wojny domowej w latach 1936–1939 (patrz: Legion Condor). Dowódcą eskadry został kpt. Ángel Salas Larazzábal. W jej skład wchodziło 17 pilotów. Po przeszkoleniu w 1 myśliwskiej szkole lotniczej w Warneuchen pod Berlinem rozpoczęła ona pod koniec września 1941 r. loty bojowe z lotniska na północ od Smoleńska. Hiszpanie latali na myśliwcach Me 109 E, a następnie Me 109 F oraz kilku bombowcach nurkujących Henschel Hs 123. Eskadra w składzie JG-27 2 Floty Lotniczej wspierała niemiecką ofensywę na Moskwę. 4 października doszło do pierwszego zwycięstwa powietrznego, kiedy mjr A. S. Larazzábal zestrzelił bombowiec Pe-2 i myśliwiec I-16. Następnie Hiszpanie atakowali sowieckie lotnisko i oddziały naziemne w ramach walk pod Wiaźmą i Briańskiem. Eskadrę wycofano z frontu 7 stycznia 1942 r. z 94 misjami bojowymi na koncie (14 sowieckich samolotów zestrzelonych za cenę 5 pilotów zabitych), po czym 13 lutego tego roku powróciła do Państwa Hiszpańskiego.
Druga zmiana.
Dowódcą drugiej eskadry był kpt. Julio Salvador Díaz-Benjumea. Liczyła ona 19 pilotów. Została sformowana 6 lutego 1942 r. w Morón de la Frontera. Od 8 marca prowadziła działania bojowe z lotniska w Orle. Wchodziła w skład JG-51 „Mölders”. Hiszpanie latali na myśliwcach Me 109 F. Mieli też kilka samolotów transportowych Junkers Ju 52. Wspierali wojska niemieckie podczas walk pod Woroneżem, a następnie podczas ofensywy na Stalingrad. W listopadzie zostali wycofani z frontu. Wykonali ogółem 117 misji bojowych, uzyskując 6 potwierdzonych i 4 prawdopodobne zwycięstwa powietrzne. Straty wyniosły 2 lotników i 1 żołnierz z obsługi naziemnej.
Trzecia zmiana.
Na czele trzeciej eskadry stał kpt. Carlos Ferrándiz Arjonilla. Liczyła, podobnie jak poprzednia zmiana, 19 pilotów. Utworzono ją 1 września 1942 r. w Sewilli. 23 października została przeniesiona do Saint Jean d'Angely, gdzie przeszła przeszkolenie, po czym dostała myśliwce Me 109 F. Od 30 listopada wykonywała misje bojowe z lotniska w Orle w składzie JG-51. Pod koniec lutego 1943 r. została przezbrojona na myśliwce Focke-Wulf Fw 190. Działała w rejonie Rżewa i Smoleńska. Wykonała łącznie 112 misji bojowych, tracąc 5 pilotów. Odniosła 16 potwierdzonych zwycięstw powietrznych.
Czwarta zmiana.
Dowódcą był kpt. Mariano Cuadra Medina. W jej skład wchodziło 20 pilotów. Została utworzona 2 kwietnia 1943 r. w Alcalá de Henares. Po przeszkoleniu w Tuluzie od 4 lipca działała z lotniska na południowy wschód od Rosławia. Wchodziła w skład JG-51. Hiszpanie latali na myśliwcach Fw 190, a następnie Me 109 G. Po kontrofensywie pod Kurskiem osłaniali odwrót wojsk niemieckich na zachód. Pod koniec listopada zostali wycofani z frontu. Wykonali ogółem 277 misji bojowych (7 pilotów zginęło).
Piąta zmiana.
Dowództwo sprawował kpt. Javier Murcia Rubio. Liczyła także 20 pilotów. Sformowano ją 26 października 1943 r. w Alcalá de Henares. Po przeszkoleniu w Saint Jean d'Angely pod koniec listopada, dostała myśliwce Me 109 G. Jednakże po wycofaniu Błękitnej Dywizji do Hiszpanii pod koniec na przełomie października/listopada, eskadra trafiła na front wschodni jedynie na 6 dni, wchodząc w skład JG-51. Pomimo tego zdołano osiągnąć 6 zwycięstw powietrznych za cenę 1 pilota zabitego. Następnie przeniesiono ją do Niemiec. Przebywała tam do końca marca 1944 r., nie biorąc udziału w walkach z lotnictwem alianckim. 
Przez wszystkie eskadry przewinęło się łącznie ponad 650 osób – 95 pilotów, a nadto członków personelu naziemnego. Przy stracie 22 pilotów Hiszpanom przypisano zestrzelenie 165 maszyn sowieckich.

</doc>
<doc id="2200202" url="https://pl.wikipedia.org/wiki?curid=2200202" title="Sachsen-Lauenburg">
Sachsen-Lauenburg



</doc>
<doc id="2200208" url="https://pl.wikipedia.org/wiki?curid=2200208" title="Szkoła Aplikacyjna Oficerów Piechoty">
Szkoła Aplikacyjna Oficerów Piechoty

Szkoła Aplikacyjna Oficerów Piechoty powstała w 1919 w Rembertowie.
Zadaniem Szkoły było zapoznanie oficerów z nowoczesnymi metodami i środkami walki, stosowanymi na froncie zachodnim I wojny światowej. Na kilkumiesięcznych kursach uzupełniali swe wykształcenie oficerowie wytypowani na dowódców kompanii i batalionów. Wykładowcami i instruktorami byli oficerowie francuscy. Szkoła liczyła 60 słuchaczy. W l. 1919 - 1920 wykształciła kilkuset oficerów. Rozwiązana po rozpoczęciu wojny polsko-bolszewickiej.

</doc>
<doc id="2200210" url="https://pl.wikipedia.org/wiki?curid=2200210" title="Boys – wielka kolekcja">
Boys – wielka kolekcja

Boys – wielka kolekcja – dwudziesty siódmy album zespołu Boys wydany w 2009 roku. Znajduje się na nim 11 największych przebojów tego zespołu oraz remix Libertusa "Miłość na przystanku".

</doc>
<doc id="2200211" url="https://pl.wikipedia.org/wiki?curid=2200211" title="Rufino Luis Garcia-Valdajos">
Rufino Luis Garcia-Valdajos

Rufino Luis Garcia-Valdajos (ur. 4 maja 1918 r. w Tordesillas, zm. 27 października 1988 r. w Madrycie) – hiszpański wojskowy, podoficer Błękitnej Dywizji, a następnie Błękitnego Legionu, funkcjonariusz SD, dowódca kompanii 28 Ochotniczej Dywizji Grenadierów Pancernych SS „Wallonien”, a następnie Batalionu „Ezquerra” podczas II wojny światowej.
W 1936 r. rozpoczął studia na uniwersytecie w Valladolid, ale wkrótce przerwał je z powodu wybuchu wojny domowej. Wstąpił do Guardia Civil, ale pod koniec sierpnia przeszedł do Milicji Falangistowskiej. Służył w Bandera de Castilla. Na pocz. 1937 r. ukończył kurs oficerski w Grenadzie, po czym w stopniu porucznika walczył w szeregach 11 Dywizji Piechoty. Pod koniec 1942 r. wstąpił do Błękitnej Dywizji. Uzyskał stopień szeregowca. Wkrótce awansował na kaprala. Po jej wycofaniu z frontu wschodniego pod koniec 1943 r., wstąpił do Błękitnego Legionu, dopóki nie został rozwiązany w marcu 1944 r. Pozostał w Niemczech, w wyniku czego władze hiszpańskie uznały go za dezertera. Od wiosny 1944 r. służył w SD w Paryżu, zwalczając francuski ruch oporu. W czerwcu awansował do stopnia Waffen-Obersturmführera des SS. Od końca czerwca wziął udział w składzie SD Frontaufklarungstruppe (Frontowego Oddziału Rozpoznawczego SD) w walkach z wojskami alianckimi w Normandii. Od pocz. września zwalczał krótko partyzantkę w centralnej Francji, po czym na pocz. października rozpoczął pracę w Instytucie Ibero-Amerykańskim w Berlinie. Pod koniec października wstąpił do 28 Ochotniczej Dywizji Grenadierów Pancernych SS „Wallonien”. Objął dowództwo kompanii, składającej się z Hiszpanów. W grudniu uczestniczył w walkach z wojskami alianckimi w ramach kontrofensywy w Ardenach, zaś od końca stycznia do poł. marca 1945 r. z Armią Czerwoną na Pomorzu. Powrócił do Niemiec, gdzie pod koniec kwietnia dołączył do Batalionu „Ezquerra”, broniącego Berlina. Po rozbiciu oddziału ukrywał się w ruinach miasta do 9 maja, po czym w cywilnym ubraniu udało mu się przedostać na prowincję. Pracował jako pracownik fizyczny aż do listopada (w poł. czerwca próbował bezskutecznie przejść do alianckiej strefy okupacyjnej Berlina), a następnie dzięki pomocy Brytyjczyków poprzez Holandię i Belgię przejechał do Francji. 13 grudnia przekroczył granicę z Hiszpanią i natychmiast został aresztowany. Po procesie trwającym 2 lata wyszedł na wolność 1 marca 1947 r.

</doc>
<doc id="2200213" url="https://pl.wikipedia.org/wiki?curid=2200213" title="The Best of Skaner cz. 2">
The Best of Skaner cz. 2

The Best of Skaner cz. 2 – ósmy album zespołu Skaner wydany w firmie fonograficznej Green Star pod koniec 1999 roku. Płyta zawiera 12 największych przebojów tego zespołu. Jest to druga część największych hitów zespołu Skaner. Do żadnej piosenki z tego albumu nie powstał teledysk.

</doc>
<doc id="2200215" url="https://pl.wikipedia.org/wiki?curid=2200215" title="Kasprowy Stawek">
Kasprowy Stawek

Kasprowy Stawek – niewielkie jeziorko w Dolinie Kasprowej w polskich Tatrach Zachodnich. Znajduje się w zagłębieniu wału morenowego oddzielającego dolne części dwóch odnóg Doliny Kasprowej: Doliny Suchej Kasprowej i doliny Stare Szałasiska. Położony jest po zachodniej stronie tego wału, a więc przynależy do Doliny Suchej Kasprowej. Znajduje się na wschód od Myślenickich Turni, oddzielony od nich dużymi i bardzo głębokimi lejami.
Zasilany jest podziemnymi dopływami, również odpływ ma podziemny. Ma owalny kształt. "Wielka encyklopedia tatrzańska" podaje jego rozmiary: 18 × 13 m i głębokość 1 m, ale jego wielkość i głębokość ulegają dużym zmianom. Przy niskim stanie wód czasami całkowicie zanika, natomiast przy wysokim stanie wód tworzy się obok niego drugi, mniejszy stawek. Np. w maju 2006 r. Kasprowy Stawek miał rozmiary 40 × 13 m i głębokość 1,5 m, ale w październiku tego samego roku wysechł całkowicie.
Znajduje się w lesie i ulega zarastaniu. Znany był pasterzom już od dawna, dawniej bowiem Dolina Kasprowa była wypasana (należała do Hali Kasprowej), ale w literaturze po raz pierwszy opisany został dopiero w 1933 r. przez Stefana Zwolińskiego.

</doc>
<doc id="2200219" url="https://pl.wikipedia.org/wiki?curid=2200219" title="Iosif Covaci">
Iosif Covaci

Iosif Covaci (węg. József Kovács; ur. 2 grudnia 1912 w Braszowie) − rumuński narciarz startujący zarówno w biegach narciarskich jak i narciarstwie alpejskim, uczestnik IV Zimowych Igrzysk Olimpijskich w Garmisch-Partenkirchen w 1936.
Igrzyska olimpijskie.
Iosif Covaci uczestniczył w ostatnich przed II wojną światową igrzyskach olimpijskich w Garmisch-Partenkirchen. Na tych igrzyskach wystąpił w zarówno w biegach narciarskich (sztafeta i bieg na 18 km) jak i narciarstwie alpejskim (w kombinacji alpejskiej). Na tych igrzyskach zajął 60. miejsce w biegu na 18 km oraz 14. miejsce w sztafecie (na 15 zespołów, które ukończyły zawody), kombinacji alpejskiej nie ukończył
Były to jedyne igrzyska olimpijskie w karierze tego narciarza.

</doc>
<doc id="2200220" url="https://pl.wikipedia.org/wiki?curid=2200220" title="Taekwondo na letnich igrzyskach olimpijskich">
Taekwondo na letnich igrzyskach olimpijskich

Taekwondo obecne jest w programie igrzysk olimpijskich od Letnich Igrzysk Olimpijskich 2000 w Sydney. Wcześniej, dwukrotnie (1988, 1992) odbyły się nieoficjalne zawody, traktujące tę dyscyplinę na igrzyskach jako pokazową.
Zawody.
Kobiety.
• = "oficjalne zawody", D = "pokazowe zawody"
Mężczyźni.
• = "oficjalne zawody", D = "pokazowe zawody"

</doc>
<doc id="2200222" url="https://pl.wikipedia.org/wiki?curid=2200222" title="Etylenodwuamina">
Etylenodwuamina



</doc>
<doc id="2200227" url="https://pl.wikipedia.org/wiki?curid=2200227" title="Kasprowa Polana">
Kasprowa Polana

Kasprowa Polana – polana w Dolinie Kasprowej w polskich Tatrach Zachodnich. Znajduje się nad wschodnim brzegiem Kasprowego Potoku, w dolnej części tej doliny, na wysokości ok. 1180–1210 m n.p.m. Dawniej stał na niej szałas, a polana należała do Niżniej Hali Kasprowej. Przy skraju polany rośnie duży jesion – drzewo w Tatrach bardzo rzadkie. Od wschodniej strony opada do polany trawiasty Boczań Kasprowy – zachodni stok Jaworzyńskich Czół.
Dolina nie była wypasana już od 1945. Obecnie jest na obszarze ochrony ścisłej Tatrzańskiego Parku Narodowego. Po zaprzestaniu użytkowania Kasprowa Polana stopniowo zarasta lasem. Jednakże stopień jej zarośnięcia jak na długi okres jej nieużytkowania jest stosunkowo mały. W 1955 miała powierzchnię ok. 9 ha. W 2004 po 60 latach nieużytkowania jej powierzchnia w wyniku zarośnięcia zmniejszyła się tylko o ok. 24%. Z rzadkich w Karpatach gatunków roślin na polanie rośnie złoć mała (na wysokości około 1200 m).

</doc>
<doc id="2200229" url="https://pl.wikipedia.org/wiki?curid=2200229" title="Wittenberga (ujednoznacznienie)">
Wittenberga (ujednoznacznienie)

Niemcy:
Zobacz też:

</doc>
<doc id="2200232" url="https://pl.wikipedia.org/wiki?curid=2200232" title="Adriana Nechita">
Adriana Nechita

Adriana Nicoleta Nechita-Olteanu; z d. Nechita (ur. 14 listopada 1983 w Băilești) – rumuńska piłkarka ręczna, reprezentantka kraju. Obecnie występuje w rumuńskim HCM Baia Mare. Gra na pozycji prawoskrzydłowej.
Latem 2007 roku Adriana poślubiła Cătălina Olteanu.
Brązowa medalistka mistrzostw Europy w 2010 r. rozgrywanych w Danii i Norwegii.
Sukcesy.
reprezentacyjne.
Mistrzostwa Europy:
klubowe.
Liga Mistrzyń:
Mistrzostwo Rumunii:
Puchar Rumunii:
Superpuchar Rumunii:
Puchar Zdobywców Pucharów:

</doc>
<doc id="2200233" url="https://pl.wikipedia.org/wiki?curid=2200233" title="33rd Street">
33rd Street

33rd Street – stacja metra nowojorskiego, na linii 4 i 6. Znajduje się w dzielnicy Manhattan, w Nowym Jorku i zlokalizowana jest pomiędzy stacjami Grand Central – 42nd Street i 28th Street. Została otwarta 27 października 1904.
Historia.
Stacja oznaczona jako 33rd Street zalicza się do pierwszej linii nowojorskiego metra, której budowa rozpoczęła się w 1900 roku. 

</doc>
<doc id="2200234" url="https://pl.wikipedia.org/wiki?curid=2200234" title="Lutherstadt Wittenberg">
Lutherstadt Wittenberg

Niemcy:

</doc>
<doc id="2200235" url="https://pl.wikipedia.org/wiki?curid=2200235" title="28th Street (stacja metra na Lexington Avenue Line)">
28th Street (stacja metra na Lexington Avenue Line)

28th Street – stacja metra nowojorskiego, na linii 4 i 6. Znajduje się w dzielnicy Manhattan, w Nowym Jorku i zlokalizowana jest pomiędzy stacjami 33rd Street i 23rd Street. Została otwarta 27 października 1904.

</doc>
<doc id="2200236" url="https://pl.wikipedia.org/wiki?curid=2200236" title="Antoni (biskup halicki)">
Antoni (biskup halicki)

Antoni (ur. ?, zm. zimą 1391 lub 1392) – duchowny rzymskokatolicki, dominikanin lub franciszkanin. Uczestnik katolickich misji na Rusi. Około 1371 roku mianowany biskupem halickim.

</doc>
<doc id="2200237" url="https://pl.wikipedia.org/wiki?curid=2200237" title="28th Street">
28th Street



</doc>
<doc id="2200239" url="https://pl.wikipedia.org/wiki?curid=2200239" title="Zakrzówek Wieś">
Zakrzówek Wieś



</doc>
<doc id="2200240" url="https://pl.wikipedia.org/wiki?curid=2200240" title="Majdan Grabina">
Majdan Grabina



</doc>
<doc id="2200242" url="https://pl.wikipedia.org/wiki?curid=2200242" title="Sporty wodne na Igrzyskach Wspólnoty Narodów 2010">
Sporty wodne na Igrzyskach Wspólnoty Narodów 2010

Sporty wodne na Igrzyskach Wspólnoty Narodów 2010 odbyły się w dniach 4 - 13 października 2010 w SPM Swimming Pool Complex w Nowym Delhi (zawody w pływaniu synchronicznym odbyły się w dniach 6-7 października). Sporty wodne obejmowały: pływanie, skoki do wody i pływanie synchroniczne. W pływackiej tabeli medalowej zwyciężyli Australijczycy (22 złote medale, 54 medale w ogóle). W tabeli skoków do wody - Kanadyjczycy (5 złotych medali, 9 medali w ogóle), zaś w pływaniu synchronicznym - Kanadyjki (2 złote medale).

</doc>
<doc id="2200243" url="https://pl.wikipedia.org/wiki?curid=2200243" title="Kategoria e Parë (1981/1982)">
Kategoria e Parë (1981/1982)

Sezon 1981/1982 był 43. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 6 września 1981, a zakończył 23 maja 1982. Tytułu nie obroniła drużyna Partizani Tirana. Nowym mistrzem Albanii został zespół 17 Nëntori Tirana. Tytuł króla strzelców zdobył Vasil Ruci, który w barwach klubu Flamurtari Vlora strzelił 12 goli. 

</doc>
<doc id="2200244" url="https://pl.wikipedia.org/wiki?curid=2200244" title="Linz Urfahr">
Linz Urfahr

Linz Urfahr (niem: "Bahnhof Linz Urfahr") – stacja kolejowa w Linz, w kraju związkowym Górna Austria, w Austrii. Został otwarty w dniu 18 października 1888 roku. Znajduje się w dzielnicy Urfahr i jest stacją początkową dla Mühlkreisbahn.
W budynku dworca znajduje się poczekalnia z nieczynnymi kasami. Na peronach znajdują się automaty biletowe. Istnieje również toaleta publiczna. Znajduje się tu również parking Park&amp;Ride oraz centrum przesiadkowe.
Do terenu dworca przylega dworzec kolei górskiej Pöstlingbergbahn (Bergbahnhof Urfahr), niegdyś będący stacją początkową tej linii, natomiast obecnie przekształcony na muzeum.

</doc>
<doc id="2200245" url="https://pl.wikipedia.org/wiki?curid=2200245" title="Kategoria e Parë (1982/1983)">
Kategoria e Parë (1982/1983)

Sezon 1982/1983 był 44. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 22 sierpnia 1982, a zakończył 29 maja 1983. Tytułu nie obroniła drużyna 17 Nëntori Tirana. Nowym mistrzem Albanii został zespół Vllaznia Szkodra. Tytuł króla strzelców zdobył Dashnor Bajaziti, który w barwach klubu Besa Kavajë strzelił 16 goli. 
Baraż o awans/utrzymanie.
Zespół Naftëtari Qyteti Stalin utrzymał się w 1. lidze, natomiast drużyna Minatori Tepelenë do niej nie awansowała.

</doc>
<doc id="2200246" url="https://pl.wikipedia.org/wiki?curid=2200246" title="Koniuchy (Ukraina)">
Koniuchy (Ukraina)



</doc>
<doc id="2200248" url="https://pl.wikipedia.org/wiki?curid=2200248" title="Mikałaj Żuk">
Mikałaj Żuk

Mikałaj Mikałajewicz Żuk (, , "Nikołaj Nikołajewicz Żuk"; ur. 10 kwietnia 1955 w Koniuchach w rejonie grodzieńskim) – białoruski ekonomista i polityk, w latach 1997–2000 członek Rady Republiki Zgromadzenia Narodowego Republiki Białorusi I kadencji.
Życiorys.
Urodził się 10 kwietnia 1955 roku we wsi Koniuchy, w rejonie grodzieńskim obwodu grodzieńskiego Białoruskiej SRR, ZSRR. W 1977 roku ukończył Białoruski Państwowy Instytut Gospodarki Narodowej, uzyskując wykształcenie ekonomisty. W 1990 roku ukończył Mińską Wyższą Szkołę Partyjną. W latach 1978–1981 pracował jako ekonomista, starszy ekonomista i kierownik sekcji zatrudnienia i płac w Zjednoczeniu Produkcyjnym Obróbki Drewna „Bobrujskdrew”. W latach 1981–1991 pracował jako instruktor, kierownik wydziału przemysłowo-transportowego, II sekretarz i I sekretarz Bobrujskiego Komitetu Miejskiego Komunistycznej Partii Białorusi. W latach 1992–1993 pełnił funkcję zastępcy dyrektora generalnego ds. ekonomii Bobrujskich Warsztatów Eksperymentalnych Kombinatu Budownictwa Mieszkaniowego. W latach 1993–1995 pracował jako główny księgowy Zjednoczenia Produkcyjnego „Bobrujskmiebiel”. Od 1995 roku był zastępcą przewodniczącego Mohylewskiego Obwodowego Komitetu Wykonawczego.
13 stycznia 1997 roku został członkiem nowo utworzonej Rady Republiki Zgromadzenia Narodowego Republiki Białorusi I kadencji. Od 22 stycznia pełnił w niej funkcję członka, a potem zastępcy przewodniczącego Komisji ds. Gospodarki, Budżetu i Finansów. Jego kadencja w Radzie Republiki zakończyła się 19 grudnia 2000 roku.

</doc>
<doc id="2200249" url="https://pl.wikipedia.org/wiki?curid=2200249" title="Port lotniczy Kozani">
Port lotniczy Kozani

Port lotniczy Kozani (IATA: KZI, ICAO: LGKZ) – port lotniczy położony 4 km na południowy wschód od Kozani, w Prefekturze Kozani, w Grecji.

</doc>
<doc id="2200251" url="https://pl.wikipedia.org/wiki?curid=2200251" title="Kategoria e Parë (1983/1984)">
Kategoria e Parë (1983/1984)

Sezon 1983/1984 był 45. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 27 sierpnia 1983, a zakończył 20 maja 1984. Tytułu nie obroniła drużyna Vllaznia Szkodra. Nowym mistrzem Albanii został zespół Labinoti Elbasan. Był to pierwszy tytuł mistrzowski tego klubu. Tytuł króla strzelców zdobył Vasil Ruci, który w barwach klubu Flamurtari Vlora strzelił 12 goli. 
Baraż o awans/utrzymanie.
Zespół Traktori Lushnja utrzymał się w 1. lidze, natomiast drużyna Apolonia Fier do niej nie awansowała.

</doc>
<doc id="2200253" url="https://pl.wikipedia.org/wiki?curid=2200253" title="Stanisław von Ursyn-Pruszyński">
Stanisław von Ursyn-Pruszyński



</doc>
<doc id="2200254" url="https://pl.wikipedia.org/wiki?curid=2200254" title="Akroagoniny">
Akroagoniny

Akroagoniny ("aKros" – najwyższy, "Agones" – walka) – hipotetyczne substancje wydzielane podczas umierania, w stanach skrajnych zaburzeń ustrojowych prowadzących do śmierci.
Twórcą koncepcji akroagonin był Ugo Cerletti, którego badania opisał w roku 1955 Ch.-L. Dell w czasopiśmie „Annales Médico-psychologiques”. Koncepcja akroagonin posłużyła po I wojnie światowej do opracowania i praktykowania pewnych metod medycznych w leczeniu stanów psychotycznych, np. leczenie wstrząsami insulinowymi, leczenie elektrowstrząsami lub gorączką malaryczną. Koncepcja wydawała się być potwierdzana przez skuteczność tych metod.
Zainteresowanie akroagoninami ograniczone było głównie do obszaru endokrynologii i psychiatrii ze względu na hipotetycznie endokrynną podstawę istnienia akroagonin. Dalsze badania nie potwierdziły istnienia akroagonin i koncepcja została porzucona.

</doc>
<doc id="2200255" url="https://pl.wikipedia.org/wiki?curid=2200255" title="Kategoria e Parë (1984/1985)">
Kategoria e Parë (1984/1985)

Sezon 1984/1985 był 46. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 8 września 1984, a zakończył 9 czerwca 1985. Tytułu nie obroniła drużyna Labinoti Elbasan. Nowym mistrzem Albanii został zespół 17 Nëntori Tirana. Tytuł króla strzelców zdobyli Arben Minga (17 Nëntori Tirana) oraz Vaslli Fakja (Vllaznia Szkodra), którzy strzelili po 13 goli. 

</doc>
<doc id="2200256" url="https://pl.wikipedia.org/wiki?curid=2200256" title="Sabine Klaschka">
Sabine Klaschka

Sabine Klaschka (ur. 8 sierpnia 1980 w Monachium) – niemiecka tenisistka.
Kariera tenisowa.
W 1997 wystąpiła po raz pierwszy na międzynarodowej arenie tenisowej, biorąc udział w kwalifikacjach do niewielkiego turnieju (10000 USD) cyklu ITF w belgijskim Rebecq. Zwyciężyła tam w czterech spotkaniach by w decydującym, piątym meczu przegrać ze Szwedką Marią Wolfbrandt. Tydzień później wystartowała w podobnej imprezie w Koksijde, gdzie tym razem przeszła rundę kwalifikacyjną ale w pierwszej rundzie turnieju głównego musiała uznać wyższość Hiszpanki Marty Cano, przegrywając wysoko 2:6, 0:6. Swój pierwszy turniej singlowy wygrała w 1999 w Hechingen, pokonując w finale Eszter Molnar z Węgier. W sumie w rozgrywkach rangi ITF wygrała dwa turnieje singlowe i jeden deblowy.
W 2000 wzięła udział w kwalifikacjach do dwóch turniejów wielkoszlemowych, w Wimbledonie i US Open, ale w obu przypadkach odpadła w pierwszej rundzie. W tym samym roku spróbowała swoich sił w kwalifikacjach do turnieju WTA w Sopocie, ale w drugiej rundzie wyeliminowała ja Czeszka Dája Bedáňová. W następnym roku również brała udział w kwalifikacjach do turniejów WTA ale za każdym razem odpadała w pierwszej rundzie. W 2002, w Brukseli, po raz pierwszy przebiła się przez kwalifikacje ale w turnieju głównym przegrała z Evą Dyrberg w pierwszej rundzie. Największy sukces odniosła w 2005 w Wimbledonie. Wygrała tam kwalifikacje, pokonując kolejno takie zawodniczki jak: Elise Tamaëla, Edina Gallovits i Séverine Brémond. W pierwszej rundzie turnieju głównego pokonała ówczesną nr 1 brytyjskiego tenisa Elenę Baltachę by w drugiej przegrać z Jeleną Diemientjewą, rozstawioną z nr 6.
W 2009 roku zakończyła zawodową karierę tenisową.
Jej młodsza siostra Carmen również jest tenisistką.

</doc>
<doc id="2200260" url="https://pl.wikipedia.org/wiki?curid=2200260" title="Rumunia na Letnich Igrzyskach Olimpijskich 1924">
Rumunia na Letnich Igrzyskach Olimpijskich 1924

Reprezentacja Rumunii na Letnich Igrzyskach Olimpijskich 1924 w Paryżu składała się z 35 zawodników, którzy wystartowali w 4 konkurencjach, dwóch drużynowych (rugby i piłka nożna) i dwóch indywidualnych (strzelectwo i tenis).
Mimo że był to drugi występ reprezentacji Rumunii na letnich igrzyskach olimpijskich, to był to oficjalny debiut reprezentacji Rumunii, gdyż Rumuński Komitet Olimpijski powstał w 1914. Wszyscy zawodnicy byli debiutantami. Na igrzyskach zadebiutowały reprezentacje piłkarska, rugby oraz tenisowa. Reprezentacja w rugby zdobyła pierwszy w historii Rumunii medal na igrzyskach olimpijskich. Ponadto był to jedyny w historii igrzysk brązowy medal przyznany w tej dyscyplinie, gdyż dyscyplina ta została wykreślona z programu letnich igrzysk olimpijskich. W pozostałych dyscyplinach Rumuni zazwyczaj, albo przegrywali pierwsze mecze, albo, jak było w przypadku strzelectwa, zajmowali miejsca w końcu stawki. W klasyfikacji medalowej Rumunia zajęła ostatecznie 26. pozycję ex aequo z Portugalią, Monako, Haiti, Japonią i Nową Zelandią.
Wyniki.
Piłka nożna.
Podczas letnich igrzyskach olimpijskich w 1924 roku turniej piłkarski odbywał się, w przeciwieństwie do późniejszych igrzysk olimpijskich oraz mistrzostw, tylko w systemie pucharowym. Reprezentacja Rumunii, prowadzona przez Adriana Suicu, składała się z zawodników mających niewielkie doświadczenie reprezentacyjne. W pierwszym składzie czterech piłkarzy rozegrało w kadrze 5 spotkań, natomiast pierwszy mecz na igrzyskach był debiutem dla dwóch zawodników oraz samego trenera.
Reprezentacja Rumunii w pierwszej rundzie miała wolny los. W drugiej trafiła na reprezentację Holandii, z którą przegrała 0:6.
Mężczyźni
Rugby.
Reprezentacja Rumunii w rugby debiutowała na igrzyskach w Paryżu. Był to jednocześnie ostatni turniej olimpijski w tej dyscyplinie podczas letnich igrzysk olimpijskich. Zawodnicy z Rumunii nie mieli doświadczenia reprezentacyjnego. Dla trzech zawodników mecze rozgrywane w ramach igrzysk nie były pierwszym występem w reprezentacji, jeden zawodnik wcześniej rozegrał więcej niż jeden mecz, a dla pozostałych zawodników był to debiut. Na Stade de Colombes rywalizowały ze sobą Stany Zjednoczone, Francja i Rumunia. Rumuńscy rugbiści, mimo że przegrali wszystkie mecze, zdobyli brązowy medal.
Rugby od czasów debiutu na igrzyskach w 1908 roku nie cieszyło się wielkim zainteresowaniem startujących ekip. Liczba drużyn zgłoszonych na igrzyska nigdy nie przekraczała 3. Cztery lata wcześniej w tej dyscyplinie rywalizowały ze sobą wyłącznie reprezentacje Stanów Zjednoczonych i Francji. Obrońcą tytułu mistrza olimpijskiego była ta pierwsza. W turnieju w Paryżu miały uczestniczyć także reprezentacje Nowej Zelandii, Australii oraz Związku Południowej Afryki, jednakże, ze względu na koszty podróży do Francji, komitety olimpijskie tych państw zrezygnowały z wystawienia reprezentacji.
Mężczyźni
Wyniki meczów
Strzelectwo.
Reprezentacja Rumunii wystąpiła na igrzyskach po raz drugi, po debiucie na igrzyskach w 1900 roku, rozgrywanych również w Paryżu. Rumuńscy strzelcy zajmowali w konkurencjach miejsca pod koniec stawki. Jedynie Constantin Ţenescu w karabinie dowolnym osiągnął 19. miejsce na 73. startujących.
Mężczyźni
Tenis ziemny.
Reprezentacja Rumunii w tenisie ziemnym, podobnie jak wszystkie, oprócz strzeleckiej, debiutowała na tych igrzyskach. Rumunom udało się wygrać jeden mecz, a w pozostałych, zarówno w grze pojedynczej, jak i deblu, przegrali po 0:3.
Tenis został po Letnich Igrzyskach Olimpijskich 1924 skreślony z programu igrzysk, po czym powrócił przed Letnimi Igrzyskami Olimpijskimi 1988 w Seulu.
Mężczyźni

</doc>
<doc id="2200261" url="https://pl.wikipedia.org/wiki?curid=2200261" title="Kategoria e Parë (1985/1986)">
Kategoria e Parë (1985/1986)

Sezon 1985/1986 był 47. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 7 września 1985, a zakończył 18 maja 1986. Tytułu nie obroniła drużyna 17 Nëntori Tirana. Nowym mistrzem Albanii został zespół Dinamo Tirana. Tytuł króla strzelców zdobył Kujtim Majaci, który w barwach klubu Apolonia Fier strzelił 20 goli.

</doc>
<doc id="2200263" url="https://pl.wikipedia.org/wiki?curid=2200263" title="Guangzhouwan">
Guangzhouwan

Guangzhouwan (chin. trad. 廣州灣, chin. upr. 广州湾, pinyin "Guǎngzhōuwān"; inne transkrypcje: Kwang-Chou-Wan, Kwangchowan, Kouang-Tchéou-Wan) – dawna koncesja francuska na południowym wybrzeżu Chin, w prowincji Guangdong. Wydzierżawiona Francji w 1898 roku, została zwrócona Chinom w 1946 roku.
Terytorium to zostało zajęte przez wojska francuskie 27 maja 1898, niedługo po wydzierżawieniu Brytyjczykom Weihaiwei. Położone niedaleko Hongkongu i Makau terytorium nie posiadało żadnego znaczenia ekonomicznego, było jednak wymownym symbolem francuskiej chęci bycia jednym z rozgrywających mocarstw na Dalekim Wschodzie. W 1899 roku Chiny oficjalnie wydzierżawiły Francuzom na okres 99 lat zajęty przez nich fragment swojego terytorium o powierzchni 842 km², obejmujący port Zhanjiang, dwie przyległe wyspy i niewielki pas lądu. Nowe terytorium było zarządzane przez władze kolonialne w Indochinach, zaś ogłoszony wolnym portem Zhanjiang przemianowano na Fort Bayard. 
Pozbawiona gospodarczego znaczenia koncesja nie rozwijała się. Utrzymywała się głównie z produkcji fajerwerków i handlu z Hongkongiem, nie miała jednak żadnego znaczenia strategicznego dla Francji. Na początku lat 30. XX wieku populacja wynosiła 210 tys., w większości Chińczyków. Nieliczna mniejszość francuska posiadała własną szkołę i szpital.
Już podczas konferencji waszyngtońskiej (1921–1922) Francuzi zobowiązali się do zwrotu Chinom Guangzhouwan, obietnicy tej jednak nie spełniono przez całe dwudziestolecie międzywojenne. W latach 1943–1945 terytorium to okupowane było przez Japończyków. Po zakończeniu wojny, 28 lutego 1946 roku, w zamian za wycofanie wojsk chińskich z północnego Wietnamu, Francuzi opuścili Guangzhouwan.

</doc>
<doc id="2200265" url="https://pl.wikipedia.org/wiki?curid=2200265" title="Kwang-Chou-Wan">
Kwang-Chou-Wan



</doc>
<doc id="2200268" url="https://pl.wikipedia.org/wiki?curid=2200268" title="Kategoria e Parë (1986/1987)">
Kategoria e Parë (1986/1987)

Sezon 1986/1987 był 48. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 31 sierpnia 1986, a zakończył 17 maja 1987. Tytułu nie obroniła drużyna Dinamo Tirana. Nowym mistrzem Albanii został zespół Partizani Tirana. Tytuł króla strzelców zdobył Arben Arbëri, który w barwach klubu Tomori Berat strzelił 14 goli. 

</doc>
<doc id="2200269" url="https://pl.wikipedia.org/wiki?curid=2200269" title="Iwan Poliakow (generał)">
Iwan Poliakow (generał)



</doc>
<doc id="2200271" url="https://pl.wikipedia.org/wiki?curid=2200271" title="Frank Johnson (pilot)">
Frank Johnson (pilot)

Frank Johnson (ur. 26 grudnia 1896 w Oldham, zm. 1961 tamże) – brytyjski as myśliwski okresu I wojny światowej. Odniósł 16 zwycięstw powietrznych. Jedyny lotnik, który dwukrotnie otrzymał drugie w hierarchii ważności brytyjskie odznaczenie wojskowe – Distinguished Conduct Medal.
Frank Johnson służył jako obserwator w No. 22 Squadron RFC na jesieni 1916 i wiosną 1917. Podczas służby odniósł cztery zwycięstwa powietrzne na samolocie Royal Aircraft Factory F.E.2. Każdego z nich dokonał z innym pilotem. 26 kwietnia 1917 został odznaczony Distinguished Conduct Medal. Następnie skierowano go na szkolenie z pilotażu samolotów dwumiejscowych. Po zakończeniu szkolenia został skierowany do wyposażonej w samoloty Bristol F.2 Fighter jednostki No. 20 Squadron RFC. Pierwsze zwycięstwo odniósł 11 listopada 1917 nad niemieckim samolotem Albatros D.III w okolicach Moorslede. W jednostce odniósł łącznie 9 zwycięstw, w tym dwa podwójne. Większość z nich (6) odniósł z obserwatorem – kapitanem Johnem H. Hedleyem. 17 lutego zestrzelił dwa samoloty Pfalz D.III.
Następnie został przeniesiony do dywizjonu No. 62 Squadron RAF. 27 marca odniósł czternaste, a 12 kwietnia piętnaste i szesnaste zwycięstwo powietrzne, oba nad samolotami Albatros D.V.
3 września 1918 został ponownie odznaczony Distinguished Conduct Medal.

</doc>
<doc id="2200275" url="https://pl.wikipedia.org/wiki?curid=2200275" title="Frank Johnson">
Frank Johnson



</doc>
<doc id="2200277" url="https://pl.wikipedia.org/wiki?curid=2200277" title="Sassen-Anhalt">
Sassen-Anhalt



</doc>
<doc id="2200278" url="https://pl.wikipedia.org/wiki?curid=2200278" title="Nikki Yanofski">
Nikki Yanofski



</doc>
<doc id="2200281" url="https://pl.wikipedia.org/wiki?curid=2200281" title="Isidor Fischer">
Isidor Fischer

Isidor Fischer (ur. 20 września 1868 w Wiedniu, zm. 23 stycznia 1943 w Bristolu) – austriacki lekarz ginekolog i historyk medycyny. Studiował medycynę na Uniwersytecie Wiedeńskim, tytuł doktora medycyny otrzymał w 1892 roku. Od 1897 kierował kliniką kobiecą Charité w Wiedniu. W 1914 habilitował się z historii medycyny. Po Anschlussie stracił posadę akademicką i emigrował do Anglii.
Był autorem dwutomowego leksykonu współczesnych lekarzy, do dziś służącego historykom medycyny.

</doc>
<doc id="2200283" url="https://pl.wikipedia.org/wiki?curid=2200283" title="Port lotniczy Huesca">
Port lotniczy Huesca

Port lotniczy Huesca (, kod IATA: HSK, kod ICAO: LEHC) – lotnisko znajdujące się 10 km na wschód od miasta Huesca w Hiszpanii pomiędzy miastami Alcalá del Obispo i Monflorite. Regularne loty odbywają się tu głównie w okresie zimowym, dzięki bliskiemu położeniu lotniska od Pirenejów. Przy lotnisku działa również prywatna szkoła kształcąca przyszłych pilotów.

</doc>
<doc id="2200286" url="https://pl.wikipedia.org/wiki?curid=2200286" title="Podpułkownik Lis-Kula">
Podpułkownik Lis-Kula



</doc>
<doc id="2200288" url="https://pl.wikipedia.org/wiki?curid=2200288" title="Piotr Wtulich">
Piotr Wtulich

Piotr "Kay" Wtulich (ur. 1972 w Mławie) – polski muzyk, kompozytor, wokalista i gitarzysta. Członek Akademii Fonograficznej ZPAV. Działalność artystyczną rozpoczął w 1992 roku w zespole Neolithic, którego był współzałożycielem. Od 2008 roku przewodzi w formacji Black River. Wtulich współtworzył ponadto zespoły Kashtany oraz Kayzen.

</doc>
<doc id="2200289" url="https://pl.wikipedia.org/wiki?curid=2200289" title="Panoz Abruzzi">
Panoz Abruzzi

Panoz Abruzzi – studyjny supersamochód amerykańskiej firmy Panoz. Produkcja seryjna modelu Abruzzi miała ruszyć w 2011. Pierwsze zdjęcia pojawiły się w październiku 2010. Panoz zakładał, że powstanie maksymalnie 81 sztuk tego wozu. Do napędu miała posłużyć jednostka V8 pochodząca od Forda GT. W roku 2014 pojazd zniknął jednak z portfolio firmy, publikowanego na stronie www i brak jest doniesień o podjęciu produkcji.

</doc>
<doc id="2200290" url="https://pl.wikipedia.org/wiki?curid=2200290" title="KS Orzeł Międzyrzecz">
KS Orzeł Międzyrzecz

KS Orzeł Międzyrzecz (pełna nazwa Klub Siatkarski Orzeł Międzyrzecz) — polski wielosekcyjny klub sportowy (m.in. z sekcją piłki siatkowej mężczyzn) z siedzibą w Międzyrzeczu, działający w formie stowarzyszenia kultury fizycznej, utworzony 26 sierpnia 2011 przez członków "Stowarzyszenia Sportowego MOSIW Międzyrzecz". Męska sekcja siatkarska prowadzi dwie drużyny: seniorską (występującą w II lidze) i dziecięcą Akademię Siatkówki. Od sezonu 2015/2016 drużyna seniorska występowała pod nazwą GBS Bank KS Orzeł Międzyrzecz, zaś od sezonu 2020/2021 – LBS Bank KS Orzeł Międzyrzecz.
Historia.
W październiku 2010 - w związku z ogromnymi problemami organizacyjno-finansowo-sportowymi pierwszoligowego wówczas MKS Orzeł Międzyrzecz AZS-AWF - grupa sympatyków piłki siatkowej z Międzyrzecza postanowiła powołać nowy klub siatkarski w tym mieście. Początkowo planowano założyć całkiem nowe stowarzyszenie kultury fizycznej, którego drużyna siatkarska mogłaby przystąpić do zorganizowanych rozgrywek seniorskich sezonu 2010/2011, jednak na skutek braku odpowiedniego zapasu czasu na dopełnienie wszelkich procedur z tym związanych, podjęto decyzję o zorganizowaniu zespołu w ramach - funkcjonującego od 2005 - Stowarzyszenia Sportowego MOSIW Międzyrzecz. Klub został zarejestrowany w Lubuskim Związku Piłki Siatkowej, a drużyna zgłoszona do rozgrywek najniższego szczebla seniorskiego w tym województwie edycji 2010/2011 - III ligi (dołączono ją do tej klasy tuż przed inauguracją sezonu). Kadrę zawodniczą stanowili głównie byli gracze Orła, zaś obowiązki trenera powierzono znanemu na ziemi lubuskiej szkoleniowcowi – Pawłowi Raczyńskiemu. Po zaledwie kilku wspólnych treningach i bez rozegrana żadnego spotkania kontrolnego, 18 grudnia 2010 zespół przystąpił do swego pierwszego meczu (zarazem oficjalnego debiutu), zwyciężając we własnej hali - na inaugurację sezonu ligowego - "MLKS Volley Gubin" 3:0 (25:19, 25:12, 25:22). Wygrywając lubuską grupę III ligi oraz turniej półfinałowy w Złotoryi, zakwalifikował się do turnieju finałowego w Kielcach, gdzie w dniach 1–3 kwietnia 2011 wywalczył awans do II ligi. W sezonie 2010/2011 barwy Orła reprezentowali: Michał Andrusiów, Andrzej Barański, Krzysztof Czyż, Damian Gęborowski, Piotr Haładus, Michał Jakubczak, Jakub Janowiak, Łukasz Kaczorek, Marcin Karbowiak, Rafał Napierała, Wojciech Rędziak, Dominik Sroga, Dariusz Stafyniak i Mariusz Szulikowski. W sezonie 2015/2016 drużyna zajęła 2. miejsce w sezonie zasadniczym swojej grupy II ligi, premiowane udziałem w turnieju półfinałowym o awans do I ligi, w którym zajęła 4. miejsce i nie awansowała do turnieju finałowego. W sezonie 2017/2018 zespół wywalczył mistrzostwo II ligi grupy 4, wygrał turniej półfinałowy o awans do I ligi w Międzyrzeczu i zajął 5. miejsce na turnieju finałowym w Rybniku.

</doc>
<doc id="2200291" url="https://pl.wikipedia.org/wiki?curid=2200291" title="Alice N’ Chains">
Alice N’ Chains

Alice N’ Chains – amerykański zespół muzyczny utworzony w roku 1984 w Seattle w stanie Waszyngton pod nazwą Sleze, z inicjatywy gitarzysty oraz basisty Johnny’ego Bacolasa, basisty Byrona Hansena, gitarzysty Zoli Semanate oraz perkusisty Jamesa Bergstroma. W 1986 po dołączeniu do zespołu Nicka Pollocka, formacja zmieniła nazwę na Alice N’ Chains. W czasie swojej półtorarocznej działalności, grupa zarejestrowała dwa albumy demo. Projekt został rozwiązany w roku 1987, a jego członkowie utworzyli nowe grupy muzyczne.
Historia.
Zespół został uformowany przez Staleya, Pollocka, Bacolasa oraz Bergstroma, którzy występowali w grupie Sleze, pełniącej w głównej mierze funkcję cover bandu, prezentującej na swoich koncertach własne interpretacje utworów z repertuaru takich wykonawców jak Armored Saint, Mötley Crüe, Venom czy Slayer. Po opuszczeniu szeregów zespołu przez Chrisa Markhama, Staley oraz Bergstrom złożyli ofertę współpracy Nickowi Pollockowi. Po pewnym czasie muzycy zdecydowali się na przyjęcie nazwy Alice N’ Chains. Jej pomysłodawcą był Russ Klatt, wokalista występujący w zespole Slaughterhouse Five. Podczas rozmowy z Bacolasem w 1986, zasugerował on muzykowi dwie propozycje – Alice in Wonderland oraz Alice in Chains. „Rozmawialiśmy między innymi o zmianie nazwy dla zespołu. Nagle padło stwierdzenie – Alice in Wonderland? Co o tym sądzisz? Może być? Być może... Alice in Chains?” – wspominał Bacolas. Druga z nazw bardzo spodobała się muzykowi, który następnego dnia poinformował o tym kolegów z zespołu. Jedynym problemem był fakt, iż nazwa w sposób jednoznaczny kojarzyła się z niewolnictwem kobiet. „Pamiętam jak Layne przyszedł i poinformował mnie, że wraz z kolegami zmieniają nazwę na Alice in Chains. Nie byłam z tego faktu zadowolona. Zaczęłam mu tłumaczyć, że nazwa ta będzie się mocno kojarzyć ze zniewoleniem kobiet. Potem nie miałam z nim kontaktu przez około dwa tygodnie, ponieważ byłam zaniepokojona i urażona” – wspominała matka wokalisty, Nancy McCallum. W konsekwencji muzycy zdecydowali się na zmianę proponowanego zapisu nazwy z Alice in Chains na Alice N’ Chains dzięki czemu nazwę grupy można rozumieć jako „Alicja i łańcuchy”.
Na początku roku James Bergstrom zwrócił się o pomoc w realizacji albumu demo do Timothy’ego „Tima” Branoma. „Byłem starszy i trochę bardziej doświadczony w tym czasie” – wspominał. Proces przedprodukcji rozpoczął się w styczniu i trwał trzy miesiące. Wiosną rozpoczęła się sesja nagraniowa. W utworach „Fat Girls” oraz „Lip Lock Rock” na gitarze basowej zagrał Mike Mitchell. Wersje instrumentalne były nagrywane na terenie kompleksu sali prób Music Bank, natomiast partie wokalne Staley rejestrował w domu Branoma na terenie Richmond Beach. „Pracowałem z Layne miesiącami nad jego wokalem. Byłem gotów go posłać do maestro Davida Kyle na lekcje, jednak nie był on zainteresowany. Więc przychodził do mojego domu kilka razy w tygodniu i razem słuchaliśmy kaset z moim wokalem na rozgrzewkę po to, by się upewnić, że będzie to praktykował” – wspominał Branom.
Aby polepszyć operowanie swoim głosem, Staley ostatecznie udał się na lekcje do Kyle’a, u którego nauki pobierali między innymi Ann Wilson z zespołu Heart, Chris Cornell z Soundgarden czy Geoff Tate z Queensrÿche. Thad Byrd, który pomagał grupie Sleze, przyznał w jednym z wywiadów, że „Layne był bardzo dumny z faktu, iż jego trenerem śpiewu jest ta sama osoba co Geoff’a Tate”. Sesja nagraniowa odbyła się w London Bridge Studio na terenie Seattle.
W połowie 1986, Thad Byrd szukał zespołu, który mógłby pojawić się w jego filmie fabularnym "Father Rock". Jak wspominał reżyser, Bergstrom nakręcił krótką reklamę, w której odpowiedział na pytanie, dlaczego jego zdaniem grupa powinna pojawić się w filmie. Odpowiedź brzmiała: „Ponieważ jesteśmy największym hair metalowym zespołem z Seattle!”. Byrd wypełnił czek na sumę 300 dolarów, w zamian za pojawienie się zespołu w filmie i możliwość użycia jednego z utworów z repertuaru grupy. Pieniądze przekazane przez Byrda, zespół wykorzystał na pokrycie kosztów finalizacji produkcji związanej z nagrywaniem materiału demo. 
Następnie zespół wystąpił w Kane Hall na University of Washington, przed niespełna tysięcznym audytorium. W sierpniu 1986 Branom zakończył proces nagrywania ścieżek na album demo. Miksowanie odbyło się w Triad Studios w miejscowości Redmond w stanie Waszyngton. Inżynierem dźwięku został Peter Barnes. W tym samym czasie, stosunki pomiędzy Branomem a basistą Mike Mitchellem zaczęły ulegać pogorszeniu. Muzyk był o kilka lat starszy od swoich kolegów z zespołu i mieszkał w dzielnicy uniwersyteckiej wraz ze swoją dziewczyną, Lisą Ahern Rammell, która zajmowała się makijażem muzyków. Ostatecznie materiał ukazał się niezależnie. W jego skład weszły trzy kompozycje – „Fat Girls”, „Lip Lock Rock” oraz „Over the Edge”. Udział w ich komponowaniu mieli Bergstrom, Pollock, Jim Sheppard oraz Staley. Branom przyznał, że „cały materiał brzmiał jak połączenie Duran Duran, INXS oraz Led Zeppelin”.
Kilka miesięcy później, Mitchell opuścił szeregi zespołu. W jego miejsce powrócił Johnny Bacolas, który przez krótki czas udzielał się w formacji Ascendent. Na przełomie jesieni i zimy, zespół nagrał utwór „Queen of the Rodeo”. Autorami zostali Staley oraz Jet Silver, przyjaciel muzyka oraz wokalista hardrockowej formacji The Gang Bang. W styczniu 1987 zespół zarejestrował drugi album demo. Sesja odbyła się w domowym studiu nagraniowym PC Ring. Materiał ukazał się w limitowanej edycji 100 kopii, które zostały przekazane przyjaciołom i fanom zespołu. W skład wydawnictwa weszło łącznie sześć kompozycji. Inżynierem dźwięku został Jeff Meyers.
1 maja zespół zagrał koncert w Tacoma Little Theater. „To była piorunująca chwila. Po prostu wiedziałem, że muszę być w zespole z tym facetem” – przyznał Jerry Cantrell, wspominając pierwszy raz, gdy zobaczył Staleya na żywo. W drugiej połowie roku, grupa została oficjalnie rozwiązana, a członkowie zespołu zajęli się nowymi projektami muzycznymi.
Po rozwiązaniu.
Po rozwiązaniu zespołu, Staley dołączył do amatorskiej grupy Cantrella, Diamond Lie, w składzie której byli już basista Mike Starr oraz perkusista Sean Kinney. Niedługo potem, formacja oficjalnie przyjęła nazwę Alice in Chains. Nick Pollock uformował wraz z członkami grupy Mistrust nowy projekt muzyczny, My Sister's Machine. Bergstrom dołączył do grupy Second Coming, prezentującej muzykę z szeroko pojętego industrial i rocka. W 1990 do zespołu dołączył Bacolas. W 2010 grupa została oficjalnie rozwiązana. Bacolas skupił się na pracy producenta muzycznego oraz inżyniera dźwięku.
Skład zespołu.
Opracowano na podstawie materiału źródłowego:
Byli członkowie
Dyskografia.
Albumy demo

</doc>
<doc id="2200292" url="https://pl.wikipedia.org/wiki?curid=2200292" title="Audi Avantissimo">
Audi Avantissimo

Audi Avantissimo – prototyp pięciodrzwiowego kombi Audi. Został zaprezentowany na targach motoryzacyjnych we Frankfurcie w 2001 roku. Model miał łączyć luksusowe wyposażenie i ciekawą sylwetkę ze sportowymi osiągami. Pojedyncze elementy stylistyki zostały wykorzystane w Audi A8 (generacja D3). 
Silnik 4.2 V8 był wspomagany przez dwie turbosprężarki w układzie TwinTurbo. Osiągał moc 430 KM i moment obrotowy na poziomie 600 Nm. Avantissimo posiadał automatyczną, sześciobiegową skrzynię biegów, która przekazywała moc do stałego napędu na cztery koła quattro.

</doc>
<doc id="2200293" url="https://pl.wikipedia.org/wiki?curid=2200293" title="Ramiączko">
Ramiączko

Ramiączko – element górnej części niektórych rodzajów odzieży, wąski pasek służący podtrzymaniu ubioru na ramionach, stosowany w przypadku odzieży bez rękawów. Używane w ubiorach damskich (sukienki, bluzki, biustonosze), rzadziej męskich (podkoszulki bez rękawów).

</doc>
<doc id="2200295" url="https://pl.wikipedia.org/wiki?curid=2200295" title="Jo-mobil">
Jo-mobil

Jo-mobil (ros. Ё-мобиль) – samochód hybrydowy, zasilany prądem elektrycznym, dostarczanym przez generator, silnik oraz superkondensator.
Podstawowe dane techniczne.
"Dane w oparciu o opracowanie z dnia 14 grudnia 2010 roku ."
 W skład podstawowego wyposażenia wszystkich modeli wchodzi:
Cechy charakterystyczne projektu Jo-mobil.
Termin testów zderzeniowych w jednej z europejskich agencji został wyznaczony na listopad 2010 roku. Wiadomo już ze wytrzymałość i odporność na wahania temperatur polipropylenu jest wyższa niż u metali, a koszt produkcji materiału będzie niższy, ze względu na wykorzystanie surowców gazowych. Struktura elementów poszycia nadwozia będzie wykonana w technologii komórkowej, co przy deformacji pochłania znaczną część energii uderzenia przenosząc ją na całe nadwozie. Według relacji konstruktorów, prace przy nadwoziu spełniającym wszystkie europejskie normy bezpieczeństwa pasywnego prowadzi firma Magna International.
Możliwość remontowania elementów takiego rozwiązania uznaje się za nieefektywną (duże prawdopodobieństwo wymiany całych elementów na skutek poważnych uszkodzeń), jednak okoliczność ta odpowiada założeniom produkcji i remontowania samochodu modułowego - zakłady producenta przygotowują Kit car według zamówień, a ostateczną kompletację wykonują autoryzowani dilerzy
Plany na najbliższy okres.
W 2012 r. ogłoszono, że przewidywany termin rozpoczęcia produkcji zostaje przesunięty na początek roku 2015.
15 sierpnia 2013 roku została otwarta oficjalna strona firmy ё-ENGINEERING, prowadzącej do opracowania dla jo-mobila. Na stronie internetowej informacje o jednostkach inżynierskich.

</doc>
<doc id="2200296" url="https://pl.wikipedia.org/wiki?curid=2200296" title="Ludowy Komisariat Przemysłu Obronnego ZSRR">
Ludowy Komisariat Przemysłu Obronnego ZSRR

Ludowy Komisariat Przemysłu Obronnego ZSRR ("Народный комиссариат оборонной промышленности") – jeden z urzędów centralnych w Związku Radzieckim, odpowiednik ministerstwa, który nadzorował produkcję przemysłu obronnego.
Powołany 8 grudnia 1936 na bazie Ludowego Komisariatu Przemysłu Ciężkiego ZSRR (ros. "Народный комиссариат тяжёлой промышленности").
11 stycznia 1939 dekretem Prezydium Rady Najwyższej ZSRR, Ludowy Komisariat Przemysłu Obronnego ZSRR został podzielony na 4 resorty:
Struktura.
Komisariat został podzielony na główne zarządy, którym 30 grudnia 1936 nadano numery:
Siedziba.
Siedziba mieściła się w zaułku Ułańskim (ros. "Уланский переулок") 16 i 22/prosp. Sacharowa ("просп. Сахарова") 7, w budynku (proj. Danił Fridman) zbudowanym w 1936 na potrzeby zarządu, hotelu i mieszkań pracowniczych firmy budowlanej Metrostroju (ros. "Мосметрострой"). Od 1939 budynek był siedzibą Ludowego Komisariatu Przemysłu Lotniczego (ros. "Народный комиссариат авиационной промышленности – Наркомавиапром").

</doc>
<doc id="2200299" url="https://pl.wikipedia.org/wiki?curid=2200299" title="Kush">
Kush

Kush – singel amerykańskiego rapera i producenta muzycznego Dr. Dre, który promował zapowiadany od kilku lat album pt. "Detox". Gościnnie występują Snoop Dogg i Akon. Do singla powstał teledysk.

</doc>
<doc id="2200301" url="https://pl.wikipedia.org/wiki?curid=2200301" title="Kategoria e Parë (1987/1988)">
Kategoria e Parë (1987/1988)

Sezon 1987/1988 był 49. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 30 sierpnia 1987, a zakończył 29 maja 1988. Tytułu nie obroniła drużyna Partizani Tirana. Nowym mistrzem Albanii został zespół 17 Nëntori Tirana. Tytuł króla strzelców zdobył Agustin Kola, który w barwach klubu 17 Nëntori Tirana strzelił 18 goli. 
Baraż o awans/utrzymanie.
Zespół Dinamo Tirana utrzymał się w 1. lidze.

</doc>
<doc id="2200307" url="https://pl.wikipedia.org/wiki?curid=2200307" title="Demo 1 (album Alice N’ Chains)">
Demo 1 (album Alice N’ Chains)

Demo #1 – pierwszy oficjalny album demo amerykańskiej grupy muzycznej Alice N’ Chains. Materiał został nagrany w przeciągu kilku miesięcy w London Bridge Studio w Seattle. Produkcją materiału zajęli się wspólnie Tim Branom oraz grupa Alice N’ Chains. Album został nagrany w składzie: Layne Staley (śpiew), Nick Pollock (gitara prowadząca, wokal wspierający), Johnny Bacolas (gitara basowa) oraz James Bergstrom (perkusja). Na album trafiły trzy kompozycje. Album ukazał się w limitowanym nakładzie zaledwie 100 sztuk. Koszt nagrania i produkcji albumu wyniósł łącznie 1600 dolarów. Dziś jest powszechnie dostępny jedynie w formacie mp3.
Twórcy.
Opracowano na podstawie materiału źródłowego:
Alice N’ Chains
Muzycy sesyjni
Produkcja

</doc>
<doc id="2200309" url="https://pl.wikipedia.org/wiki?curid=2200309" title="Marcinów (Ostrawa)">
Marcinów (Ostrawa)

Marcinów (cz. Martinov, niem. Martinau) – jeden z 23 obwodów miejskich miasta statutarnego Ostrawy, stolicy kraju morawsko-śląskiego, we wschodnich Czechach. Jest to także jedna z 39 gmin katastralnych w jego granicach o nazwie Martinov ve Slezsku (Marcinów na Śląsku) i powierzchni 402,89 ha. Populacja w 2001 wynosiła 1093 osób, zaś na początku 2011 odnotowano 265 adresów. Położona jest na prawym brzegu rzeki Opawy, w granicach historycznego regionu Śląska Opawskiego i cechuje ją krajobraz przeważnie wiejski.
Herb przedstawia Marcina z Tours.
Historia.
Po raz pierwszy wzmiankowane w 1424 jako "Myrtynow", gdy właściciel gminy "Jan z Kravař" przepisał jej część w spadku swej małżonce. W latach następnych właściciele wsi zmieniali się często. Jednym z nich był od 1843, w czasach poddaństwa, roku hrabia Jindřich z Demblína, który władał również sąsiednimi Trzebowicami. W 1865 te dwie miejscowości zakupione zostały przez Józefa Stonawskiego, po którym odziedziczyła je jego córka Maria. Po ślubie Maria Scholzová-Stonawská poczęła pisać pod pseudonimem Mary Stone i stała się znaną niemieckojęzyczną pisarką. Jej córka Helena Scholzová (po wydaniu się Železná) była rzeźbiarką. Marcinów w XIX wieku był wsią typowo rolniczą i choć wielu jej mieszkańców znalazło pracę w okolicznych zakładach przemysłowych rozwijających się w okolicy Morawskiej Ostrawy to jej charakter pozostał nieuprzemysłowiony.
Według austriackiego spisu ludności z 1900 w 90 budynkach mieszkalnych w Marcinowie na obszarze 447 hektarów mieszkało 628 osób. co dawało gęstość zaludnienia równą 140,5 os./km², z tego 621 (98,9%) mieszkańców było katolikami a 7 (1,1%) wyznawcami judaizmu, 585 (93,2%) było czesko- a 30 (4,8%) polskojęzycznymi. Do 1910 liczba budynków wzrosła do 97 a mieszkańców do 740, z czego 735 było zameldowanych na stałe, 733 (99,1%) było katolikami, 5 (0,7%) żydami a 2 (0,2%) innej religii lub wyznania, 725 (98,6%) było czesko-, 7 (1%) polsko- a 3 (0,4%) niemieckojęzycznymi.
W 1938 miejscowość znalazła się w granicach hitlerowskich Niemiec, zaś spod ich administracji wydostała się wraz z nadejściem Armii Czerwonej 27 kwietnia 1945 roku. W granicach administracyjnych Ostrawy od 1 lipca 1961 roku. W latach następnych na jej terenie powstał duży zakład przetwórstwa spożywczego.

</doc>
<doc id="2200310" url="https://pl.wikipedia.org/wiki?curid=2200310" title="Medaliści mistrzostw Polski seniorów w biegu na 110 metrów przez płotki">
Medaliści mistrzostw Polski seniorów w biegu na 110 metrów przez płotki

Medaliści mistrzostw Polski seniorów w biegu na 110 metrów przez płotki – zdobywcy medali seniorskich mistrzostw Polski w konkurencji biegu na 110 metrów przez płotki.
Bieg na 110 m przez płotki mężczyzn jest rozgrywany na mistrzostwach kraju od ich pierwszej edycji, która miała miejsce w lipcu 1920 roku we Lwowie. Pierwszym w historii mistrzem Polski został zawodnik lwowskiej Pogoni Wacław Kuchar, który uzyskał wynik 18,0 s. Uzyskany przez niego wynik był gorszy od ustalonego przez Polski Związek Lekkiej Atletyki minimum uprawniającego do startu w igrzyskach olimpijskich w Antwerpii, w związku z czym nie został wówczas uznany mistrzem kraju (tytuł ten przyznawano w 1920 tylko zawodnikom, którzy osiągnęli wyniki lepsze od minimum olimpijskiego). Mimo to według obecnych zasad PZLA wszyscy zwycięzcy mistrzostw z 1920 noszą tytuły ówczesnych mistrzów Polski.
W latach 1921 i 1922 nie rozgrywano mistrzostw Polski w tej konkurencji.
Najbardziej utytułowanymi zawodnikami wśród startujących w mistrzostwach Polski są Damian Czykier i Romuald Giegiel, którzy zdobyli po siedem złotych medali krajowego czempionatu (dziewięć w ogóle). Więcej medali (jedenaście), ale tylko dwa złote, wywalczył Dominik Bochenek.
Aktualny rekord mistrzostw Polski seniorów w biegu na 110 metrów przez płotki wynosi 13,25 i został ustanowiony przez Damiana Czykiera podczas mistrzostw w 2022 w Suwałkach.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 102 płotkarzy. Najwięcej medali – 11 – wywalczył Dominik Bochenek, a najwięcej złotych (po 7) Damian CXzykier i Romuald Giegiel. W tabeli kolorem wyróżniono zawodników, którzy wciąż są czynnymi lekkoatletami.

</doc>
<doc id="2200311" url="https://pl.wikipedia.org/wiki?curid=2200311" title="Kuropatewka piaskowa">
Kuropatewka piaskowa

Kuropatewka piaskowa ("Ammoperdix griseogularis") − gatunek średniej wielkości ptaka z rodziny kurowatych (Phasianidae). Zamieszkuje Azję. Osiadły.
Systematyka.
Kuropatewka piaskowa jest gatunkiem monotypowym.
Morfologia.
Wygląd zewnętrzny: Wyraźny dymorfizm płciowy. Samiec różni się od podobnej kuropatewki pustynnej szarym gardłem, jasnymi plamkami na szyi i jaśniejszym, czarno obrzeżonym paskiem ocznym. Samica wyróżnia się białymi plamkami, zamiast różowawych pasków na szyi obecnych u samicy drugiego gatunku kuropatewki.
Rozmiary: długość ciała: 22–25 cm, rozpiętość skrzydeł: 40–42 cm
Masa ciała: 182–225 g
Występowanie.
Środowisko.
Suche, skaliste i nisko położone tereny pokryte skąpą roślinnością, zwykle w pobliżu zbiornika wodnego.
Zasięg występowania.
Bliski Wschód i tereny dalej na wschód – od południowo-wschodniej Turcji i Iraku do południowego Uzbekistanu, Tadżykistanu i Pakistanu. Próbowano ją introdukować w USA, ale bez powodzenia.
Pożywienie.
Dominuje pokarm roślinny: liście, pędy, nasiona i owoce, uzupełniane bezkręgowcami, których chętnie poszukuje wśród odchodów koni i mułów.
Rozród.
Najprawdopodobniej gatunek monogamiczny. Samiec może pozostawać z samicą w czasie wysiadywania jaj i wodzenia piskląt, ale obserwowano też w czasie sezonu lęgowego grupy liczące do 20 samców.
Gniazdo: na ziemi, w płytkim zagłębieniu, zwykle pod osłoną skały lub kępy trawy.
Okres lęgowy: zależy od regionu. Zwykle od kwietnia do lipca, czasem może wyprowadzać drugi lęg.
Jaja: znosi 6–9 jaj
Wysiadywanie: 21 dni, wyłącznie przez samicę
Pisklęta: wodzone przez samicę lub oboje rodziców.
Status.
Międzynarodowa Unia Ochrony Przyrody (IUCN) uznaje kuropatewkę piaskową za gatunek najmniejszej troski (LC – "least concern") nieprzerwanie od 1988 roku. Całkowita liczebność populacji szacunkowo mieści się w przedziale 150–250 tysięcy dorosłych osobników. Trend liczebności populacji jest stabilny.

</doc>
<doc id="2200312" url="https://pl.wikipedia.org/wiki?curid=2200312" title="Demo 2 (album Alice N’ Chains)">
Demo 2 (album Alice N’ Chains)

Demo #2 – drugie oficjalne demo amerykańskiej grupy muzycznej Alice N’ Chains. Materiał został nagrany w domowym studiu nagraniowym PC Ring w Seattle. Tym razem produkcją albumu zajęli się sami muzycy. Album został nagrany w składzie: Layne Staley (śpiew), Nick Pollock (gitara prowadząca, wokal wspierający), Johnny Bacolas (gitara basowa) oraz James Bergstrom (perkusja). Na album trafiło łącznie sześć kompozycji, z czego dwie, „Hush, Hush” oraz „Football” pochodzą z czasów działalności zespołu Sleze (poprzedniego zespołu w którym występowali członkowie zespołu).
Twórcy.
Alice N’ Chains
Produkcja

</doc>
<doc id="2200314" url="https://pl.wikipedia.org/wiki?curid=2200314" title="Rajdowe Mistrzostwa Świata 2011">
Rajdowe Mistrzostwa Świata 2011

Rajdowe Mistrzostwa Świata w roku 2011 były 39. sezonem Rajdowych Mistrzostwach Świata FIA. Sezon składał się z 13 rajdów. Mistrzem świata kierowców rajdowych w roku 2011 został, po raz ósmy z rzędu, francuski kierowca Sébastien Loeb, startujący samochodem Citroën DS3 WRC, wyprzedzając Fina Mikko Hirvonena i Francuza Sébastiena Ogiera. Tytuł konstruktorów wygrał zespół Citroëna, który wyprzedził dwa zespoły Forda: Ford Abu Dhabi World Rally Team i M-Sport Stobart Ford Rally Team.
Zmiany.
Od tego sezonu samochody kategorii WRC były napędzane silnikami o pojemności 1600 cm³ z turbosprężarką (wcześniej było to 2000 cm³ z turbodoładowaniem).
W związku ze zmianami przepisów, do rywalizacji zostały przygotowane nowe modele samochodów. Zespoły Citroëna wystawiły model Citroën DS3 WRC, a zespoły Forda model Ford Fiesta RS WRC. W kilku rajdach pojawiła się też nowa marka – Mini, z modelem Mini John Cooper Works WRC przygotowanym przez firmę Prodrive, przygotowując się do pełnego programu startów od 2012 roku.
Dotychczasowy dostawca opon, firma Pirelli, przeniosła się do Formuły 1. W związku z tym od tego sezonu wybrano nowych oficjalnych dostawców, którymi zostali Michelin i DMACK.
Każdy rajd podczas ostatniego dnia zmagań miał wyznaczony jeden odcinek specjalny, tzw. „power stage”, który był transmitowany na żywo w telewizji, a najlepsze trzy załogi na tym odcinku otrzymały dodatkowe punkty (3-2-1) do klasyfikacji generalnej.
Kalendarz.
W sezonie 2011 kalendarz mistrzostw świata składał się z trzynastu rajdów (tyle samo co rok wcześniej). Nowe rundy, które się pojawiły to rajdy: Włoch, Argentyny, Grecji i Australii a wypadły rajdy: Turcji, Nowej Zelandii, Bułgarii i Japonii.
Klasyfikacje.
Klasyfikacja generalna kierowców.
Do klasyfikacji mistrza świata kierowców i pilotów w sezonie 2011 zaliczane było dziesięć pierwszych miejsc zajętych w rajdzie i punktowane one były według zasady:
W tabeli uwzględniono miejsce, które zajął zawodnik w poszczególnym rajdzie, a w indeksie górnym umieszczono miejsce uzyskane na ostatnim odcinku specjalnym tzw. Power Stage, w którym punkty przyznawane są według porządku:
Klasyfikacja generalna konstruktorów.
Do klasyfikacji mistrza świata producentów w sezonie 2011 zaliczane było dziesięć pierwszych miejsc zajętych w rajdzie przez nominowane załogi i punktowane one były według zasady:
Dla każdego producenta punkty zdobywały tylko dwie załogi nominowane przed każdym rajdem.
Klasyfikacja WRC Academy.
Uwaga: 1 Liczba w indeksie górnym odnosi się do liczby wygranych odcinków specjalnych i liczby przyznanych za to dodatkowych punktów
† odjęto 25 punktów

</doc>
<doc id="2200315" url="https://pl.wikipedia.org/wiki?curid=2200315" title="Ammoperdix griseogularis">
Ammoperdix griseogularis



</doc>
<doc id="2200317" url="https://pl.wikipedia.org/wiki?curid=2200317" title="Martinov">
Martinov



</doc>
<doc id="2200318" url="https://pl.wikipedia.org/wiki?curid=2200318" title="Tadeusz Józefat Ścibor-Bogusławski">
Tadeusz Józefat Ścibor-Bogusławski

Tadeusz Józefat Ścibor-Bogusławski herbu Ostoja (ur. 4 lipca 1899, zm. 18 listopada 1992) – porucznik Wojska Polskiego, odznaczony Krzyżem Walecznych. Dziedzic Wilkowic.
Życiorys.
Syn Anny z Lochmanów i Stanisława Bogusławskich. Potomek w piątym pokoleniu Franciszka Ścibor-Bogusławskiego h. Ostoja, rotmistrza w konfederacji barskiej. Urodził się w Wilkowicach. Przed 1918 r. był uczniem Gimnazjum Mickiewicza w Warszawie, gdzie należał do POW. Mając 19 lat wstąpił na ochotnika do 4 pułku Ułanów Zaniemeńskich. Uczestniczył w wojnie polsko-bolszewickiej. Brał udział w zdobywaniu Wilna i ofensywie na wschód, aż nad Berezynę. Brał udział w Bitwie Warszawskiej. Walczył pod Mińskiem Litewskim w 1919 r. Odznaczony został Krzyżem Walecznych. Uczestniczył w zdobywaniu Wilna. 
Po wojnie ukończył Państwową Szkołę Gospodarstwa Wiejskiego w Cieszynie (1925 r.). Dwa lata później zawarł związek małżeński z Janiną z Ursyn Pruszyńskich h. Rawicz. Do 1932 r. był instruktorem rolnym w Łęczycy. Po śmierci ojca Stanisława w 1936 r. Tadeusz Bogusławski zarządzał majątkiem Wilkowice do wybuchu II wojny światowej. W 1939 r. wstąpił do wojska. Brał udział w obronie Warszawy w szeregach 1 pułku szwoleżerów im. J. Piłsudskiego. Po klęsce wrześniowej został jeńcem oflagu II C w Woldenbergu (nr obozowy 591). 
Dnia 1 stycznia 1946 r. awansował do stopnia porucznika kawalerii na podstawie rozkazu gen. T. Bora-Komorowskiego w Londynie. Po powrocie do kraju w 1946 r. pracował w wielu Państwowych Gospodarstwach Rolnych na terenach odzyskanych m.in. : Krokowa, Łebunia, Małoszyce, Bałoszyce, Gajewo, Bałcyny, Gierzwałd. W 1970 r. wraz z rodziną przeprowadził się do Częstochowy gdzie po 22 latach zmarł i został pochowany na tamtejszym cmentarzu Kule. 
Życie prywatne.
Synowie Janiny i Tadeusza Bogusławskich: 1. Włodzimierz (ur. 1929), który z żony Marii Wójcik ma synów – Wojciecha (ur. 1954), ożenionego z Martą Bajor i Jana (ur. 1956), ożenionego z Anną Drabik; 2. Wiesław (ur. 1930), który z żony Longiny Szlachcic ma córki – Małgorzatę (ur. 1956), za Wojciechem Kasprzyckim i Annę (ur. 1968), za Krzysztofem Janosikiem oraz syna Andrzeja Bogusławskiego (ur. 1962), ożenionego z Elżbietą Bonek.

</doc>
<doc id="2200319" url="https://pl.wikipedia.org/wiki?curid=2200319" title="Kategoria e Parë (1988/1989)">
Kategoria e Parë (1988/1989)

Sezon 1988/1989 był 50. sezonem Mistrzostw Albanii w piłce nożnej. W rozgrywkach brało udział 12 zespołów. Sezon rozpoczął się 20 sierpnia 1988, a zakończył 4 czerwca 1989. Tytuł obroniła drużyna 17 Nëntori Tirana. Tytuł króla strzelców zdobył Agustin Kola, który w barwach klubu 17 Nëntori Tirana strzelił 19 goli. 

</doc>
<doc id="2200322" url="https://pl.wikipedia.org/wiki?curid=2200322" title="Perdix griseogularis">
Perdix griseogularis



</doc>
<doc id="2200324" url="https://pl.wikipedia.org/wiki?curid=2200324" title="Kuropatwa piaskowa">
Kuropatwa piaskowa



</doc>
<doc id="2200326" url="https://pl.wikipedia.org/wiki?curid=2200326" title="Vladimir Arzumanyam">
Vladimir Arzumanyam



</doc>
<doc id="2200332" url="https://pl.wikipedia.org/wiki?curid=2200332" title="Pomnik Josepha von Eichendorffa w Brzeziu">
Pomnik Josepha von Eichendorffa w Brzeziu

Pomnik Josepha von Eichendorffa – odtworzony w 2006 roku pomnik znanego niemieckiego poety epoki romantyzmu związanego z ziemią raciborską, Josepha von Eichendorffa. Znajduje się na skraju lasu Widok, w raciborskiej dzielnicy Brzezie, będącej do 1975 roku samodzielną wsią. Pierwotnie powstał w 1907 roku, w 50. rocznicę śmierci poety, jesienią 1945 roku został jednak wysadzony w powietrze.
Odsłonięcie pierwszego pomnika nastąpiło 26 listopada 1907, dokładnie w dniu 50. rocznicy śmierci Eichendorffa. Był to sporych rozmiarów czerwony granit, pozostałość z epoki lodowcowej, który wydobyto ze stawu przy zagrodzie Jana Łatki w Pogrzebieniu. Ważył 21, a według niektórych źródeł nawet 23 tony. Wyryto na nim napis w języku niemieckim: "Dem Sänger des Waldes Joseph Freiherrn von Eichendorff Hohenbirken 26 XI 1907" (Piewcy lasu Josephowi baronowi von Eichendorffowi Brzezie 26 XI 1907). Według legendy w miejscu, w którym ustawiono głaz często siadał poeta i spoglądał na pałac w Pogrzebieniu, gdzie mieszkała jego ukochana i przyszła żona. Monument przetrwał obie wojny światowe, jednak jesienią 1945 roku został wysadzony przez kilku młodych mieszkańców Brzezia. Wcześniej, w 1937 roku monument został oblany smołą, a polskie władze zabroniły zgromadzeń pod pomnikiem.
Na początku XXI wieku powstał komitet, którego celem było odtworzenie pomnika. Pierwszy projekt uchwały o utworzeniu pomnika zgłoszony do rady miasta w 2003 roku został odrzucony. Pomysł ponownie przedstawiono w 2005 roku i wtedy zyskał on akceptację. 6 maja 2006 roku, z udziałem przedstawicieli władz i okolicznych mieszkańców odsłonięto więc ważącą siedem ton replikę monumentu.

</doc>
<doc id="2200334" url="https://pl.wikipedia.org/wiki?curid=2200334" title="Kategoria e Parë (1989/1990)">
Kategoria e Parë (1989/1990)

Sezon 1989/1990 był 51. sezonem Mistrzostw Albanii w piłce nożnej. W rozgrywkach brało udział 12 zespołów. Sezon rozpoczął się 25 sierpnia 1989, a zakończył 20 maja 1990. Tytułu nie obroniła drużyna 17 Nëntori Tirana. Nowym mistrzem Albanii został zespół Dinamo Tirana. Tytuł króla strzelców zdobył Kujtim Majaci, który w barwach klubu Apolonia Fier strzelił 19 goli. 

</doc>
<doc id="2200335" url="https://pl.wikipedia.org/wiki?curid=2200335" title="Selektoda">
Selektoda

Selektoda (inaczej: lampa regulacyjna) – lampa elektronowa napięciowa (w odróżnieniu do lamp mocy) o regulowanym nachyleniu charakterystyki. Nachylenie to zmienia się w szerokim zakresie w zależności od punktu pracy. Zmiana nachylenia charakterystyki jest możliwa dzięki temu, iż siatka sterująca posiada obszary o różnej gęstości. Lampa ta stosowana była powszechnie w układach wzmacniaczy wielkiej częstotliwości, w szczególności pośredniej częstotliwości odbiorników radiowych i telewizyjnych, z uwagi na możliwość regulacji wzmocnienia (ARW). Niekiedy stosowano także selektody małej częstotliwości, np. w układach automatycznej regulacji poziomu zapisu magnetofonów.
Selektody konstruowano jako triody (np. EC95, EC97, PC900); tetrody (np. E445, E455, RENS1214); pentody (np. E447, AF2, 6K7, EF89, 2K2M) oraz heksody (np. E449, AH1, EH2).

</doc>
<doc id="2200337" url="https://pl.wikipedia.org/wiki?curid=2200337" title="Trek-Segafredo">
Trek-Segafredo

Trek-Segafredo () – zawodowa amerykańska grupa kolarska. Powstała w 2011 z inicjatywy braci Andy'ego i Fränka Schlecków jako luksemburska Leopard-Trek. Bracia Schleck przekonali do zasilenia swojej nowej drużyny kilku zawodników z byłej ekipy Team Saxo Bank, takich jak doświadczony Niemiec Jens Voigt, Szwajcar Fabian Cancellara oraz Duńczyk Jakob Fuglsang.
W 2012 zespół połączył się z Radioshack. Nowa drużyna została zaprezentowana jako RadioShack-Nissan-Trek, jednak zgodnie z zasadami UCI nazwa drużyny może być najwyżej dwuczłonowa, dlatego została oficjalnie zarejestrowana jako RadioShack-Nissan. 21 grudnia 2012 firma Nissan poinformowała o wycofaniu się ze sponsorowania drużyny, a sponsorem tytularnym ponownie został Leopard.
W marcu 2013 firma RadioShack zdecydowała, że w kolejnym sezonie nie będzie już sponsorować drużyny, a 26 czerwca firma Trek poinformowała, że odkupiła od dotychczasowego właściciela drużynę i jej licencję na starty w wyścigach World Tour od początku sezonu 2014. Zmianie uległa nazwa drużyny i częściowo skład.

</doc>
<doc id="2200338" url="https://pl.wikipedia.org/wiki?curid=2200338" title="Radioteodolit">
Radioteodolit

Radioteodolit – przyrząd do pomiaru wiatrów górnych metodą namiaru radiowego (radiopelengacja). Pomiaru wiatru dokonuje się za pomocą małego nadajnika radiowego unoszonego do atmosfery przez balon pilotowy napełniony wodorem. Namiary nadajnika radiowego dokonane za pomocą r. pozwalają określić kierunek i prędkość wiatrów górnych, bez względu na stan pogody.

</doc>
<doc id="2200339" url="https://pl.wikipedia.org/wiki?curid=2200339" title="SAP NetWeaver">
SAP NetWeaver

SAP NetWeaver – to platforma integracyjna stworzona przez firmę SAP. Umożliwia ona tworzenie, udostępnianie oraz zarządzanie aplikacjami, utworzonymi zarówno przez SAP, jak i innych producentów oprogramowania.
Platforma NetWeaver pozwala na integrację aplikacji, niezależnie od środowiska w jakim zostały zainstalowane (różne systemy operacyjne, różne bazy danych).
SAP NetWeaver wykorzystywany jest przez SAP jako środowisko uruchomieniowe dla rozwiązań biznesowych: systemu SAP ERP, hurtowni danych SAP BI, jak też portalu SAP Netweaver Portal.
Produkty.
Kluczowe produkty wchodzące w skład platformy to:

</doc>
<doc id="2200341" url="https://pl.wikipedia.org/wiki?curid=2200341" title="Kategoria e Parë (1990/1991)">
Kategoria e Parë (1990/1991)

Sezon 1990/1991 był 52. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 9 września 1990, a zakończył 12 czerwca 1991. Tytułu nie obroniła drużyna Dinamo Tirana. Nowym mistrzem Albanii został zespół Flamurtari Vlora. Tytuł króla strzelców zdobył Kliton Bozgo, który w barwach klubu Tomori Berat strzelił 29 goli. 

</doc>
<doc id="2200343" url="https://pl.wikipedia.org/wiki?curid=2200343" title="Józef Oktawiec">
Józef Oktawiec

Józef Oktawiec (ur. 1869 w Nadwórnej, zm. 1940) – polski działacz socjalistyczny w Galicji, poseł na Sejm I kadencji w II RP (w 1927).
Życiorys.
Ukończył szkołę ludową, a następnie szkołę rzemieślniczą i odbył praktykę u majstra kowalskiego w Nadwórnej. Początkowo podjął zatrudnienie w szybach naftowych w Małopolsce Wschodniej. Następnie od 1899 wyjechał na Ukrainę, gdzie był wiertaczem studzien artezyjskich. W 1901 powrócił do Galicji i prowadził tam bezskutecznie poszukiwania nafty na własnych terenie w Orowie. Następnie pracował jako robotnik naftowy w Schodni, niedaleko Borysławia. Ostatecznie przeniósł się do Borysławia.
W Borysławiu wstąpił do PPSD, gdzie został członkiem komitetu lokalnego. Był sekretarzem organizacji związku zawodowego robotników przemysłu naftowego. W 1904 został członkiem komitetu organizacyjnego strajku o 8-godzinny dzień pracy. W okresie od 1905 do 1922 przewodniczył Powiatowej Kasie Chorych w Drohobyczu. Według podanego przez niego w 1927 życiorysu, wchodził on w 1911 w skład Centralnego Komitetu Wykonawczego PPS. Jednak żadne źródła tego nie potwierdzają. Natomiast na XI Zjeździe PPSD w 1908 wszedł do Zarządu Partyjnego. Na XII Zjeździe PPSD w 1912 wszedł do Komitetu Wykonawczego PPSD, ponownie wszedł w skład Komitetu Wykonawczego po XIV Zjeździe PPSD w 1918.
Podczas I wojny światowej służył w armii od 1914 do 1916. W 1918 uczestniczył w akcji rozbrajania żołnierzy niemieckich w Borysławiu; w październiku 1918 został przewodniczącym borysławskiej Rady Robotniczej.
Podczas wojny polsko-ukraińskiej, gdy oddziały ukraińskie zajęły Borysław, kierował aprowizacją robotników w mieście. W 1919 zdał egzamin wymagany na stanowisku kierownika technicznego kopalni i pracował na tym stanowisku kolejno: w Mrażnicy, Borysławiu i Schodnicy w Borysławsko-Drohobyckiim Zagłębiu Naftowym.
W wyborach parlamentarnych w 1922 kandydował z listy nr 2 (PPS) w okręgu wyborczym nr 52 (Stryj) oraz z listy państwowej. Nie uzyskał mandatu i został zastępcą posła. Po zrzeczeniu się 25 stycznia 1927 mandatu poselskiego przez Jędrzeja Moraczewskiego wszedł na jego miejsce, składając ślubowanie 1 marca 1927 jako poseł Związku Parlamentarnego Polskich Socjalistów. W wyborach parlamentarnych w 1928 bezskutecznie kandydował do Sejmu i Senatu z list państwowych nr 2 (PPS).
Po 1928 politycznie związany z BBWR. W okresie od 1935 do 1938 był zastępcą senatora w województwie lwowskim.

</doc>
<doc id="2200345" url="https://pl.wikipedia.org/wiki?curid=2200345" title="Wojna persko-turecka (1532–1555)">
Wojna persko-turecka (1532–1555)

Wojna persko-turecka 1532–1555 – jeden z serii konfliktów zbrojnych pomiędzy Imperium osmańskim oraz Persją Safawidów.
Wojna persko-turecka toczona była w latach 1532–1555 między Imperium Osmańskim rządzonym przez Sulejmana Wspaniałego a Persją pod rządami Tahmaspa I.
Tło konfliktu.
Wojna wybuchła z powodu sporów terytorialnych między dwoma imperiami, szczególnie gdy bej Bitlisu zdecydował poddać się pod perską protekcję. Jednocześnie zarządzający Bagdadem urzędnik Tahmaspa i sympatyk sułtana Sulejmana został zamordowany. Na froncie dyplomatycznym Persja zaangażowała się w pertraktacje z Habsburgami, by utworzyć sojusz pozwalający zaatakować Imperium Osmańskie z dwóch stron.
Wojna.
Pierwsza kampania (1532–1534).
Turcy, dowodzeni byli początkowo przez Wielkiego Wezyra Ibrahima Paszę, z powodzeniem zaatakowali należący do Persji Irak, odzyskując Bitlis. W 1534 roku dowodzenie nad armią osobiście objął sułtan Sulejman Wspaniały, który miał pod sobą 200 000 żołnierzy oraz 300 dział i moździerzy. Szach perski Tahmasp I mógł w tym czasie przeciwstawić w polu tylko 7000 żołnierzy i kilka dział, toteż unikał bitwy z armią sułtańską stosując taktykę spalonej ziemi. Turcy oblegli i zdobyli stolicę Safawidów Tebrizie, a następnie przebyli Kurdystan i zdobyli Bagdad. Podczas przeprawy przez góry Zagros stosowana przez Persów taktyka spalonej ziemi przyprawiła Turków o ciężkie straty wielkości 30 000 żołnierzy, co skłoniło sułtana do odwrotu.
Sojusz francusko-turecki.
W 1536 roku król Francji Franciszek I, będąc wrogiem Habsburgów, sprzymierzył się z Turcją, co miało być przeciwwagą dla habsburskiego zagrożenia Francji i Turcji.
Druga kampania (1547–1549).
Kolejna kampania Sulejmana Wspaniałego miała przynieść ostateczne zwycięstwo nad Persją. Tahmasp ponownie zastosował taktykę spalonej ziemi, pustosząc całą irańską Armenię. W 1547 roku, gdy Sulejman zaatakował Persję, sprzymierzona Francja wysłała Gabriela de Luetza, by swym doświadczeniem wojennym wspomógł Sulejmana. Swoimi radami dotyczącymi ustawienia artylerii francuski wysłannik pomógł Turkom podczas oblężenia Wan.
Następnie Sulejman spróbował wykorzystać zdradę brata Tahmpaspa, Alqasa Mirzy, który był zarządcą pogranicznej prowincji Szyrwan. Alqas podniósł bunt i obawiając się gniewu brata schronił się na sułtańskim dworze. Przekonał sułtana, że jeśli ten uderzy na Persję, to on sprawi, że Irańczycy podniosą bunt i obalą Tahmpaspa. W 1548 roku Sulejman Wspaniały i Alqas wkroczyli do Iranu na czele potężnej armii, w odpowiedzi na co Tahmasp zastosował wokół Tebrizu sprawdzoną wcześniej taktykę spalonej ziemi, co sprawiło armii tureckiej poważne problemy aprowizacyjne. Alqas próbował dotrzeć do dalszych terytoriów Iranu, licząc, że uda mu się wzniecić powstanie przeciwko szachowi, jednak mieszkańcy miast Isfahan i Sziraz odmówili otwarcia bram. Tymczasem Sulejman ponownie zdobył Tebriz oraz podbił całą irańską Armenię, zabezpieczając w ten sposób swoje zdobycze w prowincji Wan. Turcy zdobyli także niektóre twierdze w Gruzji.
Natomiast Alqas Mirza musiał zawrócić do Bagdadu, gdzie rozczarowani Turcy zostawili go jako osobę bez znaczenia. Wkrótce wpadł w ręce Persów – nie został skazany na karę śmierci, lecz na dożywotni pobyt w więzieniu w twierdzy Qahqaha.
Trzecia kampania (1553–1555).
W 1553 roku Sulejman Wspaniały przystąpił do trzeciej i ostatniej kampanii przeciwko szachowi Persji. Tym razem to szach Persji Tahmasp I przejął na początku inicjatywę i pobił armię Iskandara Paszy w bitwie pod Erzerum. W jego ręce wpadł m.in. jeden z faworytów sułtana, Sinan Beg. Na skutek bitwy Erzerum znalazło się w rękach Persów. W toku dalszych działań wojennych miasto Turcy odzyskali.
Z powodu ciężkich zmagań z Persją Sulejman Wspaniały mógł dać tylko niewielką flotę wojenną jako wsparcie dla sojuszniczej Francji, by przeprowadzić francusko-turecką inwazję na będącą w rękach Genui Korsykę, do której doszło w 1553 roku.
Niepowodzenia wojenne skłoniły sułtana do rozmów pokojowych, które zabezpieczyłyby sukcesy uzyskane we wcześniejszych fazach wojny. Tureckie zdobycze terytorialne na Persach potwierdził traktat pokojowy zawarty 29 maja 1555 roku w Amasya. Sulejman zwrócił Tebriz, lecz zatrzymał Bagdad wraz z dolną Mezopotamią obejmującą ujścia Eufratu i Tygrysu, dającą dostęp do Zatoki Perskiej (czyli większość dzisiejszego Iraku). Na mocy traktatu Armenia podzielona została między Turcję i Persję. Turcja zatrzymała też zachodnią Gruzję.
Zawarty pokój uwolnił Persję od tureckich ataków na trzy dekady. Mimo to szach Tahmasp postanowił przenieść stolicę swego państwa dalej od granicy z Turcją – do Kazwin.

</doc>
<doc id="2200347" url="https://pl.wikipedia.org/wiki?curid=2200347" title="Black Mirror II">
Black Mirror II

Black Mirror II – komputerowa gra przygodowa utrzymana w mrocznej, thrillerowskiej atmosferze. Gra jest kontynuacją "The Black Mirror" z 2003 roku.
Gra została zrealizowana w klasycznym stylu 2,5D. Podobnie jak w pierwszej części gry, zrezygnowano z elementów zręcznościowych przy rozwiązywaniu zagadek.
W grze gracz wciela się w postać Darrena Michaelsa. Akcja rozgrywa się dokładnie dwanaście lat, po wydarzeniach jakie miały miejsce w Willow Creek. Akcja rozpoczyna się w malowniczym miasteczku Biddeford, zlokalizowanym w Nowej Anglii. (Lokalizacje są wzorowane na autentycznych lokalizacjach jakie można spotkać w Biddeford, w stanie Maine) Już na samym początku gry Darren poznaje piękną Angelinę, w której zakochuje się z wzajemnością. Razem zamierzają odkryć tajemnicę Black Mirror. W dalszej części gry gracz przenosi się do znanych lokacji (Zamek Black Mirror, Willow Creek), spotyka także postacie (Mark, Bates) z pierwszej części gry.
W 2011 roku ukazała się kontynuacja gry Black Mirror III, w której gracz ponownie wciela się w postać Darrena Michaelsa.

</doc>
<doc id="2200349" url="https://pl.wikipedia.org/wiki?curid=2200349" title="Kategoria e Parë (1991/1992)">
Kategoria e Parë (1991/1992)

Sezon 1991/1992 był 53. sezonem Mistrzostw Albanii w piłce nożnej. W rozgrywkach brało udział 16 zespołów. Sezon rozpoczął się 21 września 1991, a zakończył 17 maja 1992. Tytułu nie obroniła drużyna Flamurtari Vlora. Nowym mistrzem Albanii został zespół Vllaznia Szkodra. Tytuł króla strzelców zdobył Edmir Bilali, który w barwach klubu Vllaznia Szkodra strzelił 21 goli. 

</doc>
<doc id="2200350" url="https://pl.wikipedia.org/wiki?curid=2200350" title="Trzcinniczek krótkoskrzydły">
Trzcinniczek krótkoskrzydły

Trzcinniczek krótkoskrzydły ("Acrocephalus concinens") – gatunek małego ptaka z rodziny trzciniaków (Acrocephalidae). Występuje w Azji Południowej i Wschodniej, zimuje w Azji Południowej i Południowo-Wschodniej. Spotykany na terytorium następujących państw: Afganistan, Bangladesz, Bhutan (tylko przeloty), Chiny (w tym Hongkong), Indie, Laos, Mjanma, Nepal, Pakistan, Tajlandia, Wietnam. Jego środowiskiem naturalnym są tereny bagienne i trzcinowiska.
Systematyka.
Takson ten bywał dawniej łączony w jeden gatunek z trzcinniczkiem kaspijskim ("A. agricola"). Wyróżniono trzy podgatunki "A. concineus":
Status.
IUCN uznaje trzcinniczka krótkoskrzydłego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji nie została oszacowana. Trend liczebności populacji uznawany jest za stabilny.

</doc>
<doc id="2200351" url="https://pl.wikipedia.org/wiki?curid=2200351" title="Alison Becker">
Alison Becker

Alison Helene Becker (ur. 8 marca 1977 w Allamuchy Township) – amerykańska aktorka, komik, scenarzystka, celebrytka.
Studiowała filologię angielską na Georgetown University, otrzymując dyplom cum laude w 1999 roku. Następnie przeniosła się do Nowego Jorku, gdzie rozpoczęła karierę artystki kabaretowej i aktorki. Regularnie występuje w teatrze improwizowanym jako członkini grupy komików Upright Citizens Brigade. Była gospodarzem programu "VH1 Top 20 Video Countdown". Była VJem w stacji Fuse TV, występowała w programie stacji MTV "Boiling Points". Wspólnie z Kennym Maynem występuje w internetowym show Mayne Street.

</doc>
<doc id="2200352" url="https://pl.wikipedia.org/wiki?curid=2200352" title="Eierkoek">
Eierkoek

 (nid. "ei" – jajko i "koek" – ciastko; l.mn. "eierkoeken") – słodkie, miękkie, lekkie, delikatne w smaku, okrągłe ciastko tradycyjnie spożywane w Holandii, najczęściej między posiłkami głównymi; w tłumaczeniu dosłownym „ciastko jajeczne”.
Jego średnica wynosi przeciętnie od 10 do 20 cm. Jest wypukłe od góry i płaskie od spodu. Spodnia, płaska strona bywa smarowana masłem przed konsumpcją. Podstawowymi składnikami do wypieku są: jajka, cukier, mąka i proszek do pieczenia lub zamiast całych jaj – mleko i same żółtka.
Sposób przygotowania polega na połączeniu mąki dokładnie wymieszanej z proszkiem do pieczenia w jednej misce z jajkami i cukrem ubitymi za pomocą miksera w osobnej misce i bardzo dokładnym ponownym wymieszaniu, po którym powstałą masę odstawia się na 5 minut. Następnie łyżką formowane są placuszki na blasze do pieczenia wysmarowanej masłem. Ciastka jajeczne piecze się w uprzednio nagrzanym do 180°C piekarniku przez około 15 minut aż będą złocisto-żółte.
Istnieją różne warianty ciastka jajecznego, np. z rodzynkami, kawałkami czekolady lub z mąki pełnoziarnistej. Może być dekorowane owocami (np. ćwiartkami truskawek oraz plasterkami kiwi) i bitą śmietaną.
Często spotykany zapach amoniaku po otwarciu plastikowego opakowania świadczy o tym, że ciastka zostały zbyt szybko zapakowane, zanim zdążyły ulotnić się gazy powstałe podczas pieczenia. Przyczyną zapachu jest składnik proszku do pieczenia, węglan amonu, który pod wpływem wysokiej temperatury rozkłada się do gazowego amoniaku, dwutlenku węgla i wody, które zarazem sprawiają, że ciastko jest pulchne i lekkie.
Wartość energetyczna wynosi 327 kcal/100 gramów produktu. Wartość odżywcza: 7,5 g białka, 65 g węglowodanów w tym 28 g cukru, 3,5 g tłuszczu, 150 mg cholesterolu i 1 g błonnika pokarmowego w przeliczeniu na 100 g produktu.

</doc>
<doc id="2200354" url="https://pl.wikipedia.org/wiki?curid=2200354" title="Wawrzyniec Iustiniani">
Wawrzyniec Iustiniani

Wawrzyniec Iustiniani (Justynian), wł. "Lorenzo Giustiniani" (ur. 1 lipca 1381 w Wenecji, zm. 8 stycznia 1456 tamże) – kanonik laterański (CRL), biskup Castello (1433-1451), pierwszy patriarcha Wenecji (1451-1456), święty Kościoła katolickiego.
Życiorys.
Wawrzyniec urodził się w weneckiej rodzinie patrycjuszy Iustiniani (wł. "Giustiniani") z której pochodzi kilku świętych i autor jego biografii Bernardo Giustiniani. Rodzice Bernard i Kweryna Querini na chrzcie dali synowi imię Jan (wł. "Giovanni"). Na jego życie duchowe duży wpływ wywarła pobożna matka jak i wuj Marin Querini. W wieku dziewiętnastu lat (1400) wstąpił do "Zgromadzenia Kanoników Regularnych" na weneckiej wyspie San Giorgio in Alga (wł. "Canonici di San Giorgio in Alga") z regułą św. Augusta wraz z dwoma arystokratami weneckimi Antoniem Correr i Gabrielem Condulmerem (późniejszym papieżem "Eugeniuszem IV"), którzy krótko przebywali w zakonie. Tu przyszły święty przyjął imię "Wawrzyniec" i otrzymał święcenia na diakona. Oddał się modlitwie i kontemplacji nie rezygnując z żebrania na ulicy. Klasztor został wkrótce zamieniony na "Zgromadzenie Świeckich Kanoników" do życia we wspólnocie. Wawrzyniec podziwiany za ubóstwo, umartwianie i zapał w modlitwie został wybrany przełożonym zgromadzenia a następnie jego generałem. W 1413 roku spisał regułę zakonną, a szerząc ją gorliwie był traktowany jako założyciel Zgromadzenia.
Około 1418 napisał traktat ascetyczny "Lignum vitae" zawierający cnoty wiodące do kontemplacji, dostępnej dla każdego chrześcijanina. Pisał również traktaty teologiczne i popularne broszury dla ludu aby ten uwierzył i praktykował życie w pobożności. Wzywał wiernych, by odzyskać poczucie wspólnoty z całym Kościołem i zaufanie w miłosierdzie Boga. Jego listy i kazania z wielką czcią do męki Jezusa Chrystusa opublikowano po raz pierwszy w 1506 w Brescii, następnie m.in. w Paryżu (1524) i Bazylei (1560). Od tego czasu były wielokrotnie wydawane drukiem.
Wbrew swojej woli 12 maja 1433 został mianowany przez papieża Eugeniusza IV (+1447) na biskupa diecezji Castello (wł. "Diocesi di Castello", łac. "Dioecesis Castellana") będącej wówczas w unii z Patriarchatem Grado. Znany z miłości chrześcijańskiej Wawrzyniec przyjął biskupstwo, którym zarządzał przestrzegając nadal reguły zakonnej.
8 października 1451 następca Eugeniusza IV Mikołaj V rozwiązał unię między diecezją Castello a patriarchatem w Grado i powołał nowy patriarchat w Wenecji (Prowincja Wenecja, katolicki Region Trivento), którego władcą został Wawrzyniec Iustiniani, a obie diecezje: Castello i Grado zostały włączone do patriarchatu.
W czasie swoich rządów zreformował Kościół i ustanowił nowe parafie w Wenecji. Wspomagał ubogich, fundacje i zgromadzenia oraz zreformował życie klasztorne kobiet. W tym ostatnim dziele wspomagała go bratanica, Eufemia Giustiniani, ksieni benedyktynek w Santa Croce w Wenecji.
Szanowany był we Włoszech i poza granicami kraju przez głowy państwa jak i Kościoła, a reformy które wprowadził uważane są za prekursorskie wobec późniejszych działań św. Karola Boromeusza w Mediolanie po Soborze trydenckim.
Wawrzyniec zmarł w wieku 75 lat i pochowany został w bazylice św. Piotra w Castello (wł. "Basilica di San Pietro di Castello") która jest siedzibą patriarchów.
Kult.
Beatyfikował go Klemens VII w 1524 roku, a kanonizacji dokonał Aleksander VIII w 1690 roku.
Jego wspomnienie liturgiczne w Kościele katolickim wyznaczył Innocenty XII na 8 stycznia.

</doc>
<doc id="2200355" url="https://pl.wikipedia.org/wiki?curid=2200355" title="Kategoria e Parë (1992/1993)">
Kategoria e Parë (1992/1993)

Sezon 1992/1993 był 54. sezonem Mistrzostw Albanii w piłce nożnej. W rozgrywkach brało udział 16 zespołów. Sezon rozpoczął się 6 września 1992, a zakończył 9 maja 1993. Tytułu nie obroniła drużyna Vllaznia Szkodra. Nowym mistrzem Albanii został zespół Partizani Tirana. Tytuł króla strzelców zdobył Edmond Dosti, który w barwach klubu Partizani Tirana strzelił 20 goli. 

</doc>
<doc id="2200356" url="https://pl.wikipedia.org/wiki?curid=2200356" title="Andy Harris">
Andy Harris

Andy Harris (ur. 25 stycznia 1957) – amerykański polityk i lekarz, członek Partii Republikańskiej. Od 2011 roku jest przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="2200359" url="https://pl.wikipedia.org/wiki?curid=2200359" title="Acrocephalus bistrigiceps">
Acrocephalus bistrigiceps



</doc>
<doc id="2200360" url="https://pl.wikipedia.org/wiki?curid=2200360" title="Acrocephalus concinens">
Acrocephalus concinens



</doc>
<doc id="2200361" url="https://pl.wikipedia.org/wiki?curid=2200361" title="Cło antydumpingowe">
Cło antydumpingowe

Cło antydumpingowe (wyrównawcze) – rodzaj cła, opłaty nakładanej przez państwo na importowane towary, których cena jest wyraźnie niższa od ceny na rodzimym rynku producenta danego towaru. 
Stosowanie ceł antydumpingowych ma na celu zapobieganie występowaniu nierównych warunków konkurencji na rynku wewnętrznym i niwelowanie różnic między ceną dumpingową a ceną uznaną za normalną. W większości krajów należących do Światowej Organizacji Handlu (WTO), nałożenie ceł antydumpingowych wymaga wdrożenia postępowania antydumpingowego (dumping). Decyzja o wprowadzeniu ceł może być spowodowana zawartymi przez dany kraj porozumieniami dwustronnymi lub wielostronnymi bądź też wynikać z autonomicznej, niezależnej od innych partnerów, decyzji danego kraju.

</doc>
<doc id="2200362" url="https://pl.wikipedia.org/wiki?curid=2200362" title="Kategoria e Parë (1993/1994)">
Kategoria e Parë (1993/1994)

Sezon 1993/1994 był 55. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 4 września 1993, a zakończył 30 kwietnia 1994. Tytułu nie obroniła drużyna Partizani Tirana. Nowym mistrzem Albanii został zespół Teuta Durrës. Tytuł króla strzelców zdobył Edi Martini, który w barwach klubu Vllaznia Szkodra strzelił 14 goli. 

</doc>
<doc id="2200364" url="https://pl.wikipedia.org/wiki?curid=2200364" title="Palladiusz (Kaminski)">
Palladiusz (Kaminski)

Palladiusz, imię świeckie Gieorgij Kaminski (ur. 20 sierpnia 1896 w Fieodorowce, zm. 6 czerwca 1978) – biskup Rosyjskiego Kościoła Prawosławnego.
Życiorys.
W 1917 ukończył seminarium duchowne w Odessie. W latach 1917–1920 uczył się na uniwersytecie w Noworosyjsku, jednak studiów nie ukończył. 13 czerwca 1920 biskup chersoński Prokop (Titow) wyświęcił go na diakona, zaś 20 czerwca tego samego roku – na kapłana. Przez pierwsze siedem lat kapłaństwa był proboszczem parafii Trójcy Świętej w Nikolskim (obwód chersoński), następnie służył w parafiach św. Jana Teologa w Chersoniu i św. Mikołaja w Mikołajowie. Od 1935 do 1944 utrzymywał się z pracy księgowego. W 1944 na nowo podjął pracę duszpasterską i został proboszczem parafii Ikony Matki Bożej „Wszystkich Strapionych Radość” w Odessie. Od roku następnego służył w soborze Zaśnięcia Matki Bożej w Odessie.
20 marca 1946 biskup chersoński i odeski Sergiusz przyjął od niego wieczyste śluby zakonne. 19 stycznia 1947 mnich Palladiusz został archimandrytą, zaś 30 marca 1947 został biskupem połtawskim i krzemieńczuckim, wyświęcony w Moskwie przez patriarchę Aleksego I, arcybiskupa czkałowskiego i buzułuckiego Manuela oraz arcybiskupa astrachańskiego Filipa. W 1952 został przeniesiony na katedrę wołyńską i rówieńską. Po czterech latach przeniesiony ponownie do eparchii lwowskiej, na której pozostawał przez cztery lata. Od 1960 do 1963 był biskupem orenburskim i buzułuckim, następnie przez dwa lata – arcybiskupem riazańskim, zaś od 1965 do 1968 – woroneskim i lipieckim. W 1968 został arcybiskupem żytomierskim i owruckim. Urząd ten sprawował przez dziewięć lat, po czym został przeniesiony w stan spoczynku z powodu choroby. Zmarł w 1978 i został pochowany w Odessie.
Według wspomnień współczesnych cieszył się szacunkiem wiernych i był zdolnym administratorem w zarządzanych przez siebie eparchiach. Samodzielnie wyrzeźbił ozdobną rakę dla relikwii św. Mitrofana z Woroneża.

</doc>
<doc id="2200368" url="https://pl.wikipedia.org/wiki?curid=2200368" title="Mantas Adomėnas">
Mantas Adomėnas

Mantas Adomėnas (ur. 1 października 1972 w Wilnie) – litewski filozof, wykładowca akademicki i polityk, poseł na Sejm Republiki Litewskiej, wiceminister spraw zagranicznych.
Życiorys.
Urodził się w rodzinie wykładowców Uniwersytetu Wileńskiego. Po ukończeniu szkoły średniej w Wilnie studiował filologię klasyczną na Wydziale Filologii Uniwersytetu Wileńskiego (1990–1996), następnie zaś kształcił się na studiach doktoranckich w Cambridge (1996–2000), gdzie był m.in. prezesem towarzystwa studentów katolickich. W 2001 doktoryzował się, był wykładowcą University of Cambridge. Po powrocie do Wilna od 2004 pracował jako docent na macierzystym wydziale. Od 2004 do 2006 był dyrektorem i prezesem instytutów badawczych: Pilietinės visuomenės institutas oraz Demokratinės politikos institutas, a także doradcą wiceprzewodniczącego Sejmu Andriusa Kubiliusa (2006–2008). W 2004 został członkiem European Ideas Network. W latach 2007–2009 był przewodniczącym stowarzyszenia filologów klasycznych. Jest autorem publikacji naukowych z dziedziny filozofii.
W 1999 został członkiem Związku Ojczyzny (Litewskich Konserwatystów), następnie zaś działaczem TS-LKD. W 2008 uzyskał mandat posła na Sejm Republiki Litewskiej w okręgu jednomandatowym Stare Miasto w Wilnie. Zasiadł w Komisji Oświaty, Kultury i Nauki, został przewodniczącym litewskiej delegacji do Zgromadzenia Bałtyckiego, był również przewodniczącym samego zgromadzenia. W 2012 i 2016 z powodzeniem ubiegał się o poselską reelekcję z ramienia Związku Ojczyzny. W 2018 został wykluczony z frakcji poselskiej na skutek wątpliwości co do jego ujawnionych kontaktów z przedstawicielami koncernu MG Baltic, powrócił do niej jednak w 2019.
W 2020 nie uzyskał poselskiej reelekcji. W grudniu tegoż roku mianowany wiceministrem spraw zagranicznych.
Życie prywatne.
Dwukrotnie żonaty, drugą żoną została Viktorija Adomėnienė. Ma córkę z pierwszego małżeństwa. Jego ojcem chrzestnym został Vytautas Ališauskas, pełniący m.in. funkcję ambasadora Litwy przy Stolicy Apostolskiej.

</doc>
<doc id="2200369" url="https://pl.wikipedia.org/wiki?curid=2200369" title="Mamonas">
Mamonas

Mamonas – miasto i gmina w Brazylii, w stanie Minas Gerais.

</doc>
<doc id="2200370" url="https://pl.wikipedia.org/wiki?curid=2200370" title="Kategoria e Parë (1994/1995)">
Kategoria e Parë (1994/1995)

Sezon 1994/1995 był 56. sezonem Mistrzostw Albanii w piłce nożnej. W rozgrywkach brało udział 16 zespołów. Sezon rozpoczął się 27 sierpnia 1994, a zakończył 27 maja 1995. Tytułu nie obroniła drużyna Teuta Durrës. Nowym mistrzem Albanii został zespół SK Tirana. Tytuł króla strzelców zdobył Arben Shehu, który w barwach klubu Shqiponja Gjirokastër strzelił 21 goli.

</doc>
<doc id="2200374" url="https://pl.wikipedia.org/wiki?curid=2200374" title="Mato Verde">
Mato Verde

Mato Verde – miasto i gmina w Brazylii, w stanie Minas Gerais.

</doc>
<doc id="2200375" url="https://pl.wikipedia.org/wiki?curid=2200375" title="Algimantas Dumbrava">
Algimantas Dumbrava

Algimantas Dumbrava (ur. 28 czerwca 1958 w Jeziorosach) – litewski polityk, inżynier i działacz komunistyczny, poseł na Sejm Republiki Litewskiej.
Życiorys.
Po ukończeniu szkoły średniej w Jeziorosach studiował w Instytucie Transportu Kolejowego w Leningradzie (1976–1981). Po powrocie na Litwę był głównym mechanikiem w lokomotywowni w Wilnie (1981–1986), następnie ponownie zamieszkał w Jeziorosach, gdzie pełnił m.in. funkcję instruktora komitetu Komunistycznej Partii Litwy (1987–1989). Od 1989 do 1997 był głównym inżynierem ds. marketingu w spółce akcyjnej Zarasaitis. W latach 1997–2007 zajmował stanowisko funkcję zastępcy mera rejonu jezioroskiego.
Dołączył do partii Porządek i Sprawiedliwość w Ucianie. Z ramienia tego ugrupowania został w 2008 wybrany do Sejmu X kadencji. Pracował w Komisji Pracy i Spraw Społecznych. W 2012 ubiegał się o reelekcję, jednak wybory w jego okręgu zostały unieważnione. W wyborach uzupełniających w 2013 wygrał pierwszą turę głosowania, a dwa tygodnie później drugą turę, powracając tym samym do parlamentu. W 2016 wybrany do Sejmu na kolejną kadencję. W trakcie kadencji dołączył do frakcji Litewskiego Związku Rolników i Zielonych, z jego ramienia w 2020 utrzymał mandat poselski na kolejną kadencję.
Żonaty z nauczycielką Aliciją, ma dwóch synów. Został prezesem organizacji charytatywnej Išgirsk maneoraz członkiem towarzystwa litewsko-flamandzkiego.

</doc>
<doc id="2200378" url="https://pl.wikipedia.org/wiki?curid=2200378" title="Magic Stick">
Magic Stick

Magic Stick - drugi singel raperki Lil’ Kim, promujący jej trzeci album studyjny „La Bella Mafia”. Piosenkę wydano 8 kwietnia 2003. Gościnnie w piosence występuje raper 50 Cent. Do utworu miał powstać teledysk, jednak w wyniku konfliktu po obu stronach, nigdy się on nie ukazał.

</doc>
<doc id="2200380" url="https://pl.wikipedia.org/wiki?curid=2200380" title="Monte Azul">
Monte Azul

Monte Azul – miasto i gmina w Brazylii, w stanie Minas Gerais.

</doc>
<doc id="2200381" url="https://pl.wikipedia.org/wiki?curid=2200381" title="Kategoria e Parë (1995/1996)">
Kategoria e Parë (1995/1996)

Sezon 1995/1996 był 57. sezonem Mistrzostw Albanii w piłce nożnej. W rozgrywkach brało udział 18 zespołów. Sezon rozpoczął się 2 września 1995, a zakończył 8 maja 1996. Tytuł obroniła drużyna SK Tirana. Tytuł króla strzelców zdobył Altin Cuko, który w barwach klubów Tomori Berat i KF Laçi strzelił 21 goli.

</doc>
<doc id="2200382" url="https://pl.wikipedia.org/wiki?curid=2200382" title="Víctor Manuel Fernández Gutiérrez">
Víctor Manuel Fernández Gutiérrez

Víctor, właśc. Víctor Manuel Fernández Gutiérrez (ur. 17 kwietnia 1974 w Méridzie) – hiszpański piłkarz grający na pozycji napastnika.
Kariera klubowa.
Karierę piłkarską Víctor rozpoczął Realu Madryt. W 1993 roku został zawodnikiem rezerw Realu i przez rok grał w nich w Segunda División. W 1994 roku odszedł do pierwszoligowego CD Tenerife. 3 września 1994 zadebiutował w Primera División w zremisowanym 2:2 wyjazdowym meczu z Realem Saragossa. 5 listopada 1994 w meczu z Celtą Vigo (2:3) strzelił pierwszego gola w Primera División. W zespole Tenerife grał do końca 1995 roku, a na początku 1996 został piłkarzem drugoligowego CD Toledo, w którym spędził pół sezonu.
Latem 1996 roku Víctor przeszedł do Realu Valladolid. Zadebiutował w nim 31 sierpnia 1996 w wygranym 2:1 wyjazdowym spotkaniu z Rayo Vallecano, w którym zdobył gola. W Realu Valladolid grał przez 4 sezony.
W 2000 roku Víctor odszedł z Realu do beniaminka Primera División, Villarrealu. W nim po raz pierwszy wystąpił 9 września 2000 w przegranym 1:5 domowym meczu z Rayo Vallecano. W debiucie w Villarrealu zdobył gola. W Villarrealu był podstawowym zawodnikiem, a w ataku tego klubu występował z takimi zawodnikami jak: Gheorghe Craioveanu, Martín Palermo, Juan Antonio Pizzi, José Mari i Sonny Anderson. Przez 4 lata strzelił w nim 39 goli.
W 2004 roku Víctor wrócił do Realu Valladolid, który grał wówczas w Segunda División. W sezonie 2006/2007 awansował z Realem do Primera División. W Valladolidzie grał do zakończenia sezonu 2008/2009. W letnim oknie transferowym 2009 roku został zawodnikiem drugoligowej Cartageny. W sezonie 2011/2012 grał w CD Leganés, po czym zakończył karierę.
Kariera reprezentacyjna.
Swoje jedyne spotkanie w reprezentacji Hiszpanii Víctor rozegrał 23 lutego 2000 roku. W towarzyskim spotkaniu z Chorwacją Hiszpania zremisowała 0:0.

</doc>
<doc id="2200383" url="https://pl.wikipedia.org/wiki?curid=2200383" title="Nova Porteirinha">
Nova Porteirinha

Nova Porteirinha – miasto i gmina w Brazylii, w stanie Minas Gerais.

</doc>
<doc id="2200385" url="https://pl.wikipedia.org/wiki?curid=2200385" title="Victor Manuel Fernandez Gutierrez">
Victor Manuel Fernandez Gutierrez



</doc>
<doc id="2200386" url="https://pl.wikipedia.org/wiki?curid=2200386" title="Tomasz Konatkowski">
Tomasz Konatkowski

Tomasz Konatkowski (ur. 1968 w Wołominie) – polski pisarz i tłumacz.
Życie i twórczość.
Absolwent VIII Liceum Ogólnokształcące im. Władysława IV w Warszawie. Studiował fizykę i informatykę na Uniwersytecie Warszawskim. Od 1991 roku pracował jako programista i analityk.
Zajmuje się tłumaczeniami oraz redakcją tekstów specjalistycznych. W karierze literackiej zadebiutował powieścią "Przystanek Śmierć" wydaną w 2007 roku, która rozpoczyna cykl warszawskich kryminałów z komisarzem Adamem Nowakiem, nominowaną do Nagrody Wielkiego Kalibru dla najlepszej powieści kryminalnej i sensacyjnej 2007 roku. Przetłumaczono ją na język niemiecki i włoski. Rok później ukazała się druga część cyklu – "Wilcza wyspa" – również nominowana do Nagrody Wielkiego Kalibru. Na początku 2010 roku ukazała się trzecia część przygód komisarza Nowaka – "Nie ma takiego miasta", w której akcja nie dzieje się już tylko w Warszawie, ale także w Londynie. W 2015 ukazała się kolejna część przygód komisarza Nowaka – "Bazyliszek", której akcja toczy się w 2011 roku.
Tomasz Konatkowski mieszka pod Warszawą.

</doc>
<doc id="2200387" url="https://pl.wikipedia.org/wiki?curid=2200387" title="Pai Pedro">
Pai Pedro

Pai Pedro – miasto i gmina w Brazylii, w stanie Minas Gerais.

</doc>
<doc id="2200390" url="https://pl.wikipedia.org/wiki?curid=2200390" title="Sokół śniady">
Sokół śniady

Sokół śniady ("Falco concolor") – gatunek średniej wielkości ptaka drapieżnego z rodziny sokołowatych (Falconidae). Gnieździ się na obszarach leżących od północno-wschodniej Afryki po południowe regiony Zatoki Perskiej i południowo-zachodni Pakistan; zimuje w południowo-wschodniej Afryce i na Madagaskarze. Narażony na wyginięcie.
Systematyka.
Należy do grupy sokołów o wąskich i długich skrzydłach, kobuzów, a czasem zalicza się go, wraz z innymi spokrewnionymi sokołami, do grupy "Hypotriorchis". Niektórzy ornitolodzy za najbliższego krewnego tego ptaka uważają sokoła skalnego; jednak choć należy on do tej samej linii ewolucyjnej, to nie wygląda na bliski, siostrzany gatunek dla sokoła śniadego.
Nie wyróżnia się podgatunków.
Charakterystyka.
Ma 32–37 cm długości i 78–90 cm rozpiętości skrzydeł. Kształtem ciała, długimi i ostro zakończonymi skrzydłami, długim ogonem i wysmukłą sylwetką przypomina dużego kobuza lub małego sokoła skalnego. Dorosłe ptaki mają niebiesko-siwą barwę i pozbawione są czarnych pokryw podskrzydłowych, jak ma to miejsce u sokoła skalnego.
Młody sokół śniady wygląda jak duży osobnik młodociany kobuza lub mały młodociany sokół skalny. Ciemna smuga ciągnąca się na krawędzi skrzydeł i ogona odróżnia ten gatunek od innych podobnych sokołów. Brakuje mu też kontrastowego, ciemnego ubarwienia pokryw podskrzydłowych, jakie mają większe sokoły.
Zasięg występowania i biotop.
Sokół śniady gnieździ się i żeruje na wyspach i przybrzeżnych lub pustynnych klifach od wschodniej Libii na wschód przez Egipt, Izrael, Jordanię, wybrzeża Morza Czerwonego i Zatoki Perskiej po południowo-zachodni Pakistan. Migruje na dalekie odległości na zimowiska ulokowane na Madagaskarze i w południowo-wschodniej Afryce (Mozambik i wschodnia RPA). Nieliczne osobniki w południowej części zasięgu lęgowego nie migrują. Na zimowiskach preferuje siedliska tropikalne lub subtropikalne w pobliżu wody. Często widywany na skraju lasu i nad koronami drzew.
Pożywienie.
Sokół śniady żywi się głównie małymi ptakami (zwłaszcza w okresie lęgowym), np. pokrzewkami, na początku migracji wiosną – żołnami i wilgami, i innymi ptakami śpiewającymi, ale chwyta też większe owady, jak ważki różnoskrzydłe, nietoperze, a nawet jaszczurki i drobne ssaki. Dieta uzależniona jest od lokalnych zasobów w pokarm i od pory roku. Ofiary łapie szponami, po czym w locie przenosi je do haczykowatego dzioba, by je zjeść.
Okres lęgowy.
Okres lęgowy jest zsynchronizowany z głównym okresem przelotów lokalnych ptaków śpiewających. Trwa od połowy lipca do połowy sierpnia. Gnieździ się na półkach skalnych, przy jaskiniach, na płaskich terenach, wyspach koralowych na Morzu Czerwonym lub skalistych zboczach. Gniazdo znajduje się często w krzakach w nieco zacienionym miejscu. Sokoły śniade mogą zajmować konstrukcje lęgowe innych ptaków, np. kruków pustynnych Samica znosi do 4 jaj, które mierzą średnio 40 x 31 mm i ważą 22 gramów. Wysiadywanie zajmuje około 28 dni. Rolą samca jest w tym czasie dostarczanie przyszłej matce pożywienia. Nie poznano dobrze zachowania godowego. Widywane loty godowe w trakcie migracji wskazują, że łączenie w pary może mieć miejsce przed przylotem na obszary lęgowe. Może tworzyć dość gęste kolonie lęgowe, gdzie co parę metrów znajduje się gniazdo, ale pary mogą też gnieździć się w odległości nawet kilku kilometrów od siebie.
Sokoły śniade osiągają dojrzałość płciową pod koniec pierwszego roku życia. Niektóre samice, które z sukcesem wychowały młode w pierwszym lęgu przystępują do kolejnego jesienią. Nadmiary żywności mogą gromadzić w odpowiednich do tego miejscach na później. Pisklęta opuszczają gniazdo po 32–38 dniach. Po kolejnych trzech tygodniach młode stają się niezależne. Dane z obrączkowania wskazują, że ptaki są wierne swoim miejscom gniazdowania i wracają w te same okolice co roku.
Status i zagrożenia.
Międzynarodowa Unia Ochrony Przyrody (IUCN) od 1988 roku uznawała sokoła śniadego za gatunek najmniejszej troski (LC – least concern). Według szacunków liczebność populacji zawierała się w przedziale 2000 – 80 000 dorosłych osobników. Nowe badania wykazały jednak, że sokoły śniade są rzadszymi ptakami, niż wcześniej sądzono. W konsekwencji w 2008 roku IUCN zmieniła status gatunku na „bliski zagrożenia” (NT – "near threatened"), a w 2017 roku na „narażony” (VU – "vulnerable"). W 2014 roku liczebność populacji szacowano na 2800–4000 dorosłych osobników. Trend liczebności populacji uznaje się za spadkowy.
Większość stanowisk lęgowych sokołów śniadych znajduje na obszarach trudno dostępnych lub chronionych, więc przypuszczalnie spadki liczebności populacji wiążą się z obszarami zimowisk i przelotów. Pewien wpływ na niektórych obszarach lęgowych (np. na wyspach Hawar w Bahrajnie) może mieć niepokojenie przez ludzi. Sugerowano, że negatywny wpływ może mieć też stosowanie na coraz większą skalę pestycydów, ale przeprowadzone badania jaj wykazały bardzo niską zawartość tych substancji. Śledzenie ptaków wyposażonych w Omanie w nadajniki radiowe wykazało, że zaledwie 12% podlotów dożyło do średniego wieku pierwszego rozrodu, a większość przypadków śmierci miała miejsce w trakcie pierwszego przelotu na zimowiska lub wkrótce po dotarciu do celu. Wysoka śmiertelność osobników młodocianych może być więc jednym z głównych czynników spadku liczebności populacji.

</doc>
<doc id="2200391" url="https://pl.wikipedia.org/wiki?curid=2200391" title="Porteirinha">
Porteirinha

Porteirinha – miasto i gmina w Brazylii, w stanie Minas Gerais.

</doc>
<doc id="2200392" url="https://pl.wikipedia.org/wiki?curid=2200392" title="Hrabstwo Napa">
Hrabstwo Napa

Hrabstwo Napa (ang. "Napa County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 788,27 mil² (2041,61 km²). Według szacunków United States Census Bureau w roku 2009 miało 134 650 mieszkańców. Hrabstwo słynie z produkcji wina i uprawy winorośli.
Hrabstwo powstało w 1850 roku. Na jego terenie znajdują się:

</doc>
<doc id="2200393" url="https://pl.wikipedia.org/wiki?curid=2200393" title="Riacho dos Machados">
Riacho dos Machados

Riacho dos Machados – miasto i gmina w Brazylii, w stanie Minas Gerais.

</doc>
<doc id="2200396" url="https://pl.wikipedia.org/wiki?curid=2200396" title="Serranópolis de Minas">
Serranópolis de Minas

Serranópolis de Minas – miasto i gmina w Brazylii, w stanie Minas Gerais.

</doc>
<doc id="2200400" url="https://pl.wikipedia.org/wiki?curid=2200400" title="Franciszek Rawita-Gawroński">
Franciszek Rawita-Gawroński

Franciszek Rawita-Gawroński (ur. 4 listopada 1846 w Stepaszkach nad Bohem, zm. 16 kwietnia 1930 w Józefowie) – polski historyk amator (badacz dziejów wschodnich ziem dawnej Rzeczypospolitej), powieściopisarz, publicysta, powstaniec styczniowy, członek honorowy Towarzystwa Muzeum Narodowego Polskiego w Rapperswilu od 1900 roku.
Życiorys.
Pochodził z polskiej rodziny szlacheckiej, edukację rozpoczął w szkole w Winnicy, od 1855 uczył się w II Gimnazjum w Kijowie. Podczas powstania styczniowego, w czerwcu 1863 został aresztowany i uwięziony w kijowskiej cytadeli. Po pobytach w różnych więzieniach, w grudniu 1864 został zwolniony. Postanowił wyjechać na zachód, nie uzyskując od władz paszportu zrobił to nielegalnie w czerwcu 1866 i przybył do Lwowa. Tutaj początkowo opiekę znalazł ze strony niezlikwidowanych polskich organizacji powstańczych. Do 1867 pracował w majątku hrabiego Dzieduszyckiego w Niesłuchowie i zapisał się na studia w Szkole Rolniczej w Dublanach. Wówczas ujawniły się jego zdolności literackie, co znalazło wyraz w utworze poetyckim opublikowanym na łamach lwowskiego „Dziennika Literackiego”. 
Studia zakończył w 1871 i powrócił do Kijowa. W 1872 na polecenie wuja Feliksa Szostakowskiego został skierowany na praktykę rolniczą do majątku hrabiego Władysława Branickiego, którą odbywał do 1873. W latach 1873–1874 współpracował z warszawskim „Tygodnikiem Rolniczym”, oraz z „Gazetą Rolniczą”. W latach 1876–1878 odbył podróż po Europie, po której powrócił na Ukrainę i zajął się zagadnieniami uprawy buraka cukrowego. Zaowocowało to pracą pt. "Podręcznik praktyczny o plantacji buraków cukrowych" (I wydanie – Poznań 1882, II wydanie – Lwów 1897), za którą uzyskał pierwszą nagrodę Centralnego Towarzystwa Gospodarczego dla Wielkiego Księstwa Poznańskiego. W późniejszym okresie był autorem kilku kolejnych prac z dziedziny rolnictwa, ale jak sam wspominał: „zawód rolnika nie odpowiadał memu temperamentowi, ani usposobieniu, ani wewnętrznym aspiracjom. Najmilej i najchętniej odrywałem się od pracy rolniczej i szukałem wypoczynku w umiłowanej przez siebie dziedzinie historycznej i literackiej”. W 1881 roku kontaktował się z Elizą Orzeszkową śląc jej swój zbiór literacki i prosząc o opinie na jego temat. 
Pod koniec 1882 wyruszył w drugą podróż po Europie. Przebywał w Wiedniu, Monachium, Zurychu, a następnie zatrzymał się na dłużej w Genewie. Miasto to było wówczas ważnym ośrodkiem emigracji polskiej, Rawita-Gawroński zetknął się tutaj m.in. z: Zygmuntem Miłkowskim, Zygmuntem Balickim, Stanisławem Mendelsonem, Kazimierzem Dłuskim, Witoldem Piekarskim, Ludwikiem Straszewiczem, Erazmem Kobylańskim, Stanisławem Waryńskim (bratem Ludwika Waryńskiego), Bolesławem Limanowskim, czy Ignacym Radlińskim. Kolejnym przystankiem przed powrotem na ziemie ojczyste stał się Paryż, Genua, Mediolan i Wenecja. Do Kijowa powrócił w 1884, nawiązał tutaj kontakt z fotografem i poetą Włodzimierzem Wysockim i etnografem Czesławem Neymanem. 
W czerwcu 1884 powtórnie wyjechał do Szwajcarii, gdzie poznał swoją przyszłą żonę Antoninę, zaręczył się i wziął ślub (jednym ze świadków był Bolesław Limanowski). Po ślubie Gawrońscy wyjechali do Lwowa z zamiarem stałego zamieszkania. Franciszek publikował wówczas w „Gazecie Narodowej”, której ówczesnym redaktorem był Jan Dobrzański, w „Prawdzie” (redaktor Aleksander Świętochowski) i w „Przeglądzie Tygodniowym” (redaktor Adam Wiślicki). 
W latach 1886–1892 Gawrońscy mieszkali w Warszawie. Franciszek poznał tutaj wybitnych przedstawicieli świata polskiej literatury i publicystyki: Bolesława Prusa, Elizę Orzeszkową, Adolfa Dygasińskiego, Marię Konopnicką, Jana Ludwika Popławskiego, Henryka Sienkiewicza i Stefana Żeromskiego. Zaprzyjaźnił się także ze znanymi ludźmi pochodzącymi z polskim ziem kresowych: etnografem i językoznawcą Janem Aleksandrem Karłowiczem, poetą i pisarzem Kazimierzem Glińskim, nauczycielem i poetą Janem Nitowskim, literatem i bibliografem Aleksandrem Bolesławem Brzostowskim, malarzem Ludomirem Szpadkowskim, adwokatem Antonim Pileckim, poetą i adwokatem Kazimierzem Julianem Jasińskim, rysownikiem i ilustratorem Michałem Elwiro Andriollim, powstańcem styczniowym i pamiętnikarzem Augustem Iwańskim, slawistą i orientalistą Janem Grzegorzewskim.
W 1892 Gawrońscy zamieszkali ponownie we Lwowie, kolejno: przy ulicy św. Marka 10, w domu Adama Sapiehy przy ul. Ossolińskich 11 (naprzeciw Ossolineum), potem we własnej jednopiętrowej kamienicy przy u. Lelewela 10, a następnie w większej kamienicy przy ul. Gołębiej 4. W tym ostatnim mieszkaniu powstał salonik literacko-naukowy, w którym Gawrońscy podejmowali takich znanych gości jak m.in.: Antoniego Małeckiego, Romana Pilata, Adama Krechowieckiego, Ludwika Finkla, Kazimierza Twardowskiego, Rudolfa Zubera, Zygmunta Wasilewskiego, Piotra Chmielowskiego, Jana Kasprowicza, Władysława Bełzę, Stanisława Kazimierza Ostrowskiego, Władysława Studnickiego, Szymona Askenazego, Jana Ludwika Popławskiego, Józefa Hłasko, Jana Gnatowskiego. 
W 1893 był inicjatorem powołania Związku Naukowo-Literackiego we Lwowie, został jego wiceprezesem, a prezesurę oddał Stanisławowi Kłobukowskiemu. W okresie funkcjonowania Związku Gawroński wycofał się ze zrzeszenia argumentując to słowami, że decydująca rolę zaczęły w nim odgrywać "pierwiastki zbyt niekiedy radykalne".
W 1894 Rawita-Gawroński zakupił ziemię w Brzuchowicach pod Lwowem i wybudował tam małą willę, kilka miesięcy potem (po przeprowadzce do Przemyśla, czteroletniej – do 1898) ten skromny majątek został przez właściciela sprzedany, a za uzyskane pieniądze Franciszek zakupił gospodarstwo we wsi Tarnawa pod Dobromilem. Wioskę tą zamieszkiwała w większości społeczność ukraińska, od której Rawita-Gawroński doświadczył pierwszych animozji. Próbował od odwdzięczyć się miejscowemu duchownemu greckokatolickiemu (we wsi nie było kościoła rzymskokatolickiego) za dach nad głową podczas budowy własnego domu, prezentem dla duchownego miał być zamówiony przez Rawitę obraz św. Mikołaja do nowo budowanej cerkwi. Jednak ksiądz podarunku nie przyjął, a argumentem było to, że to „polski Mikołaj”, a dar ma charakter „lacki”. 
W 1901 nabył mały folwark pod Lwowem w Łozinie, którego właścicielem był do 1911. Powodem sprzedaży był gniewny stosunek miejscowej ludności ukraińskiej do osoby Rawity-Gawrońskiego, a bezpośrednią okolicznością naruszenie czynności narządu ciała Rawity poprzez uderzenie go w głowę kamieniem przez jednego z miejscowych chłopów, który w późniejszym postępowaniu sądowym został uniewinniony. Pośrednią przyczyną była także choroba (gruźlica) syna Andrzeja. 
W 1911 Franciszek zakupił dwie kamienice we Lwowie: przy ulicy Kochanowskiego 81 i ul. 29 Listopada 15, w której zamieszkała rodzina. W 1913 Gawrońscy przeprowadzili się do Krakowa, a w latach 1914–1917 mieszkali w Zakopanem. Kolejnym przystankiem dla rodziny Gawrońskich stała się Wisła; Franciszek zainwestował tutaj w kilka willi kapitał uzyskany ze sprzedaży kamienic we Lwowie. 
Był współorganizatorem Towarzystwa Ludoznawczego założonego we Lwowie i działaczem m.in. tajnej Ligi Narodowej. Od 1900 był członkiem korespondentem Towarzystwa Muzeum Polskiego w Rapperswilu (dwa lata później wszedł w skład Rady Muzeum), a latach 1901–1907 był wiceprezesem Towarzystwa Dziennikarzy Polskich. Na 27 czerwca 1909 zaplanowano w Łozinie uroczystość jego 40-lecia pracy pisarskiej. W 1909 roku został wybrany na prezesa Związku Dziennikarzy Polskich (związek obejmował obszar wszystkich trzech zaborów). Rawita był także członkiem Towarzystwa Miłośników Przeszłości Lwowa. Od 1910 wydawcą kwartalnika "Ruś" (przy dużej pomocy Heleny Polaczkównej), poświęconego historii tej krainy i polsko-ruskim stosunkom. Rawita wspominał, że pobudką do powstania pisma była „potrzeba obrony naszych dziejów przed oszczerstwami i fałszami, jakimi je obrzucali rozwydrzeni historycy ruscy, nafabrykowani przez Mychajła Hruszewskiego, profesora uniwersytetu we Lwowie”. Wysunął także pomysł stworzenia Towarzystwa Historycznego Badania Dziejów Rusi, ale ze względu na braku zainteresowania nie doszło do jego powołania. W 1912 redagował także pismo wileńskie „Litwa i Ruś”. 
Ostatnie lata życia (1920–1930) spędził w Józefowie koło Warszawy, gdzie zmarł 16 kwietnia i został pochowany na miejscowym cmentarzu. Ostatnie namaszczenie otrzymał od księdza prof. Józefa Bromskiego, a mowę pożegnalną wygłosili prof. Ludwik Kolankowski i Jan Kazimierz Król. Z małżeństwa z Antoniną z Miłkowskich Rawita-Gawroński miał trzech synów: Andrzeja – językoznawcę, filozofa, dziennikarza i publicystę zajmującego się problematyką orientalistyczną, Zygmunta – radcę ambasady Polski w Berlinie i Jerzego, oraz córkę, pisarkę Zofię Kozarynową.
Przed śmiercią (w sierpniu 1926) przekazał Muzeum Narodowemu zbiór swoich książek i rękopisów.
Działalność literacka.
Franciszek Rawita-Gawroński jest autorem wielu powieści, prac historycznych (głównie o tematyce kresowej) oraz licznych biografii. Szczególne miejsce poświęcił dla dziejów ziem wschodnich dawnej Rzeczypospolitej, zwłaszcza Kozaczyźnie i Rusi. 
Twórczości literackiej zaczął się konsekwentnie poświęcać od początku lat '80 XIX w. Przebywając w Szwajcarii napisał m.in. powieść "Na krasnym dworze" (o pobycie króla Bolesława Śmiałego w Kijowie), w 1884 napisał we Lwowie powieść "Dwie drogi" (czasy powstania styczniowego) (wydana została dwa lata później), w 1886 ukończył "Na kresach ukrainnych" (o buncie hajdamackim), a rok później – "Pan hetman Mazepa". 
Obfitym czasem w dzieła był okres warszawski. Rawita-Gawroński wydaje kolejno: powieść "Poszukiwacze szczęścia" (krytyczne spojrzenia na ruch socjalistyczny), "Złotobrody Emir" (tematyka ukraińska, wydarzenia poprzedzające powstanie listopadowe), "Obca krew" (o relacjach polsko-rosyjskich, opublikowana w częściach na łamach „Gazety Lwowskiej”), dramat "Trzeci Maja" (wydany z okazji setnej rocznicy konstytucji). W tym czasie był autorem także wielu nowel i innych drobniejszych utworów, a także zaczął publikować pierwsze teksty z zakresu historii, zajmując się osadnictwem i życiem drobnej szlachty na Polesiu Kijowskim w XV–XVIII w. ("Przyczynek do kolonizacji i historii Polesia kijowskiego", "Z życia szlachty okolicznej Polesia Kijowskiego od XV do XVIII wieku"), oraz wygasłym rodem książąt Połowców Rożynowskich ("Losy wielkiej fortuny na kresach ukrainnych"). 
Tom I monografii Rawity-Gawrońskiego o Chmielnickim został odznaczony nagrodą krakowskiej Akademii Umiejętności. Piśmiennictwo Rawity było natomiast krytycznie oceniane przez ukraińskie środowisko historyczne.
Gawroński był także tłumaczem literatury rosyjskiej. Był pierwszym polskim tłumaczem "Obłomowa" Iwana Gonczarowa.
Poglądy.
Franciszek Rawita-Gawroński przez całe swoje dorosłe życie działał w różnych organizacjach i stowarzyszeniach. Łączyły go także w różnych okresach więzi z działaczami Narodowej Demokracji, zarówno aktywne, jak i bierne. W 1902 czynnie uczestniczył w Komitecie Wiecu Narodowego. W okresie krakowskim nie należał do żadnych organizacji. W 1912 r. został (na zaproszenie) członkiem Komitetu Obywatelskiego, a w 1914 Centralnego Komitetu Obywatelskiego w którym dominowali konserwatyści i endecy. W obu tych organizacjach jego działalność była marginalna. Sam Roman Dmowski pisał o Rawicie w następujących słowach: „Franciszek jest zupełnie odmiennym typem człowieka niż nasi: może jest zanadto drażliwy i zanadto podejrzliwy, jak na nasze wewnętrzne stosunki”. Córka Rawity, Zofia Kozarynowa z kolei w swoich wspomnieniach pisała, że także Rawita w stosunku do lidera endecji: „nie miał (...) sympatii”. 
Przed Wielką Wojną występował z pozycji obrońcy polskiego stanu posiadania na ziemiach dawnej Rusi, jednocześnie zdawał sobie sprawę, że ślepa walka o utrzymanie tego co pozostało z dawnej polskiej spuścizny na tych terenach jest bezcelowa. Mimo, to pokładał nadzieję w ukierunkowanie rozwoju Ukrainy (przez którą rozumiał zgodnie z przedwojenną nomenklaturą głównie gubernię kijowską) na Polskę. Jednocześnie podkreślał, że w jego ujęciu nazwa „Ukraina” "nie oznacza żadnego pojęcia etnograficznego"; sam siebie nazywał czasami „Ukraińcem”, wywodząc swoją „ukraińskość” nie od narodowości ukraińskiej, która według niego nigdy nie istniała, ale od terytorium zamieszkania („na Ukrainie”). Tak interpretując pojęcie „Ukrainy” stanowczo sprzeciwiał się wylansowanej przez ukraińskiego historyka Mychajło Hruszewskiego zasady „Ruś-Ukraina”, która pozwala na zastępowanie terminu „Ruś” słowem „Ukraina”, a tym samym pozwalała cofać historię „Ukrainy” (a obecnie całego narodu ukraińskiego) do początków historycznej Rusi. Franciszek Rawita-Gawroński nazywał terminologię wprowadzoną przez Hruszewskiego "szowinistycznym wybrykiem", twierdził, iż jest to "pewnego rodzaju licentia poetica wbrew historii, prawdzie i logice, która nie miała ze sobą innego poparcia oprócz względów politycznych". "Wolno wprawdzie każdemu narodowi, względnie ludności kraj zamieszkany przez siebie nazywać według upodobania lub posługiwać się nazwą obcą, ale ta nazwa nie może utożsamiać się z narodowością, jeżeli nie ma etnograficznego uzasadnienia". W innym miejscu pisał przewidująco, że "wyraz Ukraina reprezentuje dziś nie jedność etnograficzną, lecz kierunek polityczny i anarchię polityczną w imię przedwczesnych i nieokreślonych ideałów skrajnego nacjonalizmu".
Początkowo był ustosunkowany do społeczności ukraińskiej neutralnie, pozycja ta uległa zmianie, gdy powstała i zaczęła się dynamicznie rozwijać ukraińska świadomość narodowa, a tym samym ewentualne zagrożenie ze strony tego ruchu dla polskości i jej pozycji dominującej w sferze polityczno-społeczno-kulturowej. Kolejne zmiany w światopoglądzie Gawrońskiego nadeszły wraz z przyznaniem (decyzją Rady Ambasadorów) Galicji Wschodniej Polsce. Zwrócił się on wówczas ponownie w stronę mniejszości ukraińskiej, postulując m.in. ich udział w pracach komisji sejmowych dotyczących drażliwych spraw w stosunkach obustronnych, czy też zaspokojenie innych potrzeb tej społeczności.
W kwestiach religijnych opowiadał się za otoczeniem Kościoła rzymskokatolickiego większą opieką, poszanowaniu „wschodniego wyznania ludności wiejskiej” i powstaniu w Polsce autokefalicznego Kościoła prawosławnego. Krytycznie natomiast oceniał aktywność Kościoła greckokatolickiego i metropolity Andrzeja Szeptyckiego zarzucając mu, że poprzez swoją działalność podburza mniejszość ukraińską przeciw Polakom.
Wybrana twórczość.
Franciszek Rawita-Gawroński jest autorem następujących wybranych prac:

</doc>
<doc id="2200402" url="https://pl.wikipedia.org/wiki?curid=2200402" title="Brasília de Minas">
Brasília de Minas

Brasília de Minas – miasto i gmina w Brazylii, w stanie Minas Gerais. Znajduje się w mikroregionie Montes Claros.

</doc>
<doc id="2200406" url="https://pl.wikipedia.org/wiki?curid=2200406" title="Hrabstwo Sonoma">
Hrabstwo Sonoma

Hrabstwo Sonoma (ang. "Sonoma County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 1768,23 mil² (4579,69 km²). Według szacunków United States Census Bureau w roku 2009 miało 472 102 mieszkańców.
Hrabstwo powstało w 1850 roku.
Na jego terenie znajdują się:

</doc>
<doc id="2200407" url="https://pl.wikipedia.org/wiki?curid=2200407" title="Gdy się Chrystus rodzi (ujednoznacznienie)">
Gdy się Chrystus rodzi (ujednoznacznienie)



</doc>
<doc id="2200408" url="https://pl.wikipedia.org/wiki?curid=2200408" title="Leoncjusz (Bondar)">
Leoncjusz (Bondar)

Leoncjusz, imię świeckie Leonid Bondar (ur. 7 maja 1913 w Mereczu, zm. 24 stycznia 1999) – biskup Rosyjskiego Kościoła Prawosławnego.
W 1935 ukończył seminarium duchowne w Wilnie, zaś w 1939 – Studium Teologii Prawosławnej Uniwersytetu Warszawskiego. Od 1940 był posłusznikiem w monasterze Świętego Ducha w Wilnie. 25 grudnia 1943 złożył wieczyste śluby mnisze przed arcybiskupem mohylewskim i mścisławskim Filoteuszem. 26 grudnia ten sam hierarcha wyświęcił go na hierodiakona, zaś 2 stycznia 1944 – na hieromnicha.
W 1946 został podniesiony do godności igumena i objął kierownictwo nad kursami teologicznymi, przygotowującymi nowych kapłanów, przy monasterze Zaśnięcia Matki Bożej w Żyrowicach. Od 1947 do 1949 kierował parafiami we wsiach Chołchło i Jastriebliu. Od listopada 1949 wykładał w seminarium duchownym w Mińsku, zaś w 1953 został przełożonym monasteru w Żyrowicach.
10 sierpnia 1956 został wyświęcony na biskupa bobrujskiego, wikariusza eparchii mińskiej. Jako konsekratorzy wzięli w niej udział metropolita miński i białoruski Pitirim, biskup wileński i litewski Aleksy, biskup kujbyszewski i syzrański Mitrofan oraz biskup wielkołucki i toropiecki Mścisław. 5 maja 1961 został biskupem ordynariuszem eparchii nowosybirskiej i barnaułskiej. Po dwóch latach został przeniesiony na katedrę orenburską i buzułucką, którą zarządzał do swojej śmierci w 1999, od 1971 jako arcybiskup, zaś od 1992 jako metropolita.

</doc>
<doc id="2200409" url="https://pl.wikipedia.org/wiki?curid=2200409" title="Campo Azul">
Campo Azul

Campo Azul – miasto i gmina w Brazylii, w stanie Minas Gerais. Znajduje się w mikroregionie Montes Claros.

</doc>
<doc id="2200413" url="https://pl.wikipedia.org/wiki?curid=2200413" title="Bitwa pod Ambleve">
Bitwa pod Ambleve



</doc>
<doc id="2200415" url="https://pl.wikipedia.org/wiki?curid=2200415" title="Kopalnia Piasku Szczakowa S.A.">
Kopalnia Piasku Szczakowa S.A.



</doc>
<doc id="2200416" url="https://pl.wikipedia.org/wiki?curid=2200416" title="PCC Rail Szczakowa S.A.">
PCC Rail Szczakowa S.A.



</doc>
<doc id="2200417" url="https://pl.wikipedia.org/wiki?curid=2200417" title="Jan Feller">
Jan Feller

Jan Feller (lub Feler) (ur. 8 marca 1887 w Warszawie lub w Turowicach, zm. 15 marca 1950 we Wrocławiu) – polski działacz związkowy i socjalistyczny, poseł na Sejm RP w latach 1934–1935.
Życiorys.
Był ślusarzem mechanikiem w zakładach „Lilpop, Rau i Loewenstein” SA w Warszawie. W czasie rewolucji w 1905 był członkiem Organizacji Bojowej PPS na Pradze w Warszawie. 20 listopada 1906 był aresztowany jako podejrzany o udział w akcjach bojowych i osadzony na Pawiaku. Na rozprawie przed sądem w sierpniu 1907, zwolniono go z braku dowodów winy. Opuścił Warszawę i zamieszkał w Bremerhaven, skąd wrócił w 1908. Przez kilka lat pracował jako ślusarz brygadzista przy budowie fabryki w Kimrach w Rosji.
Po odzyskaniu niepodległości kontynuował pracę w zakładach „Lilpop, Rau i Loewenstein”. Był działaczem Związku Robotników Przemysłu Metalowego. Od 1933 do 1939 był przewodniczącym Zarządu Głównego. Był również działaczem PPS. Od 1929 był członkiem egzekutywy Warszawskiego Okręgowego Komitetu Robotniczego PPS. Od XXI Kongresu PPS w 1931 był członkiem Centralnego Sądu Partyjnego. Był redaktorem odpowiedzialnym pisma ZRMP „Metalowiec”. Był współpracownikiem Tomasza Arciszewskiego w Robotniczym Towarzystwie Przyjaciół Dzieci.
W wyborach parlamentarnych w 1930 kandydował z listy nr 7 (Centrolew), w okręgu wyborczym nr 1 (Warszawa-miasto). Nie uzyskał jednak mandatu. W dniu 17 stycznia 1934 Państwowa Komisja Wyborcza ogłosiła wygaśnięcie – z uwagi na wyrok sądowy w procesie brzeskim – mandatu poselskiego Norberta Barlickiego. Mandat po nim objął Ludwik Kulczycki z NPR, który złożył ślubowanie 19 stycznia 1934, a następnie złożył mandat 5 lutego 1934. Kulczycki uznał, że mandat ten należy się PPS. Na Miejsce Kulczyckiego wszedł Feller, który złożył ślubowanie 23 lutego 1934.
Podczas II wojny światowej w październiku 1939 wybrany na wiceprzewodniczącego Zarządu Głównego konspiracyjnego Związku Robotników Przemysłu Metalowego. Był członkiem PPS-WRN.
Po wojnie razem z rodziną wyjechał do Wrocławia, gdzie pracował przy uruchomieniu Państwowej Fabryki Wagonów „Pafawag”, działał w „lubelskiej” PPS i Związku Zawodowym Metalowców. Był również członkiem Związku Weteranów Walk Rewolucji 1905-1918. Został aresztowany w czerwcu lub lipcu 1948 i osadzony w więzieniu śledczym we Wrocławiu. W październiku tego roku decyzją „lubelskiej” PPS we Wrocławiu, został wydalony z partii „za prawicową robotę”. 11 listopada 1948 zwolniony z więzienia. Zmarł w marcu 1950. Został pochowany na Cmentarzu Ewangelicko-Augsburskim w Warszawie (aleja 38, grób 21).

</doc>
<doc id="2200418" url="https://pl.wikipedia.org/wiki?curid=2200418" title="PCC Rail S.A.">
PCC Rail S.A.



</doc>
<doc id="2200419" url="https://pl.wikipedia.org/wiki?curid=2200419" title="KMB">
KMB



</doc>
<doc id="2200421" url="https://pl.wikipedia.org/wiki?curid=2200421" title="Kategoria e Parë (1996/1997)">
Kategoria e Parë (1996/1997)

Sezon 1996/1997 był 58. sezonem Mistrzostw Albanii w piłce nożnej. W rozgrywkach brało udział 18 zespołów. Sezon rozpoczął się we wrześniu 1996, a zakończył 16 sierpnia 1997. Tytuł obroniła drużyna SK Tirana. Tytuł króla strzelców zdobył Viktor Paco, który w barwach klubu Flamurtari Vlora strzelił 14 goli.

</doc>
<doc id="2200424" url="https://pl.wikipedia.org/wiki?curid=2200424" title="Kwak Tae-hwi">
Kwak Tae-hwi

Kwak Tae-hwi (ur. 8 lipca 1981 w Chilgok) – południowokoreański piłkarz występujący na pozycji obrońcy. Zawodnik klubu Kyoto Sanga.
Kariera klubowa.
Kwak karierę rozpoczynał w 2000 roku drużynie piłkarskiej z uczelni Uniwersytet Chung-Ang. W 2005 roku trafił do ekipy FC Seoul z K-League. W sezonie 2005 zadebiutował w tych rozgrywkach. Rozegrał wówczas 11 spotkań i zdobył 1 bramkę. W 2006 roku zdobył z klubem Puchar Ligi Południowokoreańskiej. W trakcie sezonu 2007 roku odszedł do Chunnam Dragons, również z K-League. W tym samym roku zdobył z zespołem Puchar Korei Południowej. W 2008 roku dotarł z nim do finału Pucharu Ligi Południowokoreańskiej, gdzie jednak zespół Chunnam uległ ekipie Suwon Samsung Bluewings.
W 2010 roku Kwak przeszedł do japońskiego Kyoto Sanga. W J. League zadebiutował 7 marca 2010 roku w przegranym 0:2 pojedynku z Vissel Kobe. 1 maja 2010 roku w przegranym 1:2 spotkaniu z Omiya Ardija strzelił pierwszego gola w J. League. W sezonie 2010 zajął z klubem 17. miejsce w lidze i spadł z nim do J. League Division 2.
Kariera reprezentacyjna.
W reprezentacji Korei Południowej Kwak zadebiutował 30 stycznia 2008 roku w przegranym 0:1 towarzyskim meczu z Chile. 6 lutego 2008 roku w wygranym 4:0 pojedynku eliminacji Mistrzostw Świata 2010 z Turkmenistanem strzelił pierwszego gola w drużynie narodowej.
W 2011 roku został powołany do kadry na Puchar Azji.

</doc>
<doc id="2200426" url="https://pl.wikipedia.org/wiki?curid=2200426" title="Kategoria e Parë (1997/1998)">
Kategoria e Parë (1997/1998)

Sezon 1997/1998 był 59. sezonem Mistrzostw Albanii w piłce nożnej. W rozgrywkach brało udział 18 zespołów. Sezon rozpoczął się 14 września 1997, a zakończył 30 maja 1998. Tytułu nie obroniła drużyna SK Tirana. Nowym mistrzem Albanii został zespół Vllaznia Szkodra. Tytuł króla strzelców zdobył Dorian Bubeqi, który w barwach klubu KS Shkumbini strzelił 26 goli.

</doc>
<doc id="2200427" url="https://pl.wikipedia.org/wiki?curid=2200427" title="Yoon Bit-garam">
Yoon Bit-garam

Yoon Bit-garam (ur. 7 maja 1990) – południowokoreański piłkarz występujący na pozycji pomocnika. Zawodnik klubu Gyeongnam.
Kariera klubowa.
Yoon karierę rozpoczynał w 2009 roku w drużynie piłkarskiej z uczelni Chung-Ang University. W 2010 roku trafił do ekipy Gyeongnam z K-League. W sezonie 2010 zadebiutował w tych rozgrywkach. Rozegrał wówczas 24 spotkania i zdobył 6 bramek, a w lidze zajął z klubem 6. miejsce. Został także wybrany do K-League Best XI, czyli najlepszej jedenastki K-League w sezonie 2010.
Kariera reprezentacyjna.
W reprezentacji Korei Południowej Yoon zadebiutował 11 sierpnia 2010 roku w wygranym 2:1 towarzyskim meczu z Nigerią, w którym strzelił także gola.
W 2011 roku został powołany do kadry na Puchar Azji.

</doc>
<doc id="2200430" url="https://pl.wikipedia.org/wiki?curid=2200430" title="Camden Road">
Camden Road

Camden Road – stacja kolejowa w Londynie, na terenie London Borough of Camden, zarządzana i obsługiwana przez London Overground jako część North London Line. Leży w bliskim sąsiedztwie stacji metra Camden Town, co daje możliwość dogodnych przesiadek. W roku statystycznym 2006/07 ze stacji skorzystało ok. 2 mln pasażerów. 

</doc>
<doc id="2200431" url="https://pl.wikipedia.org/wiki?curid=2200431" title="Kategoria Superiore (1998/1999)">
Kategoria Superiore (1998/1999)

Sezon 1998/1999 był 60. sezonem Mistrzostw Albanii w piłce nożnej. Od tego sezonu rozgrywki odbywają się pod nową nazwą - "Kategoria Superiore". W rozgrywkach brało udział 16 zespołów. Sezon rozpoczął się 29 sierpnia 1998, a zakończył 15 maja 1999. Tytułu nie obroniła drużyna Vllaznia Szkodra. Nowym mistrzem Albanii został zespół SK Tirana. Tytuł króla strzelców zdobył Artan Bano, który w barwach klubu KS Lushnja strzelił 22 gole.

</doc>
<doc id="2200433" url="https://pl.wikipedia.org/wiki?curid=2200433" title="Caledonian Road and Barnsbury">
Caledonian Road and Barnsbury



</doc>
<doc id="2200436" url="https://pl.wikipedia.org/wiki?curid=2200436" title="The Day After">
The Day After

The Day After – piąty studyjny album amerykańskiego rapera Twisty. Został wydany 4 października, 2005 roku nakładem wytwórni Atlantic Records. Album został zatwierdzony jako złoto, jednak sprzedał się słabiej od poprzednika, "Kamikaze".

</doc>
<doc id="2200438" url="https://pl.wikipedia.org/wiki?curid=2200438" title="Katrin Engel">
Katrin Engel

Katrin Engel (ur. 2 maja 1984 r. w Mistelbachu), austriacka piłkarka ręczna, reprezentantka kraju, skrzydłowa. Obecnie występuje w Bundeslidze, w drużynie Thüringer HC.

</doc>
<doc id="2200439" url="https://pl.wikipedia.org/wiki?curid=2200439" title="Diecezja Vigevano">
Diecezja Vigevano

Diecezja Vigevano - diecezja Kościoła rzymskokatolickiego we Włoszech, a ściślej w Lombardii (z wyjątkiem jednej parafii w Sozzago, która administracyjnie należy do Piemontu). Została erygowana 14 marca 1530. Należy do metropolii Mediolanu.

</doc>
<doc id="2200440" url="https://pl.wikipedia.org/wiki?curid=2200440" title="Best Boys 2">
Best Boys 2

Best Boys 2 – dwunasty album zespołu Boys wydany w maju 1998 roku w firmie fonograficznej Green Star. Jest to druga część największych przebojów tego zespołu w latach 1991-1997.

</doc>
<doc id="2200449" url="https://pl.wikipedia.org/wiki?curid=2200449" title="Alex Smithies">
Alex Smithies

Alex Smithies (ur. 5 marca 1990 w Huddersfield) – piłkarz grający na pozycji bramkarza w Cardiff City.
Młodość i dzieciństwo.
Smithies urodził się w Huddersfield, West Yorkshire. Dorastał w Golcar, w rejonie Colne Valley w Huddersfield. Uczęszczał do Colne Valley High School w Linthwaite. W dzieciństwie kibicował miejscowej drużynie Huddersfield Town. Smithies wcześniej grał w piłkę nożną dla Westend Juniors w lokalnych ligach Huddersfield, a do akademii Huddersfield Town dołączył w wieku 8 lat.
Kariera klubowa.
Huddersfield.
Po przejściu przez szczeble akademii klubowej Huddersfield, Smithies zadebiutował w dorosłej drużynie 5 grudnia 2007 roku, wchodząc na boisko w 76. minucie meczu za ukaranego czerwoną kartką Matta Glennona. Od pierwszej minut po raz pierwszy wystąpił w przegranym 4-0 meczu z Leeds United 8 grudnia.
Pierwszy występ Smithiesa na stadionie Galpharm miał miejsce 6 grudnia 2008 roku i pomógł odnieść zwycięstwo Huddersfield 2-1 nad Walsall. Pierwsze czyste konto dla klubu zachował 13 grudnia 2008 roku, w wygranym 1-0 meczu z Southend United. Smithies obronił rzut karny wykonywany przez Jamesa Walkera, 10 minut przed końcem spotkania. Smithies stał się podstawowym bramkarzem przez resztę sezonu 2008-2009, a po przybyciu menedżera Lee Clarka, dostał koszulkę z numerem 1.
Queens Park Rangers.
25 lipca 2015 roku Smithies podpisał trzyletnią umowę z Queens Park Rangers.
Cardiff City.
28 czerwca 2018 roku Smithies dołączył do beniaminka Premier League – Cardiff City.
Kariera reprezentacyjna.
Smithies ma na swoim konice cztery mecze dla reprezentacji Anglii U-16 i 10 występów dla Anglii U-17, w tym pięć podczas Mistrzostw Świata FIFA U-17 w Korei Południowej. W tym konkursie pomógł Anglii awansować do ćwierćfinałów, zanim ostatecznie zostali wyeliminowani przez Niemców po porażce 4-1.
20 listopada 2007 roku Smithies zadebiutował w drużynie Anglii U-18, gdzie zagrał 45 minut w wygranym 2-0 meczu z Ghaną na Gillingham's Priestfield Stadium. W listopadzie 2008 roku Smithies otrzymał swoje pierwsze zgłoszenie do reprezentacji Anglii U-19 na mecz towarzyskim z Niemcami. Jego pierwszy mecz w kadrze U-19 miał miejsce przeciwko Hiszpanii U-19 na stadionie Dean Court 10 lutego 2009 roku.
24 sierpnia 2010 roku Smithies otrzymał swoje pierwsze powołanie do reprezentacji Anglii U-21 na mecze przeciwko Portugalii i Litwie.

</doc>
<doc id="2200450" url="https://pl.wikipedia.org/wiki?curid=2200450" title="Saša Ognenovski">
Saša Ognenovski

Saša Ognenovski (mac. Саша Огненовски; ur. 3 kwietnia 1979 w Melbourne) – australijski piłkarz pochodzenia macedońskiego występujący na pozycji obrońcy. Zawodnik klubu Umm-Salal SC.
Kariera klubowa.
Ognenovski zawodową karierę rozpoczynał w 1997 roku w zespole Preston Lions. W 2000 roku odszedł do Melbourne Knights z NSL. W tych rozgrywkach zadebiutował 14 października 2000 roku w wygranym 2:1 pojedynku z Brisbane Strikers. W 2001 roku zajął z klubem 4. miejsce w NSL. W 2002 roku trafił do greckiego klubu Panachaiki GE. Po roku ponownie został graczem zespołu Preston Lions. W 2005 roku przeszedł do ekipy Fawkner Blues.
W 2006 roku Ognenovski trafił do Queensland Roar z A-League. 25 sierpnia 2007 roku w zremisowanym 2:2 pojedynku z Adelaide United strzelił pierwszego gola w A-League. W Queensland spędził 2 lata. W 2008 roku odszedł do Adelaide United, również z A-League. Pierwszy ligowy mecz zaliczył tam 17 sierpnia 2008 roku przeciwko Perth Glory (1:0). W 2009 roku wywalczył z nim wicemistrzostwo A-League.
W 2009 roku Ognenovski podpisał kontrakt z południowokoreańskim Seongnam Ilhwa Chunma. W tym samym roku wywalczył z nim wicemistrzostwo Korei Południowej. Z zespołem dotarł także do finału Pucharu Korei Południowej, jednak Seongnam uległ tam ekipie Suwon Samsung Bluewings. W 2010 roku został wybrany do K-League Best XI, czyli najlepszej jedenastki K-League w sezonie 2010. Uznano go także Piłkarze Roku w Azji.
W 2012 roku Ognenovski odszedł do katarskiego zespołu Umm-Salal SC.
Kariera reprezentacyjna.
W reprezentacji Australii Ognenovski zadebiutował 17 listopada 2010 roku w przegranym 0:3 towarzyskim meczu z Egiptem.
W 2011 roku został powołany do kadry na Puchar Azji.

</doc>
<doc id="2200451" url="https://pl.wikipedia.org/wiki?curid=2200451" title="Sasa Ognenovski">
Sasa Ognenovski



</doc>
<doc id="2200457" url="https://pl.wikipedia.org/wiki?curid=2200457" title="Skoki do wody na Letnich Igrzyskach Olimpijskich 1920">
Skoki do wody na Letnich Igrzyskach Olimpijskich 1920

Skoki do wody na Letnich Igrzyskach Olimpijskich 1920 w Antwerpii rozgrywane były w dniach 22–29 sierpnia 1920 r. Po raz pierwszy w programie pojawiła się konkurencja skoków z trampoliny kobiet. Jedynym zawodnikiem, który zdobył więcej, niż jeden medal był Amerykanin Clarence Pinkston, który wywalczył złoto i srebro. 
Kraje uczestniczące.
W zawodach wzięło udział 53 skoczków z 14 krajów:

</doc>
<doc id="2200458" url="https://pl.wikipedia.org/wiki?curid=2200458" title="Kategoria Superiore (1999/2000)">
Kategoria Superiore (1999/2000)

Sezon 1999/2000 był 61. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 18 września 1999, a zakończył 24 maja 2000. Tytuł obroniła drużyna SK Tirana. Tytuł króla strzelców zdobył Klodjan Arbëri, który w barwach klubu Tomori Berat strzelił 18 goli.
Baraż o mistrzostwo.
Mistrzem Albanii został zespół SK Tirana.

</doc>
<doc id="2200462" url="https://pl.wikipedia.org/wiki?curid=2200462" title="Kategoria Superiore (2000/2001)">
Kategoria Superiore (2000/2001)

Sezon 2000/2001 był 62. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 16 września 2000, a zakończył 19 maja 2001. Tytułu nie obroniła drużyna SK Tirana. Nowym mistrzem Albanii został zespół Vllaznia Szkodra. Tytuł króla strzelców zdobył Indrit Fortuzi, który w barwach klubu SK Tirana strzelił 31 goli.

</doc>
<doc id="2200463" url="https://pl.wikipedia.org/wiki?curid=2200463" title="WASP-14">
WASP-14

WASP-14 – gwiazda typu widmowego F znajdująca się w gwiazdozbiorze Wolarza 521 lat świetlnych od Ziemi. Po obserwacji gwiazdy w ramach programu SuperWASP, WASP-14 zakwalifikowano do gwiazd zmiennych. Wokół WASP-14 krąży planeta WASP-14 b. 
System planetarny.
W 2008 roku odkryto krążącą wokół WASP-14 planetę WASP-14 b. Odkrycia dokonano metodą tranzytu w ramach projektu SuperWASP. 

</doc>
<doc id="2200472" url="https://pl.wikipedia.org/wiki?curid=2200472" title="Allen Coulter">
Allen Coulter

Allen Coulter – amerykański reżyser filmowy i telewizyjny.
Życiorys.
Urodził się w College Station. Studiował reżyserię teatralną na University of Texas później przeniósł się do Nowego Jorku. Przy realizacji filmów, a głównie seriali telewizyjnych, pracuje od 1978. Ma w reżyserki dorobku odcinki m.in. takich seriali jak "Z Archiwum X", "Millennium", "Seks w wielkim mieście", "Rodzina Soprano" i "Rzym". Wielokrotnie był nominowany do Emmy.
W pełnym metrażu, filmie kinowym, debiutował w 2006 roku czarnym kryminałem "Hollywoodland". Obraz został zrealizowany w gwiazdorskiej obsadzie, główne role zagrali Adrien Brody oraz Ben Affleck. Jest to historia prywatnego śledztwa prowadzonego w sprawie śmierci George'a Reevesa, któremu niebywałą popularność przyniosła tytułowa rola w serialu "Przygody Supermana". Fabuła staje się pretekstem do pokazania mechanizmów rządzących ówczesnym Hollywood. Drugi swój film, melodramat "Twój na zawsze", zrealizował w 2010.

</doc>
<doc id="2200479" url="https://pl.wikipedia.org/wiki?curid=2200479" title="Kategoria Superiore (2002/2003)">
Kategoria Superiore (2002/2003)

Sezon 2002/2003 był 64. sezonem Mistrzostw Albanii w piłce nożnej. W rozgrywkach brało udział 14 zespołów. Sezon rozpoczął się 21 września 2002, a zakończył 24 maja 2003. Tytułu nie obroniła drużyna Dinamo Tirana. Nowym mistrzem Albanii został zespół SK Tirana. Tytuł króla strzelców zdobył Mahir Halili, który w barwach klubu SK Tirana strzelił 20 goli.
Baraż o awans/utrzymanie.
Zespół KS Lushnja utrzymał się w 1. lidze, natomiast drużyna Apolonia Fier z niej spadła.

</doc>
<doc id="2200482" url="https://pl.wikipedia.org/wiki?curid=2200482" title="Szlak rowerowy Odra – Nysa">
Szlak rowerowy Odra – Nysa

Szlak rowerowy Odra – Nysa (niem. "Oder-Neiße-Radweg", cz. "Cyklotrasa Odra–Nisa") – międzynarodowy szlak rowerowy łączący czeską część Gór Izerskich (źródła Nysy Łużyckiej) z niemiecką częścią bałtyckiej wyspy Uznam blisko Świnoujścia. Najbardziej na wschód wysunięty szlak rowerowy Niemiec i jeden z najbardziej popularnych w tym kraju. Stanowi element długodystansowej trasy rowerowej D12. Został wybrany z inicjatywy Allgemeiner Deutscher Fahrrad-Club modelową trasą dla ogólnoniemieckiej sieci długodystansowych ścieżek rowerowych. Organizacja ta sklasyfikowała szlak w 2009 jako trasę wysokiej jakości.
Charakterystyka.
Szlak o kierunku południe-północ liczy około 630, 640 lub 650 kilometrów - w większości prowadząc po terenie wolnym od ruchu samochodowego (asfaltowe drogi rowerowe). W 80% jest utwardzony (odcinek nieutwardzony m.in. po stronie czeskiej). Przebiega przez tereny powiatu libereckiego w Czechach, a następnie przez trzy kraje związkowe w Niemczech: Saksonię, Brandenburgię i Meklemburgię-Pomorze Przednie. Kolejne najważniejsze miejscowości na trasie to: Nová Ves, Żytawa, Görlitz, Mużaków, Forst, Guben, Eisenhüttenstadt, Frankfurt nad Odrą, Lubusz, Küstrin-Kietz, Schwedt, Löcknitz, Ueckermünde, Anklam i Ahlbeck. Wysokość poszczególnych punktów szlaku waha się pomiędzy 620, a zero m n.p.m. (brzeg Bałtyku).
Mimo że szlak nie przebiega po polskiej stronie granicy, większość jego odcinków poprowadzono w jej bezpośrednim sąsiedztwie wzdłuż Nysy Łużyckiej i Odry. Dzięki szlakom łącznikowym istnieje sieć połączeń z polskimi szlakami rowerowymi. Przecinają go także inne szlaki międzynarodowe. Stanowi najkrótszą drogę rowerową na trasie Sudety – Morze Bałtyckie.
Przebieg.
Szlak jest podzielony na dwanaście etapów, które ułatwiają planowanie przejazdów w dostosowaniu do indywidualnych możliwości poszczególnych turystów. Przebiega przez następujące krainy geograficzne:

</doc>
<doc id="2200483" url="https://pl.wikipedia.org/wiki?curid=2200483" title="Dekanat Tarnowskie Góry-Stare Tarnowice">
Dekanat Tarnowskie Góry-Stare Tarnowice



</doc>
<doc id="2200485" url="https://pl.wikipedia.org/wiki?curid=2200485" title="Kategoria Superiore (2003/2004)">
Kategoria Superiore (2003/2004)

Sezon 2003/2004 był 65. sezonem Mistrzostw Albanii w piłce nożnej. W rozgrywkach brało udział 10 zespołów. Sezon rozpoczął się 23 sierpnia 2003, a zakończył 22 maja 2004. Tytuł obroniła drużyna SK Tirana. Tytuł króla strzelców zdobył Vioresin Sinani, który w barwach klubu Vllaznia Szkodra strzelił 36 goli.

</doc>
<doc id="2200486" url="https://pl.wikipedia.org/wiki?curid=2200486" title="Holger Osieck">
Holger Osieck

Holger Osieck (ur. 31 sierpnia 1948 w Duisburgu) – niemiecki trener piłkarski i piłkarz.
Kariera piłkarska.
W trakcie kariery piłkarskiej Osieck był graczem klubów Eintracht Gelsenkirchen, SSV Hagen, 1. FC Mülheim, 1. FC Bocholt, Vancouver Whitecaps oraz Rot-Weiß Oberhausen.
Kariera trenerska.
Karierę trenerską Osieck rozpoczął w 1977 roku w kanadyjskim klubie Vancouver Whitecaps, gdzie był grającym trenerem. W latach 1987–1990 był asystentem Franza Beckenabuera w reprezentacji RFN. Latem 1991 roku został szkoleniowcem zespołu VfL Bochum z Bundesligi. W tych rozgrywkach jako trener zadebiutował 2 sierpnia 1991 roku w zremisowanym 2:2 meczu z 1. FC Köln. W Bochum pracował do listopada 1992 roku.
W 1993 roku został trenerem tureckiego Fenerbahçe SK. W 1994 roku prowadzony przez niego zespół wywalczył wicemistrzostwo Turcji. W 1995 roku odszedł do japońskiej Urawy Red Diamonds. Pracował tam w sezonach 1995 oraz 1996. Na początku 1997 roku wrócił do Turcji, gdzie został szkoleniowcem Kocaelisporu. W tym samym roku zdobył z nim Puchar Turcji. W 1998 roku odszedł z Kocaelisporu.
W 1999 roku Osieck został selekcjonerem reprezentacji Kanady. W 2000 roku triumfował z nią w Złotym Pucharze CONCACAF. W 2001 roku Puchar Konfederacji Kanada zakończyła na fazie grupowej. W 2002 roku w Złotym Pucharze CONCACAF Kanada zajęła 3. miejsce, a w 2003 roku odpadła z niego po fazie grupowej.
W 2007 roku Osieck ponownie został trenerem Urawy Red Diamonds. W tym samym roku zdobył z nią Azjatycką Ligę Mistrzów. W Urawie pracował do 2008 roku.
W 2010 roku objął stanowisko selekcjonera reprezentacji Australii. W 2011 roku wziął z nią udział w Pucharze Azji z którą zdobył srebrny medal. Pomimo uzyskania awansu na Mistrzostwa Świata 2014, w październiku 2013 został zwolniony z funkcji trenera kadry po porażce 0:6 z reprezentacją Francji.

</doc>
<doc id="2200488" url="https://pl.wikipedia.org/wiki?curid=2200488" title="Kategoria Superiore (2004/2005)">
Kategoria Superiore (2004/2005)

Sezon 2004/2005 był 66. sezonem Mistrzostw Albanii w piłce nożnej. W rozgrywkach brało udział 10 zespołów. Sezon rozpoczął się 21 sierpnia 2004, a zakończył 20 maja 2005. Tytuł obroniła drużyna SK Tirana. Tytuł króla strzelców zdobył Dorian Bylykbashi, który w barwach klubu Partizani Tirana strzelił 24 gole.

</doc>
<doc id="2200489" url="https://pl.wikipedia.org/wiki?curid=2200489" title="Piękna Ameryka">
Piękna Ameryka

Piękna Ameryka − seria monet dwudziestopięciocentowych których emisja przez Mennicę Stanów Zjednoczonych zaplanowana jest na lata 2010-21.
Seria może zostać opcjonalnie poszerzona decyzją Sekretarza Skarbu Stanów Zjednoczonych, w ten sposób ustawodawca dopuszcza bicie monet serii aż do roku 2033. Zasady emisji reguluje "America’s Beautiful National Parks Quarter Dollar Coin Act" z 2008.
Na awersie monet znajduje się podobizna Jerzego Waszyngtona, będąca wersją oryginalnego portretu użytego do projektu dwudziestopięciocentówki z 1932 (ang. "Washington Quarter"). Na rewersie w każdym roku edycyjnym znajdzie się pięć kolejnych obrazów prezentujących amerykańskie parki narodowe i miejsca związane z historią i dziedzictwem narodu. Każda z monet przedstawiać będzie po jednym parku lub miejscu z każdego stanu, dystryktu lub terytorium zależnego.
Sekwencja pojawiania się parków i miejsc na monetach serii zależeć będzie od kolejności uznawania obiektów za oficjalnie objęte ochroną przez władze. Na czterech monetach znajdą się miejsca upamiętnione już wcześniej na ćwierćdolarówkach z 50 amerykańskimi stanami: Park Narodowy Wielkiego Kanionu w Arizonie, Park Narodowy Yosemite w Kalifornii, Góry Białe w White Mountain National Forest w stanie New Hampshire, Mount Rushmore w Dakocie Południowej. Każde z tych miejsc zostanie jednak przedstawione w inny sposób, niż to miało miejsce na poprzedniej emitowanej w Stanach Zjednoczonych serii.

</doc>
<doc id="2200491" url="https://pl.wikipedia.org/wiki?curid=2200491" title="Kategoria Superiore (2005/2006)">
Kategoria Superiore (2005/2006)

Sezon 2005/2006 był 67. sezonem Mistrzostw Albanii w piłce nożnej. W rozgrywkach brało udział 10 zespołów. Sezon rozpoczął się 27 sierpnia 2005, a zakończył 13 maja 2006. Tytułu nie obroniła drużyna KF Tirana. Nowym mistrzem Albanii został zespół KS Elbasani. Tytuł króla strzelców zdobył Hamdi Salihi, który w barwach klubu KF Tirana strzelił 28 goli.
Baraż o awans/utrzymanie.
Zespół Teuta Durrës utrzymał się w 1. lidze, natomiast drużyna Skënderbeu Korcza z niej spadła.

</doc>
<doc id="2200495" url="https://pl.wikipedia.org/wiki?curid=2200495" title="Władysław Ścibor-Bogusławski">
Władysław Ścibor-Bogusławski

Władysław Ścibor-Bogusławski herbu Ostoja (ur. 2 grudnia 1902, zm. 14 lutego 1945) – uczestnik powstania warszawskiego (ps. „Łajdus”), odznaczony Krzyżem Armii Krajowej, Medalem Wojska Polskiego (czterokrotnie), Warszawskim Krzyżem Powstańczym. Dziedzic Wilkowic.
Syn Anny z Lochmanów i Stanisława Bogusławskich. Potomek w piątym pokoleniu Franciszka Ścibor-Bogusławskiego h. Ostoja, rotmistrza w konfederacji barskiej. Urodził się w Wilkowicach. Podczas wojny polsko-bolszewickiej zaciągnął się jako ochotnik i służył w Wojsku Polskim. W październiku 1923 r. został powołany do odbycia służby wojskowej, którą pełnił w 3 pułku Szwoleżerów Mazowieckich w Suwałkach. W 1939 r. był uczestnikiem obrony Gdyni i Oksywia. Po kapitulacji Oksywia został wzięty do niewoli do Oflagu XVIII A, skąd jesienią 1940 r. zbiegł do Generalnego Gubernatorstwa.
W 1941 r. rozpoczął działalność konspiracyjną pod pseudonimem "Łajdus" – w szeregach 3 batalionu pancernego AK (batalionu Golski). W czasie powstania warszawskiego walczył jako dowódca plutonu techniczno-gospodarczego. W powstaniu posiadał stopień chorążego. Po upadku powstania został wywieziony do obozu jenieckiego w Sandbostel (Niemcy): Stalag X B. Zmarł 14 lutego 1945 r. w szpitalu jenieckim Res. Lazarett X B w Sandbostel (Niemcy), gdzie został pochowany na cmentarzu wojskowym.
W 1931 r. ożenił się z Anną Jałoszyńską. Ze związku Anny i Władysława Bogusławskich zrodził się syn Zbigniew Andrzej (ur. 1932), który z małżonki Anieli Siedleckiej ma syna Adama Bogusławskiego (ur. 1957), ożenionego z Anną Marzec.

</doc>
<doc id="2200497" url="https://pl.wikipedia.org/wiki?curid=2200497" title="Regulski">
Regulski

Regulski (forma żeńska: Regulska; liczba mnoga: Regulscy) – polskie nazwisko.
Pochodzenie osób o nazwisku Regulski.
Regulscy pochodzili m.in. z takich miejscowości, jak:
Herbowni.
Regulscy pieczętowali się m.in. herbami:
Statystyki.
Według seriwsu Moikrewni.pl w Polsce żyje 1326 mężczyzn o nazwisku Regulski i 1469 kobiet o nazwisku Regulska. W tym:

</doc>
<doc id="2200498" url="https://pl.wikipedia.org/wiki?curid=2200498" title="Cyprysy (obrazy Vincenta van Gogha)">
Cyprysy (obrazy Vincenta van Gogha)

Cyprysy (hol. "Cypressen", ang. "Cypresses") – obraz Vincenta van Gogha namalowany w czerwcu 1889 podczas pobytu artysty w miejscowości Saint-Rémy.
Nr kat.: F 613, JH 1746.
Historia.
Podczas pobytu w szpitalu psychiatrycznym Saint-Paul-de Mausole van Gogh namalował serię obrazów przedstawiających cyprysy; ich powykręcane kształty, przypominające płomienie, miały związek ze stanem jego niespokojnego umysłu.
Latem 1889 tak pisał on w liście do brata:
Opis.
W obrazie "Cyprysy" jedynym tematem są drzewa. Zajmują one niemal całą lewą połowę płótna. Malowane krętymi pociągnięciami pędzla wyciągają swe bujne konary niczym zielone płomienie tak mocno w górę, iż wydaje się, że ramy obrazu nie są w stanie powstrzymać ich nieokiełznanych ruchów – wierzchołek pierwszego cyprysu nie zmieścił się na obrazie.
Czysta natura, siła rośliny, jej ruch i nieugięta energia jawią się tu niczym wydarzenie kosmiczne. W każdym razie zdaje się na to wskazywać sierp księżyca wschodzącego na jasnym nocnym niebie.

</doc>
<doc id="2200499" url="https://pl.wikipedia.org/wiki?curid=2200499" title="Franciszek Gawroński">
Franciszek Gawroński



</doc>
<doc id="2200500" url="https://pl.wikipedia.org/wiki?curid=2200500" title="Krzysztof Płatek">
Krzysztof Płatek

Krzysztof Płatek (ur. 13 stycznia 1962 w Strzelinie) – polski lekkoatleta płotkarz.
Osiągnięcia.
Trzykrotnie startował w halowych mistrzostwach Europy w biegu na 60 m przez płotki. W Pireusie (1985) i Madrycie (1986) odpadł w eliminacjach, a w Liévin (1987) w półfinale. Wystąpił na mistrzostwach świata w 1987 w Rzymie, gdzie odpadł w półfinale biegu na 110 metrów przez płotki.
Był mistrzem Polski w biegu na 110 metrw przez płotki w 1987 i 1988, wicemistrzem w 1986 i 1989 oraz brązowym medalistą w 1983, 1985 i 1990. Zdobył również halowe mistrzostwo Polski w biegu na 60 mtrów przez płotki w 1987 oraz wicemistrzostwo na tym dystansie w 1982, 1983, 1985, 1986 i 1988. Był zawodnikiem AZS Wrocław i AZS-AWF Wrocław. 
Rekordy życiowe.
źródła: 

</doc>
<doc id="2200501" url="https://pl.wikipedia.org/wiki?curid=2200501" title="Franciszek Rawita Gawroński">
Franciszek Rawita Gawroński



</doc>
<doc id="2200503" url="https://pl.wikipedia.org/wiki?curid=2200503" title="Museum Boijmans Van Beringen">
Museum Boijmans Van Beringen



</doc>
<doc id="2200507" url="https://pl.wikipedia.org/wiki?curid=2200507" title="Robbie Kruse">
Robbie Kruse

Robbie Thomas Kruse (ur. 5 października 1988 w Brisbane) – australijski piłkarz występujący na pozycji pomocnika w Melbourne Victory.
Kariera klubowa.
Kruse jako junior grał w zespołach Albany Creek, QAS oraz AIS. W 2007 roku trafił do Queensland Roar z A-League. W tych rozgrywkach zadebiutował 5 października 2007 roku w wygranym 2:1 pojedynku z Wellington Phoenix, w którym strzelił także gola. Po zakończeniu sezonu 2008/2009 Queensland Roar zmieniło nazwę na Brisbane Roar. W 2009/2010 w jego barwach Kruse rozegrał 5 spotkań, a potem odszedł z klubu.
We wrześniu 2009 roku podpisał kontrakt z klubem Melbourne Victory, również z A-League. Pierwszy ligowy mecz zaliczył tam 13 września 2009 roku przeciwko Wellington Phoenix (1:1). W 2010 roku wywalczył z zespołem wicemistrzostwo Australii. Rok później zdecydował się na wyjazd do Europy, gdzie związał się kontraktem z klubem 2. Bundesligi – Fortuna Düsseldorf. Już w pierwszym sezonie awansował ze swoim klubem do 1. Bundesligi. 13 kwietnia 2013 roku ogłoszono transfer Kruse do Bayeru 04. W Bayerze nie był zawodnikiem pierwszego wyboru, w związku z czym ostatniego dnia okienka transferowego latem 2015 roku trafił na wypożyczenie do VfB Stuttgart. Umowę rozwiązano 1 lutego 2016 roku, a zawodnik trafił do chińskiego klubu Liaoning Whowin. W maju 2017 roku zawodnik odszedł z tego klubu, w związku z nieotrzymywaniem wynagrodzenia za grę. Przed rozpoczęciem sezonu 2017/2018 trafił do VfL Bochum.
Kariera reprezentacyjna.
W reprezentacji Australii Kruse zadebiutował 5 stycznia 2011 roku w zremisowanym 0:0 towarzyskim meczu ze Zjednoczonymi Emiratami Arabskimi. W tym samym roku został powołany do kadry na Puchar Azji. W eliminacjach do Mistrzostw Świata 2014 również brał udział, ale z wyjazdu na turniej finałowy wyeliminowała go kontuzja. W 2015 roku pojechał z reprezentacją na Puchar Azji. Wystąpił tam we wszystkich meczach „Socceros”, jednak w meczu finałowym doznał kontuzji w drugiej połowie i został zmieniony przez Jamesa Troisiego. Ostatecznie Australia pokonała Koreę Południową i zwyciężyła w turnieju. W 2018 roku Kruse pojechał po raz pierwszy w karierze na Mistrzostwa Świata.

</doc>
<doc id="2200508" url="https://pl.wikipedia.org/wiki?curid=2200508" title="Ion Gavăţ">
Ion Gavăţ



</doc>
<doc id="2200510" url="https://pl.wikipedia.org/wiki?curid=2200510" title="Kategoria Superiore (2006/2007)">
Kategoria Superiore (2006/2007)

Sezon 2006/2007 był 68. sezonem Mistrzostw Albanii w piłce nożnej. W rozgrywkach brało udział 12 zespołów. Sezon rozpoczął się 26 sierpnia 2006, a zakończył 19 maja 2007. Tytułu nie obroniła drużyna KS Elbasani. Nowym mistrzem Albanii został zespół KF Tirana. Tytuł króla strzelców zdobył Vioresin Sinani, który w barwach klubu KF Tirana strzelił 23 gole.

</doc>
<doc id="2200511" url="https://pl.wikipedia.org/wiki?curid=2200511" title="Museum Boijmans Van Beuningen">
Museum Boijmans Van Beuningen

Museum Boijmans Van Beuningen w Rotterdamie – jedno z największych muzeów sztuki w Holandii. Mieści cenne zbiory rzeźby, malarstwa, grafiki i rzemiosła artystycznego od średniowiecza do czasów najnowszych. Nowoczesny gmach muzeum położony jest na terenie Museum Park – wielkiej przestrzeni muzealnej położonej w ścisłym centrum miasta, w której oprócz Museum Boijmans Van Beuningen znajdują się Netherlands Architecture Institute (NAi), Chabot Museum, Kunsthal, Villa Sonneveld oraz Natuurhistorisch Museum Rotterdam.
Dzieje.
Muzeum powstało w 1841 roku. Sześć lat później pochodzący z Utrechtu i działający w Rotterdamie prawnik Frans Jacob Otto Boijmans (1767-1847) przekazał w spadku do muzeum jego bogatą kolekcję dzieł malarstwa, rysunku, grafiki i rzemiosła artystycznego (głównie wyroby z porcelany). Pierwotną siedzibą był Dom Schielelandów (Het Schielandshuis), który został otwarty dla zwiedzających w 1849 roku. Niestety część muzealiów z kolekcji Boijmansa uległa zniszczeniu podczas pożaru, który miał miejsce w 1864 roku. W 1935 powstał obecny gmach muzeum zaprojektowany przez Ada van der Steura. Po ostatniej wojnie, kiedy ewakuowano zbiory miały miejsce przełomowe wydarzenia, które podniosły rangę muzeum. Pochodzący z Utrechtu biznesmen, bankier, zarządzający portem rotterdamskim Daniël George van Beuningen (1877 – 1955) jeszcze przed wojną, w latach 20- i 30. nabył szereg zbiorów, zaś po jego śmierci władze miasta odziedziczyły kolekcję m.in. 189 obrazów, 17 rysunków, 30 rzeźb i 5 dzieł rzemiosła artystycznego. Wśród nich znalazła się m.in. "Mała Wieża Babel" pędzla Pietera Bruegla Starszego, obrazy Tycjana, Hieronima Boscha, Salvadora Dalego, René’a Magritte. Ponadto cenną kolekcję dzieł przekazał muzeum Willem van der Vorm. W 1972 roku powstał pawilon wystaw czasowych projektu Aleksandra Bodona. W 1981 państwo Van Beuningen-de Vriese podarowali muzeum kolekcję dzieł sztuki nowoczesnej. W 2003 roku architekci Paul Robbrecht i Hilde Daem przebudowali i rozbudowali gmach muzeum. 16 listopada muzeum zostało laureatem Nagrody Muzeów (BankGiro Loterij Museumprijs).
Struktura muzeum.
W obecnej formie muzeum jest podzielone na trzy pawilony mieszczące sale w trzech kondygnacjach, w strefie podziemnej, na parterze i na piętrze. Na parterze mieszczą się pomieszczenia z kolekcją rzemiosła artystycznego i sztuki najnowszej (po latach 40. XX w.) oraz Gabinet Rycin, dwie sale wystawowe. Na piętrze w trzech pawilon z siedmioma salami do wystaw czasowych, pawilon z dziełami sztuki od XV-XVII wieku oraz pawilon sztuki XVIII-XX wieku (do lat 40.). Ponadto muzeum posiada własne studio artystyczne, bibliotekę, audytorium, nowoczesną bazę obsługi zwiedzających mieszczącą m.in. sklep z pamiątkami, restauracje i kawiarnie. Osobliwością muzeum jest „wisząca szatnia” projektu Wielkiego Somersa i Dylana van der Berga.
Zbiory.
Licząca ponad 125 000 dzieł kolekcja obejmuje malarstwo, rzeźbę, rzemiosło artystyczne, fotografię i inne media w zakresie od wczesnego średniowiecza po czasy współczesne. Podczas ostatniej aranżacji ekspozycji w 2008 powstałej z okazji jubileuszu 160 lat muzeum powstał koncept zatytułowany Dwie Kolekcje, dzielący muzealia na dwie grupy. „Kolekcję Jeden” tworzą zbiory malarstwa, rzeźby i rzemiosła artystycznego od średniowiecza do współczesności, zaś „Kolekcję Dwa” zabytki, których eksponowanie wymaga specyficznych warunków, głównie są to dzieła na papierze, takie jak rysunki i grafiki. Natomiast drogocenne cymelia są prezentowane sporadycznie.
„Kolekcja Jeden” jest główną częścią ekspozycji mieszczącą zabytki różnego rodzaju.
Malarstwo.
Kolekcję malarstwa otwiera datowany na około 1420 rok "Tryptyk z Norfolk" wykonany w Liège, oraz dzieła prymitywistów niderlandzkich "Trzy Marie u grobu" Huberta i Jana van Eycka, "Rodzina Marii" i "Madonna z Dzieciątkiem" Geertgena tot sint Jansa, "Święty Krzysztof", "Gody w Kanie", "Wędrowiec", "Piekło i Potop" Hieronima Boscha. Spośród dzieł renesansu m.in. "Mała wieża Babel" Pietera Bruegla Starszego, "Krajobraz z pożarem Sodomy i Gomory" Joachima Patinira, "Portret Reinerusa Frisiusa" Maartena van Heemskercka, "Maria z Dzieciątkiem" Jacopa Tintoretto, "Dziecko z psem na tle krajobrazu" Tycjana, "Wieczerza w Emaus" Paola Veronese. Lwią część kolekcji tworzą obrazy XVII-wieczne, przede wszystkim doby Złotego Wieku Holandii. W osobnym pomieszczeniu wyeksponowano duży cykl obrazów Petera Paula Rubensa m.in. "Wieczorny krajobraz z drewnianym wozem", "Gniew Achillesa", "Portret kobiety" i "Portret karmelity". Ekspozycja dzieł malarstwa holenderskiego została podzielona według tematów. Kolekcja malarstwa krajobrazowego dzieli się na kilka kategorii. Są to pejzaże holenderskie m.in. "Pola kukurydzy i Zuiderzee" i "Drzewa nieopodal stawu", Jacoba van Ruisdala, "Piaszczysty krajobraz" Jana Lievensa, "Krajobraz" Adriana van Ostade; pejzaże zimowe – "Sceny na lodzie" Hendricka Avercampa, "Zimowy pejzaż koło Dordrechtu" Jana van Goyena, "Krajobraz zimowy" Jacoba van Ruisdaela. Z obrazów o tematyce marynistycznej m.in. "Spokojne morze" Hendricka Dubbelsa, "Żaglowce na morzu" Jana van de Cappelle, czy "Okręty koło przystani" Willema van de Velde Młodszego. Spośród pejzażów italianizujących m.in. "Krajobraz z łowcą krabów" Adama Pijnackera. W sali poświęconej krajobrazowi z architekturą m.in. obrazy Pietera Jansza Saenredama "Plac Mariacki i kościół NMP w Utrechcie", "Wnętrze kościoła Św. Jana w Utrechcie". Specyfikę flamandzkiej i holenderskiej martwej natury obrazują "Martwa natura z talerzem chińskim" Willema Kalfa, "Martwa natura z szynką" oraz "Martwa natura z cytryną i ostrygami" Willema Claesz Hedy, "Martwa natura ze srebrnym dzbanem" Abrahama van Beijerena, "Martwa natura z owocami i krabem" Jana Davidszoona de Heem. Tematykę rodzajową ilustrują obrazy "Kobieta ze służącą we wnętrzu" Pietera de Hoocha, "Znachorstwo" Gerarda Dou, "Wizyta doktora" i "Wesele na wsi" Jana Steena. Kolekcję portretów tworzą "Portret Don Caspara de Bracamonte y Guzman" Gerarda ter Borcha, "Portret Johana Witta" Adriaena van Hannemana, "Portret mężczyzny" Fransa Halsa, "Portret malarza" Pietera Codde oraz przede wszystkim dzieła Rembrandta i jego kręgu takie jak "Autoportret" Carela Fabritiusa, "Mężczyzna w birecie" Jacoba Backera, "Portret Dircka Graswinckela i Geertruyta van Loon" Goverta Flincka, "Autoportret z martwą naturą wanitatywną" Samuela van Hoogstratena. W rotterdamskim muzeum znajdują się cztery obrazy Rembrandta van Rijn – "Portret Aletty Adriaensdochter", "Zgoda w państwie" (szkic malarski), "Tytus przy pulpicie" oraz "Mężczyzna w czerwonej czapce". Autorstwo Rembrandta ostatniego z tych obrazów w 1988 zostało zakwestionowane przez badaczy RRP.
Spośród malarstwa XIX-wiecznego m.in. "Pejzaż z wiatrakiem koło Schiedam" Johana Hendrika Weissenbrucha, "Pejzaż z wiatrakiem" Wijnanda Nuijena, "Polder z dwoma wiatrakami koło Overschie" Paula Josepha Constantina Gabriëla, "Pola koło Peyrelebade" Odilona Redona, "Pole maków", "Chata rybacka koło Varengeville", Claude’a Moneta, "Topole koło Nuenen", "Portret Armanda Roulina" Vincenta van Gogha, "Bulwar" Pierre’a Bonnarda. Przedwojenne malarstwo XX wieku egzemplifikują m.in. "Wielkie Studium", "Leicht in Schwer", "Liryka" Wasylego Kandinskiego, "Ludzie w Emaus" Hana van Meegerena, "La commode" Kees van Dongena, "Hans Mardersteig i Carl Georg Heise" Oskara Kokoschki, "Kompozycja no. II" i "Kompozycja z kolorowych pól" Pieta Mondriana, "La reproduction interdite" René’a Magritte, "La Ville Rouge" Paula Delvaux, czy "Impressions d’Africa" Salvadora Dalego. Bogatą kolekcję malarstwa najnowszego tworzą dzieła m.in. "Bez tytułu" Christophera Woola, "Odcisk tożsamości" Dennisa Oppenheima, "Relief kwadratory" Jana Schoonhovena, "Oddech" Bridget Riley i wiele innych. Obraz współczesnej sztuki tworzą liczne wyroby, aranżacje, asamblaże i instalacje m.in. "De ou par Marcel Duchamp ou Rrose Sélavy" Marcela Duchampa, "Paysan avec âne et seau" Karela Appela, "Conzetto Spaziale" Luziego Fontany, "Monsieur et Madame" Joana Miro, "Żelazo galwanizowane" i "Bez tytułu" Donalda Judda, "Ziemia" Josepha Beuysa, "Opakowanie z bagaży" Christo, "Bez tytułu" Maurizio Cattelana.
Rzeźba.
Kolekcję rzeźby otwierają dzieła plastyki gotyckiej m.in. "Ostatnia Wieczerza" Adriaena van Wesel, "Czterej Ojcowie Kościoła" Mistrza Arndta van Zwolle oraz liczne dzieła anonimów z XV i początku XVI wieku (m.in. "Grupa dwóch Marii i Jana"). Z dzieł renesansowych m.in. Święci Piotr i Paweł dłuta Tiziano Aspettiego, "Herkules" Adriana Fiorentino. Z dzieł XIX wieku wyróżniają się "Młoda tancerka" Edgara Degasa oraz "Ewa po upadku", "Pierre de Wissant" dłuta Augusta Rodina. Najbogatszą kolekcję rzeźby w tym muzeum tworzą dzieła XX wieku. Są to m.in. "Klęcząca kobieta" dłuta Aristida Maillola, "Szklana rzeźba" Frantiska Viznera, "Wenus z Milo" i "Głowa Wenus" Salvadora Dalego, "Izydora Dicasse" i "Wenus" Mana Raya, "Bez tytułu (torso)", Roberta Gobera, "Rzeźba" Klaasa Kloosterboera, "Celulozowy Statek. To zdarzyło się w ciele czasu, gdzie prawda tańczy" Ernesta Neto.
Rzemiosło artystyczne i formy użytkowe.
Spośród dzieł rzemiosła artystycznego m.in. brązowe akwamanile z ok. 1250 roku, gotycki tryptyk z kości słoniowej z XIV wieku, ceramiczna waza z pocz. XV w z "Pokłonem Trzech Króli", brązowy dzban z XV w., renesansowe naczynia Francesca Avellego, barokowe wazony Jacoba Hoppesteyna, XVII-wieczne wyroby ceramiki delfckiej, dzban Cantagalliego, serwis Theo Colenbrandera z 1922 r. Ponadto dzieła współczesnego designu – sofa Salvadora Dalego, krzesła Friso Kramera, Gijsa Bakkera, zestaw dziecięcy Cor Alonsa, instalacja "Nie możesz położyć Twojej pamięci" Tejo Reyego, instalacja-puchar Ettora Sottsassa, minimalistyczna waza Donalda Judda, telewizor Sony TV8-301, waza Hansa Copera i wiele innych.
Rysunek, grafika i fotografia.
W ramach „Kolekcji Dwa” prezentowane są wybrane dzieła rysunku i grafiki, których zbiór w Museum Boijmans Van Beuningen liczy 80 000 dzieł. Są to wytwory sztuki dawnej m.in. Albrechta Dürera, Michała Anioła, Petera Paula Rubensa, Carela Fabritiusa, Jacoba van Ruisdaela, Giovanniego B. Piranesiego. Bogatą kolekcję sztuki nowoczesnej reprezentują szkice i rysunki romantyków i realistów holenderskich, francuskich impresjonistów i postimpresjonistów (m.in. Paul Cézanne), ponadto dzieła Rene’a Magritte, Salvadora Dalego and Oskara Kokoschki oraz Yves’a Tanguya, Josepha Cornella i Maxa Beckmanna.
Z dzieł fotografii oglądać można m.in. "Rayografię" Man Raya, "Wyspę San Giorgio" Davida Clearbouta, "Hilton Head Island, S.C., U.S.A., June 24, 1992" Rineke Dijstry, "Dziękuję Ci Panie Thigsmaster" Ines vam Lansveerde, "La Poupee" Hansa Bellmera i wiele innych.

</doc>
<doc id="2200515" url="https://pl.wikipedia.org/wiki?curid=2200515" title="Ooia">
Ooia

Ooia S.Y. Wong &amp; P.C. Boyce – rodzaj roślin zielnych z rodziny obrazkowatych, obejmujący 2 gatunki: "Ooia grabowskii" (Engl.) S.Y. Wong &amp; P.C. Boyce i "Ooia kinabaluensis" (Bogner) S.Y. Wong &amp; P.C. Boyce, endemiczne dla Borneo, zasiedlające nizinne i górskie lasy deszczowe, gdzie występują wzdłuż strumieni i wodospadów, na wysokości od 50 do 2300 m n.p.m. Oba gatunki "Ooia" są reofitami, rzadziej litofitami lub roślinami naziemnymi ("O. kinabaluensis"). Nazwa naukowa rodzaju została nadana na cześć studenta Uniwersytetu Malezyjskiego w Sarawaku, Ooi Im Hin, w uznaniu jego wkładu w badanie biologii zapylania roślin z plemienia "Schismatoglottideae".
Systematyka.
Rodzaj "Ooia", na podstawie wyników badań filogenetycznych, został w 2010 roku wyodrębniony z rodzaju "Piptospatha".
Rodzaj ten należy do plemienia "Schismatoglottideae", podrodziny "Aroideae" w rodzinie obrazkowatych.

</doc>
<doc id="2200524" url="https://pl.wikipedia.org/wiki?curid=2200524" title="Lee Yong-rae">
Lee Yong-rae

Lee Yong-rae (ur. 17 kwietnia 1986) – południowokoreański piłkarz występujący na pozycji pomocnika. Zawodnik klubu Suwon Samsung Bluewings.
Kariera klubowa.
Lee jako junior grał w Yusung BST High School, FC Metz, ponownie Yusung BST High School oraz drużynie z uczelni Korea University. W 2009 roku trafił do zespołu Gyeongnam z K-League. W tych rozgrywkach zadebiutował w sezonie 2009. Rozegrał wówczas 26 spotkań i zdobył 4 bramki, a w lidze zajął z klubem 7. miejsce. W sezonie 2010 zagrał w 26 meczach i strzelił 4 gole, a w K-League uplasował się z zespołem na 6. pozycji.
W 2011 roku Lee odszedł do Suwon Samsung Bluewings, również z K-League.
Kariera reprezentacyjna.
W reprezentacji Korei Południowej Lee zadebiutował w 2010 roku. W 2011 roku został powołany do kadry na Puchar Azji.

</doc>
<doc id="2200527" url="https://pl.wikipedia.org/wiki?curid=2200527" title="Mikel Lasa">
Mikel Lasa

Mikel Lasa Goikoetxea (ur. 9 września 1971 w Legorrecie) – piłkarz hiszpański grający na pozycji lewego obrońcy. W swojej karierze 2 razy wystąpił w reprezentacji Hiszpanii.
Kariera klubowa.
Karierę piłkarską Lasa rozpoczął w Realu Sociedad. W 1988 roku został zawodnikiem rezerw Realu i grał w nich w Segunda División B. Na początku 1989 roku awansował do kadry pierwszego zespołu Realu. 4 marca 1993 zadebiutował w Primera División w wygranym 1:0 domowym meczu z Realem Valladolid. 8 września 1990 w meczu z Cádizem (1:1) strzelił pierwszego gola w Primera División. W zespole Realu grał do końca sezonu 1990/1991.
Latem 1991 roku Lasa przeszedł z Realu Sociedad do Realu Madryt. W nowej drużynie zadebiutował 9 listopada 1991 w zwycięskim 2:1 domowym meczu z Albacete Balompié. W sezonie 1992/1993 zaczął grać w podstawowym składzie Realu. W 1993 roku zdobył z nim Puchar Króla i Superpuchar Hiszpanii. Z kolei w sezonie 1994/1995 wywalczył swoje pierwsze mistrzostwo kraju. W 1997 roku został po raz drugi mistrzem Hiszpanii.
W 1997 roku Lasa został piłkarzem Athletiku Bilbao. W nim po raz pierwszy wystąpił 5 września 1997 w zremisowanym 1:1 wyjazdowym spotkaniu z Realem Betis. W zespole z Bilbao występował bez sukcesów do lata 2001 roku. Wtedy też został zawodnikiem Realu Murcia z Segunda División. W 2003 roku awansował z nim do Primera División, ale odszedł do innego klubu z Murcji, Ciudad de Murcia. W 2004 roku zakończył w nim swoją karierę.
Kariera reprezentacyjna.
W reprezentacji Hiszpanii Lasa zadebiutował 24 lutego 1993 roku w wygranym 5:0 spotkaniu eliminacji do MŚ 1994 z Litwą. W kadrze Hiszpanii zagrał również w kolejnym meczu z Litwą w tych eliminacjach, wygranym przez Hiszpanię 2:0, który był dla niego drugim i ostatnim w zespole narodowym.
Lasa grał również w młodzieżowych reprezentacjach Hiszpanii: U-16, U-17, U-18, U-19, U-20, U-21 i U-23. Z tą ostatnią w 1992 roku wywalczył złoty medal Igrzysk Olimpijskich w Barcelonie. Z kolei z kadrą U-16 wywalczył mistrzostwo Europy U-16 w 1988 roku.

</doc>
<doc id="2200529" url="https://pl.wikipedia.org/wiki?curid=2200529" title="Odznaki jednostek inżynieryjnych Wojska Polskiego">
Odznaki jednostek inżynieryjnych Wojska Polskiego

Odznaki jednostek inżynieryjnych Wojska Polskiego – opis odznak brygadowych, pułkowych i batalionowych jednostek inżynieryjnych Wojska Polskiego.

</doc>
<doc id="2200530" url="https://pl.wikipedia.org/wiki?curid=2200530" title="Moody’s">
Moody’s

Moody’s lub Agencja Moody’s (oryg. Moody’s Corporation, NYSE: MCO) – spółka dominująca Moody’s Investors Service, która zapewnia ratingi kredytowe i badania dotyczące instrumentów dłużnych i papierów wartościowych oraz Moody's Analytics, który oferuje oprogramowanie, doradztwo i badania do celów analiz kredytowych, badań ekonomicznych i zarządzania ryzykiem finansowym.
Moody’s Corporation, który osiągnął przychody 1,8 mld USD w 2009, zatrudnia około 4300 osób na całym świecie i obecny jest w 26 krajach. Moody’s jest obok Fitch Ratings i Standard &amp; Poor's jedną z trzech największych agencji ratingowych na świecie.
Historia.
John Moody (1868–1958) był samoukiem, cechującym się silnym zmysłem przedsiębiorczości, przekonaniem o potrzebach społeczności w obszarze inwestycji, a także talentem dziennikarskim. Opierając się na jego ocenie potrzeb rynku, jego przedsiębiorstwo John Moody &amp; Company opublikowało podręcznik "Moody’s Manual of Industrial and Miscellaneous Securities" ("Podręcznik Moody’ego przemysłowych i innych papierów wartościowych") w 1900. Podręcznik zawierał informacje i statystyki dotyczące akcji, obligacji, instytucji finansowych, agencji rządowych, produkcji, wydobycia i żywności. W ciągu dwóch miesięcy nakład został wyprzedany.
Po załamaniu na giełdzie w 1907, przedsiębiorstwo Moody’s nie mając odpowiedniego kapitału, była zmuszona do odsprzedaży praw do podręcznika.
W 1909 John Moody wrócił na rynek finansowy z nowym pomysłem: zamiast zbierania informacji na temat nieruchomości, kapitalizacji i zarządzaniu przedsiębiorstwami, wystąpił z ofertą dla inwestorów w zakresie analizy wartości zabezpieczeń i oceny stopnia możliwej niewypłacalności. Jego przedsiębiorstwo opublikowało książkę, w której przeanalizowano losy spółek i wartość ich zabezpieczeń. Wnioski oparte były na podstawie przyjętych przez przedsiębiorstwo standardów wykorzystywanych do sprawozdawczości kredytowej od końca 1800. Moody’s stał się pierwszym przedsiębiorstwem, która zaczęła analizować wiarygodność rządowych obligacji.
W 1913 rozszerzył swoją bazę analizowanych spółek, rozpoczynając od oceny przedsiębiorstw przemysłowych i użyteczności publicznej. W dniu 1 lipca 1914 Moody’s zaczął rozwijać zasięg ratingu obligacji wyemitowanych przez amerykańskie miasta i gminy. W 1924 agencja Moody’s obejmowała prawie 100 procent rynku amerykańskich obligacji.
Moody’s w dalszym ciągu publikowała i monitorowała oceny. W 1970 agencja Moody’s rozpoczęła praktyki pobierania opłat od emitentów, jak i inwestorów za usługi ratingowe, czego uzasadnieniem była konieczność zatrudnienia dużej ilości osób oraz zakupu skomplikowanych programów ekonometrycznych i z uwagi na zwiększenie zakresu i stopnia komplikacji rynków kapitałowych.

</doc>
<doc id="2200531" url="https://pl.wikipedia.org/wiki?curid=2200531" title="Kategoria Superiore (2007/2008)">
Kategoria Superiore (2007/2008)

Sezon 2007/2008 – 69. sezon Mistrzostw Albanii w piłce nożnej. W rozgrywkach brało udział 12 zespołów. Sezon rozpoczął się 24 sierpnia 2007, a zakończył 17 maja 2008. Tytułu nie obroniła drużyna KF Tirana. Nowym mistrzem Albanii został zespół Dinamo Tirana. Tytuł króla strzelców zdobył Vioresin Sinani, który w barwach klubu Vllaznia Szkodra strzelił 20 goli.
Baraże o awans/utrzymanie.
Zespół Teuta Durrës utrzymał się w Kategoria Superiore, natomiast drużyna Kastrioti Kruja spadła do Kategoria e Parë.
Zespół KS Lushnja awansował do Kategoria Superiore, natomiast drużyna FK Burreli pozostała w Kategoria e Parë.

</doc>
<doc id="2200532" url="https://pl.wikipedia.org/wiki?curid=2200532" title="Parafia św. Brata Alberta w Nowym Chechle">
Parafia św. Brata Alberta w Nowym Chechle

Parafia pw. św. Brata Alberta w Nowym Chechle – parafia rzymskokatolicka z siedzibą w Nowym Chechle, należy do diecezji gliwickiej, dekanatu Żyglin.
Zasięg parafii.
Do parafii należą wierni z Nowego Chechła, mieszkający przy ulicach: Brata Alberta, Marii konopnickiej, Lasowickiej, Leśnej i Powstańców.

</doc>
<doc id="2200534" url="https://pl.wikipedia.org/wiki?curid=2200534" title="Mandie i sekretny tunel">
Mandie i sekretny tunel

Mandie i sekretny tunel (ang. "Mandie and the Secret Tunnel") – amerykański film przygodowy z 2009 roku. Polska premiera odbyła się 6 stycznia 2011, a światowa - 22 września 2009.

</doc>
<doc id="2200535" url="https://pl.wikipedia.org/wiki?curid=2200535" title="Andrzej Zapotoczny">
Andrzej Zapotoczny

Andrzej Zapotoczny (ur. 16 października 1991) – polski skoczek narciarski i trener, wychowanek klubu Start Krokiew Zakopane SMS Zn-e.
Od 2007 roku startuje w zawodach FIS Cup. Kilkakrotnie zajął miejsce w najlepszej dziesiątce konkursu. W 2008 roku w Rovaniemi zadebiutował w Pucharze Kontynentalnym. Rok później po raz pierwszy wystąpił na mistrzostwach świata juniorów w Štrbskim Plesie, gdzie zdobył brązowy medal w rywalizacji drużynowej. W tym samym roku wywalczył złoto na Ogólnopolskiej Olimpiadzie Młodzieży w Wiśle. 22 stycznia 2010 w Zakopanem zadebiutował w Pucharze Świata.
Przed sezonem 2018/2019 objął funkcje serwisanta, fizjoterapeuty i trenera technicznego w kadrze juniorów reprezentacji Polski w skokach narciarskich. W sezonie 2019/2020 został trenerem technicznym kadry A reprezentacji Polski.

</doc>
<doc id="2200539" url="https://pl.wikipedia.org/wiki?curid=2200539" title="City Bus Simulator 2010">
City Bus Simulator 2010

City Bus Simulator 2010 – gra komputerowa wydana w 2009 przez firmę Aerosoft. Symulator autobusu, w którym wcielamy się w niejakiego Carlosa. Gra przenosi nas na Manhattan.

</doc>
<doc id="2200541" url="https://pl.wikipedia.org/wiki?curid=2200541" title="Posługa">
Posługa

Posługa (łac. "ministerium"; dawniej święcenia niższe, w tradycji wschodniej chirotesja, gr. "χειροθεσία") – w chrześcijaństwie jest to urząd powierzany przez biskupa (rzadziej też przez prezbitera) wiernemu, który ma pełnić określone zadania w Kościele (w liturgii i poza nią). 
W świadomości katolickiej "posługi" odróżnia się od "święceń sakramentalnych" (które udzielane są przez nałożenie rąk), podobnie, jak w Kościołach prawosławnych odróżnia się "chirotesję" od "chirotonii". Ceremonia (obrzęd) wprowadzenia w posługę nazywa się obecnie ustanowieniem (łac. "institutio"). Posługi obowiązujące obecnie w całym Kościele rzymskokatolickim to posługa katechisty, lektorat oraz akolitat. W Kościołach prawosławnych oraz Katolickich Kościołach Wschodnich praktykuje się udzielanie posług lektora oraz subdiakona. 
Kościół rzymskokatolicki.
Rys historyczny.
Chrześcijaństwo czasów starożytnych znało i praktykowało szereg ustanowień (łac. "institutiones"), do których zaliczano takie stany w Kościele, jak wyznawcy, wdowy, lektorzy, dziewice, subdiakoni, egzorcyści (uzdrawiający), akolici, ostiariusze oraz doktorzy.
Gdy około piątego wieku drobniejsze urzędy kościelne (ostiariat, lektorat, egzorcystat, akolitat i subdiakonat) stały się wyłącznie stopniami prowadzącymi do kapłaństwa, nazwano je "święceniami niższymi", dla odróżnienia od "święceń wyższych" (diakonatu, prezbiteratu i biskupstwa), związanych z posługą sakramentalną. Święceń niższych nigdy nie udzielano przez nałożenie rąk, ale przez wręczenie przedmiotu oznaczającego dany urząd (np. lektor otrzymywał księgę czytań biblijnych).
Za papieża Aleksandra II (1061-1073), subdiakonat zaliczono w Kościele łacińskim do "święceń wyższych". Powodem było składanie przez kandydatów przyrzeczenia życia w celibacie i odmawiania brewiarza. Kolejnym argumentem było posługiwanie subdiakonów bezpośrednio przy ołtarzu i powierzenie im troski o naczynia liturgiczne. Teologicznie urząd ten nigdy nie wchodził w zakres świętej hierarchii (do której należeli diakoni, prezbiterzy i biskupi). 
Aż do Soboru Watykańskiego II w całym Kościele łacińskim obowiązywały posługi ostiariatu, lektoratu, egzorcystatu, akolitatu oraz subdiakonat. Ostiariat, lektorat, egzorcystat i akolitat nazywano przed tą reformą święceniami niższymi, a subdiakonat zaliczano do święceń wyższych. To zaliczenie subdiakonatu do święceń wyższych było wyłącznie rozwiązaniem prawnym, wynikającym z przyjęcia przez subdiakonów celibatu i obowiązku modlitwy brewiarzowej. Natomiast teologicznie subdiakonat, tak jak pozostałe jak w/w urzędy, nie wchodził w zakres świętej hierarchii (do której należeli diakoni, prezbiterzy i biskupi). 
15 sierpnia 1972 papież Paweł VI dokonał odnowy posług w swoim motu proprio "Ministeria Quaedam". Dokument ten wszedł w życie z dniem 1 stycznia 1973. Papież zachował, jako obowiązujące obecnie w całym Kościele łacińskim, posługi lektora i akolity, przy czym Konferencje Biskupów mogą wnioskować do Stolicy Apostolskiej o zachowanie lub wprowadzenie innych (nowych) posług. Jednocześnie papież zakazał używania terminu święcenia niższe, jako nieodpowiadającego prawdzie i współczesnej umysłowości. 
Przed 11 stycznia 2021 roku ustanowionym akolitą, podobnie jak i ustanowionym lektorem, mógł zostać tylko mężczyzna. Papież Franciszek w motu proprio "Spiritus Domini" dopuścił do tych posług również kobiety. 
W dniu 10 maja 2021 roku Papież Franciszek w swoim motu proprio "Antiquum Ministerium" formalnie zatwierdził posługę katechisty jako stałe powołanie w Kościele. 
Posługi udzielane są przez ordynariusza (biskupa lub wyższego przełożonego zakonnego) za pomocą stosownego obrzędu liturgicznego. 
Posługi powierza się na stałe. Ponadto posługi lektora i akolity muszą przyjąć i przez pewien czas wykonywać kandydaci do święceń diakonatu (zarówno stałego, jak i przejściowego - na drodze do kapłaństwa). 
W niektórych wspólnotach katolickich, przywiązanych do nadzwyczajnej formy rytu rzymskiego, alumnom seminariów udzielane są przed diakonatem posługi ostiariatu, lektoratu, egzorcystatu, akolitatu oraz subdiakonat, i to z zachowaniem rubryk tradycyjnego Pontyfikału.
Pod nieobecność ustanowionego lektora i akolity, wykonywanie ich funkcji liturgicznych powierza się odpowiednio przygotowanym wiernym świeckim. Mogą być to np. ministranci, ministranci słowa Bożego (tzw. "lektorzy promowani"), nadzwyczajni szafarze Komunii Świętej, mistrz ceremonii (ceremoniarz) oraz animator liturgiczny. 
Tam, gdzie brakuje kapłanów, diakonów i ustanowionych katechistów, dopuszcza się do sprawowania funkcji (obowiązków) katechisty inne osoby świeckie, niebędące ustanowionymi katechistami.
Akolita.
Akolita ustanawiany jest do pomocy kapłanowi i diakonowi w sprawowaniu liturgii. Przed reformą Pawła VI był to czwarty, najwyższy ze stopni święceń niższych. Posługa ta obowiązuje w całym Kościele powszechnym. Papież Paweł VI powierzył akolitom część obowiązków, które dawniej należały do subdiakonów, a także przywrócił część funkcji, które odebrano akolitom na przestrzeni wieków (udzielanie Komunii św. jako szafarz nadzwyczajny).
Egzorcysta.
Egzorcysta ustanawiany był do przeprowadzania egzorcyzmów. Obecnie obowiązki w tym zakresie pełnią wyłącznie kapłani. Przed reformą Pawła VI był to trzeci ze stopni święceń niższych. Posługa ta bywa udzielana w środowiskach przywiązanych do nadzwyczajnej formy rytu rzymskiego.
Lektor.
Lektor ustanawiany jest do czytania słowa Bożego w zgromadzeniu liturgicznym. Przed reformą Pawła VI był to drugi ze stopni święceń niższych. Posługa ta obowiązuje w całym Kościele powszechnym.
Ostiariusz.
Ostiariusz ustanawiany był do pilnowania drzwi do świątyni oraz dzwonienia na nabożeństwa. Przed reformą Pawła VI był to pierwszy, najniższy ze stopni święceń niższych. Posługa ta bywa udzielana w środowiskach przywiązanych do nadzwyczajnej formy rytu rzymskiego.
Katechista.
Katechista ustanawiany jest do posługi przekazywania wiary (katechizacji). Od 10 maja 2021 roku posługa ta obowiązuje w całym Kościele powszechnym.
Kościoły prawosławne oraz Katolickie Kościoły wschodnie.
Posługi (chirotesje) udzielane zgodnie ze zwyczajem Kościołów wschodnich to lektor ("cztiec") oraz subdiakon ("ippodiakon"). 
Niektóre funkcje liturgiczne mogą w czasie Liturgii sprawować świeccy ministranci, nazywani w Prawosławiu "paramonarami", "ponomarami" lub "prysłużnikami". Bez uzyskania chirotesji mogą oni m.in. podawać prezbiterowi kadzielnicę, świecę i księgi, wynosić świece, bić w dzwony, podawać prosfory i wino po Eucharystii, a także wykonywać inne czynności w czasie nabożeństwa.

</doc>
<doc id="2200542" url="https://pl.wikipedia.org/wiki?curid=2200542" title="White Christmas">
White Christmas

White Christmas – piosenka autorstwa Irvinga Berlina z 1941, pierwotnie wykonywana przez Binga Crosby’ego i Marthę Mears w filmie "Gospoda świąteczna" (1942). Od tamtego czasu pozostaje jedną z najbardziej popularnych i znanych piosenek popkultury anglosaskiej, rokrocznie przypominanej w czasie świąt Bożego Narodzenia. Niemalże każdy anglojęzyczny wykonawca wydając płytę ze świątecznymi piosenkami zamieszcza na niej „White Christmas”.
W 1995 roku swoją polskojęzyczną wersję piosenki nagrał Krzysztof Krawczyk pt. „Białe Boże Narodzenie”.
Historia.
Utwór „White Christmas” napisany przez kompozytora i tekściarza rosyjsko-żydowskiego pochodzenia Irvinga Berlina miał swą światową premierę 25 grudnia 1941, podczas cotygodniowego programu Binga Crosby’ego w radiu NBC – "The Kraft Music Hall".
Wersje innych wykonawców.
Piosenka była wykonywana przez wielu artystów, m.in. Franka Sinatrę, The Drifters, Elvisa Presleya, Andy Williamsa, Smokey Robinson &amp; The Miracles, Doris Day, The Supremes, Deana Martina, George'a Ezrę, Pentatonix, The Kelly Family, Michaela Bublé i Shanię Twain.
Sukcesy.
Za tę piosenkę film "Gospoda świąteczna" zdobył Oscara w kategorii „najlepsza piosenka” za 1942 rok przyznanej na 15. ceremonii wręczenia Oscarów.
Rekordowy singiel.
Piosenka „White Christmas” w wykonaniu Binga Crosby’ego pojawiała na liście magazynu "Billboard" każdego roku przez dwadzieścia lat (od 1942 do 1962). To wykonanie utrzymywało się 14 tygodni na szczycie list muzyki pop tygodnika "Billboard", począwszy od 1942. Według Księgi rekordów Guinnessa utwór jest najlepiej sprzedającym się singlem w historii muzyki rozrywkowej.
Popularność wśród innych artystów.
„White Christmas” jest trzecim najczęściej wykonywanym utworem świątecznym wszech czasów według katalogu Amerykańskiego Stowarzyszenia Kompozytorów, Autorów i Wydawców (ASCAP). Lista opublikowana została równolegle z 100. urodzinami organizacji ASCAP, zgodnie z coroczną tradycją publikacji zestawiania najchętniej wykonywanych piosenek w poszczególnych latach.
Kontrowersje nagrania Elvisa Presleya.
W październiku 1957 został wprowadzony na rynek czwarty album Elvisa Presleya pt. "Elvis’ Christmas Album". Umieszczona na nim wersja piosenki „White Christmas” stała się przedmiotem sporu i kontrowersji. Irving Berlin zażądał, aby zarówno utwór, jak i cała płyta została wycofana z odtwarzania przez rozgłośnie radiowe. Stało się tak po usłyszeniu przez kompozytora nowej wersji tego utworu w wykonaniu Presleya. Berlin nazwał takie wykonanie „profanacją i parodią cenionych świątecznych standardów”, po czym zażądał od swoich podwładnych w Nowym Jorku, aby zatelefonowali do każdej rozgłośni w Ameryce, z nakazem zaprzestania odtwarzania tej wersji jego utworu. Większość rozgłośni zignorowała kompozytora, jednakże przynajmniej jeden prezenter został zwolniony za odtwarzanie tej płyty, a niektóre rozgłośnie w Kanadzie prośbę autora spełniły. Te kontrowersje wzmogły popularność albumu.

</doc>
<doc id="2200544" url="https://pl.wikipedia.org/wiki?curid=2200544" title="Siatkarskie Plusy 2010">
Siatkarskie Plusy 2010

Siatkarskie Plusy 2010 – 4. edycja plebiscytu Siatkarskie Plusy organizowanego od 2008 przez Polski Związek Piłki Siatkowej (PZPS). Jej celem było nagrodzenie najlepszych zawodników, trenerów i klubów w 2010. Nominacji w sześciu kategoriach dokonała kapituła określona w regulaminie plebiscytu.
Głosowanie odbywało się na stronie internetowej siatkarskieplusy.pl w dniach 3-18 stycznia 2011. O zwycięstwie w danej kategorii decydowała liczba uzyskanych głosów.
Ogłoszenie wyników i wręczenie nagród nastąpiło 22 stycznia 2011 w trakcie gali w Teatrze Polskim w Warszawie. Poza sześcioma głównymi kategoriami przyznano dwie dodatkowe nagrody: dla osobowości roku wybranej przez kapitułę i dla najsympatyczniejszej siatkarki według słuchaczy Radia Zet. Pierwotnie opublikowane miało zostać także nazwisko trenera męskiej reprezentacji Polski, jednak decyzję tę odłożono na termin późniejszy. Galę pokazywały telewizje Polsat i Polsat Sport.
W trakcie gali wystąpili Doda, Blue Café, Oddział Zamknięty, Szymon Wydra &amp; Carpe Diem oraz Varius Manx.
Partnerem plebiscytu było przedsiębiorstwo Polkomtel, a sponsorem tytularnym – Plus.
Kapituła plebiscytu.
Kapituła plebiscytu składała się z następujących osób:
Nominacje.
Kapituła plebiscytu dokonała nominacji w sześciu kategoriach.

</doc>
<doc id="2200545" url="https://pl.wikipedia.org/wiki?curid=2200545" title="Kategoria Superiore (2010/2011)">
Kategoria Superiore (2010/2011)

Sezon 2010/2011 był 72. sezonem Mistrzostw Albanii w piłce nożnej i trzynastym rozgrywanym pod nazwą "Kategoria Superiore". Liga podczas rozgrywek skupiała 12 zespołów, które rozgrywały ze sobą po trzy mecze, z czego każda z drużyn rozegrała mecz i rewanż z drużną przeciwną na boisku rywala. Trzeci mecz każdej z drużyn został rozegrany według schematu zamieszczonego poniżej w zależności od miejsca zajętego w zasadniczym cyklu rozgrywek. Tytułu broniła drużyna Dinamo Tirana, ale ostatecznie nowym mistrzem Albanii została drużnya . Najskuteczniejszym zawodnikiem okazał się Daniel Xhafaj z , który zdobył 19 bramek.
Wyniki.
W Albanii rozgrywa się trzy rundy spotkań piłkarskich. Podczas pierwszych dwóch rund wszystkie drużyny grają ze sobą mecz jako gospodarz i rewanż na wyjeździe, w sumie 22 mecze. Po ich zakończeniu wyznacza się mecze w trzeciej rundzie według schematu poniżej w zależności od miejsc które drużyny zajmowały po dwóch rundach. W ten sposób drużyny rozgrywają kolejnych 11 meczów co daje łącznie 33 mecze w sezonie.
Pierwsza i druga runda.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Trzecia runda.
Zestawienie par w trzeciej rundzie (cyfry oznaczają pozycję drużyn po 22 kolejkach ligowych):
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o Kategorię Superiore.
Według obowiązującego regulaminu rozgrywek do baraży przystąpiły drużyny: zespół który zajął 9. miejsce w Kategorii Superiore (przeciwko drużynie która zajęła 4. miejsce w Kategoria e Parë) oraz drużyna z 10. miejsca w Kategorii Superiore (przeciwko drużynie z 3. miejsca w Kategorii e Parë).

</doc>
<doc id="2200546" url="https://pl.wikipedia.org/wiki?curid=2200546" title="Bogusławscy herbu Ostoja">
Bogusławscy herbu Ostoja

Ścibor-Bogusławscy – polski ród szlachecki pieczętujący się herbem Ostoja, należący do heraldycznego rodu Ostojów (Mościców), wywodzący się z Bogusławic w dawnym województwie sieradzkim, powiecie radomszczańskim.
Przydomek rodu.
Przydomkiem rodu Bogusławskich herbu Ostoja jest imię "Ścibor" ("Czścibor", "Czcibor"). Jest to staropolskie imię męskie oznaczające "tego, który czci walkę". Przydomek rodu Bogusławskich pochodzi zapewne od Ścibora z Bogusławic herbu Ostoja, który żył w połowie XV wieku. Pierwszym, spotykanym w źródłach, Bogusławskim używającym przydomka "Ścibor" był Jan "Ściborek" z Bogusławic żyjący na przełomie XV i XVI wieku.
Najstarsze świadectwa źródłowe dotyczące rodu.
Poniżej wymienione są wybrane świadectwa źródłowe dotyczące Ścibor-Bogusławskich do końca XVI wieku.
Majątki ziemskie należące do rodu.
Poniżej wymienione są najważniejsze dobra ziemskie należące do Ścibor-Bogusławskich od XV do XX wieku.
Bogusławice, Gluzy, Wawrowice, Stryje Paskowe, Wrzeszczewice, Czyżów, Sulisławice, Włocin, Grzymaczew, Smaszków, Stok, Pawłówek, Zawady, Chrusty, Czepów Dolny, Korczew, Wilkowice.

</doc>
<doc id="2200547" url="https://pl.wikipedia.org/wiki?curid=2200547" title="Belotkowate">
Belotkowate



</doc>
<doc id="2200548" url="https://pl.wikipedia.org/wiki?curid=2200548" title="Pterothrissidae">
Pterothrissidae



</doc>
<doc id="2200553" url="https://pl.wikipedia.org/wiki?curid=2200553" title="Hans Paul Bernhard Gierke">
Hans Paul Bernhard Gierke

Hans Paul Bernhard Gierke (ur. 19 sierpnia 1847 w Szczecinie, zm. 8 maja 1886 w Schönebergu) – niemiecki anatom, profesor Cesarskiego Uniwersytetu Tokijskiego i Królewskiego Uniwersytetu w Breslau.
Życiorys.
Syn Juliusa Gierkego (1807–1855) i Therese z domu Zitelmann, brat Ottona Gierkego (1841–1927). Uczył się w gimnazjach w Toruniu i Szczecinie. Następnie studiował medycynę i nauki przyrodnicze na uniwersytetach w Berlinie, Wiedniu, Lipsku, Würzburgu, Breslau i Monachium. Tytuł doktora otrzymał w Würzburgu w 1872 roku. Następnie udał się do Wrocławia i pracował w tamtejszym Instytucie Fizjologicznym. Po powrocie do Würzburga w 1874 roku został asystentem i prosektorem anatomii porównawczej i histologii u Alberta von Köllikera. W 1876 roku, z rekomendacji Köllikera, otrzymał nominację na profesora anatomii na Cesarskim Uniwersytecie Tokijskim. Podobno klimat Japonii pogorszył stan jego zdrowia i z tego powodu zmuszony był wrócić do Europy. W październiku 1881 został na wrocławskiej uczelni asystentem, rok później profesorem nadzwyczajnym anatomii. Pogarszający się stan zdrowia był powodem, dla którego w październiku 1883 zrezygnował z posady akademickiej. Przez pół roku pracował w Stacji Zoologicznej w Neapolu. Zmarł w zakładzie dla nerwowo chorych w Schönebergu pod Berlinem w wieku 39 lat.
Należał do Deutscher Kolonialverein. Przywiezione przez Gierkego z Japonii dzieła sztuki przekazane zostały do Muzeum Etnologicznego w Berlinie. Biblioteka Gierkego, licząca 1700 cennych dzieł, została zakupiona przez Uniwersytet w Marburgu.
Zajmował się głównie neuroanatomią, lokalizacją ośrodka oddechowego w mózgu i technikami barwienia tkanek nerwowych. Pasmo samotne w pniu mózgu określane bywa jako pasmo Gierkego.

</doc>
<doc id="2200556" url="https://pl.wikipedia.org/wiki?curid=2200556" title="Choe Myong-ho">
Choe Myong-ho

Choe Myong-ho (hangul:최명호, hancha:崔敏鎬; ur. 3 lipca 1988 w Pjongjangu) – północnokoreański piłkarz występujący na pozycji pomocnika w klubie Pjongjang Ch'eyuk Dan.
Kariera klubowa.
Choe Myong-ho jest wychowankiem klubu Kyonggongop. W 2007 został zawodnikiem rosyjskiego klubu Krylja Sowietow Samara. Przez dwa lata pobytu w Rosji Choe wystąpił w Priemjer-Lidze tylko w jednym meczu. W 2009 powrócił do ojczyzny i został zawodnikiem Pjongjang Ch'eyuk Dan, którego zawodnikiem jest do chwili obecnej.
Kariera reprezentacyjna.
W 2008 roku zadebiutował w reprezentacji Korei Północnej. W 2011 został powołany do kadry na Puchar Azji.

</doc>
<doc id="2200558" url="https://pl.wikipedia.org/wiki?curid=2200558" title="Polska polityka migracyjna">
Polska polityka migracyjna

Polska polityka migracyjna – polityka rozumiana jako sztuka sterowania procesami migracyjnymi w celu osiągnięcia aktualnych celów i interesów państwa polskiego. Obejmuje zarówno kontrolę procesów imigracyjnych, emigracyjnych, jak i migracji wewnętrznych.
Okres 1945–1989.
Zaraz po zakończeniu II wojny światowej Polska czyniła wysiłki w celu dalszego zunifikowania struktury narodowościowej (ograniczenie ryzyka wynikającego z problemów etnicznych) oraz zapewnienia odpowiedniej siły roboczej jako fundamentu do rozwoju miast. Podjęte działania:
W dalszym okresie PRL rządy dążyły do ograniczenia procesów migracyjnych. Wiązało się to przede wszystkim z obawą przed nawiązywaniem kontaktów z państwami Zachodu, wiązaniem przez władze kwestii migracji z kwestiami politycznymi i uznaniową polityką paszportową.
Ważniejsze działania ówczesnej polityki migracyjnej:
Polityka migracyjna okresu 1945–1989 koncentrowała się na utrzymaniu władzy przez PZPR (i jej poprzedników) poprzez systematyczne regulowanie struktury narodowościowej i wyjazdów obywateli z kraju.
Okres po 1989 roku.
Najważniejsze cele polityki migracyjnej Polski.
W ostatnich latach zauważalny jest trend europeizacji polityki migracyjnej, czyli współpracy w tej dziedzinie państw Unii Europejskiej.

</doc>
<doc id="2200559" url="https://pl.wikipedia.org/wiki?curid=2200559" title="Metoda McCabe’a-Thielego">
Metoda McCabe’a-Thielego

Metoda McCabe’a i Thielego – prosty graficzny sposób określania liczby półek teoretycznych kolumny rektyfikacyjnej, w której jest rozdzielana mieszanina dwuskładnikowa. Podstawą obliczeń są wyniki badań stanu równowagi ciecz–para oraz wyniki oznaczeń wielkości molowych strumieni destylatu i orosienia oraz stosunku stężeń obu składników w destylowanym roztworze (surowiec, surówka, ciecz surowa), orosieniu i destylacie. 
Metoda została opracowana w 1925 przez doktorantów z Massachusetts Institute of Technology (MIT), Warrena L. McCabe’a i Ernesta W. Thielego. Jest stosowana w sytuacjach, gdy:
Podstawą metody jest bilans materiałowy procesu. 
Przebieg wyznaczania liczby półek teoretycznych.
Przed rozpoczęciem oznaczenia liczby półek teoretycznych w określonej kolumnie rektyfikacyjnej trzeba uzyskać dane dotyczące równowagi ciecz–para w testowym układzie dwuskładnikowym A + B (B – składnik bardziej lotny). W czasie rektyfikacji roztworu testowego oznacza się wielkości strumieni destylatu i orosienia (liczba moli na godzinę) oraz stężenia składników w destylacie, surówce i cieczy wyczerpanej (ułamki molowe). 
Sporządzany jest wykres w układzie współrzędnych:
W pierwszej kolejności wykreśla się:
W następnej kolejności wykreśla się tzw. górną linię operacyjną, dla tej części kolumny, która znajduje się nad punktem odpowiadającym składowi surówki (większe stężenie składnika bardziej lotnego). W tym celu z punktu przecięcia linii składu destylatu z linią pomocniczą x = y wykreśla się prostą o nachyleniu:
gdzie:
Przykład: 
W kolejnym etapie jest wykreślana tak zwana „linia q”. Parametr "q" określa termodynamiczny stan surówki. Jest zdefiniowany jako ułamek molowy cieczy w surówce, która może być np. mieszaniną cieczy i pary, parą nasyconą bez cieczy lub cieczą o temperaturze niższej od temperatury wrzenia. 
Współczynnik nachylenia „linii q” oblicza się jako:
Przypadki charakterystyczne:
W przypadkach, gdy surowiec jest przegrzaną parą lub ochłodzoną cieczą, z punktu przecięcia linii składu destylatu z linią "x = y" wykreśla się linie "q" najmniej odchylone od linii x = y, biegnące w górę (ochłodzona ciecz) lub w dół (nagrzana para). 
Po wykreśleniu linii "q" przeprowadza się linię operacyjną dolną. Jest to prosta łącząca punkty przecięcia prostej "x" = "y" z "linią q" i z linią składu cieczy wyczerpanej. 
Ostatnim etapem procedury jest wykreślenie krzywej schodkowej między liniami operacyjnymi i linią równowagi fazowej, rozpoczynając od punktu przecięcia prostej "x = y" z linią składu destylatu. Liczba uzyskanych stopni określa liczbę półek teoretycznych w badanej kolumnie.

</doc>
<doc id="2200560" url="https://pl.wikipedia.org/wiki?curid=2200560" title="Michał Radomił Wiśniewski">
Michał Radomił Wiśniewski

Michał Radomił Wiśniewski (ur. 30 marca 1979) – polski pisarz, publicysta, popularyzator mangi, anime i fantastyki w Polsce, autor komiksów i poeta.
Życiorys.
Wychowywał się na osiedlu w czterdziestotysięcznym mieście w pobliżu granicy z Niemcami Wschodnimi. Już w szkole podstawowej interesował się dziennikarstwem i polityką. W 1990 roku, kiedy dostał drukarkę igłową, tworzył i rozpowszechniał w klasie gazetkę inspirowaną „Światem Młodych”. W czasie kampanii poprzedzającej wybory prezydenckie w 1990 roku rozdawał w klasie odezwy polityczne skierowane przeciwko Lechowi Wałęsie.
Wiśniewski współpracował z magazynem Kawaii (pod pseudonimem „Shinno Michio”). Od tej pory publikował także m.in. w magazynach Premiery, Pulp, Nowa Fantastyka, Arigato, Świat Komiksu. Stały współpracownik magazynu kultury popularnej Esensja. W latach 2003–2005 redaktor naczelny Kawaii (wyd. Phoenix Press), a w 2005 r. redaktor naczelny magazynu Anime+ (ukazał się tylko jeden numer). Rysował amatorskie komiksy do fanzinu MA–88. W latach 2010–2012, publikował na stronach portalu gazeta.pl cotygodniowy felieton "CyberCzwartek". W latach 2013–2014 publikował na stronach portalu wp.pl felieton pt. "Rozpoznanie wzorca".
Michał Radomił Wiśniewski był nominowany do Nagrody Conrada za debiut roku. Jest dwukrotnym laureatem plebiscytu Krakowskiego Klubu Komiksu „Nagroda K” (3 miejsce w 2002 r., 1 miejsce w 2003 r.) w kategorii Publicysta. Był pomysłodawcą nadania pierwszemu polskiemu satelicie naukowemu nazwy Lem, za co otrzymał nominację do nagrody Śląkfa.

</doc>
<doc id="2200562" url="https://pl.wikipedia.org/wiki?curid=2200562" title="Diecezja Lodi">
Diecezja Lodi

Diecezja Lodi - diecezja Kościoła rzymskokatolickiego we Włoszech, a dokładniej w Lombardii. Została erygowana w IV wieku. Należy do metropolii Mediolanu. W katedrze diecezjalnej w Lodi można oglądać relikwie św. Basiana, który był jednym z pierwszych biskupów diecezji.

</doc>
<doc id="2200563" url="https://pl.wikipedia.org/wiki?curid=2200563" title="Ryang Yong-gi">
Ryang Yong-gi

Ryang Yong-gi (hangul: 량용기, hancha: 梁勇基; ur. 7 stycznia 1982 w Tadaoce) – północnokoreański piłkarz występujący na pozycji środkowego pomocnika w klubie Vegalta Sendai.
Kariera klubowa.
Ryang Yong-gi jest wychowankiem klubu Hannan University. W 2003 został zawodnikiem drugoligowego klubu Vegalta Sendai. Z Vegaltą awansował do J1 League w 2009. W klubie występował do zakończenia sezonu 2019 i łącznie rozegrał 584 meczów, w których zdobył 81 bramek.
8 stycznia 2020, podpisał kontrakt z Sagan Tosu.
Kariera reprezentacyjna.
W 2008 roku Ryang Yong-gi zadebiutował w reprezentacji Korei Północnej. W 2011 został powołany do kadry na Puchar Azji.

</doc>
<doc id="2200564" url="https://pl.wikipedia.org/wiki?curid=2200564" title="Medaliści mistrzostw Polski seniorów w biegu na 200 metrów przez płotki">
Medaliści mistrzostw Polski seniorów w biegu na 200 metrów przez płotki

Medaliści mistrzostw Polski seniorów w biegu na 200 metrów przez płotki – zdobywcy medali seniorskich mistrzostw Polski w konkurencji biegu na 200 metrów przez płotki.
Bieg na 200 m przez płotki był rozgrywany na mistrzostwach kraju od 1953 do 1963 oraz w 1966. Pierwszym w historii mistrzem Polski został zawodnik Ogniwa Warszawa Zbigniew Makomaski, który uzyskał wynik 25,5
Najwięcej razy – trzy – złoto mistrzostw Polski w tej konkurencji zdobywał Janusz Kotliński.
Rekord mistrzostw Polski seniorów w biegu na 200 metrów przez płotki wynosi 23,6 – rezultat ten osiągnął w 1962 Edward Bugała oraz w 1966 Tadeusz Jaworski.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 21 płotkarzy. Najwięcej medali – po 4 – wywalczyli Edward Bugała i Zdzisław Kumiszcze, a najwięcej złotych (3) Janusz Kotliński.

</doc>
<doc id="2200574" url="https://pl.wikipedia.org/wiki?curid=2200574" title="Cenzus majątkowy">
Cenzus majątkowy

Cenzus majątkowy – ograniczenie praw wyborczych do grupy osób o określonym majątku lub płacących podatki w określonej wysokości.
Konstytucja francuska z 1791 przyznawała prawo wyborcze obywatelom płacącym podatki, ok. 3 miliony obywateli było pozbawionych praw wyborczych. Prawo wyborcze z 1817 dawało prawo głosu płacącym podatki roczne w wysokości 300 franków podatków bezpośrednich (obok cenzusu wieku 30 lat). Jeszcze w 1850 we Francji wprowadzono ustawę odbierającą prawa wyborcze 2,8 miliona wiejskich i fabrycznych pracowników (z ogólnej liczby 9,6 miliona ówczesnych wyborców).
W 1832 w Wielkiej Brytanii uchwalono prawo wyborcze w miastach, które dopuszczało do głosowania tylko właścicieli nieruchomości z czynszem rocznym 10 funtów szterlingów. Pozbawiało to prawa głosu wielu drobnych kupców i rzemieślników, robotników pozbawiało prawa do głosowania całkowicie. W 1835 (reforma municypalna) wprowadzono prawo wyborcze dla wszystkich płatników podatków miejskich.
O zniesienie cenzusu majątkowego zabiegały liczne ruchy rewolucyjne, robotnicze, demokratyczne itp.

</doc>
<doc id="2200579" url="https://pl.wikipedia.org/wiki?curid=2200579" title="Miejski Zakład Komunikacji Skierniewice">
Miejski Zakład Komunikacji Skierniewice

Miejski Zakład Komunikacji Skierniewice (MZK Skierniewice) – spółka z ograniczoną odpowiedzialnością założona w 1996, zajmująca się realizacją transportu zbiorowego na terenie Miasta Skierniewice, Gminy Skierniewice i Gminy Maków.
Miejskie Zakłady Komunikacyjne w Skierniewicach powstały w 1977 roku i obsługiwały 5 linii autobusowych.
MZK obecnie obsługuje 14 linii:
MZK posiada 31 autobusów marki Jelcz, Man, Solaris, Volkswagen, Autosan, Kapena oraz Temsa.
Miejskie Zakłady Komunikacyjne w Skierniewicach powstały w 1977 roku i obsługiwały 5 linii autobusowych.
W latach 70. i na początku lat 80. wszystkie linie autobusowe (1, 2, 3, 4, 5) zaczynały kursy od dworca kolejowego Skierniewice przy ulicy Sienkiewicza.
Dawna zajezdnia MZK znajdowała się na ul. Józefa Piłsudskiego. Obecnie zajezdnia znajduje się na ul Czerwonej.
Najdalszymi kursami linii MZK Skierniewice były połączenia z Nieborowem – linia nr 10 (10 km od Skierniewic) oraz linia nr 4 do Słomkowa, Makowa (6 km od Skierniewic) do ul. Pamiętnej w latach siedemdziesiątych i na początku lat osiemdziesiątych XX wieku.
Linie autobusowe w latach 1977-1985.
W tym okresie kursowało pięć linii autobusowych. Uruchomiono od razu pięć numerów – 1, 2, 3, 4, 5.
Bilety na przejazdy autobusowe można było nabyć w kioskach RSW „RUCH”.
Schemat tras.
Schemat tras linii w latach 1977-1985 
Dworzec PKP, Sienkiewicza, 22 Lipca, Daszyńskiego, Armii Ludowej, Kozietulskiego, Poniatowskiego, Zadębie, Batorego, Marchlewskiego, Rynek, Mszczonowska, Pomologiczna, Zawadzkiego, Reymonta, Sobieskiego, Szkolna Mickiewicza, Pl. Dworcowy, Dworzec PKP.
Dworzec PKP, Mickiewicza, Szkolna, Sobieskiego, Reymonta, Zawadzkiego, Pomologiczna, Mszczonowska, Rynek Marchlewskiego, Batorego, Zadębie, Poniatowskiego, Kozietulskiego, Armii Ludowej Daszyńskiego, 22 Lipca, Sienkiewicza, Dworzec PKP
Dworzec PKP Sienkiewicza, Sobieskiego, Wiadukt, Widok, Skłodowskiej Curie, Bielańska, Łowicka, Mokra Prawa.
Podleśna, Mszczonowska, Reymonta, Sobieskiego, Szkolna, Mickiewicza, Dworzec PKP, Sienkiewicza, 22 Lipca, Daszyńskiego, Kościuszki, Nowomiejska, Zwierzyniecka, Maków, Słomków.
Dworzec PKP, Sienkiewicza, 22 Lipca, Daszyńskiego, Świerczewskiego, Rynek, Obrońców Stalingradu, Batorego, Marchlewskiego,
Mszczonowska, Pomologiczna, Zawadzkiego, Reymonta, Sobieskiego, Wiadukt, Widok, Skłodowskiej Curie, Rawka (Rawent).
Aktualny schemat tras.
Aktualny schemat linii autobusowych MZK w Skierniewicach przebiegających przez ulice, miejscowości:
Makowska, Nowomiejska/Zwierzyniecka, Kozietulskiego/1-Maja, Poniatowskiego, Lipowa, Zadębie, Batorego, Dworzec PKP – powrót
Dąbrowice, Halinów, Łódzka, Poniatowskiego, Pl. Jana Pawła II, Batorego, Al. Niepodległości, Mszczonowska, Rawska, Zawadzkiego, Reymonta, Dworzec PKP, Mickiewicza, Szkolna, Sobieskiego, Unii Europejskiej, Miedniewicka, Mazowiecka – powrót
Strobowska Cmentarz Komunalny, Pl. Jana Pawła II, Batorego, 1 Maja, Kozietulskiego, Zwierzyniecka, Makowska, Piłsudskiego, Prymasowska, Al. Niepodległości, Rawska, Kopernika, Mszczonowska, Jagiellońska, Sienkiewicza, Pl. Dworcowy/Dworzec PKP, Sobieskiego, Wiadukt, Widok, Nowobielańska, Armii Krajowej, Łowicka, Mokra Prawa – powrót
Dąbrowice, Halinów Łódzka, Poniatowskiego, Lipowa, Zadębie, Pl. Jana Pawła II, Batorego, Al. Niepodległości, Mszczonowska, Zawadzkiego, Pomologiczna, Reymonta, Rybickiego, Sobieskiego, Wiadukt, Szarych Szeregów, Skłodowskiej, Fabryczna, Domarasiewicza, Kolbe/Dworzec PKP Skierniewice Rawka – powrót
Armii Krajowej, Nowobielańska, Szarych Szeregów, Kardynała Wyszyńskiego, Wiadukt, Sobieskiego, Lelewela, Pl. Dworcowy/Dworzec PKP, Sienkiewicza, Jagiellońska, Mszczonowska, Cicha, Kopernika, Trzcińska, Podleśna – powrót
Przemysłowa, Czerwona, Widok, Wiadukt, Sobieskiego, Lelewela, Dworcowa, Pl. Dworcowy/Dworzec PKP, Sienkiewicz, Jagiellońska, Mszczonowska, Kopernika, Rawska, Al. Niepodległości, Batorego, Pl. Jana Pawła II, 1 Maja, Kozietulskiego, Poniatowskiego, Zadębie Lipowa, Zadębie Górna – powrót
Przemysłowa, Czerwona, Nowobielańska, Armii Krajowej, Kardynała Wyszyńskiego, Wiadukt, Sobieskiego, Reymonta, Zawadzkiego, Mszczonowska, 1 Maja, Kozietulskiego, Piłsudskiego, Zwierzyniecka, Nowomiejska, Mokra Lewa, Wola Makowska, Maków, Święte – powrót
Dworzec PKP Skierniewice Rawka, Kolbego, Domarasiewicza, Fabryczna, Skłodowskiej, Nowobielańska, Armii Krajowej, Kardynała Wyszyńskiego, Wiadukt, Sobieskiego, Dworcowa/Dworzec PKP, Sienkiewicza, Jagiellońska, Mszczonowska, Kopernika, Rawska, Al. Niepodległości, Batorego, Pl. Jana Pawła II, Strobowska/Graniczna, Stroboswka/Cmentarz komunalny – powrót
Armii Krajowej/Kapitana Hali, Armii Krajowej/ Garaże, Armii Krajowej/ Nowobielańska, Szarych Szeregów/ Szkoła, Szarych Szeregów/ Kościół, Wiadukt, Sobieskiego/ szpital, Dworcowa, Sienkiewicza, Jagiellońska, Mszczonowska/ Chicha, Kopernika, Rawska, Aleja Niepodległości, Batorego, Plac Jana Pawła II, Zadębie, Zadębie/ Lipowa, Konwaliowa/ Zalew - powrót
Linie okresowe.
Autobusowe linie okresowe kursujące w okresie Wszystkich Świętych.
Linie kursują na cmentarze co 20, 40 minut 1 listopada.
Linia Noc Muzeów.
W dniu Ogólnopolskich Nocy Muzeów Miejskie Zakłady Komunikacyjne uruchamiają linię, która kursuje pomiędzy muzeami i wystawami dla zwiedzających.
Linia nocna – N.
Linia N – Nocna linia kursowała na początku lat dziewięćdziesiątych między godzinami 23.00 - 05.00. Została zlikwidowana ze względu na małą liczbę pasażerów. Likwidacja związana była z konkurencją powstałych korporacji Taxi.

</doc>
<doc id="2200580" url="https://pl.wikipedia.org/wiki?curid=2200580" title="MZK Skierniewice">
MZK Skierniewice



</doc>
<doc id="2200581" url="https://pl.wikipedia.org/wiki?curid=2200581" title="Pavel Landa">
Pavel Landa

Pavel Landa (ur. 17 października 1968 r.) – czeski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Iizuna, gdzie zajął 7. miejsce w balecie narciarskim. Zajął także 14. miejsce w tej samej konkurencji na igrzyskach olimpijskich w Albertville, jednak były to tylko zawody pokazowe. Najlepsze wyniki w Pucharze Świata osiągnął w sezonie 1996/1997, kiedy to zajął 21. miejsce w klasyfikacji generalnej, a w klasyfikacji baletu narciarskiego był ósmy.
W 1997 r. zakończył karierę.

</doc>
<doc id="2200583" url="https://pl.wikipedia.org/wiki?curid=2200583" title="Integracja polityczna">
Integracja polityczna

Integracja polityczna – pojęcie określające zmiany w strukturze politycznej współczesnych państw, które mają na celu wspólną władzę polityczną. Jest to idea dawna, sięgająca czasów cesarstwa rzymskiego, kiedy to powstały koncepcje federacji państw. Najważniejsze elementy integracji politycznej to instytucje (wspólny mechanizm decyzyjny), wymiana dóbr pomiędzy integrującymi się państwami i społeczna akceptacja integracji. Przykładem integracji politycznej jest UE, która posiada wspólną walutę, politykę rolną, celną i walutową.

</doc>
<doc id="2200585" url="https://pl.wikipedia.org/wiki?curid=2200585" title="David Carpano">
David Carpano

David Carpano (ur. 14 stycznia 1973) – francuski narciarz dowolny. Nigdy nie startował na mistrzostwach świata ani na igrzyskach olimpijskich. Najlepsze wyniki w Pucharze Świata osiągnął w sezonie 1994/1995, kiedy to zajął 46. miejsce w klasyfikacji generalnej.
W 1998 r. zakończył karierę.

</doc>
<doc id="2200586" url="https://pl.wikipedia.org/wiki?curid=2200586" title="Stade de Marrakech">
Stade de Marrakech

Stade de Marrakech – wielofunkcyjny stadion w Marrakeszu, w Maroku. Jego pojemność wynosi 45 240 widzów. Został wybudowany w latach 2003–2011 i zainaugurowany 5 stycznia 2011 roku. Swoje mecze na obiekcie rozgrywa drużyna Kawkab Marrakech, która wcześniej grała na Stade El Harti. Stadion odznacza się dość nietypową architekturą, ponieważ pomimo posiadanej bieżni lekkoatletycznej trybuny zbudowane są na planie prostokąta. Obiekt wyposażony jest m.in. w duży telebim, sztuczne oświetlenie, zadaszenie nad wszystkimi trybunami, salę konferencyjną, loże biznesowe i 7500 miejsc parkingowych.

</doc>
<doc id="2200588" url="https://pl.wikipedia.org/wiki?curid=2200588" title="Władza lokalna">
Władza lokalna

Władza lokalna – instytucja polityczna, która dysponuje możliwością wpływania na tworzenie reguł obowiązujących w danej społeczności, ograniczonej terytorialnie. Władza lokalna jest częścią władzy państw, ponieważ podlega ona centralnym ośrodkom decyzyjnym i obowiązującemu w kraju prawu (np. konstytucji). Władza ta nie jest suwerenna, tzn. najwyższa i nieograniczona, gdyż taką władzą dysponuje tylko państwo. Władza lokalna powstała dlatego, że państwo zrezygnowało na jej rzecz z części swoich uprawnień, jednocześnie ściśle określając zakres jej kompetencji oraz skalę jej odpowiedzialności.
W demokratycznych systemach władza lokalna posiada dużą swobodę i autonomię, poza tym jej pozycja zależy głównie od regulacji prawnych (np. dostęp do subwencji i pożyczek wzmacnia ją).
Współcześnie władze lokalne odpowiadają za działania społeczne i stan usług społecznych. By sprostać swoim zadaniom, mogą powoływać instytucje i wyspecjalizowane agendy.
Możemy wyróżnić cztery typy władzy lokalnej:

</doc>
<doc id="2200590" url="https://pl.wikipedia.org/wiki?curid=2200590" title="Alexander Auerswald">
Alexander Auerswald

Alexander Auerswald (ur. 12 sierpnia 1967 r.) – niemiecki narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w La Clusaz, gdzie zajął 9. miejsce w skokach akrobatycznych. Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 1994/1995, kiedy to zajął 33. miejsce w klasyfikacji generalnej.

</doc>
<doc id="2200592" url="https://pl.wikipedia.org/wiki?curid=2200592" title="Tom Bruce">
Tom Bruce

Thomas Edwin "Tom" Bruce (ur. 17 kwietnia 1952, zm. 9 kwietnia 2020), amerykański pływak. Dwukrotny medalista olimpijski z Monachium.
Specjalizował się w stylu klasycznym. Igrzyska w 1972 były jego jedyną olimpiadą. Sięgnął po złoto w sztafecie w stylu zmiennym, indywidualnie był drugi na dystansie 100 m żabką. Wspomniana sztafeta pobiła rekord świata. Był również mistrzem NCAA, studiował na UCLA.

</doc>
<doc id="2200594" url="https://pl.wikipedia.org/wiki?curid=2200594" title="Pornografia (album Defektu Muzgó)">
Pornografia (album Defektu Muzgó)

Pornografia – drugi album zespołu Defekt Muzgó wydany na kasecie magnetofonowej przez wydawnictwo ITM Records w 1992 roku. Album zawiera nagrania z różnych prób zespołu oraz z koncertu we wrocławskim klubie „Rura”.

</doc>
<doc id="2200595" url="https://pl.wikipedia.org/wiki?curid=2200595" title="Chevrolet S-10 Blazer">
Chevrolet S-10 Blazer

Chevrolet S-10 Blazer – samochód osobowy typu SUV klasy kompaktowej, a następnie klasy średniej produkowany pod amerykańską marką Chevrolet w latach 1982 – 2012.
Pierwsza generacja.
Chevrolet S-10 Blazer I został zaprezentowany po raz pierwszy w 1982 roku.
Model S-10 Blazer poszerzył ofertę Chevroleta jako kompaktowa i znacznie tańsza alternatywa dla większego K5 Blazer. Pojazd został zbudowany we współpracy z GMC w ramach koncernu General Motors jako osobowa odmiana pickupa S-10.
Pierwsza generacja modelu zachowana została w kształtach łączących kanty widoczne w pasie przednim z zaokrągleniami, które objęły z kolei np. tylną część nadwozia. Charakterystycznym elementem stała się tylna szyba biegnąca przez słupek C płynnie w kierunku szyb przedziału bagażowego.
Lifting.
W 1990 roku Chevrolet S-10 Blazer I przeszedł drobną modernizację, która objęła przednią część nadwozia. Podobnie jak w pickupie S-10, pojawiła się inna atrapa chłodnicy o strukturze chromowanej kraty.
Druga generacja.
Wersja północnoamerykańska.
Chevrolet S-10 Blazer II został zaprezentowany po raz pierwszy w 1993 roku.
Druga generacja modelu stała się wyraźnie większa od poprzednika, przechodząc w stosunku do niego ewolucyjny zakres zmian wizualnych. Nadwozie stało się bardziej zaokrąglone, zyskując takie charakterystyczne elementy, jak muskularnie zarysowane tylne nadkola, czy duża chromowana atrapa chłodnicy obejmująca reflektory. W gamie pozostała odmiana 3-drzwiowa, wyróżniająca się poprzeczką dzielącą szybę pod kątem na pół.
W 1995 roku samochód zdobył tytuł "North American Truck of the Year".
Indonezja.
W 1997 roku General Motors rozpoczęło produkcję SUV-a Chevroleta także w Indonezji, gdzie Blazer oferowany był pod marką Opel jako Opel Blazer. Wizualnie pojazd odróżniał się jedynie zaślepką w miejscu znaczka Chevroleta, gdzie umieszczono logo Opla. Pod tą postacią pojazd wytwarzano tam do 2003 roku, po czym przemianowano go na Chevroleta.
Lifting.
W 1997 roku Chevrolet S-10 Blazer przeszedł obszerną restylizację nadwozia, która przyniosła inny wygląd pasa przedniego. Pojawiła się duża chromowana poprzeczka dzieląca go na pół, a także podwójne, szerokie reflektory. Pod tą postacią pojazd był oferowany w Ameryce Północnej do 2005 roku, po czym zastąpił go zupełnie nowy model Equinox.
Wersja światowa.
Chevrolet Blazer II został zaprezentowany po raz pierwszy w 1997 roku.
4 lata po premierze drugiej generacji S-10 Blazera, Chevrolet zdecydował się uczynić go modelem globalnym oferując go po prostu jako Blazer. W tej formie samochód przeszedł obszerne modyfikacje w wyglądzie, zyskując inny pas przedni z dwukloszowymi, szerokimi reflektorami, a także dużą atrapą chłodnicy z umieszczonym w środku logo producenta.
Globalna odmiana Chevroleta Blazera dostępna była początkowo m.in. w Ameryce Południowej, na Bliskim Wschodzie, w Rosji i Chinach, a także w Azji Wschodniej.
Restylizacje.
W 2004 roku brazylijski i argentyński oddział Chevroleta zdecydował się kontynuować produkcję lokalnej Blazera, analogicznie do bliźniaczego pickupa S-10 modernizując jego pas przedni. Pojawiły się inne, ścięte reflektory, a także duży grill.
Drugą i ostatnią modernizację południowoamerykański Blazer przeszedł w 2008 roku, zyskując jednobarwne klosze reflektorów, atrapę chłodnicy z poprzeczką oraz inną kolorystykę zderzaków. Pod tą postacią samochód wytwarzany był do 2012 roku, po czym zastąpił go model Captiva.

</doc>
<doc id="2200596" url="https://pl.wikipedia.org/wiki?curid=2200596" title="Theo Bos (piłkarz)">
Theo Bos (piłkarz)

Theo Bos (ur. 5 października 1965 w Nijmegen, zm. 28 lutego 2013 w Elst) – holenderski piłkarz, trener. Od stycznia 2011 do 13 marca 2011 był trenerem drużyny Polonia Warszawa.
Kariera piłkarska.
Bos spędził całą swoją karierę piłkarską w jednym klubie, grając dla drużyny Vitesse Arnhem. Na przestrzeni 14 lat wystąpił w 369 meczach, strzelając przy tym 9 bramek.
Kariera trenerska.
Pierwszym klubem w którym pracował Theo Bos, od 2005, to FC Den Bosch. Pod koniec 2009 powrócił do swojego macierzystego klubu, tym razem jako trener drużyny. W październiku 2010 z funkcji trenera zwolnił go nowy właściciel klubu gruziński biznesmen Merab Jordania.
W styczniu 2011 został zatrudniony przez właściciela drużyny piłkarskiej Polonia Warszawa Józefa Wojciechowskiego jako pierwszy trener. Jego kariera z drużyna „Czarnych Koszul” nie trwała długo bowiem 13 marca 2011 roku został zwolniony z funkcji trenera Polonii Warszawa po porażce z Zagłębiem Lubin 0:1.

</doc>
<doc id="2200597" url="https://pl.wikipedia.org/wiki?curid=2200597" title="GMC Jimmy">
GMC Jimmy

GMC Jimmy – samochód osobowy typu SUV klasy średniej, a następnie klasy kompaktowej produkowany pod amerykańską marką GMC w latach 1969 – 2001.
Pierwsza generacja.
GMC Jimmy I został zaprezentowany po raz pierwszy w 1969 roku.
W 1968 roku Chevrolet zaprezentował nowego SUV-a Blazer, który uplasował się w ofercie poniżej pełnowymiarowego modelu Suburban. Na ten sam zabieg General Motors zdecydowało się także w przypadku marki GMC, która na przełomie 1969 i 1970 roku wprowadziła do sprzedaży model Jimmy.
Powstał on na skróconej platformie Suburbana i dzielił z ówcześnie wytwarzaną generacją wiele cech wyglądu zewnętrznego, odróżniając się zarazem brakiem jednej pary drzwi i wyraźnie krótszym nadwoziem. Samochód pełnił funkcję podstawowego SUV-a w ofercie GMC.
Druga generacja.
GMC Jimmy II został zaprezentowany po raz pierwszy w 1972 roku.
Drugie wcielenie Jimmy zaprezentowano już 2 lata po debiucie dotychczasowego modelu, przechodząc gruntowną metamorfozę. Samochód stał się większy, a także utrzymano go w nowej estetyce wdrożonej wówczas przez General Motors. 
Jimmy II zyskało kanciaste proporcje, z dużą ilością chromowanych ozdobników i masywnie zaznaczonymi nadkolami. Samochód ponownie powstał na skróconej płycie podłogowej większego modelu Suburban i był de facto jego krótszą odmianą, różniąc się jedynie brakiem jednej pary drzwi.
Lifting.
Pod koniec trwającej niemal 20 lat produkcji, samochód przeszedł modernizację, która objęła przedni pas nadwozia i polegała na zamontowaniu nowych, podwójnych reflektorów i inaczej wyglądającej atrapy chłodnicy.
Trzecia generacja.
GMC Jimmy III został zaprezentowany po raz pierwszy w 1982 roku.
W 1982 roku General Motors zdecydowało się poszerzyć gamę swoich SUV-ów o jeszcze mniejszy samochód, prezentując bliźniacze modele Chevrolet S-10 Blazer i GMC S-15 Jimmy.
Pojazd powstał na platformie opracowanej z myślą o kompaktowych modelach koncernu i oferowany był w ofercie równolegle z większym Jimmy zbudowanym na ramie aż do 1991 roku.
Zmiana nazwy.
W 1991 roku GMC wycofało z produkcji większe Jimmy II na rzecz następcy o nowej nazwie - Yukon. Z kolei S-15 Jimmy zdecydowano się przemianować na po prostu Jimmy, przez co samochód stał się trzecią generacją tej serii modelowej degradując ją do miana mniejszego, kompaktowego SUV-a. 
Czwarta generacja.
GMC Jimmy IV został zaprezentowany po raz pierwszy w 1993 roku.
Zupełnie nowa, czwarta generacja Jimmy została przedstawiona razem z bliźniaczymi konstrukcjami Chevroleta i Oldsmobile w 1993 roku. Samochód przeszedł ewolucyjny kierunek zmian w stosunku do poprzednika, stając się zarazem większym i przestronniejszym w środku. 
Charakterystycznymi różnicami okazała się bardziej krągła sylwetka i mniej chromowanych ozdobników, które wyróżniały także produkowanego równolegle pickupa Sonoma.
Lifting.
W 1998 roku General Motors przeprowadziło gruntowną modernizację Jimmy IV i bliźniaczego Chevroleta Blazera, w ramach której pojawił się zupełnie nowy pas przedni. Zamontowano większe reflektory, nową atrapę chłodnicy i nowe czerwone logo znajdujące się na jej centralnym punkcie.
Przemodelowano także zderzaki, poszerzając ofertę dostępnych wariantów wyposażeniowych o luksusową odmianę Jimmy Envoy. Ostatni człon w tej nazwie w 2001 roku został później zastosowany na rzecz zupełnie nowego następcy, który wyparł z oferty GMC model Jimmy na stałe.

</doc>
<doc id="2200598" url="https://pl.wikipedia.org/wiki?curid=2200598" title="Maria Guarnieri">
Maria Guarnieri

Maria Guarnieri (ur. 20 grudnia 1972 r.) – amerykańska narciarka, specjalistka narciarstwa dowolnego. Zajęła 6. miejsce w balecie narciarskim na mistrzostwach świata w La Clusaz. Nigdy nie startowała na igrzyskach olimpijskich. Najlepsze wyniki w Pucharze Świata osiągnęła w sezonie 1995/1996, kiedy to zajęła 20. miejsce w klasyfikacji generalnej, a w klasyfikacji baletu była ósma.
W 1999 r. zakończyła karierę.

</doc>
<doc id="2200600" url="https://pl.wikipedia.org/wiki?curid=2200600" title="Theo Bos">
Theo Bos



</doc>
<doc id="2200602" url="https://pl.wikipedia.org/wiki?curid=2200602" title="Roland Fantom-X">
Roland Fantom-X

Roland Fantom-X (również Roland Fantom X) – stacja robocza, następca modelu Fantom-S, produkowany od 2004 roku do premiery następcy w 2008. Miał za zadanie konkurować z Korgiem Tritonem, Yamahą Motif Classic i ES. Cztery lata po premierze Fantoma X, pojawił się model Roland Fantom-G, który musiał dorównać takim syntezatorom jak Yamaha Motif XS czy Korg M3.
Fantom X6/X7/X8.
Fantom-X posiadał wyświetlacz o rozdzielczości 320×240 pikseli, oraz, zależnie od wersji, 61 (X6), 76 (X7) i 88 (X8) klawiszy. Modele miały wbudowanych 1480 próbek wave, które zajmowały 128 MB pamięci. Brzmienia fabryczne to pakiet 1152 barw plus 40 zestawów perkusyjnych. Dla użytkownika producent przeznaczył 256 dostępnych miejsc. Sekwencer mógł zapisać do 400.000 nut. Fantom-X posiadał 86 efektów (w tym: 3 chorus, 5 reverb).
Fantom Xa.
Model Fantom Xa został zaprezentowany i wdrożony do produkcji w 2005 roku, by konkurować z modelami Yamaha MO i Korg TR. Główną różnicą w wyglądzie Xa, w porównaniu do innych modeli Fantom X, jest wyświetlacz – ma on mniejszy rozmiar (taki jak w Motifie ES): 240×64 piksele. Polifonia wynosiła 128 głosów. Pamięć wave to 64 MB, w których mieściło się 1228 próbek. Xa posiadał 768 brzmień fabrycznych oraz 36 perkusji, a użytkownik miał 256 miejsc na swoje barwy. Pod względem sekwencera, Xa nie różnił się od oryginalnego Fantoma X. Tak samo efekty: 78 multi-efektów, 3 typu chorus i 5 typu reverb.
Fantom XR.
Model XR to moduł brzmieniowy do montażu w szafie rack. Posiadał te same funkcje co Fantom-X, lecz bez sekwencera.

</doc>
<doc id="2200604" url="https://pl.wikipedia.org/wiki?curid=2200604" title="Tasiusaq (Qaasuitsup)">
Tasiusaq (Qaasuitsup)

Tasiusaq – osada w zachodniej Grenlandii, położone na archipelagu Upernavik. Nazwa miejscowości w języku grenlandzkim oznacza "zatoka z małym wylotem". W roku 2010 mieszkało tu 248 osób.
Populacja.
Tasiusaq jest jednym z niewielu osiedli w gminie Qaasuitsup wykazujących znaczący wzrost populacji w ciągu ostatnich dwóch dekad, zwiększając się prawie o połowę w stosunku do poziomu z 1990 r. i o ponad 7 procent w stosunku do poziomu z 2000 r.
Transport.
W dni powszednie Air Greenland odbywa (w ramach umowy rządowej) loty z Tasiusaq Heliport do Innaarsuit Heliport i Upernavik Airport.

</doc>
<doc id="2200606" url="https://pl.wikipedia.org/wiki?curid=2200606" title="Zielone pole pszenicy z cyprysem">
Zielone pole pszenicy z cyprysem

Zielone pole pszenicy z cyprysem (hol. "Korenveld met cypres", ang. "Green Wheat Field with Cypress") – obraz Vincenta van Gogha namalowany w połowie czerwca 1889 podczas pobytu artysty w miejscowości Saint-Rémy. 
Nr kat.: F 719, JH 1725.
Opis.
Obraz wyraża oddanie artysty naturze. Wzrok przyciągają na wpół dojrzale zielonożółte kłosy zboża, którego łany wyglądają jak wezbrany potok płynący z lewa na prawo. Taki sam żółty odcień pokrywa również dach domu w głębi jak i chmury na niebie oraz zarośla z prawej strony. 
Ciemnozielone pędy trawy, wyciągające się w kierunku pola, również poddają się ruchowi w prawo. Żółte pole, obramowane przez płaszczyzny zieleni, kontrastuje z kolei z jasnym błękitem nieba. W oddali wznosi się cyprys, wyciągnięty do góry, stanowiący silny, ciemnozielony akcent kolorystyczny pośrodku dynamicznego obrazu. Całość jest stonowana dzięki białym kłosom pośród zboża oraz białym chmurom, co pomimo dynamizmu, nadaje obrazowi harmonijny i spójny charakter. 
Kolory są nadal ekspresyjne, ale nie mają już też wiodącej siły, co na obrazach namalowanych w Arles. Zamiast nich akcentowana jest forma i ruch.

</doc>
<doc id="2200608" url="https://pl.wikipedia.org/wiki?curid=2200608" title="Jeannette Witte">
Jeannette Witte

Jeannette Witte (ur. 20 lutego 1970 r.) – holenderska narciarka, specjalistka narciarstwa dowolnego. Zajęła 13. miejsce w balecie narciarskim na mistrzostwach świata w Altenmarkt w 1993 roku. Zajęła także 10. miejsce w tej samej konkurencji na igrzyskach olimpijskich w Albertville, jednak były to tylko zawody pokazowe. Najlepsze wyniki w Pucharze Świata osiągnęła w sezonie 1993/1994, kiedy to zajęła 18. miejsce w klasyfikacji generalnej, a w klasyfikacji baletu była piąta.
W 1998 r. zakończyła karierę.

</doc>
<doc id="2200610" url="https://pl.wikipedia.org/wiki?curid=2200610" title="Aplocheilichthys myersi">
Aplocheilichthys myersi



</doc>
<doc id="2200611" url="https://pl.wikipedia.org/wiki?curid=2200611" title="Franciszek Aleksander Macharski">
Franciszek Aleksander Macharski

Franciszek Aleksander Macharski (ur. 4 września 1852 w Mszanie Dolnej, zm. 26 stycznia 1934 w Krakowie) – polski kupiec, filantrop.
Syn galicyjskiego urzędnika Feliksa Macharskiego i Marii ze Stańskich. Został współpracownikiem sklepu Antoniego Hawełki (1840-1894), a po jego śmierci objął ten sklep jako testamentowy spadkobierca. Był także współwłaścicielem firmy Antoni Hawełka. Od 1902 członek Rady Kongregacji Kupieckiej w Krakowie, później senior i członek honorowy tejże. Stryjeczny dziadek Franciszka Macharskiego.
Zamieszkiwał przy ulicy Stefana Batorego 1 w Krakowie. Zmarł bezpotomnie 26 stycznia 1934 w wieku 81 lat. Został pochowany na Cmentarzu Rakowickim w Krakowie (kwatera VIII). Sklep i restaurację "Hawełka" odziedziczył jego bratanek Leopold Macharski.

</doc>
<doc id="2200612" url="https://pl.wikipedia.org/wiki?curid=2200612" title="Poropanchax myersi">
Poropanchax myersi



</doc>
<doc id="2200614" url="https://pl.wikipedia.org/wiki?curid=2200614" title="Introspekcja (informatyka)">
Introspekcja (informatyka)

Introspekcja – mechanizm pozwalający postrzegać funkcje i moduły znajdujące się w pamięci jako obiekty, a także pobierać o nich informacje, np. określać typ obiektu, budowę klasy obiektu.

</doc>
<doc id="2200619" url="https://pl.wikipedia.org/wiki?curid=2200619" title="Búhos de Hermosillo">
Búhos de Hermosillo

Búhos de Hermosillo Fútbol Club, znany najczęściej jako Búhos – meksykański klub piłkarski z siedzibą w mieście Hermosillo, w stanie Sonora. Obecnie gra w Segunda División de México (III szczebel rozgrywek). Swoje domowe mecze rozgrywa na stadionie Estadio Héroe de Nacozari, mogącym pomieścić 22 tysiące widzów.

</doc>
<doc id="2200620" url="https://pl.wikipedia.org/wiki?curid=2200620" title="Steve Genter">
Steve Genter

Robert Steven "Steve" Genter (ur. 4 stycznia 1951) – amerykański pływak. Trzykrotny medalista olimpijski z Monachium.
Specjalizował się w stylu dowolnym. Igrzyska w 1972 były jedynymi w jego karierze. Sięgnął po złoto w sztafecie 4 x 200 metrów kraulem, indywidualnie był drugi na dwóch dłuższych - 200 i 400 metrów - dystansach w tym stylu. Wspomniana sztafeta pobiła rekord świata. Studiował na UCLA.

</doc>
<doc id="2200624" url="https://pl.wikipedia.org/wiki?curid=2200624" title="Micropanchax macrophthalmus">
Micropanchax macrophthalmus



</doc>
<doc id="2200625" url="https://pl.wikipedia.org/wiki?curid=2200625" title="Windsor Park">
Windsor Park

Windsor Park – stadion piłkarski w Belfaście, w Irlandii Północnej, w Wielkiej Brytanii. Swoje mecze rozgrywa na nim klub Linfield Belfast, a także reprezentacja Irlandii Północnej. Teren pod nowy obiekt piłkarski wykupiono w 1904 roku, a już rok później rozegrano pierwsze spotkanie pomiędzy Linfieldem a Glentoranem. W dalszych latach obiekt przechodził kolejne modernizacje. Obecnie może pomieścić 18 500 widzów, z czego 14 000 to miejsca siedzące.

</doc>
<doc id="2200626" url="https://pl.wikipedia.org/wiki?curid=2200626" title="Björn Åberg">
Björn Åberg

Björn Olof Conny Åberg (ur. 15 kwietnia 1968 w Östersund) – szwedzki narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Lake Placid, gdzie zajął 7. miejsce w jeździe po muldach. Zajął także 16. miejsce w tej samej konkurencji na igrzyskach olimpijskich w Albertville. Najlepsze wyniki w Pucharze Świata osiągnął w sezonie 1994/1995, kiedy to zajął 40. miejsce w klasyfikacji generalnej.
W 1995 r. zakończył karierę.

</doc>
<doc id="2200627" url="https://pl.wikipedia.org/wiki?curid=2200627" title="Iwen de Béarn">
Iwen de Béarn

Iwen de Béarn (ur. ok. 1355, zm. 31 stycznia 1392) − francuski rycerz.
Iwen de Béarn urodził się ok. 1355 roku jako nieślubny syn Gastona III, hrabiego Foix i wicehrabiego Béarn i Marsan oraz nieznanej z imienia matki. Imię otrzymał na cześć bohatera powieści rycerskiej "Iwen, czyli rycerz z lwem" Chrétiena de Troyes. Był ulubionym dzieckiem swojego ojca, odebrał staranne wykształcenie rycerskie. Należał też rady przybocznej hrabiego.
W 1380 roku Iwen udaremnił próbę zamachu na życie ojca, który usiłował za pomocą trucizny przeprowadzić syn hrabiego, Gaston młodszy. Zamachowiec przyznał, że został do tego namówiony przez rodzinę swojej matki, którą hrabia oddalił. Obecnie udział rodziny hrabiny Agnieszki jest kwestionowany. Gaston młodszy zginął wkrótce z rąk ojca w ataku szału. Od czasu śmierci jedynego ślubnego syna hrabia zaczął szukać możliwości uczynienia swoim dziedzicem Iwena.
Iwen był uczony na wybitnego rycerza i wodza, a po raz pierwszy swoich umiejętności dowódczych dowiódł latem 1381 roku, gdy pobił trzykrotnie silniejsze oddziały bezrobotnych najemników, którzy przeszli przez ziemie hrabiego Foix.
Po niespodziewanej śmierci Gastona III, Iwen podjął próbę przejęcia dziedzictwa ojca, ale zakończyła się ona porażką wobec oporu mieszczan. Dziedzicem Foix został wicehrabia Mateusz de Foix-Castelbon, a Iwen otrzymał pieniężną rekompensatę. Wkrótce potem został dworzaninem króla Francji Karola VI, z którego polecenia organizował życie dworu zapewniając rozrywki w postaci balów, wyścigów i turniejów.
29 stycznia 1392 roku miał miejsce ślub jednej z dam dworu, zgodnie z pomysłem Iwena król i kilku dworzan przebrało się w stroje "dzikich ludzi", którzy mieli upozorować porwanie panny młodej. W wyniku wypadku stroje dworzan zaczęły się palić. Spośród płonących uratował się jedynie król, inni zaś, w tym Iwen, zmarli od poparzeń.

</doc>
<doc id="2200628" url="https://pl.wikipedia.org/wiki?curid=2200628" title="Gmina Sermersooq">
Gmina Sermersooq

Sermersooq – jedna z czterech gmin Grenlandii utworzona 1 stycznia 2009 roku. Gmina położona jest w centralnej części wyspy. Populacja w 2020 roku wyniosła ponad 23 tys. osób. Jest jedną z dwóch gmin, które są położone na obu wybrzeżach, jednak jest jedyną, gdzie istnieją regularne połączenia między nimi – Air Greenland łączy Port lotniczy Nuuk i Port lotniczy Kulusuk lotami przez cały rok.
Sermersooq powstała z następujących wcześniejszych gmin:

</doc>
<doc id="2200631" url="https://pl.wikipedia.org/wiki?curid=2200631" title="Toyota AM01">
Toyota AM01



</doc>
<doc id="2200633" url="https://pl.wikipedia.org/wiki?curid=2200633" title="Murciélagos FC">
Murciélagos FC

Murciélagos de Guamúchil Fútbol Club, znany najczęściej jako Murciélagos – meksykański klub piłkarski z siedzibą w mieście Guamúchil, w stanie Sinaloa. Obecnie gra w Segunda División de México (III szczebel rozgrywek). Swoje domowe mecze rozgrywa na stadionie Coloso del Dique, mogącym pomieścić 5 tysięcy widzów.

</doc>
<doc id="2200634" url="https://pl.wikipedia.org/wiki?curid=2200634" title="Jörgen Pääjärvi">
Jörgen Pääjärvi

Ulf Jörgen Pääjärvi (ur. 10 marca 1969 w Malmberget) – szwedzki narciarz, specjalista narciarstwa dowolnego. Zajmował 6. miejsce w jeździe po muldach na mistrzostwach świata w Lake Placid i na mistrzostwach świata w Altenmarkt. Jego najlepszym wynikiem olimpijskim jest piąte miejsce w tej samej konkurencji na igrzyskach olimpijskich w Lillehammer. Najlepsze wyniki w Pucharze Świata osiągnął w sezonie 1992/1993, kiedy to zajął 23. miejsce w klasyfikacji generalnej, a w klasyfikacji jazdy po muldach był piąty.
W 1994 r. zakończył karierę.

</doc>
<doc id="2200639" url="https://pl.wikipedia.org/wiki?curid=2200639" title="Landoltia punctata">
Landoltia punctata

Landoltia punctata (G.Mey.) Les &amp; D.J.Crawford – gatunek pływających jednorocznych roślin wodnych z monotypowego rodzaju "Landoltia", z rodziny obrazkowatych, występujący w strefach klimatu zwrotnikowego i podzwrotnikowego w południowej Afryce, Chinach, wschodniej Azji, Indiach, Indochinach, Azji Południowo-Wschodniej, Australii, Nowej Zelandii, wyspach południowo-zachodniego Pacyfiku, Ameryce Północnej i Południowej. Introdukowany w Europie: w Holandii, Portugalii, Hiszpanii i Włoszech oraz w Egipcie, na Wyspach Kanaryjskich, w Palestynie i Turcji. Prawdopodobnie roślina ta pochodzi z Australii i Azji Południowo-Wschodniej skąd została rozprzestrzeniona i uległa naturalizacji na innych kontynentach.
Morfologia.
Rośliny o ciele uproszczonym, których jedynymi wyróżnialnymi organami są zredukowane kwiaty, a także zredukowany liść (profil) i korzenie. Ich ciało stanowi człon pędowy, jajowaty do lancetowatego, o wymiarach 1,5–8×1–5 mm, od 1,5 do 3 razy dłuższy niż szerszy, z wierzchu lśniący i zielony, pokryty brodawkami, poniżej gładki i czerwony, płaski lub wypukły. Nerwację pędu stanowi od 3 do 7 żyłek. Rośliny tworzą od 2 do 7 (rzadko 1 lub od 8 do 12) korzeni o długości do 7 cm, przedziurawiających rozwinięty w dolnej części pędu zredukowany liść. Rośliny występują pojedynczo, a także łączą się, tworząc zwarte kolonie składające się z kilku osobników, pływające tuż na powierzchni wody. Przedstawiciele tego rodzaju nie tworzą form przetrwalnikowych. Z uwagi na skuteczność rozmnażania wegetatywnego rośliny rzadko kwitną. W zalążniach rozwija się od 1 do 2 zalążków. W owocu rozwija się przeważnie pojedyncze nasiono o średnicy 0,8 mm, z 10–15 żeberkami.
Biologia i ekologia.
"Landoltia punctata" jest rośliną jednoroczną, hydrofitem pływającym. Rośliny z tego gatunku kwitną bardzo rzadko, od czerwca do sierpnia. Zasiedlają wody spokojne ciepłego klimatu subtropikalnego i tropikalnego, na wysokości do 2400 m n.p.m. Liczba chromosomów 2n wynosi 40, 46, 50.

</doc>
<doc id="2200641" url="https://pl.wikipedia.org/wiki?curid=2200641" title="Władysław Edward Kronenberg">
Władysław Edward Kronenberg

Władysław Edward Kronenberg (ur. 27 czerwca 1848 w Warszawie, zm. 16 kwietnia 1892 w Cannes) − polski inżynier, przemysłowiec i kompozytor żydowskiego pochodzenia.
Życiorys.
Władysław Edward Kronenberg urodził się jako syn bankiera Leopolda Stanisława Kronenberga (1812-1878) i Ernestyny Rozalii Leo (1827-1893), córki Leopolda Augusta Leo. Miał pięcioro rodzeństwa: Stanisława Leopolda, Leopolda Juliana, Teklę Julię, Marię Różę i Różę Marię Karolinę. Jego rodzice przyjęli chrzest w wyznaniu ewangelicko-reformowanym i w tym wyznaniu wychowywali swoje dzieci, w tym Władysława.
Ukończył studia na École Centrale Paris. Po powrocie do Polski został członkiem Towarzystwa Drogi Żelaznej Warszawsko-Terespolskiej i Nadwiślańskiej. Był założycielem i wydawcą warszawskiego "Przeglądu Technicznego".
W 1879 roku zakupuje, od Tekli Rapackiej, folwark Ożarów.
W 1883 w osadzie Ostatni Grosz pod Częstochową rozpoczął budowę fabryki włókienniczej, którą niedługo później sprzedał austriackiej firmie "Hielle i Ditrich". Powodem była nierentowność przedsięwzięcia. Ostatecznie fabrykę pod nazwą „Błeszno” uruchomiono w roku 1885 i przed I wojną światową była jedną z największych fabryk w Królestwie Polskim.
Po niepowodzeniu w budowie zakładów pod Częstochową porzucił działalność przemysłową i osiadł w Paryżu, gdzie został kompozytorem. Tworzył głównie pieśni patriotyczne. W 1881 roku założył Warszawskie Towarzystwo Muzyczne i był jego prezesem do roku 1885.
Był żonaty z Małgorzatą Łucją Chevreau (ur. 1859), z którą miał córkę Marię Władysławę (1882-1914), żonę Józefa Rajmunda Anny Marii hrabiego de Maistre.
Zmarł w Cannes i został pochowany na cmentarzu ewangelicko-reformowanym w Warszawie (kwatera E-2-3). Warszawskiemu Towarzystwu Dobroczynności zapisał w spadku 250 tysięcy rubli.

</doc>
<doc id="2200642" url="https://pl.wikipedia.org/wiki?curid=2200642" title="Bruno Bertrand">
Bruno Bertrand

Bruno Bertrand (ur. 26 października 1964) – francuski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Altenmarkt, gdzie zajął 5. miejsce w jeździe po muldach. Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 1992/1993, kiedy to zajął 20. miejsce w klasyfikacji generalnej, a w klasyfikacji jazdy po muldach był czwarty.
W 1995 r. zakończył karierę.

</doc>
<doc id="2200644" url="https://pl.wikipedia.org/wiki?curid=2200644" title="Foerschichthys flavipinnis">
Foerschichthys flavipinnis



</doc>
<doc id="2200645" url="https://pl.wikipedia.org/wiki?curid=2200645" title="Narzeczony z tamtego świata">
Narzeczony z tamtego świata

Narzeczony z tamtego świata (tyt. oryg. "Жених с того света") – radziecki film fabularny z 1958 roku, w reżyserii Leonida Gajdaja.
Fabuła.
Biurokrata Pietuchow po trzydniowej nieobecności powraca do domu i dowiaduje się, że, z urzędowego punktu widzenia, nie żyje. Ciało złodzieja, który ukradł mu portfel z dowodem, i uległ śmiertelnemu wypadkowi, omyłkowo zidentyfikowano jako ciało Pietuchowa. Pietuchow, zamiast podrzeć akt zgonu, jak mu proponuje jedna z pracownic biura, i zgłosić kradzież dowodu, rozpoczyna batalię o dokument, w którym by stwierdzono, że żyje. Trafia do szpitala psychiatrycznego, ale tam udaje mu się tylko wybłagać dokument o byciu żywym 'na okaziciela', gdyż z braku dowodu nikt nie chce podpisać, iż jest on Pietuchowem. Planuje uzyskać od swoich współpracowników oświadczenie, że jest Pietuchowem, i za pomocą tych dwóch dokumentów wrócić do świata żywych. Sytuację ratuje milicjant, który drze świadectwo zgonu Pietuchowa.
Jedyny w dorobku Gajdaja film długometrażowy, który po ingerencjach cenzury został zredukowany do rozmiarów krótkometrażowego. Osobiste interwencje ówczesnego ministra kultury ZSRR, Nikołaja Michajłowa wynikały z tego, że obiektem krytyki w filmie stali się biurokraci.

</doc>
<doc id="2200647" url="https://pl.wikipedia.org/wiki?curid=2200647" title="Yoo Byung-soo">
Yoo Byung-soo

Yoo Byung-soo (ur. 26 marca 1988) – południowokoreański piłkarz występujący na pozycji napastnika.
Kariera klubowa.
Yoo karierę rozpoczynał w 2008 roku w drużynie piłkarskiej z uczelni Hongik University. W 2009 roku trafił do zespołu Incheon United z K-League. W tych rozgrywkach zadebiutował w sezonie 2009. Rozegrał wówczas 26 spotkań i zdobył 12 bramek, a w lidze zajął z klubem 5. miejsce. W sezonie 2010 zagrał w 28 meczach i strzelił 22 gole, przez co został królem strzelców. Natomiast w K-League uplasował się z zespołem na 11. pozycji. W latach 2011-2013 grał w Al-Hilal, a w 2013 roku został zawodnikiem FK Rostów.
Kariera reprezentacyjna.
W reprezentacji Korei Południowej Yoo zadebiutował w 2010 roku. W 2011 roku został powołany do kadry na Puchar Azji.

</doc>
<doc id="2200648" url="https://pl.wikipedia.org/wiki?curid=2200648" title="Pierre Forget">
Pierre Forget

Pierre Forget (ur. 25 marca 1972 r.) – kanadyjski narciarz, specjalista narciarstwa dowolnego. Zajął 39. miejsce w jeździe po muldach podczas mistrzostw świata w La Clusaz. Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 1993/1994, kiedy to zajął 57. miejsce w klasyfikacji generalnej.
W 1997 r. zakończył karierę.

</doc>
<doc id="2200652" url="https://pl.wikipedia.org/wiki?curid=2200652" title="Zasilacz bezprzerwowy">
Zasilacz bezprzerwowy



</doc>
<doc id="2200655" url="https://pl.wikipedia.org/wiki?curid=2200655" title="Marc McDonell">
Marc McDonell

Marc McDonell (ur. 2 sierpnia 1974 r.) – kanadyjski narciarz, specjalista narciarstwa dowolnego. Nigdy nie startował na mistrzostwach świata ani na igrzyskach olimpijskich. Najlepsze wyniki w Pucharze Świata osiągnął w sezonie 1993/1994, kiedy to zajął 67. miejsce w klasyfikacji generalnej.
W 1996 r. zakończył karierę.

</doc>
<doc id="2200656" url="https://pl.wikipedia.org/wiki?curid=2200656" title="Nobutaka Taguchi">
Nobutaka Taguchi

 - japoński pływak. Dwukrotny medalista olimpijski z Monachium.
Specjalizował się w stylu klasycznym. Igrzyska w 1972 były jego drugą olimpiadą, debiutował w Meksyku, brał również udział w IO 76. Sięgnął po złoto na 100 m żabką, był trzeci na dwukrotnie dłuższym dystansie. Dwukrotnie bił rekordy świata. Był brązowym medalistą mistrzostw świata w 1973 (100 oraz 200 m żabką) oraz srebrnym dwa lata później (100 m żabką).
W 1987 został przyjęty do International Swimming Hall of Fame.

</doc>
<doc id="2200658" url="https://pl.wikipedia.org/wiki?curid=2200658" title="Ji Dong-won">
Ji Dong-won

Ji Dong-won (ur. 28 maja 1991 w Czedżu) – południowokoreański piłkarz występujący na pozycji napastnika. Od 2015 jest zawodnikiem FC Augsburg.
Kariera klubowa.
Ji jako junior grał w zespołach Gwangyang Jecheol High School, Reading oraz ponownie Gwangyang Jecheol High School. W 2010 roku trafił do Chunnam Dragons z K-League. W tych rozgrywkach zadebiutował w sezonie 2010. Rozegrał wówczas 22 spotkania i zdobył 7 bramek, a w lidze zajął z klubem 10. miejsce.
W czerwcu 2011 roku podpisał trzyletni kontrakt z występującym w Premier League Sunderlandem.
1 stycznia 2013 roku został wypożyczony do końca sezonu do Augsburga.
Kariera reprezentacyjna.
W reprezentacji Korei Południowej Ji zadebiutował w 30 grudnia 2010 roku w wygranym 1:0 towarzyskim meczu z Syrią, w którym strzelił także gola.
W 2011 roku został powołany do kadry na Puchar Azji.

</doc>
<doc id="2200659" url="https://pl.wikipedia.org/wiki?curid=2200659" title="Yamaha MO">
Yamaha MO

Yamaha MO - to seria stacji roboczych / syntezatorów firmy Yamaha, produkowanych od 2005 roku. MO jest uboższą wersją modelu Motif ES. W tej samej klasie jest Yamaha MM6, oraz konkurencyjny Roland Fantom Xa i Korg TR.
Opis.
Seria MO posiada wyświetlacz LCD, o rozdzielczości 240x64 piksele - taki sam, jak w modelu Motif ES. Parametry "live" kontroluje się za pomocą czterech pokręteł i suwaków. Każdemu z nich, można przypisać dowolną funkcję. Prócz tego, MO posiada też kontrolery Pitch Bend i Modulation. Brakuje będącego w ES kontrolera taśmowego Ribbon. Synteza, na której oparta jest seria MO, to znana AWM2 (Advanced Wave Memory 2, "co w dosłownym tłumaczeniu znaczy": "Zaawansowana Pamięć Wave 2") - występuje m.in. w serii Motif, czy w serii EX. MO posiada 1859 próbek wave, zapisanych w 175MB pamięci, wykorzystanych w 512 brzmieniach fabrycznych i 64 zestawach perkusyjnych. Użytkownik ma 256 miejsc na swoje brzmienia i na 32 zestawy perkusyjne. MO posiada także brzmienia General Midi: 128 normalnych barw i 1 zestaw perkusyjny. Wszystkie brzmienia fabryczne pochodzą z modelu Motif ES. Yamaha MO oferuje 64 głosową polifonię bez podziału klawiatury oraz 32 głosy w przypadku podziału na 2 części.
Modele.
Seria Yamaha MO produkowana jest w dwóch wersjach:

</doc>
<doc id="2200660" url="https://pl.wikipedia.org/wiki?curid=2200660" title="Jon Kwang-ik">
Jon Kwang-ik

Jon Kwang-ik (hangul: 전광익, hancha: 全光益; ur. 5 kwietnia 1988) – północnokoreański piłkarz występujący na pozycji obrońcy w klubie Amrokgangu Pjongjang.
Kariera klubowa.
Jon Kwang-ik jest wychowankiem klubu Amrokgangu Pjongjang. Z Amrokgangiem zdobył mistrzostwo Korei Północnej w 2007.
Kariera reprezentacyjna.
W 2007 roku Jon Kwang-ik zadebiutował w reprezentacji Korei Północnej. W 2011 został powołany do kadry na Puchar Azji.

</doc>
<doc id="2200661" url="https://pl.wikipedia.org/wiki?curid=2200661" title="Diecezja Mantui">
Diecezja Mantui

Diecezja Mantui - diecezja Kościoła rzymskokatolickiego we Włoszech, a ściślej w Lombardii. Została erygowana w 804 przez papieża Leona III. Należy do metropolii Mediolanu.
Biskupem Mantui w latach 1884-1893 był Giuseppe Melchiorre Sarto, późniejszy Pius X.

</doc>
<doc id="2200665" url="https://pl.wikipedia.org/wiki?curid=2200665" title="August Allert">
August Allert

August Allert (ur. ok. 1870, zm. 29 czerwca 1931) − polski architekt i działacz społeczny.
Życiorys.
Allert jest twórcą licznych budowli na terenie Polski, w samej Częstochowie według jego projektu powstały m.in.: budynek szpitala Towarzystwa Dobroczynności dla Żydów na Zawodziu, kościół ewangelicko-augsburski, willa Ludwika Buhlego i jego własna willa.
Oprócz działalności zawodowej zajmował się działalnością społeczną, był organizatorem zbiórki na rzecz częstochowskiej straży pożarnej, w 1920 roku kierował miejskiemu Kołu Górnoślązaków.
W końcu lat 20. wyjechał do Poznania, gdzie zmarł 29 czerwca 1931 roku.

</doc>
<doc id="2200667" url="https://pl.wikipedia.org/wiki?curid=2200667" title="Szkoła barbizońska">
Szkoła barbizońska



</doc>
<doc id="2200671" url="https://pl.wikipedia.org/wiki?curid=2200671" title="Szutruknahhunte II">
Szutruknahhunte II



</doc>
<doc id="2200673" url="https://pl.wikipedia.org/wiki?curid=2200673" title="Siedziba Francuskiej Partii Komunistycznej w Paryżu">
Siedziba Francuskiej Partii Komunistycznej w Paryżu

Siedziba Francuskiej Partii Komunistycznej jest kompleksem w skład którego wchodzi biurowiec i podziemna sala zebrań. Znajduje się w Paryżu, przy Place du Colonel-Fabien w 19 dzielnicy.
Budynek został zaprojektowany w roku 1965 przez słynnego brazylijskiego architekta Oscara Niemeyera, a w roku 1971 zakończyła się budowa jego głównej części, biurowca. Część podziemna, której najważniejszą częścią jest sala zebrań została oddana do użytku w latach 1979-80. Zastosowana forma architektoniczna budynku, a także biała kopuła nad salą zebrań są typowymi cechami dla Oscara Niemeyera. Fasadę zaprojektował Jean Prouvé, który był także głównym inżynierem budynku. 26 kwietnia 2007 roku obiekt został uznany za zabytek.

</doc>
<doc id="2200674" url="https://pl.wikipedia.org/wiki?curid=2200674" title="Hong Jeong-ho">
Hong Jeong-ho

Hong Jeong-ho (kor. "홍정호", ur. 12 sierpnia 1989 w Czedżu) – południowokoreański piłkarz występujący na pozycji obrońcy. Zawodnik klubu Jeonbuk Hyundai Motors.
Życiorys.
Kariera klubowa.
Hong karierę rozpoczynał w 2008 roku w drużynie piłkarskiej z uczelni Uniwersytet Chosun. W 2010 roku trafił do koreańskiego klubu Jeju United FC z K-League. W tych rozgrywkach zadebiutował w sezonie 2010. Rozegrał wówczas 13 spotkań i zdobył 1 bramkę, a w lidze zajął z klubem 2. miejsce i wywalczył z nim wicemistrzostwo Korei Południowej. Został także wybrany do K-League Best XI, czyli najlepszej jedenastki K-League w sezonie. W 2013 roku przeszedł do niemieckiego FC Augsburg, a w 2016 do chińskiego Jiangsu Suning (w latach 2018–2019 wypożyczony był do Jeonbuk Hyundai Motors).
13 stycznia 2020 podpisał kontrakt z koreańskim klubem Jeonbuk Hyundai Motors, bez odstępnego.
Kariera reprezentacyjna.
W reprezentacji Korei Południowej Hong zadebiutował 11 sierpnia 2010 na stadionie Suwon World Cup Stadium (Suwon, Korea Południowa) w wygranym 2:1 towarzyskim meczu z Nigerią.
W 2011 roku został powołany do kadry na Puchar Azji.

</doc>
<doc id="2200677" url="https://pl.wikipedia.org/wiki?curid=2200677" title="Pak Chol-min (piłkarz)">
Pak Chol-min (piłkarz)

Pak Chol-min (ur. 10 grudnia 1988) – północnokoreański piłkarz występujący na pozycji napastnika w klubie Rimyongsu.
Kariera klubowa.
Pak Chol-min jest wychowankiem klubu Rimyongsu Sports Group, w którym rozpoczął karierę w 2005.
Kariera reprezentacyjna.
W 2007 roku Pak Chol-min zadebiutował w reprezentacji Korei Północnej. W 2011 został powołany do kadry na Puchar Azji.

</doc>
<doc id="2200679" url="https://pl.wikipedia.org/wiki?curid=2200679" title="Moenkhausia pittieri">
Moenkhausia pittieri



</doc>
<doc id="2200680" url="https://pl.wikipedia.org/wiki?curid=2200680" title="Inspektoria krakowska">
Inspektoria krakowska

Inspektoria krakowska – jedna z czterech polskich inspektorii salezjanów. Siedzibą inspektoratu jest Kraków. Obecnym inspektorem, czyli przełożonym prowincji jest ks. Marcin Kaznowski SDB.

</doc>
<doc id="2200682" url="https://pl.wikipedia.org/wiki?curid=2200682" title="David Wilkie">
David Wilkie



</doc>
<doc id="2200684" url="https://pl.wikipedia.org/wiki?curid=2200684" title="Ri Kwang-il">
Ri Kwang-il

Ri Kwang-il (kor:리광일; ur. 13 kwietnia 1988 w Pjongjangu) – północnokoreański piłkarz występujący na pozycji bramkarza w klubie 4.25 Sports Club.
Kariera klubowa.
Ri Kwang-il jest wychowankiem klubu Sobaeksu Kaesŏng. Obecnie występuje w zespole 4.25 Sports Club.
Kariera reprezentacyjna.
Do chwili obecnej Ri Kwang-il rozegrał 3 spotkania w reprezentacji Korei Północnej. W 2011 został powołany do kadry na Puchar Azji.

</doc>
<doc id="2200686" url="https://pl.wikipedia.org/wiki?curid=2200686" title="Armin Weiss">
Armin Weiss

Armin Weiss (ur. 31 stycznia 1963 r.) – niemiecki narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Lake Placid, gdzie zajął 5. miejsce w balecie narciarskim. Zajął 6. miejsce naw tej samej konkurencji igrzyskach olimpijskich w Albertville, jednak były to tylko zawody pokazowe. Najlepsze wyniki w Pucharze Świata osiągnął w sezonie 1989/1990, kiedy to zajął 11. miejsce w klasyfikacji generalnej, a w klasyfikacji baletu narciarskiego był czwarty.
W 1994 r. zakończył karierę.

</doc>
<doc id="2200687" url="https://pl.wikipedia.org/wiki?curid=2200687" title="Zespół Pokazowy Skorpion">
Zespół Pokazowy Skorpion

Skorpion – grupa pokazowa latająca na czterech śmigłowcach Mi-24. Zespół powstał w 1991 w 56 Pułku Śmigłowców Bojowych w Inowrocławiu z powodu zbliżających się pierwszych pokazów lotniczych w Polsce, jakimi były pokazy w Poznaniu. Później grupa regularnie prezentowała się na pokazach w Polsce i za granicą. Zespół z Inowrocławia został zawieszony w 1998 roku. Nie miał oficjalnej nazwy, a nazwa Skorpion tyczy się grupy z 49. PŚB z Pruszcza Gdańskiego, która powstała w 2000 roku.

</doc>
<doc id="2200688" url="https://pl.wikipedia.org/wiki?curid=2200688" title="Aleksandr Połukarow">
Aleksandr Połukarow

Aleksandr Władimirowicz Połukarow (ros. Александр Васильевич Полукаров, ukr. Олександр Васильович Полукаров, "Ołeksandr Wołodymyrowicz Połukarow"; ur. 27 listopada 1959 w Ługańsku) – rosyjski piłkarz pochodzenia ukraińskiego, grający na pozycji obrońcy, a wcześniej pomocnika, trener piłkarski.
Kariera piłkarska.
Kariera klubowa.
Wychowanek DJuSSz Zoria Ługańsk, w którym rozpoczął karierę piłkarską. W 1980 przeszedł do Torpeda Moskwa. W Torpedzie występował przez 12 lat, a od 1986 pełnił funkcje kapitana drużyny. W sierpniu 1991 wyjechał do Izraela, gdzie bronił barw klubów Maccabi Tel Awiw, Maccabi Herclijja, Hapoel Jerozolima, Maccabi Ironi Aszdod i Hapoel Bnei Sakhnin. Latem 1998 powrócił do Rosji, gdzie został piłkarzem Torpedo-ZIŁ Moskwa, w którym zakończył karierę piłkarską.
Kariera reprezentacyjna.
Jako piłkarz radzieckiej reprezentacji U-18 w 1979 zdobył wicemistrzostwo Świata U-20 w Japonii.
Kariera trenerska.
W 2000 ukończył Wyższą Szkołę Trenerską. Od 2001 pracował w sztabie szkoleniowym FK Moskwa. 26 sierpnia 2007 w związku z dyskwalifikację głównego trenera Leonida Słuckiego kierował drużyną w meczu mistrzostw Rosji. 22 lutego 2010 po rezygnacji FK Moskwa z występów w mistrzostwach Rosji został odpowiedzialnym za podtrzymanie formy sportowej dla piłkarzy klubu, którzy nie zdążyli znaleźć nowego pracodawcę.

</doc>
<doc id="2200689" url="https://pl.wikipedia.org/wiki?curid=2200689" title="Moe Kare!!">
Moe Kare!!

 – shōjo-manga autorstwa Gō Ikeyamady. 
W latach 2005 – 2006 była drukowana w magazynie "Shōjo Comic" w liczbie 7 tomów (35 rozdziałów).

</doc>
<doc id="2200690" url="https://pl.wikipedia.org/wiki?curid=2200690" title="Jędrność miar">
Jędrność miar



</doc>
<doc id="2200691" url="https://pl.wikipedia.org/wiki?curid=2200691" title="Brian Chase">
Brian Chase

Brian Chase (ur. 2 grudnia 1978 w Long Island) – amerykański perkusista grający w rockowym zespole Yeah Yeah Yeahs. W 2009 zajął 50. miejsce na liście najlepszych perkusistów wszech czasów według Gigwise. Chase dorastał na Long Island w Nowym Jorku i uczęszczał na Friends Academy w Locust Valley oraz Oberlin Conservatory of Music. Doświadcza synestezji - widzi kolory gdy gra lub słyszy dźwięki.
Kariera.
Muzyk gra również w zespole The Seconds. Występował w duecie między innymi z Sethem Misterka, z którym w 2007 wydał płytę "The Shape of Sound". Chase współpracował również z takimi artystami jak Jessica Pavone, Mary Halvorson, Matt Welch, Matt Elliot, a także z grupą The Sway Machinery.

</doc>
<doc id="2200692" url="https://pl.wikipedia.org/wiki?curid=2200692" title="Staw Maroko">
Staw Maroko



</doc>
<doc id="2200694" url="https://pl.wikipedia.org/wiki?curid=2200694" title="Roy Chiao">
Roy Chiao

Roy Chiao Hung (ur. 16 marca 1927 w Szanghaju, zm. 16 kwietnia 1999 w Seattle) – chiński aktor.
Był znany, ze względu na swoją posturę, jako "Lew Kina" (ang. "The Lion of the Cinema"). Chiao dobrze jeździł konno, nurkował i pilotował samolot. Władał płynnie angielskim, japońskim, koreańskim oraz wieloma dialektami chińskimi. W czasie wojny koreańskiej był tłumaczem dla United States Army.
Zdobył nagrodę Hong Kong Film Award w kategorii Best Actor za film "Letni śnieg".

</doc>
<doc id="2200695" url="https://pl.wikipedia.org/wiki?curid=2200695" title="Pollice verso">
Pollice verso

Pollice verso (lub verso pollice) – w starożytnym Rzymie gest skazujący pokonanego gladiatora na śmierć. Wbrew obiegowym opiniom oraz obrazowi rozpowszechnianemu przez współczesną kinematografię, nie ma dowodów na to, by u Rzymian miał on rzeczywiście mieć postać kciuka skierowanego w dół. Jak podaje Władysław Kopaliński, żądanie dobicia rannego gladiatora w rzymskim cyrku wyrażano przez podniesienie kciuka w górę, wyprostowanie go i, być może, kręcenie nim. Obrócenie kciuka ku dołowi oznaczało życzenie ułaskawienia.
Tłumaczenie.
Zwrot "pollice verso" (Abl. sing.) oznacza dosłownie "odwróconym kciukiem".
Jest również stosowane w nominatiwie sformułowanie "pollex versus" (N. sing.), co znaczy „odwrócony kciuk”. Zwrot pochodzi od "pollex, -icis", czyli „kciuk” oraz "versus, -a, -um" będący imiesłowem biernym cz. przeszłego dokonanego od: "verto, vertere, verti, versum", i jest tłumaczone jako „zwracać, obracać”. W samej nazwie gestu brak jest jednak bezpośredniego wskazania, w którym kierunku kciuk jest skierowany.
Trudności w rekonstrukcji gestu.
Określenie dokładnego stosowania „gestu śmierci” jest trudne, ponieważ brakuje odnoszących się do tego starożytnych źródeł ikonograficznych. Można opierać się jedynie na źródłach pisanych, które są jednak nieliczne, a sam gest opisują najczęściej zbyt ogólnie.
Juwenalis (Satyry III,36) używa zwrotu: "verso pollice":
quondam hi cornicines et municipalis harenae        34
perpetui comites notaeque per oppida buccae        35
munera nunc edunt et, verso pollice vulgus          36
cum iubet, occidunt populariter;                             37
Podobnego zwrotu – "converso pollice", używa Aurelius Prudentius ("Libri contra Symmachum"), co można tłumaczyć podobnie jak "verso pollice" („kręcenie/przekręcenie kciuka").
Kwintylian ("Institutio oratoria" XI 3,119) wspomina o geście "infesto pollice", który dosłownie można przetłumaczyć jako „nieprzyjazny/wrogi kciuk”, nie mówi to jednak nic o dokładnym ułożeniu kciuka, poza tym wspomina o nim jako o geście oratorskim przy braku odniesienia do walk gladiatorów.
To samo sformułowanie ("infesto pollice") powtórzone jest w "Anthologia Latina" (415,27–28), już w kontekście walki gladiatora na arenie. Tekst przywołuje obraz tłumu wymachującego „wrogim kciukiem” w kierunku pokonanego gladiatora. Jednoznacznie identyfikuje "infesto pollice" z gestem skazującym na śmierć, wciąż jednak nie opisuje wystarczająco szczegółowo wyglądu owego gestu.
Pliniusz odnotowuje zwrot "pollices premere" ("Naturalis historia" XXVIII,25), który można tłumaczyć jako "kciuk skierowany w dół", "kciuk ściśnięty wewnątrz dłoni" (otoczony pozostałymi palcami) lub "kciuk przyciśnięty do dłoni" (od zewnątrz); opisywany jest on jako gest akceptacji.
Według obecnego stanu badań najbardziej prawdopodobną wydaje się hipoteza, iż kciuk przyciśnięty do palca wskazującego (dłoń zwinięta w pięść) oznaczał żądanie łaski, natomiast kciuk wystający ponad zwiniętą pięść (kierunek zdaje się nie mieć znaczenia) oznaczał zadanie śmiertelnego ciosu. Zwycięzca wykonywał go oburącz, wbijając miecz w plecy w okolicy lewej łopatki lub w serce, między lewy obojczyk a szyję. Gest ręki oznaczał więc zadanie takiego ciosu poprzez wbicie ostrza aż po samą rękojeść.
Zamiast "pollice verso".
Marcjalis wspomina również w "Liber spectaculorum" o zwyczaju machania chusteczką lub wzywaniu krzykiem do ułaskawienia pokonanego gladiatora. Swetoniusz podaje, że cesarz August, przeciwstawiając się mordowaniu pokonanych, zabronił występowania na arenie bez uzyskania wcześniej gwarancji ułaskawienia.
W kulturze współczesnej.
Akademickie malarstwo historyczne taką scenę rozgrywającą się na arenie spopularyzowało obrazem J.-L. Gérôme'a (płótno, olej; obecnie w Phoenix Art Museum), ukazującym grupę westalek wydających wyrok na pokonanego gladiatora. Gest przypomniany jest również na obrazie Normana Lindsaya, przedstawiającym symboliczne odrzucenie ukrzyżowanego Jezusa Chrystusa przez pogan ("Pollice verso", 1904, atrament, papier; obecnie w National Gallery of Australia).
Poza tym gest występuje często w filmach o starożytnym Rzymie, np. "Spartakus" Kubricka czy "Barabasz" Fleischera; w "Gladiatorze" R. Scotta gest występuje wielokrotnie w scenach walk gladiatorów.

</doc>
<doc id="2200696" url="https://pl.wikipedia.org/wiki?curid=2200696" title="WASP-10">
WASP-10

WASP-10 – gwiazda typu widmowego K znajdująca się w gwiazdozbiorze Pegaza 293 lata świetlne od Ziemi. Po obserwacji gwiazdy w ramach projektu SuperWASP, WASP-10 zakwalifikowano do gwiazd zmiennych. Wokół WASP-10 krąży planeta WASP-10 b. 
System planetarny.
W 2008 roku odkryto krążącą wokół WASP-10 planetę WASP-10 b. Odkrycia dokonano metodą tranzytu w ramach projektu SuperWASP. 

</doc>
<doc id="2200697" url="https://pl.wikipedia.org/wiki?curid=2200697" title="Kim Jin-hyeon">
Kim Jin-hyeon

Kim Jin-hyeon (, ur. 6 lipca 1987 w Suwon) – południowokoreański piłkarz występujący na pozycji bramkarza. Zawodnik klubu Cerezo Osaka.
Życiorys.
Kariera klubowa.
Kim karierę rozpoczynał w 2006 roku w drużynie piłkarskiej z uczelni Uniwersytet Dongguk. W 2009 roku trafił do japońskiego klubu Cerezo Osaka z J2 League. W tych rozgrywkach zadebiutował w sezonie 2009. W tym samym sezonie awansował z zespołem do J1 League. W 2010 roku zajął z nim 3. miejsce w J1 League. 
Kariera reprezentacyjna.
Był reprezentantem Korei Południowej w kategoriach wiekowych: U-18, U-19 i U-20. 
W 2011 roku został powołany do kadry seniorskiej na Puchar Azji.

</doc>
<doc id="2200702" url="https://pl.wikipedia.org/wiki?curid=2200702" title="Cho In-chol">
Cho In-chol

Cho In-chol (ur. ?) – północnokoreański trener piłkarski, obecnie selekcjoner reprezentacji Korei Północnej. 
W 2010 po nieudanych Mistrzostwach Świata Cho In-chol zastąpił na stanowisku selekcjonera reprezentacji Korei Północnej Kim Jong-huna. W 2011 prowadzi reprezentację w Pucharze Azji, który jest rozgrywany w Katarze.

</doc>
<doc id="2200707" url="https://pl.wikipedia.org/wiki?curid=2200707" title="Wełna skalna">
Wełna skalna



</doc>
<doc id="2200708" url="https://pl.wikipedia.org/wiki?curid=2200708" title="Józef Milcz">
Józef Milcz

Józef Milcz (ur. 10 lutego 1908 w Warszawie, zm. 26 października 1990 w Warszawie) – polski lekkoatleta długodystansowiec, mistrz Polski.
Był mistrzem Polski w biegu maratońskim w 1929, wicemistrzem w biegu przełajowym w 1930 i w biegu na 3000 m z przeszkodami w 1932 oraz brązowym medalistą na 3000 m z przeszkodami w 1933. Zajął 3. miejsce w Biegu Narodowym w 1932.
Rekordy życiowe:
Był zawodnikiem Orła Warszawa (1927-1928), Strzelca Warszawa (1928-1928), AZS Warszawa (1929-1930), WKS 1 pp Leg. Wilno (1930-1931), Rezerwy Warszawa (1931-1932) i Policyjnego KS Warszawa (1933-1939).
Pochowany na cmentarzu Bródnowskim (kwatera 8L-4-4).

</doc>
<doc id="2200711" url="https://pl.wikipedia.org/wiki?curid=2200711" title="Fifth Avenue">
Fifth Avenue



</doc>
<doc id="2200712" url="https://pl.wikipedia.org/wiki?curid=2200712" title="Kutirnahhunte III">
Kutirnahhunte III



</doc>
<doc id="2200717" url="https://pl.wikipedia.org/wiki?curid=2200717" title="Son Heung-min">
Son Heung-min

Son Heung-min (ur. 8 lipca 1992 w Chuncheon) – południowokoreański piłkarz, występujący na pozycji napastnika w angielskim klubie Tottenham Hotspur oraz w reprezentacji Korei Południowej, której jest kapitanem. Złoty medalista azjatyckich igrzysk olimpijskich.
Kariera klubowa.
Son karierę rozpoczynał w 2008 w zespole ze szkoły średniej Dongbuk High School. W tym samym roku trafił do juniorskiej ekipy niemieckiego Hamburgera SV. W marcu 2010 został włączony do jego rezerw, grających w Regionallidze Nord. Latem 2010 podpisując pierwszy profesjonalny kontrakt awansował do pierwszej drużyny Hamburger SV. W Bundeslidze zadebiutował 30 października 2010 w przegranym 2:3 pojedynku z 1. FC Köln, w którym strzelił także gola. Od tamtego czasu stał się kluczowym zawodnikiem HSV.
W czerwcu 2013 przeniósł się do Bayeru 04 Leverkusen. Niemiecki klub zapłacił za niego 10 mln euro.
28 sierpnia 2015 został zawodnikiem Tottenhamu Hotspur, z którym związał się pięcioletnią umową. Za jego transfer klub z północnego Londynu zapłacił Bayerowi Leverkusen 30 milionów euro. Było to najwyższą kwotą w historii zapłaconą za azjatyckiego piłkarza.
Kariera reprezentacyjna.
W latach 2008–2009 Son rozegrał 15 spotkań i zdobył 7 bramek w reprezentacji Korei Południowej U-17. W kadrze seniorskiej zadebiutował w 2010 roku.
W 2011 został powołany do kadry na Puchar Azji. Obecnie jest kapitanem dorosłej reprezentacji Korei Południowej. Został powołany na mistrzostwa świata w 2018. Podczas igrzysk azjatyckich zdobył z reprezentacją złoty medal w piłce nożnej mężczyzn.

</doc>
<doc id="2200727" url="https://pl.wikipedia.org/wiki?curid=2200727" title="No. 64 Squadron RAF">
No. 64 Squadron RAF

No. 64 Squadron RAF brytyjska jednostka lotnicza utworzona w 1 sierpnia 1916 w Sedgeford jako "No 64 Squadron RFC", został ostatecznie rozwiązany w 1991 roku.
I wojna światowa.
Eskadra była jednostką treningową latającą na samolotach Royal Aircraft Factory F.E.2 oraz Farman MF.11. W czerwcu 1917 roku została wyposażona w samoloty myśliwskie z prawdziwego zdarzenia Sopwith Pup oraz wielozadaniowe Avro 504. W październiku tego roku jednostka została skierowana na front zachodni do Francji i uzbrojona w samoloty Airco DH.5, a następnie w marcu 1918 w Royal Aircraft Factory S.E.5. Po powrocie do Wielkiej Brytanii została skierowana do bazy lotniczej RAF Narborough i rozwiązana 31 grudnia 1919 roku.
"No. 64 Squadron RAF" w całym okresie I wojny światowej odniosła ponad 130 zwycięstw. 
Łącznie w jednostce służyło 11 asów myśliwskich m.in.: 
Piloci eskadry latali na samolotach: Airco DH.5, Royal Aircraft Factory S.E.5
Okres międzywojenny.
W związku z wybuchem kryzysu abisyńskiego w 1935 roku eskadra został ponownie powołana i zreorganizowana do istnienia 1 marca 1936 roku w Heliopolis, przedmieściach Kairu. Jednostka wyposażona została w samoloty Hawker Demon i utworzona z eskadr D No. 6 Squadron RAF oraz No. 208 Squadron RAF. Jednostka wzięła udział w wojnie abisyńskiej. Była wykorzystywana między innymi do ataków na lotniska włoskie. Po zakończeniu konfliktu w maju 1936 roku jednostka wróciła do Wielkiej Brytanii i została włączona do obrony terytorialnej.
W grudniu 1938 roku jednostka została przezbrojona w samoloty Bristol Blenheim i ulokowano w Church Fenton w North Yorkshire.

</doc>
<doc id="2200737" url="https://pl.wikipedia.org/wiki?curid=2200737" title="Philonotion">
Philonotion

Philonotion Schott – rodzaj roślin zielnych z rodziny obrazkowatych, obejmujący 3 gatunki pochodzące z północno-wschodniej Ameryki Południowej, od stanu Vaupés w Kolumbii przez wenezuelskie stany Bolívar i Amazonas do Gujany i północno-wschodniej Brazylii. Rośliny z tego rodzaju są mezofittami zasiedlającymi wilgotne sawanny lub para-reofitami zasiedlającymi strome, błotniste brzegi rzek. Nazwa naukowa rodzaju pochodzi od greckich słów ("phileo" – kocha) i ("notia" – wilgoć).
Charakterystyka.
Rośliny wiecznie zielone, z hapaksantycznymi lub plejonantycznymi pędami. Łodyga podziemna lub naziemna, wzniesiona do pnącej. Rośliny tworzą od kilku do wielu liści na ogonkach cylindrycznych, zwężających się, tworzących pochwę liściową na długości 40% do 50% długości. Blaszki liściowe podłużne do lancetowatych, o klinowatej, jajowatej do sercowatej nasadzie i szczecinowatym wierzchołku, zakończonym rurkowatym kończykiem. Użyłkowanie pierwszorzędowe pierzaste, zbiegające się do żyłki marginalnej. Użyłkowanie drugorzędowe równoległo-pierzaste, dalsze siatkowate. Rośliny tworzą pojedynczy kwiatostan typu kolbiastego pseudancjum, rzadziej dwa z jednego, dłuższego od ogonków liściowych pędu kwiatostanowego. Pochwa kwiatostanu zwężona między zwiniętą częścią dolną, która pozostaje aż do czasu owocowania, i otwartą częścią górną, która odpada w okresie kwitnienia. Kolba siedząca, pokryta kwiatami jednopłciowymi, w dolnym odcinku żeńskimi, w górnym męskimi. Strefy kwiatów obu płci oddzielone są nagą szczeliną i/lub wąskim paskiem prątniczek. Kolba na odcinku kwiatów żeńskich częściowo przyrasta do pochwy. Słupki ścieśnione, w górnym fragmencie niekiedy przemieszane z dłuższymi od nich prątniczkami. W jednokomorowych zalążniach z 1–2 parietialnie położonych łożysk rozwija się od 2 do 4 zalążków. Znamiona słupków dyskowate do kulistych. Pręciki ścieśnione. Główki pręcików ścięte. W okresie owocowania pochwa kwiatostanu przyjmuje kształt urny. Owocostan składa się z jagód zawierających od 2 do 4 kulistych do eliptycznych nasion o podłużnie prążkowanej łupinie.
Systematyka.
Rodzaj "Philonotion" został ponownie wyodrębniony z rodzaju "Schismatoglottis" w 2010 r. Należy do plemienia "Schismatoglottideae", podrodziny "Aroideae" w rodzinie obrazkowatych. Obejmuje trzy gatunki:

</doc>
<doc id="2200752" url="https://pl.wikipedia.org/wiki?curid=2200752" title="Mats Johansson">
Mats Johansson

Mats Erik Johansson (ur. 26 stycznia 1971 w Norberg) – szwedzki narciarz, specjalista narciarstwa dowolnego. Zajął 24. miejsce w skokach akrobatycznych podczas mistrzostw świata w Altenmarkt. Zajął także 8. miejsce w tej samej konkurencji na igrzyskach olimpijskich w Lillehammer. Był także dziewiąty w zawodach pokazowych skoków akrobatycznych na igrzyskach w Albertville. Najlepsze wyniki w Pucharze Świata osiągnął w sezonie 1993/1994, kiedy to zajął 34. miejsce w klasyfikacji generalnej.
W 1994 r. zakończył karierę.

</doc>
<doc id="2200753" url="https://pl.wikipedia.org/wiki?curid=2200753" title="Konfraternia Artystów">
Konfraternia Artystów

Konfraternia Artystów w Toruniu – ugrupowanie artystyczne, założone w Toruniu 16 grudnia 1920 roku przez Juliana Fałata, aktywna do sierpnia 1939 roku.
W 1921 roku z inicjatywy Konfraterni Artystów powołano w Toruniu Pomorskie Towarzystwo Muzyczne.
Charakterystyka.
Celem Konfraterni było działanie na rzecz popierania i krzewienia sztuki na Pomorzu. Członkami Konfraterni zostali Felicjan Szczęsny Kowarski, Henryk Szczygliński, Leonard Pękalski, Ignacy Zelek, Wojciech Durek, Brunon Gęstwicki, Eugeniusz Przybył i inni plastycy toruńscy, a także polityk Otton Steinborn. Maksymalnie organizacja zrzeszała w 1936 roku 130 artystów. 
W latach 1921 - 1929 i 1939 roku spotkania Konfraterii odbywały się w toruńskim ratuszu. W pierwszym okresie spotkania były ograniczone tylko dla członków, choć urządzano też wystawy. Od 1935 roku jej działalność stała się bardziej otwarta, regularnie urządzano spotkania dla publiczności, na których omawiano i prezentowano różne dziedziny sztuki. Powstały wówczas koła: muzyczne, literackie, fotograficzne, plastyczne i archeologiczne. W latach 1936 - 1938 Konfranteria wydawała także dwumiesięcznik literacki "Teka Pomorska", ponadto współpracowała z czasopismami i organizacjami kulturalnymi. 
Konfraternia była organizacją o charakterze samopomocowym, nie narzucała członkom określonego kierunku artystycznego. 

</doc>
<doc id="2200754" url="https://pl.wikipedia.org/wiki?curid=2200754" title="Barkchi">
Barkchi

Barki Todżik Duszanbe (tadż. Клуби футболи «Барқи Тоҷик» Душанбе) – tadżycki klub piłkarski, mający siedzibę w stolicy kraju, Duszanbe.
Historia.
Chronologia nazw:
Piłkarski klub Energetik został założony w miejscowości Duszanbe w 2006 roku (z taką nazwą w latach 1960-1969 występował w Mistrzostwach ZSRR inny klub ze stolicy Tadżykistanu Pomir Duszanbe). 
W 2006 zespół debiutował w rozgrywkach Pierwszej Ligi Tadżykistanu, zdobywając mistrzostwo i awans do Wyższej Ligi Tadżykistanu. W debiutowym 2007 sezonie zajął 9.miejsce w końcowej klasyfikacji. Pierwszy sukces przyszedł w 2008, kiedy to zespół dotarł do finału Puchar Tadżykistanu, jednak przegrał z FK Chodżent. Klub z powodzeniem rozpoczął sezon w 2014 roku i zapowiadało się miejsce w pierwszej trójce, ale przed 6 kolejkami do końca sezonu wycofał się z turnieju z powodu problemów finansowych i w wyniku tego został sklasyfikowany dopiero na siódmej pozycji.
Przed sezonem 2015 klub znalazł nowego sponsora – zamiast sieci energetycznej Duszanbe został Narodowy Konsorcjum Energetyczny "Barki Todżik". Klub również przyjął nazwę swojego sponsora Barki Todżik Duszanbe.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-12-2015).
Stadion.
Klub rozgrywa swoje mecze domowe na stadionie Pamir w Duszanbe, który może pomieścić 21 400 widzów.
Piłkarze.
Znani piłkarze:

</doc>
<doc id="2200756" url="https://pl.wikipedia.org/wiki?curid=2200756" title="Ray Fuerst">
Ray Fuerst

Ray Fuerst (ur. 11 listopada 1969 r.) – amerykański narciarz, specjalista narciarstwa dowolnego. Nigdy nie startował mistrzostwach świata ani na igrzyskach olimpijskich. Najlepsze wyniki w Pucharze Świata osiągnął w sezonie 1991/1992, kiedy to zajął 23. miejsce w klasyfikacji generalnej, a w klasyfikacji skoków akrobatycznych był ósmy.
W 1994 r. zakończył karierę.

</doc>
<doc id="2200757" url="https://pl.wikipedia.org/wiki?curid=2200757" title="Turniej o Złoty Kask 1962">
Turniej o Złoty Kask 1962

Turniej o Złoty Kask 1962 – rozegrany w sezonie 1962 turniej żużlowy z cyklu rozgrywek o „Złoty Kask”. Wygrał Marian Kaiser, drugi był Florian Kapała i Joachim Maj stanął na najniższym stopniu.
Wyniki.
"Czołówka piątka"
Klasyfikacja końcowa.
Uwaga!: Odliczono 2 najgorsze wyniki.

</doc>
<doc id="2200759" url="https://pl.wikipedia.org/wiki?curid=2200759" title="Rick Moseley">
Rick Moseley

Rick Moseley (ur. 3 września 1970 r.) – amerykański narciarz, specjalista narciarstwa dowolnego. Nigdy nie startował mistrzostwach świata ani na igrzyskach olimpijskich. Najlepsze wyniki w Pucharze Świata osiągnął w sezonie 1993/1994, kiedy to zajął 45. miejsce w klasyfikacji generalnej, a w klasyfikacji kombinacji był czwarty.
W 1994 r. zakończył karierę.

</doc>
<doc id="2200762" url="https://pl.wikipedia.org/wiki?curid=2200762" title="Aurelius Prudentius Clemens">
Aurelius Prudentius Clemens

Aurelius Prudentius Clemens – rzymski poeta chrześcijański, urodzony w prowincji Tarraconensis (obecnie północna Hiszpania) w 348 r. n.e. Zmarł prawdopodobnie w Hiszpanii, krótko po 405 r. n.e., być może około 413 r. n.e.
Prawdopodobnie urodził się jako chrześcijanin, ponieważ nigdzie w swoich pracach nie wspomina o nawróceniu z pogaństwa. W młodości studiował prawo, następnie udzielał się w polityce.
Około 392 r. wycofał się z życia publicznego i został ascetą, wtedy też rozpoczął pracę literacką.
Był nazywany „Horacym i Wergiliuszem chrześcijan”.

</doc>
<doc id="2200764" url="https://pl.wikipedia.org/wiki?curid=2200764" title="Julius von Haast">
Julius von Haast

Julius von Haast (ur. 1 maja 1824 w Bonn, zm. 16 sierpnia 1887 w Christchurch) – niemiecki geolog.
Życiorys.
Haast urodził się w Królestwie Prus. Uczył się w Bonn i w Kolonii, następnie studiował na Uniwersytecie w Bonn, gdzie poświęcił się geologii i mineralogii. W 1858 roku odbył podróż do Nowej Zelandii, by oszacować czy jest możliwe osiedlenie tam niemieckich emigrantów. Wkrótce później poznał Ferdinanda von Hochstettera i współpracował z nim w jego badaniach.
Następnie przyjął ofertę nowozelandzkich prowincji Nelson i Canterbury, które zwróciły się do niego z prośbą o przebadanie geologiczne swoich obszarów. W prowincji Nelson odkrył pokłady złota i węgla. Wykonał także badania występowania na tym terenie moa i innych wymarłych ptaków nielotnych.
Twórca Museum w Christchurch.
Był twórcą Canterbury Museum w Christchurch. Zaczynał w 1861 roku od niewielkich zbiorów w budynkach komunalnych. Kolekcja powiększała się. W 1866 roku w Glenmark znaleziono duży zbiór kości moa w bardzo dobrym stanie, a wśród nich kość wielkiego drapieżnika, którego później nazwano Orłem Haasta, największego orła, jaki kiedykolwiek żył. Został on po raz pierwszy przez niego opisany w 1871 roku. Haast gromadząc zbiory wysłał szkielety do muzeów i kolekcjonerów za granicą w zamian otrzymując okazy do swojej kolekcji muzealnej. W 1868 roku Haast został mianowany dyrektorem muzeum. Ponieważ kolekcja powiększała się Benjamin Mountfort zaprojektował dwukondygnacyjny budynek w stylu neogotyckim, który został otwarty 1 października 1870 roku.
Oznaczenia.
Na University of Canterbury pełnił funkcję profesora geologii. Prace Haasta na temat moa i jego odkryć w Nowej Zelandii były prezentowane na spotkaniach Towarzystw Geologicznego i Zoologicznego w Londynie i przed Królewskim Towarzystwem Geograficznym, które w 1884 roku przyznało mu złoty medal. A w 1867 roku został wybrany jego członkiem. W Europie przyznano mu też honorowy doktorat na wydziale filozoficznym Uniwersytetu w Tybindze w 1862 roku, a w 1886 roku honorowy doktorat nauk technicznych na Uniwersytecie w Cambridge.
W 1867 roku został wybrany członkiem Royal Society. W 1875 roku otrzymał dziedziczny tytuł szlachecki od cesarza austriackiego, który pozwalał mu używać formy von Haast. W 1886 roku otrzymał tytuł szlachecki od królowej brytyjskiej.
Zmarł wkrótce po powrocie do Christchurch w 1887 roku i został pochowany na cmentarzu kościoła Holy Trinity w Christchurch.
Upamiętnienie.
Haast nazwał na cześć Franciszka Józefa lodowiec w Nowej Zelandii, natomiast na cześć Haasta zostało nazwane kilka miejsc w Nowej Zelandii (Przełęcz Haasta, Haast River, miasto Haast). Haast był także pierwszym badaczem kości wymarłego gatunku orła, nazwanego później orłem Haasta.
Był mężem Mary Dobson, miał czterech synów i córkę.

</doc>
<doc id="2200766" url="https://pl.wikipedia.org/wiki?curid=2200766" title="Anne Dowling">
Anne Dowling

Anne Dowling (ur. 4 maja 1970 r.) – amerykańska narciarka specjalistka narciarstwa dowolnego. Zajęła 22. miejsce w jeździe po muldach na mistrzostwach świata w La Clusaz. Nigdy nie startowała na igrzyskach olimpijskich. Najlepsze wyniki w Pucharze Świata osiągnęła w sezonie 1984/1985, kiedy to zajęła 18. miejsce w klasyfikacji generalnej, a w klasyfikacji kombinacji była szósta.
W 1995 r. zakończyła karierę.

</doc>
<doc id="2200767" url="https://pl.wikipedia.org/wiki?curid=2200767" title="Stadion Olimpijski w Soczi">
Stadion Olimpijski w Soczi

Stadion Olimpijski Fiszt (ros. "Олимпи́йский стадио́н «Фишт»" – Olimpijskij stadion „Fiszt”) – stadion sportowy w Soczi, w Rosji, wybudowany z myślą o Zimowych Igrzyskach Olimpijskich 2014, których organizację MKOl powierzył Soczi 4 lipca 2007 roku. W trakcie tych igrzysk obiekt gościł ceremonię otwarcia i zamknięcia. Obiekt był także jedną z aren Mistrzostw Świata w piłce nożnej 2018, których organizacja przypadła Rosji oraz Pucharu Konfederacji 2017. Trybuny stadionu wzdłuż boiska są zadaszone, a jego pojemność wynosi 45 460 widzów.

</doc>
<doc id="2200768" url="https://pl.wikipedia.org/wiki?curid=2200768" title="Teodozjusz (Snihiriow)">
Teodozjusz (Snihiriow)

Teodozjusz, imię świeckie Denys Snihiriow (ur. 31 sierpnia 1974 w Kijowie) – biskup Ukraińskiego Kościoła Prawosławnego Patriarchatu Moskiewskiego.
Życiorys.
Ukończył seminarium duchowne w Kijowie (1998) i Kijowską Akademię Duchowną (2003). W 1998 złożył wieczyste śluby zakonne, przyjmując imię Teodozjusz na cześć świętego mnicha Teodozjusza Pieczerskiego. W tym samym roku został kolejno hierodiakonem i hieromnichem; został skierowany do monasteru Narodzenia Matki Bożej i św. Pafnucego w Borowsku. W 2001 wrócił do Kijowa, gdzie służył w kaplicy św. Eufrozyny Połockiej. W 2010 został dziekanem eparchii kijowskiej odpowiedzialnym za jej monastery.
Nominację biskupią otrzymał w czasie posiedzenia Świętego Synodu Ukraińskiego Kościoła Prawosławnego w grudniu 2010, zaś jego chirotonia odbyła się w ławrze Peczerskiej 6 stycznia 2011. Jako konsekratorzy wzięli w niej udział metropolita kijowski i całej Ukrainy Włodzimierz, arcybiskupi biełgorodzki Mikołaj, wyszhorodzki Paweł, boryspolski Antoni, perejasławsko-chmielnicki Aleksander oraz biskupi Hilary, wasylkowski Pantelejmon i drohobycki Filaret.
W 2011 wszedł w skład Wyższej Rady Cerkiewnej Ukraińskiego Kościoła Prawosławnego Patriarchatu Moskiewskiego. W 2013, w związku ze zmianą granic eparchii kijowskiej, jego tytuł uległ zmianie na "biskup bojarski". 28 lipca 2017 r. został podniesiony do godności arcybiskupa.
W 2020 r. przeniesiony na katedrę czerkaską. 17 sierpnia 2021 r. otrzymał godność metropolity.

</doc>
<doc id="2200769" url="https://pl.wikipedia.org/wiki?curid=2200769" title="Cho Kwang-rae">
Cho Kwang-rae

Cho Kwang-rae (ur. 19 marca 1954 w Chinju) – trener piłkarski i były południowokoreański piłkarz występujący na pozycji pomocnika. Selekcjoner reprezentacji Korei Południowej.
Kariera klubowa.
Cho karierę rozpoczynał w 1973 roku drużynie piłkarskiej z uczelni Yonsei University. W 1978 roku trafił do rezerw zespołu POSCO. W 1980 roku odszedł do Korean Loyalty, drużyny południowokoreańskiej armii. W 1982 roku przeszedł do Daewoo Royals. W 1983 roku wywalczył z nim wicemistrzostwo Korei Południowej, a w 1984 roku oraz w 1987 roku zdobył z klubem mistrzostwo Korei Południowej. W 1987 roku zakończył również karierę.
Kariera reprezentacyjna.
W reprezentacji Korei Południowej Cho zadebiutował w 1975 roku. W 1980 roku został powołany do kadry na Puchar Azji, podczas którego zajął z zespołem 2. miejsce. W 1986 roku wziął udział w Mistrzostwach Świata. Zagrał na nich w meczach z Argentyną (1:3), Bułgarią (1:1) oraz Włochami (2:3). Tamten turniej Korea Południowa zakończyła na fazie grupowej.
W latach 1975–1986 w drużynie narodowej Cho rozegrał w sumie 80 spotkania i zdobył 12 bramek.
Kariera trenerska.
Po zakończeniu kariery piłkarskiej Cho został trenerem. Jego pierwszym klubem Daewoo Royals, który prowadził w latach 1992–1994. W 1999 roku został szkoleniowcem zespołu Anyang LG Cheetahs. W 2000 roku zdobył z nim mistrzostwo Korei Południowej, a w 2001 roku wywalczył wicemistrzostwo Korei Południowej. W 2002 roku prowadzona przez niego drużyna dotarł do finału Azjatyckiej Ligi Mistrzów, jednak uległa ona tam ekipie Suwon Samsung Bluewings. W 2004 roku Anyang LG Cheeetahs przeniósł się z Anyang do Seulu i zmienił nazwę na FC Seul. Cho pracował tam przez jeden sezon.
W latach 2007–2010 był trenerem ekipy Gyeongnam. W 2008 roku dotarł z nią do finału Pucharu Korei Południowej, jednak Gyeongnam przegrał tam z Pohang Steelers. W 2010 roku objął stanowisko selekcjonera reprezentacji Korei Południowej. W 2011 roku wziął z nią udział w Pucharze Azji z którą zdobył brązowy medal.

</doc>
<doc id="2200770" url="https://pl.wikipedia.org/wiki?curid=2200770" title="Zespół ucisku pnia trzewnego">
Zespół ucisku pnia trzewnego

Zespół ucisku pnia trzewnego także zespół Dunbara, zespół Harjoli-Marabla (ang. "median arcuate ligament syndrome", MALS; "Harjola-Marable syndrome"; "Marable syndrome") – zespół objawów przypisywany uciskowi pnia trzewnego i ewentualnie zwoju trzewnego przez więzadło łukowate pośrodkowe. Ból brzucha może być powiązany z posiłkami, przy jednoczesnej utracie masy ciała. Wystąpić mogą także szmery brzuszne, możliwe do wychwycenia przez klinicystę. Określany jest również jako zespół więzadła łukowatego pośrodkowego.
Podstawą rozpoznania zespołu jest wykluczenie innych możliwych przyczyn dolegliwości, jako że wielu zdrowych pacjentów wykazuje pewien stopień ucisku pnia trzewnego, przy braku objawów. W rezultacie, rozpoznanie MALS może zostać przedstawione po wykluczeniu bardziej pospolitych schorzeń. Po pojawieniu się podejrzeń istnieje możliwość wykonania testu przesiewowego w kierunku zespołu przy pomocy badania ultrasonograficznego i ostatecznie potwierdzone z pomocą tomografii komputerowej lub rezonansu magnetycznego z podaniem kontrastu (angiografia).
Stosowane jest leczenie chirurgiczne bazujące na cięciu pośrodkowym lub pod łukami żebrowymi. Podcięte zostaje więzadło łukowate pośrodkowe, pień trzewny uwolniony, a splot trzewny odbarczony. Większość pacjentów odczuwa poprawę po zabiegu. Słabsze reakcje na leczenie obserwowane były u młodszych pacjentów, pacjentów z zaburzeniami psychicznymi lub nadużywających alkoholu, posiadających bóle brzucha nieskorelowane z posiłkami lub nie zauważono u nich utraty masy ciała.
Anatomia i patogeneza.
Widok z boku (płaszczyzna strzałkowa) aorty zstępującej i jej dwóch odgałęzień, pnia trzewnego oraz tętnicy krezkowej górnej. Pokazana została anatomia normalna oraz MALS. "Po lewej" więzadło łukowate pośrodkowe zazwyczaj znajduje się kilka milimetrów (a nawet centymetrów) ponad położeniem pnia trzewnego. "Po prawej", w przypadku MALS, więzadło przoduje zamiast górować nad pniem trzewnym., powodując ucisk naczynia i charakterystyczny hakowaty obrys.
Więzadło łukowate pośrodkowe jest częścią przepony, znajduje się w miejscu gdzie łączą się jej prawa i lewa odnoga, w okolicach 12. kręgu piersiowego. Ten włóknisty łuk tworzy przedni obszar rozworu aortalnego, poprzez który przechodzi aorta, przewód piersiowy oraz żyła nieparzysta. Więzadło łukowate pośrodkowe zazwyczaj styka się z aortą powyżej odnogi pnia trzewnego. Jednakże, u blisko jednej czwartej osobników więzadło przechodzi przed pniem trzewnym, powodując ucisk pnia oraz okolicznych struktur, takich jak zwój trzewny. U niektórych osobników ucisk jest patologiczny i prowadzi do zespołu ucisku tętnicy krezkowej.
Kilka teorii próbuje wyjaśnić źródło bólu powstającego w wyniku ucisku pnia trzewnego. Niektórzy uważają, że ucisk pnia trzewnego powoduje niedokrwienie lub obniża przepływ krwi do narządów brzusznych, prowadząc do powstania bólu. Inni sugerują, że ucisk może być również wywierany na zwój trzewny, a ból jest efektem owego ucisku.
Epidemiologia.
Szacuje się, że u 10–24% zdrowych osób bez objawów, więzadło łukowate pośrodkowe krzyżuje się przed pniem trzewnym, powodując pewien stopień ucisku. Około jeden procent tych osób cierpi na ucisk powodujący objawy charakterystyczne dla MALS. Zespół najczęściej dotyka osoby pomiędzy 20. a 40. rokiem życia i jest bardziej powszechny wśród kobiet, w szczególności szczupłych.
Objawy i przebieg.
Pacjenci z MALS skarżą się na ból brzucha, zlokalizowany najczęściej w nadbrzuszu, co może mieć związek z przyjmowaniem pokarmów i prowadzić do jadłowstrętu i utraty wagi. W niektórych przypadkach badanie przedmiotowe może wykazać szmery brzuszne w środkowym nadbrzuszu.
Powikłania MALS pochodzą od przewlekłego ucisku pnia trzewnego. Wśród nich wymienia się gastroparezę oraz tętniaka tętnicy żołądkowo-dwunastniczej.
Rozpoznanie.
Rozpoznanie zespołu ucisku tętnicy krezkowej następuje przez wykluczenie innych przyczyn. Oznacza to, że rozpoznanie MALS brane jest pod uwagę dopiero po przejściu badań układu pokarmowego włączając w to esofagogastroduodendoskopię, kolonoskopię i badania w kierunku choroby refluksowej przełyku i chorób pęcherzyka żółciowego.
Rozpoznanie MALS opiera się na połączeniu ze sobą cech klinicznych i obrazowania medycznego. Cechy kliniczne obejmują oznaki i symptomy wymienione powyżej; w klasycznym przypadku, na MALS przypada triada objawów: ból po jedzeniu, utrata wagi oraz szmery brzuszne, pomimo że kompletna triada występuje u mniejszości osób ze zdiagnozowanym MALS.
Badania obrazowe wykonywane w diagnostyce MALS dzielone są na przesiewowe i potwierdzające. Za podstawowe badanie przesiewowe dla pacjentów z podejrzeniem MALS uważa się USG dopplerowskie, z pomiarem przepływu krwi przez pień trzewny. Szczytowe prędkości skurczowe większe niż 200 cm/s sugerują zwężenie pnia trzewnego, powiązanego z MALS.
Dalsza ocena i potwierdzenie zespołu może być uzyskane z pomocą angiografii, w celu zbadania anatomii pnia trzewnego. W przeszłości wykorzystywana była konwencjonalna angiografia, która w dużej mierze została wyparta przez mniej inwazyjne metody, takie jak tomografia komputerowa i rezonans magnetyczny. Ze względu na lepsze możliwości uwidocznienia struktur brzusznych częściej wykorzystywana jest tomografia komputerowa. Wyniki uzyskane za pomocą Angio-CT (tomografia komputerowa angiograficzna) wspomagają zdiagnozowanie MALS. Podczas wydechu, u pacjentów z MALS, a nawet zdrowych ludzi, badania obrazowe mogą sugerować większe zwężenie niż w rzeczywistości.
Ogniskowe zwężenie proksymalnego odcinka pnia trzewnego z rozszerzeniem poststenotycznym może być zaobserwowane w innych schorzeniach, mających wpływ na pień trzewny. Hakowaty kształt konturu pnia trzewnego jest charakterystyczny dla anatomii MALS i pozwala na odróżnienie go od innych przypadków zwężenia pnia trzewnego, takich jak miażdżyca. Zakrzywiony hakowaty kształt nie jest jednak specyficzny wyłącznie dla MALS, jako że 10–24% osób bez widocznych objawów posiada taką anatomię.
Leczenie.
Podstawowym zabiegiem w leczeniu MALS jest odbarczenie pnia trzewnego. Stosuje się cięcie pośrodkowe lub pod łukami żebrowymi. Podcięte zostaje więzadło łukowate pośrodkowe, a pień trzewny uwolniony. Po zabiegu ocenia się przepływ krwi przez pień trzewny np. za pomocą czynnościowego badania ultrasonograficznego. Jeśli, pomimo operacji, przepływ krwi jest zbyt mały często przeprowadza się również rewaskularyzację, np. przez pomostowanie aortalno-wieńcowe lub angioplastykę.
Podejście laparoskopowe również może być wykorzystane do zmniejszenia ucisku na pień trzewny; jeśli w trakcie zabiegu okaże się, że niezbędna jest rewaskularyzacja, konieczna będzie laparotomia.
Wewnątrznaczyniowe metody, takie jak przezskórna transluminalna angioplastyka (PTA), stosowane były u osób, u których zawiodły metody laparoskopowe i laparotomijne. Zastosowanie wyłącznie PTA, bez usunięcia ucisku pnia trzewnego, może nie przynieść żadnych korzyści.
Prognoza.
Istnieje kilka badań dotyczących długoterminowych efektów leczenia pacjentów z MALS. Według Duncana, największe i najbardziej znaczące wyniki pochodzą ze studiów 51 pacjentów po przejściu chirurgicznego leczenia MALS, spośród których 44 było dostępnych w ramach terapii średnio przez 9 lat po zabiegu. Badania pokazały, że u 75% pacjentów, którzy przeszli odbarczenie splotu trzewnego oraz rewaskularyzację, nastąpił zanik objawów. Największą poprawę zanotowano u osób:
Historia.
Ucisk pnia trzewnego został po raz pierwszy zaobserwowany przez Benjamina Lipschütza w 1917 roku. MALS został po raz pierwszy opisany przez Pekkę-Tapaniego Harjolę w 1963 roku, a następnie przez J. Davida Dunbara oraz Samuela Marabla w 1965 roku. Z tego powodu nazywany jest również zespołem Harjoli-Marabla oraz zespołem Marabla.

</doc>
<doc id="2200775" url="https://pl.wikipedia.org/wiki?curid=2200775" title="Michał Kusiak">
Michał Kusiak

Michał Kusiak (ur. 1986 w Żywcu) – polski astronom, popularyzator nauki. Odkrywca wielu komet i planetoid. Współodkrywca komety długookresowej C/2015 F2 (Polonia).
Jako jeden z rzeszy miłośników astronomii, zaangażowanych w przeszukiwanie komet na zdjęciach dostarczanych przez koronografy misji SOHO i STEREO, odkrył 160 komet, w tym dwutysięczną kometę odnalezioną na zdjęciach sondy SOHO.
Od 2012 roku do chwili obecnej współprowadzi wraz z Michałem Żołnowskim, Marcinem Gędkiem i Rafałem Reszelewskim projekt poszukiwań małych ciał Układu Słonecznego z wykorzystaniem zdalnie sterowanego obserwatorium astronomicznego Polonia na pustyni Atakama w Chile. Realizując podobne poszukiwania z Żołnowskim w zdalnym obserwatorium Rantiga zlokalizowanym w pobliżu miejscowości Tincana na pograniczu Toskanii we Włoszech, jest współodkrywcą prawdopodobnie kilkuset nowych planetoid. W lipcu 2022 roku Minor Planet Center uznawał Kusiaka i Żołnowskiego za współodkrywców 23 ponumerowanych planetoid.
W 2014 roku Międzynarodowa Unia Astronomiczna na wniosek Rafaela Ferrando i Rafała Reszelewskiego nazwała współodkrytą przez nich planetoidę (376574) Michalkusiak.
W 2015 roku finalista plebiscytu Popularyzator Nauki organizowanego przez Ministerstwo Nauki i Szkolnictwa Wyższego oraz Polską Agencję Prasową.
Laureat nagrody Edgara Wilsona za współodkrycie komety C/2015 F2 (Polonia).

</doc>
<doc id="2200776" url="https://pl.wikipedia.org/wiki?curid=2200776" title="Richard Peirce">
Richard Peirce

Richard Peirce (ur. 1 sierpnia 1966) – kanadyjski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Lake Placid, gdzie zajął 4. miejsce w balecie narciarskim. Zajął także 4. miejsce w tej samej konkurencji w pokazowych zawodach na igrzyskach olimpijskich w Calgary i igrzyskach olimpijskich w Albertville. Najlepsze wyniki w Pucharze Świata osiągnął w sezonie 1989/1990, kiedy to zajął 5. miejsce w klasyfikacji generalnej, a w klasyfikacji baletu narciarskiego był siódmy.
W 1992 r. zakończył karierę.

</doc>
<doc id="2200777" url="https://pl.wikipedia.org/wiki?curid=2200777" title="Szilhakinszuszinak">
Szilhakinszuszinak



</doc>
<doc id="2200778" url="https://pl.wikipedia.org/wiki?curid=2200778" title="Skënder Plasari">
Skënder Plasari

Skënder Anastas Plasari (ur. 13 maja 1934 w Tiranie) – albański aktor teatralny i filmowy, scenarzysta.
Życiorys.
Ukończył studia w Instytucie Kultury Fizycznej w Tiranie. Karierę teatralną rozpoczął od zespołu amatorskiego, w latach 1953–1957 był aktorem Estrada e Kufirit, a w maju 1958 rozpoczął pracę aktora w stołecznym Teatrze Estradowym. Równolegle prowadził zajęcia z akrobatyki w Instytucie Kultury Fizycznej i występował w Cyrku Tirana. Uprawiał lekkoatletykę – biegał w sztafecie 4x100 m i rzucał dyskiem. Wyróżniony tytułem Zasłużonego Mistrza Sportu (Mjeshtër i Merituar i Sportit).
Na dużym ekranie zadebiutował w 1961, niewielką rolą w filmie "Debatik". Zagrał potem jeszcze w czterech filmach. Był także scenarzystą sześciu filmów fabularnych. Przez dwadzieścia lat występował na scenie Teatru Estradowego w Tiranie.

</doc>
<doc id="2200785" url="https://pl.wikipedia.org/wiki?curid=2200785" title="Dani García (ur. 1974)">
Dani García (ur. 1974)

Dani García, Daniel García Lara (ur. 22 grudnia 1974 w Cerdanyoli) – hiszpański piłkarz grający na pozycji napastnika. W swojej karierze 5 razy wystąpił w reprezentacji Hiszpanii i strzelił 1 gola.
Kariera klubowa.
Karierę piłkarską Dani rozpoczął w Realu Madryt. W 1992 roku został zawodnikiem rezerw Realu i grał w nich w Segunda División. W 1994 roku awansował do kadry pierwszego zespołu Realu. 4 lutego 1994 zadebiutował w Primera División w wygranym 2:0 domowym meczu z Deportivo La Coruña. Przez pierwsze dwa sezony rozegrał w Realu 2 spotkania i w 1995 roku został wypożyczony do Realu Saragossa, w którym swój debiut zanotował 2 września 1995 w wygranym 1:0 domowym meczu z Realem Oviedo. W Saragossie był podstawowym zawodnikiem i strzelił 8 goli przez 2 sezony. Swojego pierwszego w Primera División strzelił 25 listopada 1995 w meczu z Espanyolem (1:1). W 1997 roku wrócił do Realu Madryt, gdzie przez sezon był rezerwowym. Z madryckim Realem wywalczył mistrzostwo Hiszpanii w 1995 roku, Puchar Mistrzów w 1998 roku i Superpuchar Hiszpanii w latach 1993 i 1997.
Latem 1998 roku Dani przeszedł z Realu Madryt do RCD Mallorca. W nowej drużynie zadebiutował 29 sierpnia 1998 w zremisowanym 0:0 wyjazdowym meczu z Salamanką. Z Mallorką zdobył Superpuchar kraju. Grał w niej przez rok i był najlepszym strzelcem w sezonie 1998/1999.
W 1999 roku Dani został piłkarzem Barcelony. W niej po raz pierwszy wystąpił 21 sierpnia 1999 w wygranym 2:0 domowym spotkaniu z Realem Saragossa i w debiucie zdobył gola. W swoich pierwszych 5 rozegranych meczach sezonu 1999/2000 strzelił 7 goli, w tym hat-tricka z Betisem (4:1). W całym sezonie strzelił 11 goli grając w ataku z Rivaldo i Patrickiem Kluivertem. W kolejnych sezonach z powodu licznych kontuzji grał w Barcelonie w małej liczbie meczów.
W 2004 roku Dani wrócił do Realu Saragossa, a latem tamtego roku został zawodnikiem Espanyolu Barcelona. Zadebiutował w nim 28 sierpnia 2004 w meczu z Deportivo La Coruña. Latem 2005 wyjechał do Grecji i grał w Olympiakosie Pireus. W 2007 roku krótko był piłkarzem tureckiego Denizlisporu, a karierę kończył w 2008 roku jako zawodnik Rayo Majadahonda.
Kariera reprezentacyjna.
W reprezentacji Hiszpanii Dani zadebiutował 18 listopada 1998 roku w zremisowanym 2:2 towarzyskim spotkaniu z Włochami. W kadrze Hiszpanii zagrał również w eliminacjach do ME 2000. Łącznie wystąpił w niej 5 razy i strzelił 1 gola.
Dani grał również w młodzieżowych reprezentacjach Hiszpanii: U-17, U-18, U-21 i U-23. Z tą ostatnią grał w 1996 roku na Igrzyskach Olimpijskich w Atlancie. Z kolei z kadrą U-16 wywalczył mistrzostwo Europy U-16 w 1991 roku. Natomiast w tym samym roku został wicemistrzem świata na Mistrzostwach Świata U-17.

</doc>
<doc id="2200786" url="https://pl.wikipedia.org/wiki?curid=2200786" title="Daniel Garcia Lara">
Daniel Garcia Lara



</doc>
<doc id="2200787" url="https://pl.wikipedia.org/wiki?curid=2200787" title="Dani García">
Dani García



</doc>
<doc id="2200788" url="https://pl.wikipedia.org/wiki?curid=2200788" title="Dani Garcia">
Dani Garcia



</doc>
<doc id="2200789" url="https://pl.wikipedia.org/wiki?curid=2200789" title="James Anderson Slater">
James Anderson Slater

James Anderson Slater (ur. 27 listopada 1896 w Worthing, zm. 26 listopada 1925 w Upavon) – brytyjski as myśliwski okresu I wojny światowej. Odniósł 24 zwycięstwa powietrzne. Zginął w wypadku lotniczym.
James Anderson Slater służył w Royal Sussex Regiment w 1914 roku jako szeregowiec. Został promowany na stopień oficerski w 1915 roku w Royal Ulster Rifles. W tym samym roku został przeniesiony do Royal Flying Corps jako obserwator. W okresie od listopada 1915 do marca 1916 służył w No. 18 Squadron RAF. Po ukończeniu kursu pilotażu w sierpniu 1916 roku Slater został przydzielony do No. 1 Squadron RAF. W jednostce służył do maja 1917 roku odnosząc dwa zwycięstwa powietrzne. Pierwsze 15 lutego 1917 roku nad samolotem Albatros D.II w okolicach Warneton, a drugie nad Albatros D.III 17 marca w okolicach Courtrai-Menin.
Po promocji na stopień kapitana, od jesieni 1917 roku został przydzielony do No. 64 Squadron RAF jako jedne z trzech dowódców eskadr. Razem z jednostką został przeniesiony do Francji w październiku 1917 roku. 30 listopada 1917 roku odniósł pierwsze z 22 zwycięstw jakie odniósł w jednostce. Do końca maja 1918 roku służył w 64 dywizjonie. W lipcu został przeniesiony do obrony krajowej i powrócił do Wielkiej Brytanii, gdzie służył jako instruktor.
Po zakończeniu działań wojennych Slater pozostał w RAF. Służył jako instruktor na terenie Wielkiej Brytanii oraz na Bliskim Wschodzie. Po powrocie z Bliskiego Wschodu był instruktorem w Central Flying School w RAF Upavon. Zginął w wypadku lotniczym w 26 listopada 1925.

</doc>
<doc id="2200791" url="https://pl.wikipedia.org/wiki?curid=2200791" title="Hans Engelsen Eide">
Hans Engelsen Eide

Hans Engelsen Eide (ur. 8 maja 1965 w Voss) – norweski narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Oberjoch, gdzie zajął 9. miejsce w jeździe po muldach. Zajął 2. miejsce w tej samej konkurencji na igrzyskach olimpijskich w Calgary, jednakże medalu nie otrzymał, bowiem narciarstwo dowolne było wtedy tylko sportem pokazowym. Na igrzyskach olimpijskich w Lillehammer zajął 15. miejsce. Najlepsze wyniki w Pucharze Świata osiągnął w sezonie 1990/1991, kiedy to zajął 11. miejsce w klasyfikacji generalnej, a w klasyfikacji jazdy po muldach był drugi. W sezonie 1988/1989 był trzeci w klasyfikacji jazdy po muldach podwójnych.
W 1999 r. zakończył karierę.

</doc>
<doc id="2200792" url="https://pl.wikipedia.org/wiki?curid=2200792" title="Przedsiębiorstwo Komunikacji Samochodowej w Ostrołęce">
Przedsiębiorstwo Komunikacji Samochodowej w Ostrołęce

Przedsiębiorstwo Komunikacji Samochodowej w Ostrołęce Spółka Akcyjna – byłe przedsiębiorstwo zajmujące się usługami związanymi z rozkładowym transportem pasażerskim. 15 lutego 2018 roku Mobilis podjął decyzję o likwidacji oddziału w Ostrołęce z dniem 30 czerwca 2018 roku. 1 lipca 2018 roku PKS w Ostrołęce przejęła spółka PKS Polonus S.A. Firma Gabriella przejęła Dworzec PKS w Ostrołęce po wycofaniu się PKS Polonus S.A.
Połączenia.
Dalekobieżne.
Korzystając z usług PKS Ostrołęka, bezpośrednio z Ostrołęki, można było dotrzeć do następujących miast:
Lokalne.
Ostrołęcki PKS obsługiwał trasy, w przybliżeniu pokrywające się z obszarem powiatów:

</doc>
<doc id="2200795" url="https://pl.wikipedia.org/wiki?curid=2200795" title="Foto-Secesja">
Foto-Secesja

Foto-Secesja (ang. "Photo-Secession") – amerykańskie stowarzyszenie fotografów piktorialistów założone w 1902 roku przez Alfreda Stieglitza. Jego członkami byli m.in. Alvin Langdon Coburn, Frank Eugene, Gertrude Käsebier, Joseph T. Keiley, Edward Steichen, Clarence H. White. Celem organizacji było doprowadzenie do uznania fotografii za jedną z dziedzin sztuki. Foto-Secesja wydawała pismo "Camera Work" oraz organizowała wystawy, m.in. we własnej galerii "291". Działalność grupy wywarła wpływ na fotografię europejską, głównie we Francji, Austrii i Wielkiej Brytanii.
Okoliczności powstania grupy.
Druga połowa XIX wieku przyniosła liczne wynalazki, które znacząco ułatwiły wykonywanie zdjęć, wcześniej wymagające specjalistycznych umiejętności. Fotografowanie m.in. za sprawą aparatu Kodaka stało się zajęciem dostępnym dla szerokich mas. Zjawisko to przyczyniło się do powstania ruchu piktorialistów, którzy pragnęli uwypuklić artystyczne możliwości fotografii. Chcieli, by ich prace były oceniane nie tylko pod kątem ich tematu, ale również ze względu na sposób, w jaki go zrealizowano. Piktorializm był szerokim i niejednolitym nurtem, rozwijającym w USA i w Europie od lat 90. XIX wieku do wybuchu I wojny światowej. Estetyka zdjęć z tego kręgu, naśladujących tradycyjne dziedziny sztuki, takie jak malarstwo i grafika, ukształtowała się pod wpływem rozmaitych nurtów, w tym szkoły z Barbizon, impresjonizmu, symbolizmu czy sztuki japońskiej. Piktorialiści chętnie posługiwali się nieostrościami, zmiękczeniami obrazu, bogatymi efektami światłocieniowymi. Wykorzystywali głównie tzw. szlachetne techniki, dające możliwość twórczej manipulacji odbitką. Nieusatysfakcjonowani ówcześnie działającymi stowarzyszeniami fotograficznymi, zaczęli tworzyć własne, takie jak The Linked Ring czy Foto-Secesja, których wspólnym celem było promowanie fotografii jako sztuki.
Działalność.
Foto-Secesja założona została 17 lutego 1902 roku w Nowym Jorku z inicjatywy Alfreda Stieglitza przez Johna G. Bullocka, Williama B. Dyera, Franka Eugene'a, Dalletta Fugueta, Gertrude Käsebier, Josepha T. Keileya, Roberta S. Redfielda, Edwarda Steichena, Edmunda Stirlinga, Johna Francisa Straussa, Evę Watson-Schütze i Clarence'a H. White'a. Powstanie Foto-Secesji Stieglitz ogłosił w marcu 1902 roku przy okazji zorganizowanej przez siebie wystawy fotografii członków ugrupowania "American Pictorial Photography Arranged by the "Photo-Secession"". Do grupy dołączali kolejni fotografowie (np. Alvin Langdon Coburn w 1904), w tym wielu członków nowojorskiego Camera Club. Nazwa grupy, zawierająca człon "secesja" (z łac. "secessio" – wycofanie się, odstąpienie, odejście), powstała w nawiązaniu do europejskich stowarzyszeń secesyjnych, takich jak wiedeńskie "Sezession", które wystąpiły przeciwko sztuce akademickiej.
Jednym z głównych narzędzi Foto-Secesji było pismo "Camera Work", wydawane od 1903 roku, w którym zamieszczane były wysokiej jakości reprodukcji fotografii. Drugim kluczowym polem działania stowarzyszenia było organizowanie ekspozycji, jednak aż do 1905 nie miało ono własnej przestrzeni wystawienniczej. Z końcem tego roku Stieglitz, za namową Steichena, wynajął pomieszczenia na górnej kondygnacji budynku przy Piątej Alei 291 w Nowym Jorku. Pierwotna nazwa – Mała Galeria ("Little Galleries") – z czasem została zastąpiona numerem budynku i galeria nazywana była po prostu "291". Prezentowane tu były indywidualne i grupowe wystawy członków Foto-Secesji oraz innych piktorialistów. Od 1908 roku Stieglitz, głównie przy pomocy mieszkającego we Francji Steichena, pokazywał także malarstwo, rysunek i rzeźbę, w tym prace Paula Cézanne'a, Henri Matisse'a, Pabla Picassa i Auguste'a Rodina.
Twórczość i poglądy członków Foto-Secesji na fotografię piktorialną nie była jednolita. Jakkolwiek dominującymi tematami ich prac były portret i pejzaż, niektórzy z fotografów wykazywali pewną skłonność do fotografii bardziej dokumentalnej. Kilku twórców (np. Coburn, Steichen, Stieglitz, Struss) swoją uwagę skierowało na Nowy Jork, a zwłaszcza na dwa motywy: budynek Flatiron i most Brookliński (w tym czasie temat miasta w fotografii dopiero zaczynał się pojawiać). Różnice te oraz narastający od 1908 roku spadek zainteresowania Stieglitza piktorializmem na rzecz modernizmu, a w końcu wybuch I wojny światowej położyły kres grupie. Ostatnia wspólna wystawa, zatytułowana "International Exhibition of Pictorial Photography", została zorganizowana w 1910 roku w Galerii Albright w Buffalo; oprócz fotografii członków Foto-Secesji pokazane na niej zostały zdjęcia XIX-wiecznych autorów – Julli Margaret Cameron, Davida Octaviusa Hilla i Roberta Adamsona oraz współczesnych europejskich twórców – Roberta Demachy'ego i Heinricha Kühna.

</doc>
<doc id="2200798" url="https://pl.wikipedia.org/wiki?curid=2200798" title="Tamara i mężczyźni">
Tamara i mężczyźni

Tamara i mężczyźni (ang. "Tamara Drewe", 2010) – brytyjski film, ekranizacja komiksu Posy Simmonds w reżyserii Stephena Frearsa.
Fabuła.
Tamara Drewe (Gemma Arterton), młoda i piękna dziennikarka, wraca do rodzinnej wsi (Ewedown w hrabstwie Dorset) z zamiarem sprzedaży domu nieżyjącej już matki, który odziedziczyła. Od jej ostatniego pobytu upłynęło wiele lat, w międzyczasie jej życie bardzo się zmieniło. Przeszła operację plastyczną nosa, który przez wiele lat straszliwie ją szpecił. Wydoroślała i z pogardzanej przez wszystkich brzyduli stała się piękną dziewczyną. Jej powrót oraz przemiana wprowadzają wiele zamieszania w uporządkowane życie mieszkańców okolicy. Wśród mężczyzn, z którymi w przeszłości łączyły Tamarę różnego rodzaju relacje, rodzi się miłość i namiętność do niej.

</doc>
<doc id="2200799" url="https://pl.wikipedia.org/wiki?curid=2200799" title="Leif Persson">
Leif Persson

Leif Håkan Persson (ur. 12 lipca 1968 w Östersund) – szwedzki narciarz, specjalista narciarstwa dowolnego. Najlepszy wynik na mistrzostwach świata osiągnął podczas mistrzostw w Lake Placid i mistrzostw w Altenmarkt, gdzie zajął 17. miejsce w jeździe po muldach. Jego najlepszym wynikiem olimpijskim jest 8. miejsce w tej samej konkurencji na igrzyskach olimpijskich w Albertville. Najlepsze wyniki w Pucharze Świata osiągnął w sezonie 1988/1989, kiedy to zajął 23. miejsce w klasyfikacji generalnej, a w klasyfikacji jazdy po muldach był piąty.
W 1994 r. zakończył karierę.

</doc>
<doc id="2200800" url="https://pl.wikipedia.org/wiki?curid=2200800" title="Hutellutuszinszuszinak">
Hutellutuszinszuszinak



</doc>
<doc id="2200802" url="https://pl.wikipedia.org/wiki?curid=2200802" title="Napięcie psofometryczne">
Napięcie psofometryczne

Napięcie psofometryczne – domyślne napięcie zastępcze o częstotliwości 800 lub 1000 Hz, które wywołuje takie samo zakłócenie jak rzeczywiste indukowane napięcie o różnych częstotliwościach. 
Przez wartość napięcia psofometrycznego dokonuje się ocenę oddziaływań zakłóceń w liniach telekomunikacyjnych, powstających w rezultacie sprzężeń elektrycznych z liniami elektroenergetycznymi z bezpośrednio uziemionym punktem neutralnym.

</doc>
<doc id="2200803" url="https://pl.wikipedia.org/wiki?curid=2200803" title="Rick Emerson">
Rick Emerson

Rick Emerson (ur. 27 czerwca 1962 r.) – amerykański narciarz, specjalista narciarstwa dowolnego. Zajął 13. miejsce w jeździe po muldach podczas mistrzostw świata w Altenmarkt. Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 1992/1993, kiedy to zajął 28. miejsce w klasyfikacji generalnej, a w klasyfikacji jazdy po muldach był siódmy.
W 1994 r. zakończył karierę.

</doc>
<doc id="2200804" url="https://pl.wikipedia.org/wiki?curid=2200804" title="Kościół św. Judy Tadeusza w Krakowie">
Kościół św. Judy Tadeusza w Krakowie

Kościół św. Judy Tadeusza – parafialny kościół rzymskokatolicki znajdujący się w Krakowie, w jego wschodniej części Nowej Hucie, w Dzielnicy XIV, na os. Czyżyny przy ul. Wężyka 6.
Jest to trójnawowa budowla typu bazylikowego. Nawa główna nakryta sklepieniem kolebkowym z lunetami, prezbiterium zakończone półkoliście.
Ściany nawy głównej i bocznych zdobią polichromie ze scenami z życia Chrystusa i wizerunkami świętych. W oknach naw bocznych znajdują się witraże przedstawiające świętych i sceny z Biblii.
Budowę świątyni rozpoczęto w 1936 roku. 16 października poświęcono kamień węgielny. Pierwszą mszę odprawiono już 25 grudnia 1936 w miejscu wznoszonego kościelnego prezbiterium. Do 1939 roku świątynia była gotowa w stanie surowym. Nie wybudowano tylko wieży.
Poświęcił kościół w 1942 r. ksiądz arcybiskup Adam Sapieha. Nastąpiło to podczas wizytacji kanonicznej parafii Mogiła (do której należały wtedy Czyżyny).
Odrębna parafia Czyżyny została erygowana 15 kwietnia 1951. Obejmowała ona swoim zasięgiem obszar dawnych wsi Czyżyny i Łęg. W latach 1989-1991 dobudowano, przewidzianą wcześniejszymi planami kościelną wieżę wysokości 30 metrów. Znajdują się na niej trzy spiżowe dzwony wykonane 1986 roku. Noszą one imiona: Św. Juda Tadeusz, Maryja i Jan Paweł II. Wieżę wieńczy 4-metrowej wysokości krzyż.

</doc>
<doc id="2200807" url="https://pl.wikipedia.org/wiki?curid=2200807" title="Ekonomiczna efektywność wykształcenia">
Ekonomiczna efektywność wykształcenia

Ekonomiczna efektywność wykształcenia – jedno z ważniejszych kryteriów oceny systemu szkolnictwa, przedmiot badań socjoekonomiki.
Zazwyczaj mierzona poprzez porównanie dochodów osób z różnym stopniem wykształcenia (badanie wpływu zdobywania kolejnych stopni naukowych na wzrost zarobków), przy czym w rachunku należy uwzględnić zarówno bezpośredni, jak i alternatywny koszt kontynuacji procesu kształcenia. 
Kolejnym miernikiem jest szansa zdobycia pracy w zależności od stopnia wykształcenia, a także długość okresu poszukiwania pracy. 
Ekonomiczną efektywność wykształcenia możemy również oceniać na podstawie umiejętności alokacji, tzn. umiejętności zdobywania, selekcji, przetwarzania informacji oraz odpowiedniej ocenie ryzyka i konsekwencji ekonomicznych podejmowanych wyborów. 
Powyższe mierniki mogą być odnoszone także do konkretnych placówek oświatowych, co znajduje odzwierciedlenie np. w rankingach szkół wyższych.
Wykorzystanie ekonomicznych mierników efektywności wykształcenia umożliwia skuteczniejsze z punktu widzenia rynku pracy zarządzanie oświatą. 
Ekonomiczna efektywność wykształcenia w Polsce.
Badanie wpływu wykształcenia na wynagrodzenia w Polsce wskazuje, że mediana zarobków osoby z wykształceniem podstawowym wynosi 1800 PLN, osób z wykształceniem zawodowym – 2100, wyższym - 3500, natomiast pracowników z dyplomem MBA - 10 500 PLN. Różnice w zarobkach oraz większa dostępność placówek oświatowych skutkują zauważalnym w ostatnich latach wzrostem popytu na usługi edukacyjne, szczególnie w zakresie szkolnictwa wyższego.
W 2008 roku przeciętne miesięczne wynagrodzenie brutto ogółem wyniosło około 3 179 zł. Osoby z wyższym wykształceniem zarabiały niemal 4 480 zł, czyli o ponad 57% więcej niż osoby, które zakończyły edukację na poziomie technikum lub szkoły policealnej, i ponad dwukrotnie więcej w stosunku do będących w najgorszej sytuacji osób z wykształceniem podstawowym.
Różnice w wysokości osiąganych wynagrodzeń w Polsce pomiędzy osobami o najniższym i najwyższym poziomie wykształcenia powiększały się systematycznie w okresie transformacji. W 1988 roku wynagrodzenia osób z wyższym wykształceniem były przeciętnie o 37% wyższe niż płace pracowników z wykształceniem podstawowym, a w 2004 roku różnice te sięgały już niemal 120%. Ostatnie kilka lat przyniosło jednak wyhamowanie dynamiki tych procesów – w 2008 roku odnotowano różnicę rzędu 106%. Jeżeli za punkt odniesienia zostanie przyjęty poziom wyższy średni z klasyfikacji ISCED, a populacja pracujących zostanie ograniczona do osób w wieku 25-64 lata, to relatywne wynagrodzenia osób, które ukończyły studia wyższe w Polsce, w 2006 roku były jednymi z najwyższych w krajach OECD (różnica 73% w stosunku do osób w wykształceniem średnim). Wyższe dysproporcje występowały jedynie na Węgrzech (120%) oraz w Czechach, Portugalii i Stanach Zjednoczonych (około 76-83%). Z drugiej strony, płace osób o najniższych kwalifikacjach były w Polsce tylko o 16% niższe niż płace osób o wykształceniu średnim.

</doc>
<doc id="2200808" url="https://pl.wikipedia.org/wiki?curid=2200808" title="Andis Caunītis">
Andis Caunītis

 
Andis Caunītis (ur. 1971 w Gulbene) – łotewski polityk, w latach 2010–2011 poseł na Sejm X kadencji. 
Życiorys.
W 1994 ukończył studia w Łotewskiej Akademii Rolniczej w Jełgawie ze specjalnością gospodarka leśna, po czym pracował w lasach państwowych. Działał w Związku Zawodowym Pracowników Leśnych. Był wybierany radnym gminy Ranka, następnie zaś miasta oraz okręgu Gulbene z ramienia Nowej Ery. W 2010 uzyskał mandat posła na Sejm, po tym jak Andris Vilks ze Związku Obywatelskiego został ministrem finansów. W wyborach w 2011 bez powodzenia ubiegał się o reelekcję. 
Żonaty, ma córkę i syna.

</doc>
<doc id="2200810" url="https://pl.wikipedia.org/wiki?curid=2200810" title="Sokół rudogardły">
Sokół rudogardły

Sokół rudogardły ("Falco deiroleucus") – gatunek ptaka z rodziny sokołowatych (Falconidae), zamieszkujący Amerykę Centralną i Południową. Bliski zagrożenia wyginięciem.
Systematyka.
Gatunek monotypowy (nie wyróżnia się podgatunków).
Prawdopodobnie jest najbliżej spokrewniony z sokołem białogardłym (wygląda w istocie jak jego większa wersja). Oba z kolei stoją w systematyce blisko sokoła rdzawobrewego i stanowią dość starą linię ewolucyjną wywodzących się z Ameryki sokołów "Falco". Specjacja, oddzielająca gatunek, rozpoczęła się prawdopodobnie 8–5 milionów lat temu w trakcie późnego miocenu.
Występowanie.
Spotyka się go od południowego Meksyku po północną Argentynę. Oprócz wymienionych krajów widuje się go zatem w Belize, Hondurasie, Nikaragui, Gwatemali, Panamie, Boliwii, Brazylii, Kolumbii, Ekwadorze, Gujanie, Gujanie Francuskiej, Paragwaju, Peru, Surinamie, Wenezueli, bardzo rzadko na Trynidadzie. W Kostaryce prawdopodobnie wymarł.
Zasiedla głównie dojrzałe lasy i obrzeża lasów, przeważnie na nizinach i wyżynach; w Ameryce Południowej także bardziej otwarte tereny np. zadrzewienia na sawannach. Zazwyczaj występuje do 1100 m n.p.m., choć odnotowywano go aż do około 2900 m n.p.m.
Charakterystyka.
To średniej wielkości ptak o długości 35 centymetrów. Drapieżca posiada mocne szpony, które umożliwiają mu chwytanie zdobyczy w locie, stąd niektórzy badacze w tym Helmut Sick, niemiecko-brazylijski ornitolog, uważają, że gatunek ten wypełnia ekologiczną niszę po sokole wędrownym, ponieważ gnieździ się w tropikalnej Ameryce, gdzie tego drugiego się nie widuje.
Jednakże wydaje się, że sokół rudogardły preferuje bardziej zalesione siedliska niż sokół wędrowny, a zatem nie jest on jego ekologicznym konkurentem na zimowiskach w Ameryce Południowej.
Zachowanie.
Poluje na ptaki, zwłaszcza gołębie, papugi, ale zjada też duże owady i nietoperze.
W lęgu znajduje się 2–4 jaj, które są wysiadywane przez 30 dni. Wychowywanie młodych trwa około 40 dni.
Status.
Międzynarodowa Unia Ochrony Przyrody (IUCN) od 2012 roku uznaje sokoła rudogardłego za gatunek bliski zagrożenia (NT – "near threatened"), wcześniej – od 2000 roku miał on status gatunku najmniejszej troski (LC – "least concern"), a od 1994 roku – NT. W 2008 roku szacowano całkowitą liczebność populacji na niecałe 50 tysięcy osobników. Trend liczebności populacji uznaje się za spadkowy ze względu na wylesianie.

</doc>
<doc id="2200813" url="https://pl.wikipedia.org/wiki?curid=2200813" title="Krystyna Ścibor-Bogusławska">
Krystyna Ścibor-Bogusławska

Krystyna Ścibor-Bogusławska herbu Ostoja 1v. Łubieńska 2v. Byszewska (zm. 1783) – starościna wągłczewska.
Córka Anny z Jankowskich i Franciszka Ścibor-Bogusławskiego, rotmistrza wojsk konfederacji barskiej, chorążego Kawalerii Narodowej. Wnuczka po mieczu Katarzyny z Gorzyńskich i Andrzeja Ścibor-Bogusławskiego, instygatora Trybunału Koronnego, regenta grodzkiego, komornika granicznego (wicepodkomorzego) łęczyckiego i sieradzkiego. Miała dwie siostry - Juliannę (ż. Józefa Kurcewskiego, komornika granicznego wieluńskiego) i Teklę Elżbietę (ż. Michała Mokrskiego, szambelana JKM) oraz braci - Maksymiliana i Ludwika Bartłomieja. 
Krystyna Bogusławska była żoną Antoniego Łubieńskiego, starosty wągłczewskiego, syna Wiktorii Sariusz-Kałowskiej i Aleksandra Łubieńskiego, starosty wągłczewskiego. Po śmierci męża została w dniu 1 listopada 1773 r. obdarowana przez króla Stanisława Augusta Poniatowskiego dożywotnio starostwem wągłczewskim. Wyszła powtórnie za mąż za Józefa Byszewskiego, pułkownika wojsk koronnych, z którym miała dwoje dzieci - Antoninę i Franciszka. Zmarła w 1783 r.
Zobacz też.
Ścibor-Bogusławscy herbu Ostoja

</doc>
<doc id="2200814" url="https://pl.wikipedia.org/wiki?curid=2200814" title="Ryūji Iwabuchi">
Ryūji Iwabuchi

 – japoński narciarz, specjalista narciarstwa dowolnego.
Zajął 12. miejsce w jeździe po muldach podczas mistrzostw świata w Altenmarkt. Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 1992/1993, kiedy zajął 61. miejsce w klasyfikacji generalnej.
W 1998 r. zakończył karierę.

</doc>
<doc id="2200816" url="https://pl.wikipedia.org/wiki?curid=2200816" title="Jag älskar dig">
Jag älskar dig



</doc>
<doc id="2200817" url="https://pl.wikipedia.org/wiki?curid=2200817" title="Sandrine Vaucher">
Sandrine Vaucher

Sandrine Vaucher (ur. 20 sierpnia 1971 r.) – szwajcarska narciarka, specjalistka narciarstwa dowolnego. Najlepszy wynik na mistrzostwach świata osiągnęła podczas mistrzostw w Altenmarkt, gdzie zajęła 10. miejsce w jeździe po muldach. Zajął 18. miejsce w tej samej konkurencji na igrzyskach olimpijskich w Lillehammer. Najlepsze wyniki w Pucharze Świata osiągnęła w sezonie 1992/1993, kiedy to zajmowała 31. miejsce w klasyfikacji generalnej, a w klasyfikacji jazdy po muldach był ósmy.
W 1998 r. zakończyła karierę.

</doc>
<doc id="2200818" url="https://pl.wikipedia.org/wiki?curid=2200818" title="Till Dig">
Till Dig



</doc>
<doc id="2200820" url="https://pl.wikipedia.org/wiki?curid=2200820" title="Jānis Reirs">
Jānis Reirs

Jānis Reirs (ur. 23 września 1961 w Rydze) – łotewski polityk i ekonomista, poseł na Sejm Republiki Łotewskiej. W latach 2004–2006 minister bez teki, w latach 2014–2016 i 2019–2022 minister finansów, od 2016 do 2019 minister zabezpieczenia społecznego.
Życiorys.
W 1990 ukończył studia ekonomiczne na Uniwersytecie Łotwy w Rydze, specjalizując się w dziedzinie planowania przemysłowego. W latach 1989–1993 pełnił obowiązki asystenta dyrektora wykonawczego rejonu centralnego Rygi. W 1993 rozpoczął pracę w bankowości jako dyrektor wydziału kredytowego w Vācijas-Latvijas banka, następnie był związany z bankiem Trasta komercbanks i spółką Prudentia. Od 2001 do 2002 był prezesem zarządu przedsiębiorstwa chemicznego Spodrība.
W wyborach w 2002, 2006, 2010 i 2011 uzyskiwał mandat posła na Sejm z ramienia Nowej Ery (JL) oraz następnie z listy Jedności. Pełnił funkcję sekretarza generalnego JL. W parlamencie był m.in. przewodniczącym podkomisji spraw zagranicznych ds. państw bałtyckich, a także szefem łotewskiej delegacji do Zgromadzenia Bałtyckiego i jego przewodniczącym. W latach 2002–2004 pełnił funkcję sekretarza Sejmu, zaś od 2004 do 2006 ministra bez teki do spraw e-administracji w gabinecie Aigarsa Kalvītisa. Od 13 maja 2010 był sekretarzem parlamentarnym w ministerstwie zdrowia. W wyborach w 2014 uzyskał reelekcję do Sejmu XII kadencji z listy Jedności.
W listopadzie tegoż roku objął funkcję ministra finansów w drugim rządzie Laimdoty Straujumy. W lutym 2016 w nowo utworzonym rządzie Mārisa Kučinskisa został natomiast ministrem zabezpieczenia społecznego.
W wyborach w 2018 po raz szósty z rzędu został wybrany na deputowanego. W listopadzie 2018 przejął czasowo wykonywanie obowiązków ministra oświaty i nauki, gdy z funkcji tej zrezygnował Kārlis Šadurskis. W styczniu 2019 objął ponownie stanowisko ministra finansów, dołączając do rządu Artursa Krišjānisa Kariņša. W 2022 nie utrzymał miejsca w parlamencie, a w grudniu tegoż roku zakończył pełnienie funkcji rządowej. Przypadł mu następnie mandat posła na Sejm w miejsce jednego z członków nowego rządu.
Jest żonaty.

</doc>
<doc id="2200821" url="https://pl.wikipedia.org/wiki?curid=2200821" title="Pasmo Kiczerki">
Pasmo Kiczerki

Pasmo Kiczerki – pasmo górskie w południowej części pogórza przemyskiego, najwyższym szczytem jest góra Kiczerka Nad Łomną (499 m n.p.m.). Według niektórych podziałów regionalizacyjnych pasmo zaliczane jest do Gór Sanocko-Turczańskich.
Topografia.
Pasmo ciągnie się w linii prostej w kierunku płn.-zach. – płd.-wsch., na zachodzie granicząc z doliną Stupnicy, która dalej opływa pasmo od północy w okolicach Starczej Birczy. Na wschodzie sąsiaduje z bezimiennym pasmem ciągnącym się od doliny Wiaru w okolicach Trójcy do doliny Sanu w okolicach Krzywczy. Na południu poprzez Przełęcz Nad Łomną (452 m n.p.m.) łączy się z Pasmem Krzemienia. Ponadto u północnego podnóża pasma wieś Bircza.
Opis.
Pasmo jest niemal w całości zalesione. Innymi ważniejszymi szczytami są: Andzionki (421 m n.p.m.), Ostra Kiczarka (467 m n.p.m.), oraz Żybracza (470 m n.p.m.), położona między Kiczerką Nad Łomną a Przełęczą Nad Łomną. W północnej części pasma ścieżka przyr. "Pomocna Woda", zaś we wschodniej części Rezerwat przyrody Reberce, za którym rozpościera się Lotnisko Krajna, dawniej należące do rządowego ośrodka wypoczynkowego "Arłamów".

</doc>
<doc id="2200822" url="https://pl.wikipedia.org/wiki?curid=2200822" title="Bagnet M7">
Bagnet M7

Bagnet M7 jest bagnetem używanym przez Armię Stanów Zjednoczonych do karabinu M16. Może być także używany razem z karabinem AR-15. Do użytku został wprowadzony w roku 1964 (razem z karabinem M16) podczas trwania konfliktu w Wietnamie. 
Konstrukcja bagnetu M7 bazuje na starszej wersji – M6, stworzonej dla karabinu M14. Najbardziej znaczącymi różnicami między tymi bagnetami jest różna średnica otworów na lufę w jelcu oraz różne mechanizmy mocowania. Poza tym oba bagnety mają tę samą długość, tę samą okładzinę wykonaną z tworzywa oraz przechowywane są w tej samej pochwie - M8A1.
Numer NSN (NATO Stock Number) dla bagnetu M7 to "1095-00-073-9238".
Bagnet M7 został zastąpiony przez bagnet M9, a później w jednostkach Marine Corps przez bagnet OKC-3S. Jednak mimo to, bagnet M7 nadal pozostaje w czynnej służbie w armii.
Produkowano go w Stanach Zjednoczonych, Kanadzie, Niemczech Zachodnich (RFN), Filipinach, Singapurze oraz w Korei Południowej.

</doc>
<doc id="2200825" url="https://pl.wikipedia.org/wiki?curid=2200825" title="Qiupalong">
Qiupalong

Qiupalong – rodzaj ornitomimozaura z rodziny Ornithomimidae żyjącego pod koniec późnej kredy na terenach dzisiejszej Azji i Ameryki Północnej. Gatunkiem typowym jest "Q. henanensis", którego holotypem są kości biodrowe, kości łonowe, niekompletne kości kulszowe oraz kości prawej kończyny tylnej (kość piszczelowa, kości śródstopia i kości palców) oznaczone HGM 41HIII-0106. Skamieniałości "Q. henanensis" odkryto w osadach formacji Qiupa niedaleko wioski Qiupa w chińskiej prowincji Henan. Znane skamieniałości "Qiupalong" mogą należeć co najmniej do dwóch różnych osobników, przy czym kości miednicy i jedna z kości palca mogły należeć do osobnika nieco mniejszego od tego, do którego należały pozostałe skamieniałości. Od innych ornitomimozaurów "Q. henanensis" odróżnia obecność wcięcia na bocznej powierzchni wyrostka przyśrodkowego tylnego na końcu bliższym kości piszczelowej oraz obecność niewielkiego dołka w miejscu stykania się kości skokowej i kości piętowej. Szkielet "Q. henanensis" cechuje współwystępowanie niektórych cech budowy ciała występujących u bazalnych ornitomimozaurów (niewielkie rozszerzenie stopki łonowej – "pubic boot" – ku przodowi) z cechami występującymi u przedstawicieli rodziny Ornithomimidae, takimi jak trzecia kość śródstopia ("metatarsal III") wzięta w kleszcze przez drugą i czwartą kość śródstopia i zwężająca się ku końcowi bliższemu, umożliwiając stykanie się końców bliższych drugiej i czwartej kości śródstopia (tzw. "arctometatarsalian condition"), jak u przedstawicieli rodziny Ornithomimidae; prosty trzonek łonowy ("pubic shaft") jak u "Gallimimus bullatus" i północnoamerykańskich przedstawicieli Ornithomimidae ("Struthiomimus" i "Ornithomimus"); oraz kąt 50° między trzonkiem łonowym a stopką łonową, jak u "Ornithomimus edmontonicus".
Z przeprowadzonej przez autorów jego opisu analizy kladystycznej wynika, że najbliższymi znanymi krewnymi "Q. henanensis" nie były azjatyckie ornitomimozaury; według analizy "Qiupalong" był taksonem siostrzanym do kladu tworzonego przez północnoamerykańskie rodzaje "Ornithomimus" i "Struthiomimus", zaś wszystkie trzy rodzaje tworzyły klad siostrzany do grupy obejmującej azjatyckie rodzaje "Gallimimus" i "Anserimimus". Z analizy przeprowadzonej przez Suesa i Awerianowa (2016) wynika natomiast, że "Qiupalong" był taksonem siostrzanym do kladu obejmującego rodzaje "Ornithomimus" i "Anserimimus", zaś wszystkie trzy rodzaje tworzyły klad siostrzany do rodzaju "Struthiomimus". Tym samym "Qiupalong" jest pierwszym znanym azjatyckim przedstawicielem Ornithomimidae, którego skamieniałości odkryto poza obszarem pustyni Gobi; ponadto ze wszystkich znanych azjatyckich przedstawicieli Ornithomimidae to właśnie szczątki "Q. henanensis" odkryto najdalej na południe.
McFeeters i współpracownicy (2017) opisali niekompletny szkielet pozaczaszkowy ornitomimozaura oraz dwie izolowane kości kończyn tylnych odkryte w kampańskich (76,5–74,8 milionów lat temu) osadach grupy Belly River, w tym formacji Dinosaur Park, na obszarze Prowincjalnego Parku Dinozaurów w kanadyjskiej prowincji Alberta; w ocenie autorów są to skamieniałości przedstawicieli rodzaju "Qiupalong" o niepewnej przynależności gatunkowej. Kanadyjskie skamieniałości przedstawicieli rodzaju "Qiupalong" mogą być starsze od skamieniałości z Chin, być może nawet o 10 milionów lat. W ocenie McFeetersa i współpracowników (2017) rodzaj "Qiupalong" mógł wyewoluować na obszarze Ameryki Północnej i stamtąd skolonizować Azję.

</doc>
<doc id="2200826" url="https://pl.wikipedia.org/wiki?curid=2200826" title="Qiupalong henanensis">
Qiupalong henanensis



</doc>
<doc id="2200830" url="https://pl.wikipedia.org/wiki?curid=2200830" title="Aivars Volfs">
Aivars Volfs

Aivars Volfs (ur. 1 czerwca 1959 w miejscowości Sabile) – łotewski polityk i samorządowiec, w latach 2010–2011 poseł na Sejm Republiki Łotewskiej. 
Życiorys.
W 1978 ukończył studia w Łotewskiej Akademii Rolniczej w Jełgawie, zaś w latach 2002–2004 studiował zarządzenia środowiskiem i zrównoważony rozwój samorządowy w Uniwersytecie Łotewskim (studia ukończył w 2007). Od 1983 do 1991 pracował jako inżynier w przedsiębiorstwie państwowym. W latach 1996–2002 był właścicielem niewielkiego sklepu spożywczego. W 1991 został wybrany przewodniczącym rady gminy Pūre – funkcję tę pełni do 2009 (z przerwą na lata 1994–1997). W 2009 został wiceprzewodniczącym rady okręgowej w Tukums. W 2010 uzyskał mandat posła na Sejm Republiki Łotewskiej z listy "Jedności" jako przedstawiciel lokalnego ugrupowania "Dla miasta Tukums i okręgu". 
Żonaty, ma trzy córki.

</doc>
<doc id="2200831" url="https://pl.wikipedia.org/wiki?curid=2200831" title="Matthew Laborteaux">
Matthew Laborteaux

Matthew Charles Labyorteaux (ur. 8 grudnia 1966 w Los Angeles) – amerykański aktor dziecięcy, który kontynuował karierę także we wczesnej dorosłości, a od połowy lat 90. zajmuje się głównie dubbingiem. Brat aktora Patricka Labyorteaux. Obaj zostali adoptowani i biologicznie nie są spokrewnieni.
Choć, od ukończenia 7 roku życia, zagrał w kilkudziesięciu filmach, serialach i reklamach, jego najbardziej znaną rolą jest fikcyjna postać Alberta Ingallsa w serialu "„Domek na prerii”" i towarzyszących mu filmach, odtwarzana w latach 1976–1983.

</doc>
<doc id="2200832" url="https://pl.wikipedia.org/wiki?curid=2200832" title="Julia Snell">
Julia Snell

Julia Snell (ur. 6 października 1963 r.) – brytyjska narciarka, specjalistka narciarstwa dowolnego. Najlepszy wynik na mistrzostwach świata osiągnęła podczas mistrzostw w Oberjoch i mistrzostw w Lake Placid, gdzie zajęła 4. miejsce w balecie narciarskim. Zajęła również czwarte miejsce w tej samej konkurencji na igrzyskach olimpijskich w Albertville, jednakże balet był jedynie dyscypliną pokazową. Najlepsze wyniki w Pucharze Świata osiągnęła w sezonie 1992/1993, kiedy to zajęła 15. miejsce w klasyfikacji generalnej, a w klasyfikacji baletu była czwarta.
W 1993 r. zakończyła karierę.

</doc>
<doc id="2200837" url="https://pl.wikipedia.org/wiki?curid=2200837" title="Piotr T. Nowakowski">
Piotr T. Nowakowski



</doc>
<doc id="2200838" url="https://pl.wikipedia.org/wiki?curid=2200838" title="Ansis Saliņš">
Ansis Saliņš

Ansis Saliņš (ur. 13 stycznia 1983 w gminie Vietalva) – łotewski polityk, w latach 2010–2011 poseł na Sejm Republiki Łotewskiej. 
Życiorys.
W latach 2007 i 2009 kończył studia w Łotewskim Uniwersytecie Rolniczym w Jełgawie, uzyskując stopnie bakałarza i magistra nauk rolniczych. Kontynuuje naukę na studiach doktoranckich. 
Jest rolnikiem i przedsiębiorcą. W wyborach w 2010 uzyskał mandat posła na Sejm X kadencji z ramienia Związku Obywatelskiego (PS). Zasiadał w Komisji Rewizyjnej PS. W wyborach w 2011 bez powodzenia ubiegał się o reelekcję. 
Jest kawalerem.

</doc>
<doc id="2200841" url="https://pl.wikipedia.org/wiki?curid=2200841" title="Dzmitry Pauliczenka">
Dzmitry Pauliczenka



</doc>
<doc id="2200844" url="https://pl.wikipedia.org/wiki?curid=2200844" title="Krzysztof Szuptarski">
Krzysztof Szuptarski

Krzysztof Szuptarski (ur. 7 lipca 1971) – polski lekkoatleta, który specjalizował się w trójskoku.
Zdobywca czterech medali na mistrzostwach Polski seniorów – ma w dorobku złoto (Kraków 1999), srebro (Kraków 2000) i dwa brązy (Bydgoszcz 1997 i (Bydgoszcz 2001). Trzeci zawodnik halowych mistrzostw Polski w 1994 i 1999, w 2000 zdobył halowe wicemistrzostwo kraju. 
Rekordy życiowe: stadion – 16,48 (3 lipca 1999, Kraków); hala – 16,08 (30 stycznia 1999, Biała Podlaska). 
Był zawodnikiem Agrosu Zamość.

</doc>
<doc id="2200846" url="https://pl.wikipedia.org/wiki?curid=2200846" title="Ewa Sudakiewicz">
Ewa Sudakiewicz

Ewa Sudakiewicz, znana również jako Ewa Sudakiewicz-Zelenovic (ur. 27 listopada 1958 w Zielonej Górze) – polska aktorka teatralna i filmowa.
Życiorys.
W 1982 roku ukończyła studia na Wydziale Aktorskim PWSFTviT w Łodzi. Jej debiut teatralny miał miejsce 7 kwietnia 1984 roku na scenie Teatru na Targówku w Warszawie, w którym występowała do 1987 roku.

</doc>
<doc id="2200848" url="https://pl.wikipedia.org/wiki?curid=2200848" title="Olimpiki Tbilisi">
Olimpiki Tbilisi

SK Olimpiki Tbilisi (gruz. სკ ოლიმპიკი თბილისი) – gruziński klub piłkarski z siedzibą w stolicy kraju Tbilisi.
Historia.
Chronologia nazw:
Klub został założony jako "FSzM Tbilisi". W 1955 startował w rozgrywkach Pucharu ZSRR. W 1957 zmienił nazwę na "Burewestnik Tbilisi", a w następnym roku klub debiutował w Klasie B, strefie 4 Mistrzostw ZSRR. W 1960 występował w Klasie B, strefie 2. Potem występował w rozgrywkach lokalnych.
Dopiero w 2000 klub pod nazwą "Olimpi Tbilisi" został reaktywowany przez Nikoloza Dolidze i występował w regionalnej lidze. W 2003 odbyła się fuzja z pierwszoligowym klubem Merani-91 Tbilisi. W wyniku fuzji powstał klub "Merani-Olimpi Tbilisi", który kontynuował występy w Umaglesi Liga. Druga drużyna pod nazwą "Olimpi Tbilisi" występowała w Pirveli Liga do lata 2005. Potem została rozformowana.
Po tym jak w 2006 klub SK Tbilisi połączył się z FK Rustawi i zmienił nazwę na "Olimpi Rustawi", druga drużyna pod nazwą "Olimpi Tbilisi" kontynuowała do 2007 występy w Pirveli Liga. Od sezonu 2007/08 jej miejsce zajęła druga drużyna Olimpi Rustawi pod nazwą "Olimpi B Rustawi".
Natomiast w Tbilisi w 2006 został odrodzony klub, który był zmuszony zmienić nazwę na "Olimpiki Tbilisi", tak jak "Olimpi Tbilisi" - to był już inny klub. W sezonie 2006/2007 startował w Meore Liga, a w sezonie 2007/2008 w Pirveli Liga.

</doc>
<doc id="2200850" url="https://pl.wikipedia.org/wiki?curid=2200850" title="Olimpik Tbilisi">
Olimpik Tbilisi



</doc>
<doc id="2200851" url="https://pl.wikipedia.org/wiki?curid=2200851" title="Sue Michalski-Cagen">
Sue Michalski-Cagen

Sue Michalski-Cagen (ur. 16 lipca 1962 r.) – amerykańska narciarka, uprawiająca narciarstwo dowolne. Najlepszy wynik na mistrzostwach świata osiągnęła podczas mistrzostw w Altenmarkt, gdzie zajęła 6. miejsce w skokach akrobatycznych. Zajęła także 12. miejsce w zawodach pokazowych w tej samej konkurencji na igrzyskach olimpijskich w Albertville. Najlepsze wyniki w Pucharze Świata osiągnęła w sezonie 1991/1992, kiedy to zajęła 22. miejsce w klasyfikacji generalnej, a klasyfikacji skoków akrobatycznych była szósta.
W 1993 r. zakończyła karierę.

</doc>
<doc id="2200852" url="https://pl.wikipedia.org/wiki?curid=2200852" title="Umnak">
Umnak

Umnak – jedna z wysp Aleutów, wchodząca w skład Wysp Lisich. Zajmuje powierzchnię 1776,76 km². Jest trzecią co do wielkości wyspą Aleutów i 19. w Stanach Zjednoczonych. W północno-wschodniej części wyspy położony jest wulkan Okmok.
W 2000 wyspa była zamieszkiwana przez 39 osób. Jedyną zamieszkaną miejscowością na wyspie jest Nikolski. W północno-wschodniej części wyspy znajduje się opuszczona baza amerykańskich sił powietrznych „Fort Glenn” zbudowana podczas II wojny światowej.

</doc>
<doc id="2200855" url="https://pl.wikipedia.org/wiki?curid=2200855" title="Buriewiestnik Tbilisi">
Buriewiestnik Tbilisi



</doc>
<doc id="2200859" url="https://pl.wikipedia.org/wiki?curid=2200859" title="Kościół św. Wawrzyńca i św. Kazimierza Królewicza w Rajczy">
Kościół św. Wawrzyńca i św. Kazimierza Królewicza w Rajczy

Kościół św. Wawrzyńca i św. Kazimierza Królewicza w Rajczy – parafialny rzymskokatolicki kościół z lat 1886–1889 w Rajczy w powiecie żywieckim, wpisany do rejestru zabytków nieruchomych województwa śląskiego.
Historia.
Stary kościół.
Przywilej czy też pozwolenie na budowę pierwotnego kościoła w Rajczy nadał 4 lipca 1669 roku król Jan II Kazimierz Waza, który podarował także dla przyszłego kościoła kopię obrazu Matki Bożej Częstochowskiej. Kopia ta, zwana Matką Bożą Kazimierzowską, została w następnych latach uznana za obraz cudowny i łaskami słynący. Z tego powodu rozwinął się jej kult, trwający do dziś.
Pierwotny drewniany kościół w Rajczy pod wezwaniem św. Wawrzyńca został wzniesiony na gruncie Jana Butora zgodnie z wolą króla Jana Kazimierza w 1674 roku staraniem ks. Wojciecha Symelliusa, plebana milowskiego, oraz jezuity ks. Kazimierza Gałeckiego, kaznodziei nauczającego często na żywiecczyźnie. Pomocy finansowej udzielili budowniczym Wawrzyniec Wodzicki, ówczesny dzierżawca państwa żywieckiego i Kazimierz Rabczyński, podstarości żywiecki; patroni nowej świątyni zostali wybrani od ich imion dla upamiętnienia ich ofiarności. Kościół wybudował Kazimierz Rabczyński z pobliskiej Żabnicy, natomiast wieżę dobudował w 1693 roku mistrz ciesielski Jan Bennert. Świątynia została poświęcona 8 maja 1674 roku przez ks. Wojciecha Symelliusa. Pierwotny kościół został zamknięty w 1884 roku ze względu na zły stan techniczny, który groził zawaleniem budynku.
Nowy kościół.
Nowy kościół został wybudowany według projektu Karola Pietschki z 1885 roku przez Edwarda Stachurskiego na miejscu drewnianego w latach 1886–1889, staraniem proboszcza ks. Andrzeja Kuliga i parafian. Budulec ze starego kościoła posłużył do postawienia kaplicy cmentarnej. 15 października 1889 dokonano poświęcenia kościoła. Wyposażeniem świątyni zajął się następny proboszcz, ks. Michał Paleczny. Dzięki jego staraniom powstały dwa ołtarze boczne oraz wykonane zostało umeblowanie w postaci ławek, czy szaf liturgicznych. W 1894 roku wzniesiono plebanię, jej koszt budowy wyniósł 10 500 złotych reńskich. W 1917 roku wojsko zarekwirowało kościelne dzwony. W latach 1921–1922 świątynia została pomalowana, a w 1925 roku zostały zakupione i poświęcone nowe dzwony.
3 grudnia 1989 roku kościół, plebania z przełomu XIX i XX wieku oraz cmentarz przykościelny tj. teren po dawnym kościele z XVII wieku i starym cmentarzu zostały wpisane do rejestru zabytków nieruchomych województwa śląskiego.
2 lutego 1997 roku, dekretem biskupa Tadeusza Rakoczego nadano kościołowi status lokalnego sanktuarium; kościół w Rajczy jest jednym z czterech sanktuariów maryjnych na Żywiecczyźnie.
Wnętrze kościoła zostało odrestaurowane w 2005 roku, a obraz Matki Boskiej Kazimierzowskiej był poddany badaniu i konserwacji w 2016 roku.
Architektura.
Świątynia w Rajczy jest orientowana, trójnawowa, halowa, z ośmioma przęsłami, transeptem. Nawa główna łączy się z nawami bocznymi poprzez arkadowe filary. Wieloboczne prezbiterium otacza od północy zakrystia, od południa zaś – składzik.
Nad kruchtą znajduje się tworząca fasadę wysoka wieża z zegarem i trzema dzwonami, poniżej zegara kolisty witraż przedstawiający Najświętsze Serce Jezusa. Na dachu umieszczono sygnaturkę z dzwonem pochodzącym ze starego kościoła. Na dzwonie znajduje się napis "Audite gentes vocem Domini 1677" (pol. słuchajcie narody głosu Pana) oraz ornament roślinny.
Obecny kościół murowany to budowla o charakterze eklektycznym, wnętrze nawiązuje do stylistyki romańskiej i gotyckiej.
Wystrój.
Prezbiterium.
W prezbiterium znajduje się dwukondygnacyjny główny ołtarz ozdobiony czterema kolumnami, figurami apostołów: św. Piotra i Andrzeja, powyżej figurami św. Józefa i św. Anny. Górna kondygnacja zakończona kolumienkami z wazonami, widnieje w niej obraz przedstawiający Boga Ojca i Ducha Świętego, po jego bokach znajdują się figury aniołów, a całość zwieńczy korona.
We wnęce głównego ołtarza znajduje się przeniesiony z pierwotnego kościoła, umieszczony do 1976 roku w ołtarzu bocznym, lokalnie czczony obraz Matki Bożej (zwany wizerunkiem Matki Bożej Kazimierzowskiej od imienia darczyńcy lub Madonną z warkoczem), z nałożonymi 1 lipca 2017 roku biskupimi koronami. Wizerunek otaczają akanty. Na zasuwie zasłaniającej tenże wizerunek widnieje obraz św. Wawrzyńca. Na czterech witrażach w prezbiterium zostali przedstawieni: św. Michał, św. Kazimierz, św. Wawrzyniec i św. Teresa od Dzieciątka Jezus.
Przy murze absydy znajduje się grób proboszcza i budowniczego kościoła, ks. Andrzeja Kuliga, który zmarł w 1889 roku.
Ołtarze boczne.
W północnym ramieniu transeptu znajduje się ołtarz Matki Boskiej Różańcowej, w jego centrum umieszczono obraz Matki Boskiej Różańcowej w otoczeniu świętych Dominika i Katarzyny ze Sieny. Wizerunek otaczają figury świętych Stanisława, Wojciecha, Dominika i Jacka. Nad obrazem jest rzeźba przedstawiająca koronację Marki Boskiej przez Trójcę Świętą otoczona figurami świętych Augustyna i Ambrożego.
W przeciwległym ołtarzu w południowym ramieniu transeptu widnieje obraz przedstawiający św. Kazimierza, otaczają go figury świętych Jana Chrzciciela i Szymona Stocka. W górnej części znajduje się płaskorzeźba ze sceną podania szkaplerza świętemu Szymonowi przez Matkę Boską, otoczona przez dwie figury świętych biskupów. W transepcie umieszczono witraże z przedstawieniami świętych Stanisława i Andrzeja Boboli.
Empora.
Na poziomie empory umieszczono drewniane, polichromowane figury świętych Józefa, Jana Nepomucena, Barbary i Anny. W centralnej części chóru znajdują się organy z lwowskiej firmy Jana Grocholskiego, zbudowane w 1897 roku, wyposażone w mechaniczną trakturę gry i rejestrów, z neogotyckim prospektem nawiązującym stylistycznie do wnętrza świątyni. Organy mają dwa manuały i pedał, wyposażone są w 23 głosy.
Pozostałe elementy.
Przy wejściu do składziku znajdują się nadnaturalnej wielkości polichromowane figury Chrystusa na krzyżu, Matki Boskiej i św. Józefa z Arymatei oraz świętych Jana Ewangelisty i Nikodema; rzeźby pierwotnie znajdowały się w ołtarzu bocznym. W prawej nawie umieszczono barokową chrzcielnicę, pochodzącą ze starego kościoła, z pokrywą zwieńczoną rzeźbą przedstawiającą chrzest Chrystusa.
Na ścianie kruchty znajduje się tablica poświęcona „pamięci fundatorów budowniczych kościoła parafialnego w Rajczy”.
Przy kościele znajduje się kapliczka Matki Boskiej Fatimskiej, która została zbudowana staraniem proboszcza ks. Zbigniewa Guszkiewicza oraz droga krzyżowa na pobliski szczyt Compel. 
Przy kościele znajduje się też pomnik księży-męczenników Michała Rapacza i Jerzego Popiełuszki. 

</doc>
<doc id="2200862" url="https://pl.wikipedia.org/wiki?curid=2200862" title="Kennedy Ryan">
Kennedy Ryan

Kennedy Ryan (ur. 5 września 1971 r.) – kanadyjska narciarka, uprawiająca narciarstwo dowolne. Najlepszy wynik na mistrzostwach świata osiągnęła podczas mistrzostw w Altenmarkt, gdzie zajęła 5. miejsce w skokach akrobatycznych. Zajęła także 11. miejsce w zawodach pokazowych w tej samej konkurencji na igrzyskach olimpijskich w Albertville. Najlepsze wyniki w Pucharze Świata osiągnęła w sezonie 1992/1993, kiedy to zajęła 30. miejsce w klasyfikacji generalnej.
W 1994 r. zakończyła karierę.

</doc>
<doc id="2200863" url="https://pl.wikipedia.org/wiki?curid=2200863" title="Prudencjusz Aureliusz">
Prudencjusz Aureliusz



</doc>
<doc id="2200867" url="https://pl.wikipedia.org/wiki?curid=2200867" title="Fərid Quliyev">
Fərid Quliyev

Fərid Quliyev (ur. 6 stycznia 1986 w Baku) – azerski piłkarz grający na pozycji napastnika. W reprezentacji Azerbejdżanu zadebiutował w 2010 roku. Rozegrał w niej 7 meczów, w których zdobył jedną bramkę.

</doc>
<doc id="2200877" url="https://pl.wikipedia.org/wiki?curid=2200877" title="Kugelpanzer">
Kugelpanzer

Kugelpanzer (z niem. „kulisty czołg”) – niemiecki opancerzony wóz bojowy z okresu II wojny światowej. Uważa się, że pojazd, jest jednoosobowym pojazdem zwiadowczym.
Historia.
Znany jest tylko jeden egzemplarz tego pojazdu który obecnie znajduje się w Muzeum Czołgów w Kubince w części ekspozycji dotyczącej niemieckich wozów bojowych, figuruje pod numerem katalogowym 37. Pojazd został pomalowany błyszczącą szarą farbą i pozbawiono go wyposażenia wewnętrznego.
Historia pojazdu jest nieznana, ponieważ nie znaleziono żadnych dokumentów dotyczących tego pojazdu. Prawdopodobnie został wyprodukowany przez III Rzeszę w latach 30. XX wieku przez zakłady produkcyjne Krupp. Nie posiada on także żadnych konkretnych oznaczeń.
Pojazd został przekazany Japonii, a następnie został zdobyty przez Armię Czerwoną w roku 1945 (prawdopodobnie w Mandżurii). Grubość pancerza w najgrubszym miejscu wynosi 5 mm, napędzany był przez 1-cylindrowy dwusuwowy silnik spalinowy.
Pojazd posiada dwa duże koła napędowe umieszczone po bokach pojazdu. Do sterowania oraz stabilizowania pojazdu służyło małe koło umieszczone z tyłu. Kugelpanzer posiadał radio, natomiast nie miał zainstalowanego uzbrojenia. Kierowca podróżował w środku na siodełku zbliżonym do motocyklowego.
Ponieważ nie zachowały się żadne relacje o użyciu tego pojazdu, jego przeznaczenie pozostaje nieznane. Popularne teorie skłaniają się do tego, że mógł to być: lekki pojazd rozpoznawczy, mobilny punkt obserwacyjny, pojazd, którego celem było kierowanie ogniem artyleryjskim bądź też pojazd pomocniczy do kładzenia kabli. 
Na początku 2017 roku Kugelpanzer został przemalowany na ciemniejszy kolor „niemiecki szary” i dodano emblemat Wehrmachtu tzw. "Balkenkreuz" na piaście każdego koła, został wtedy przeniesiony do nowej ekspozycji.
Podobne pojazdy.
Możliwym prekursorem Kugelpanzera był jednoosobowy czołg znany we Francji jako "buclier roulant".  W 1936 roku w czasopiśmie "Popular Science" opisano projekt teksańskiego wynalazcy kulistego pojazdu opancerzonego, który został nazwany "czołgiem Tumbleweed" . Był znacznie większy od niemieckiego Kugelpanzera - oferował miejsce dla trzech osób i trzech karabinów maszynowych wraz z niezbędnymi silnikami i innym wyposażeniem. 

</doc>
<doc id="2200878" url="https://pl.wikipedia.org/wiki?curid=2200878" title="Dean Butler">
Dean Butler

Dean Butler (ur. 20 maja 1956 w Prince George, w Kolumbii Brytyjskiej w Kanadzie) - kanadyjsko-amerykański aktor filmowy i telewizyjny. Dorastał w Piedmont w Kalifornii. Studiował na University of the Pacific w Stockton. Zamieszkał na stałe w USA. 
Najbardziej znany jest z roli Almanza Wildera, męża pisarki Laury Ingalls Wilder, w jednej z ekranizacji jej książek - serialu ABC "Domek na prerii" i towarzyszących mu filmach, którą odtwarzał w latach 1979-1984. 
Często brał udział w programach i akcjach promujących serial i twórczość Laury Ingalls Wilder, w tym był narratorem w filmie dokumentalnym o rodzinie Wilderów, z której pochodził jego bohater z "Domku na prerii".

</doc>
<doc id="2200882" url="https://pl.wikipedia.org/wiki?curid=2200882" title="Mięta kłosowa">
Mięta kłosowa



</doc>
<doc id="2200887" url="https://pl.wikipedia.org/wiki?curid=2200887" title="Rozstanie (film 1960)">
Rozstanie (film 1960)

Rozstanie − polski melodramat z 1960 roku, wyreżyserowany przez Wojciecha Jerzego Hasa na podstawie scenariusza Jadwigi Żylińskiej.

</doc>
<doc id="2200888" url="https://pl.wikipedia.org/wiki?curid=2200888" title="System kar kompozycyjnych">
System kar kompozycyjnych



</doc>
<doc id="2200889" url="https://pl.wikipedia.org/wiki?curid=2200889" title="Richard Bull">
Richard Bull

Richard William Bull (ur. 26 czerwca 1924 w Zion, zm. 3 lutego 2014 w Calabasas) – amerykański aktor filmowy i telewizyjny.
W swojej filmografii miał ponad 120 ról. Karierę rozpoczął w roku 1956, nie wymieniany z nazwiska, w filmie "Full of Life". Pomimo długiej listy tytułów, kojarzony powszechnie jako Nels Oleson, w serialu i filmach telewizyjnych z serii "Domek na prerii". Pomimo sędziwego wieku, pracy nie przerwał, choć znacznie zwolnił tempo.

</doc>
<doc id="2200892" url="https://pl.wikipedia.org/wiki?curid=2200892" title="Katastrofa lotu BOAC 781">
Katastrofa lotu BOAC 781

Katastrofa lotu BOAC 781 – katastrofa samolotu de Havilland DH-106 Comet 1 należącego do brytyjskich linii lotniczych BOAC w pobliżu Elby na Morzu Tyrreńskim miała miejsce 10 stycznia 1954 roku. Maszyna odbywała lot z Singapuru do Londynu z międzylądowaniem w Rzymie. W katastrofie zginęli wszyscy znajdujący się na pokładzie – 29 pasażerów i 6 członków załogi.
Statek powietrzny.
De Havilland DH-106 Comet 1 był pierwszym pasażerskim odrzutowcem na świecie. Maszyna powstawała dzięki doświadczeniu de Havilland w produkcji samolotów wojskowych. Bazą projektu było aluminiowe poszycie kadłuba połączone z czterema silnikami odrzutowymi typu Ghost. Odrzutowiec osiągał zawrotną wówczas prędkość, około 800 km/h, co znacznie skracało czas podróży. Było to możliwe dzięki lotom na znacznych wysokościach, gdzie powietrze było rozrzedzone. Comet G-ALYP był jedną z 17 maszyn wprowadzonych do służby i jedną z 9, jaką miało w swojej flocie BOAC. Wcześniej, 2 maja 1953, lecący z Kalkuty w Indiach inny Comet linii BOAC rozbił się niedługo po starcie z powodu bardzo złej pogody. Zginęli wszyscy na pokładzie.
Pasażerowie.
Wśród pasażerów znalazł się uznany korespondent wojenny i reporter BBC – Chester Wilmot, a także dziesięcioro dzieci.
Przebieg zdarzeń.
9 stycznia 1954 samolot brytyjskich linii lotniczych BOAC odbywał lot z Singapuru na lotnisko Londyn-Heathrow w Wielkiej Brytanii. 10 stycznia rano miała odbyć się ostatnia część podróży z lotniska w Rzymie do Londynu.
Około 9:40 inżynier BOAC, Gerry Bull, rozpoczął przegląd podwozia, silników i poszycia samolotu. Nie stwierdził żadnych nieprawidłowości. Dwadzieścia minut później do inżyniera dołączyła załoga samolotu, w tym 31-letni kapitan, Alan Gibson – jeden z najmłodszych pilotów brytyjskiego przewoźnika. Około 10:05 zakończono załadunek bagaży. O 10:18 zakończono kontrolę przed startem, wszystko wydawało się być w porządku. Kapitan Gibson podpisał kontrolę przedstartową i zaczął przygotowania do lotu. Przed Cometem wystartował inny samolot BOAC – Argonaut o nazwie kodowej "George How Jig", który również leciał do Londynu. Za sterami "Argonauty" siedział kapitan Johnson. O 10:30 de Havilland rozpoczął kołowanie na pas startowy. Wieża kontroli pozwoliła na start. Minutę później Comet oderwał się od ziemi i obrał kurs na lotnisko docelowe – Heathrow. Kilka minut po starcie kapitan Johnson zapytał przez radio kapitana Gibsona o warunki pogodowe i wysokość podstawy chmur. Gibson odpowiedział: „Jesteśmy na 6000 metrów. Powiem ci, kiedy chmury się skończą”. O 10:42 kapitan Cometa połączył się z wieżą kontroli lotów w Rzymie i przekazał informacje o swojej wysokości. Około 10:51 kapitan Gibson drugi raz połączył się z kapitanem Johnsonem: "Yoke Peter do George How Jig. Odebrałeś wiado...", wiadomość urwała się w połowie zdania. Zaniepokojony kapitan Johnson wezwał wieżę kontroli lotów w Rzymie i zgłosił brak kontaktu z Cometem. Pięć minut po ostatniej wiadomości od lotu 781, kontrola bezskutecznie próbowała nawiązać łączność z odrzutowcem. O 11:15 do kontrolerów dotarła wiadomość, że niedaleko Elby do wody wpadł samolot. Niemal natychmiast na ratunek popłynęło kilka kutrów rybackich z wyspy. Na miejscu rybacy znaleźli tylko kilka ciał i niewielkie szczątki maszyny. Wyłowiono 15 z 35 ciał. Tymczasem na Heathrow wiedziano już o katastrofie i zaczęto informować bliskich pasażerów. Znalezione ciała przewieziono i złożono w kaplicy w Porto Azzurro. Wieści o tragedii szybko się rozeszły – prasa na całym świecie pisała o katastrofie lotu BOAC 781.
Poszukiwanie wraku i przebieg śledztwa.
Już kilka godzin po wypadku eksperci z BOAC rozpoczęli własne śledztwo dotyczące przyczyn katastrofy. Przypadek był trudny, ponieważ samolot spoczywał na dnie morza, a w 1954 nie było jeszcze czarnych skrzynek. Krótko po tragedii zawieszono wykonywanie wszystkich lotów odrzutowców, przez co tylko BOAC straciło miliony funtów. 23 marca uchylono jednak ten przepis i Comety ponownie mogły latać.
Prasa zaczęła spekulować, że za katastrofą mógł kryć się sabotaż, przeprowadzony przez komunistów (były to pierwsze lata zimnej wojny).
Naoczni świadkowie opowiadali o „wielkiej obracającej się kuli ognia”, która ciągnęła za sobą smugę dymu. Pilot Argonauty – kapitan Johnson – wspominał o tym, że przekaz radiowy urwał się w połowie zdania. Wielu wskazówek dostarczyli także patolodzy – po przeprowadzeniu sekcji zwłok okazało się, że ofiary doznały wielu złamań kończyn i żeber oraz pęknięcia czaszek. Dodatkowo wiele ciał miało uszkodzone bądź wręcz rozsadzone płuca. Lekarze nie znaleźli żadnych śladów wybuchu bomby.
Premier Wielkiej Brytanii – Winston Churchill z powodu braku postępów w śledztwie nakazał Royal Navy wydobyć wrak Cometa. Zadanie utrudniała jednak zła pogoda oraz brak dokładnej pozycji wraku. 12 lutego brytyjska Marynarka Wojenna znalazła pierwszą z części samolotu. Kilka tygodni trwało wyławianie niewielkich fragmentów płatowca. Kawałki wysyłano do Wielkiej Brytanii, gdzie były identyfikowane. Trwało to ponad 4 miesiące.
W trakcie śledztwa, dwa tygodnie po wznowieniu lotów, doszło do kolejnej tragedii – 8 kwietnia 1954 roku Comet linii South African Airways z 14 pasażerami i 7 członkami załogi lecący z Rzymu do Egiptu również rozpadł się w locie, zginęli wszyscy na pokładzie. Prasa ponownie przywoływała pogłoski o sabotażu.
Churchill przekazał śledztwo Sir Arnoldowi Hallowi. Pierwszą poszlaką były przedmioty zaklinowane pod ogonem, co mogło sugerować eksplozję w przedniej części samolotu. W międzyczasie dokonano sekcji zwłok ofiar drugiej tragedii. Obrażenia były podobne – liczne złamania i rozsadzone płuca. Dowody te dały początek nowej teorii – pęknięcia samolotu wskutek sztucznie utrzymywanego ciśnienia wewnątrz kadłuba. Przeprowadzono eksperyment – pleksiglasowy kadłub w skali został umieszczony w komorze ciśnieniowej. Zgodnie z hipotezą nastąpiła nagła dekompresja, udające pasażerów manekiny wystrzeliły pionowo do góry, uderzając o sklepienie kokpitu. Tłumaczyło to liczne złamania oraz uszkodzenie płuc ofiar obu katastrof.
Testy de Havilland wykazały, że poszycie kadłuba powinno wytrzymać znacznie więcej niż wylatały maszyny. Hall nie dowierzał jednak testom producenta i sam zaplanował wykonanie szeregu prób. Śledząc proces produkcji odrzutowca zauważył, że aluminiowe poszycie kadłuba jest bardzo cienkie. Postanowił wykonać nowatorski test – nakazał budowę dużego zbiornika na wodę o wymiarach 34×7×5 metrów (długość×szerokość×wysokość), która trwała 6 tygodni. 29 maja rozpoczęto test – do zbiornika wprowadzono pusty samolot i zalano go wodą tak, by różnica ciśnień odpowiadała tej na wysokości 12 000 metrów.
W tym samym czasie na drewnianym stelażu znalazło się około ⅔ samolotu. Badania potwierdziły teorię Halla o gwałtownej dekompresji kadłuba samolotu, który pękł na spojeniach. 24 czerwca ekipa testująca samolot w zbiorniku z wodą poinformowała, że kadłub pękł. Dziura o długości 2 i szerokości 1 metra znajdowała się na linii drzwi i okien. Wskazywało to na wadę konstrukcyjną maszyny. Eksperci postanowili poszukać śladów zmęczenia materiału. Poszlaki znaleziono oglądając okolice okien samolotu. Okazało się, że przy montowaniu okien zamiast kleju (jak było na planach) użyto nitów, które były wstrzeliwane w kadłub, dając początek mikropęknięciom. Te malutkie pęknięcia powiększały się z każdym lotem. 12 sierpnia odnaleziono fragment sklepienia kadłuba, na którym znaleziono pęknięcia zmęczeniowe.
19 października 1954 sir Arnold Hall zaprezentował wyniki dochodzenia przed komisją śledczą.
Cztery lata po wypadkach, swój pierwszy lot odbyła nowa konstrukcja – Comet 4, która ponownie latała dla linii lotniczych (w Comet 2 i 3 nie usunięto wszystkich wad), ale z powodu braku zamówień samolot nie odniósł dużego sukcesu komercyjnego dla firmy. Hegemonię de Havilland na produkcję pasażerskich samolotów odrzutowych przerwało amerykańskie przedsiębiorstwo Boeing Company, które do dziś jest jedną z największych wytwórni lotniczych.
W 2006 metalurg lotniczy – Paul Withey ponownie przyjrzał się sprawie, wykorzystując nowoczesną technikę. Po serii badań i testów potwierdził, że eksperci sprzed pół wieku mieli rację co do przyczyn wypadku.
Pomnik.
Po katastrofie, na Elbie wzniesiono pomnik upamiętniający ofiary lotu BOAC 781.

</doc>
<doc id="2200895" url="https://pl.wikipedia.org/wiki?curid=2200895" title="WASP-3c">
WASP-3c



</doc>
<doc id="2200898" url="https://pl.wikipedia.org/wiki?curid=2200898" title="Wspólna Reprezentacja Niemiec">
Wspólna Reprezentacja Niemiec

Wspólna Reprezentacja Niemiec (ang. "Unified Team of Germany", fr. "Équipe unifiée d'Allemagne", niem. "Gesamtdeutsche Mannschaft") uczestniczyła w letnich i zimowych igrzyskach olimpijskich w latach 1956, 1960 oraz 1964. Składała się z zawodników z RFN i NRD, a w roku 1956 także Protektoratu Saary. Międzynarodowy Komitet Olimpijski już w 1952 przed igrzyskami w Helsinkach pozwolił Niemcom wystawić wspólną reprezentację, ale w Helsinkach nie było sportowców z NRD. 
Reprezentacja w 1956 występowała pod niemiecką flagą. W związku ze zmianą flagi NRD w 1959 od 1960 reprezentacja występowała pod kompromisową flagą, która powstała przez dodanie olimpijskich pierścieni do klasycznej trójkolorowej flagi Niemiec. Flaga ta była też używana przez oddzielne reprezentacje RFN i NRD podczas igrzysk w 1968.
Podczas igrzysk w 1956, 1960 oraz 1964 reprezentacja była nazywana „Niemcy” wraz ze skrótem GER (z wyjątkiem Zimowych Igrzysk Olimpijskich 1964 w Innsbrucku gdzie był używany skrót D). Aktualnie w oficjalnych statystykach MKOl dla Wspólnej Reprezentacji Niemiec używany jest skrót EUA (z francuskiego "Équipe Unifiée d'Allemagne").

</doc>
<doc id="2200901" url="https://pl.wikipedia.org/wiki?curid=2200901" title="SZD-32 Foka 5">
SZD-32 Foka 5

SZD-32 Foka 5 – polski, jednomiejscowy, szybowiec wyczynowy klasy standard, konstrukcji drewnianej. Zaprojektowany w Szybowcowym Zakładzie Doświadczalnym w Bielsku-Białej.
Historia.
Pierwsze prace nad szybowcem wyczynowym klasy standard w kształcie późniejszej Foki, rozpoczęto już w latach 50. XX w. Pracami konstruktorskimi kierowali inżynierowie: Piotr Mynarski i Władysław Okarmus, których projekt zwyciężył podczas wewnętrznego konkursu przeprowadzonego w Szybowcowym Zakładzie Doświadczalnym. Oblot prototypu o numerze rejestracyjnym SP-2069 został wykonany 2 maja 1960 r. przez Adama Zientka. Szybowiec Foka okazał się udaną konstrukcją, na której pobito wiele rekordów świata (m.in. dokonała tego Pelagia Majewska). Foka przez wielu określana był mianem najładniejszego dotychczas powstałego szybowca.
Mimo bitych rekordów, bardzo dobrych osiągów oraz przyciągającego wzrok wyglądu, szybowiec Foka posiadał wady zgłaszane przez pilotów. W związku z tym został zmodernizowany i oznaczony jako SZD-32 z przydzieloną mu oficjalną nazwą Foka 5. W nowym szybowcu powstała przestronniejsza kabina (z myślą o osobach pokaźniejszej tuszy) i usterzenie w układzie litery T, chroniące powierzchnie sterowe przed uszkodzeniem w czasie nieplanowanego lądowania w wysokiej trawie. Prototyp Foki-5 został oblatany w listopadzie 1966 roku przez Stanisława Skrzydlewskiego na bielskim lotnisku Aleksandrowice. W sumie zostały wyprodukowane 133 egzemplarze Fok.
Konstrukcja.
Kadłub półskorupowy konstrukcji drewnianej wykonany częściowo z laminatu poliesterowego. Fotel pilota z oparciem dostosowany do spadochronu plecowego, a za nim bagażnik na radiostację, instalację tlenową i bagaż. Skrzydło dwudzielne trapezowe z hamulcami aerodynamicznymi dwupłytowymi. Usterzenie w układzie T. podwozie z nieamortyzowanym kołem o wymiarach 300 ×; 125 posiadającym hamulec szczękowy. Tylna metalowa płoza amortyzowana krążkiem gumowym.
Wyposażenie standardowe: wysokościomierz, prędkościomierz, busola, zakrętomierz, wariometr, aparatura tlenowa.
Rekordy.
W 1965 roku na Szybowcowych Mistrzostwach Świata w Wielkiej Brytanii Jan Wróblewski zdobył tytuł Mistrza Świata w klasie otwartej. Na tych samych zawodach Franciszek Kępka zdobył wicemistrzostwo w klasie standard.
Po tym wydarzeniu Francuski miesięcznik lotniczy „Avia — Sport" napisał o Foce:
W 1966 roku na Międzynarodowych Zawodach Szybowcowych w Orle w Rosji zwyciężył Franciszek Kępka.
W 1960 roku Pelagia Majewska ustanowiła międzynarodowy rekord na trójkącie 300 km z prędkością 62,3 km/h, poprawiając go w 1963 na 72 km/h. W tym samym dniu rekord ten przeszedł na Adelę Dankowską, która uzyskała 82,5 km/h.

</doc>
<doc id="2200904" url="https://pl.wikipedia.org/wiki?curid=2200904" title="Uładzimier Nawumau">
Uładzimier Nawumau



</doc>
<doc id="2200909" url="https://pl.wikipedia.org/wiki?curid=2200909" title="Wherever We May Roam Tour">
Wherever We May Roam Tour

Wherever We May Roam Tour – piąta trasa koncertowa zespołu Metallica, która odbyła się na przełomie 1991 i 1992 roku. W 1991 roku obejmowała 33 daty w Ameryce Północnej i 1 w Japonii. W 1992 roku zespół dał 104 koncerty w Ameryce Północnej i 35 w Europie oraz wystąpił na koncercie The Freddie Mercury Tribute Concert w Londynie.
Koncerty w 1991.
Ameryka Północna
Japonia
Koncerty w 1992.
Ameryka Północna - część 1
Wielka Brytania
20 kwietnia 1992 – Londyn, Stadion Wembley – The Freddie Mercury Tribute Concert
Ameryka Północna - część 2
Europa

</doc>
<doc id="2200910" url="https://pl.wikipedia.org/wiki?curid=2200910" title="Cerkiew św. Jerzego w Stambule">
Cerkiew św. Jerzego w Stambule



</doc>
<doc id="2200912" url="https://pl.wikipedia.org/wiki?curid=2200912" title="Twierdzenie Banacha-Stone’a">
Twierdzenie Banacha-Stone’a

Twierdzenie Banacha-Stone’a – twierdzenie analizy funkcjonalnej mówiące, że jeżeli formula_1 i formula_2 są takimi zwartymi przestrzeniami Hausdorffa, że przestrzenie Banacha formula_3 i formula_4 (tzn. przestrzenie rzeczywistych funkcji ciągłych na nich określonych z normą supremum) są izomorficznie izometryczne, to przestrzenie formula_1 i formula_2 są homeomorficzne. Prawdziwa jest również analogiczna wersja twierdzenia dla przestrzeni lokalnie zwartych oraz przestrzeni zespolonych funkcji ciągłych.
Twierdzenie to pojawiło się po raz pierwszy w 1932, w monografii napisanej przez Stefana Banacha wraz z dodatkowym założeniem o metryzowalności przestrzeni formula_1 i formula_8 Dowód w pełnej ogólności podał Marshall Harvey Stone w 1937.

</doc>
<doc id="2200914" url="https://pl.wikipedia.org/wiki?curid=2200914" title="Wilhelm z Donjeon">
Wilhelm z Donjeon

Wilhelm z Donjeon, również: Wilhelm Donjeon z Bourges lub Wilhelm Wyznawca, właśc. fr. "William Dungeon" lub "William Donjeon" (ur. ok. 1135 lub 1150 na zamku w Arthel w Burgundii, zm. 10 stycznia 1209 w Bourges) – kanonik, cysters, arcybiskup Bourges (od 1200), święty Kościoła katolickiego.
Pochodził ze szlacheckiej rodziny grafów w Nevers. Jego ojciec Baldwin Donjeon oddał go na wychowanie jego stryjowi, archidiakonowi w Soissons, który przygotowywał go do życia zakonnego od najmłodszych lat. Tam też został kanonikiem i otrzymał kanonię rychło rezygnując z niej. Był również kanonikiem w Paryżu. Poszukując drogi życiowej udał się do opactwa Grandmont koło Limoges, założonego przez św. Stefana z Muret, (obecnie część Saint-Sylvestre) a następnie do Pontigny, gdzie wstąpił do zakonu cystersów. Wkrótce został tam przeorem i kolejno opatem w cysterskim klasztorze Fontainejean (franc. "Abbaye de Fontainejean") (obecnie w gminie Saint-Maurice-sur-Aveyron) oraz w Chaalis niedaleko Senlis. Szczególną cześć oddawał Najświętszemu Sakramentowi. Jego kandydaturę na biskupa Bourges wysunął biskup Paryża w 1199 roku. Wawrzyniec urząd objął niechętnie w 1200 z polecenia swojego przełożonego generała zakonu z Citeaux, sprawując go przez dziewięć lat i zachowując przy tym regułę cysterską. Dał się poznać jako obrońca ubogich i chorych oraz jako obrońca dyscypliny i praw Kościoła przed królem Francji Filipem II Augustem i przed papieżem Innocentym III. Podjął się kontynuacji budowy katedry św. Szczepana (św. Stefana), rozpoczętej przez swego poprzednika Henryka de Sully, odprawiwszy w niej pierwszą uroczystą mszę na Boże Narodzenie w 1208 roku. Zmarł podczas modlitwy po Objawieniu Pańskim w 1209 roku. Życzeniem Wilhelma Donjeon było, aby został pochowany we włosienicy i w popiele.
Kult.
Proces kanonizacyjny wszczęto zaraz po jego śmierci, jednakże Innocenty III uchylił go. Kanonizacji dokonał dopiero Honoriusz III w 1218 roku.
Wspomnienie liturgiczne św. Wilhelma w Kościele katolickim obchodzone jest 10 stycznia za "Martyrologium Rzymskim".
W zakonach cystersów i trapistów dzień pamięci przeniesienia relikwii przypada na 5 maja a wspomnienie przeniesiono z 10 na 19 stycznia.
Święty Wilhelm jest patronem dzieci.
W ikonografii przedstawiany jest jako biskup umierających.

</doc>
<doc id="2200922" url="https://pl.wikipedia.org/wiki?curid=2200922" title="Dzmitryj Żuk">
Dzmitryj Żuk

Dzmitryj Alaksandrawicz Żuk (, , "Dmitrij Aleksandrowicz Żuk") – dyrektor generalny Białoruskiej Agencji Telegraficznej (BiełTA).
Życiorys.
Pracował w agencji „Interfaks-Zapad”. Pełnił funkcję kierownika służby prasowej Prezydenta Republiki Białorusi. 2 maja 2003 roku został dyrektorem generalnym Białoruskiej Agencji Telegraficznej (BiełTA). Zastąpił na tym stanowisku Aleha Pralaskouskiego.

</doc>
<doc id="2200923" url="https://pl.wikipedia.org/wiki?curid=2200923" title="Rifamycyna">
Rifamycyna



</doc>
<doc id="2200924" url="https://pl.wikipedia.org/wiki?curid=2200924" title="Miechownictwo">
Miechownictwo

Miechownictwo – ginący zawód rzemieślniczy związany z wyrobem miechów, przeważnie ze skóry.
Cech miechowników jest wymieniany jako jeden z ponad sześćdziesięciu cechów obecnych w Poznaniu w XVI w.

</doc>
<doc id="2200930" url="https://pl.wikipedia.org/wiki?curid=2200930" title="Matt Cardle">
Matt Cardle

Matt Cardle, właśc. Matthew Sheridan Cardle (ur. 15 kwietnia 1983 w Southampton w Anglii) – brytyjski piosenkarz i gitarzysta, zwycięzca siódmej edycji programu "The X Factor".
Życiorys.
Cardle urodził się 15 kwietnia 1983 w Southampton w hrabstwie Hampshire w Anglii. Jego rodzice to David i Jennifer Cardle (z domu Horner). Ma starszego brata i czterech przyrodnich braci. W 2007 został członkiem zespołu Darwyn grającego rock alternatywny i pop. W 2009 został frontmanem i gitarzystą rockowego zespołu Seven Summers.
W 2010 zgłosił się na casting do siódmej edycji programu telewizyjnego "The X Factor". Wtedy zachwycił jurorów piosenką Amy Winehouse "You Know I'm No Good" i dostał się do kolejnych etapów. Na etapie "domy jurorów" poleciał z pozostałymi uczestnikami do domu Dannii Minogue w Australii. Minogue, zadowolona z jego występu, wybrała go na jednego z czterech uczestników swojej kategorii w programach na żywo. Podczas pierwszego z nich zaśpiewał "When Love Takes Over" i uzyskał drugi najlepszy wynik w głosowaniu widzów. Przez kolejne tygodnie, aż do finału, utrzymywał pierwsze miejsce w głosowaniu. 11 grudnia wystąpił w duecie z Rihanną w piosence "Unfaithful", a następnego dnia wygrał program uzyskując wynik 44,61% głosów i tym samym pokonując swoich dwóch konkurentów. Po zwycięstwie podpisał kontrakt płytowy opiewający na milion funtów z wytwórnią Syco Music, a zaraz po tym został wydany jego debiutancki singiel "When We Collide". W pierwszym tygodniu sprzedano 439 tys. egzemplarzy, po czym utwór zajął pierwsze miejsce na liście UK Singles Chart. 2 stycznia 2011 poinformowano, że utwór wciąż utrzymuje swoją pozycję na listach, a liczba sprzedanych kopii to prawie 850 tys. sztuk
14 października 2011 wydał solowy album pt. "Letters". W pierwszym tygodniu po wydaniu album trafił na same czołówki list w Anglii i Irlandii, plasując się na drugim miejscu w obu krajach.

</doc>
<doc id="2200931" url="https://pl.wikipedia.org/wiki?curid=2200931" title="Skórnictwo">
Skórnictwo

Skórnictwo – dział rzemiosła zajmujący się zarówno wyrobem skór przez garbowanie (garbarstwo), jak i wytwarzaniem wyrobów skórzanych (cholewkarstwo, futrzarstwo, introligatorstwo, kaletnictwo, kuśnierstwo, miechownictwo, rękawicznictwo, rymarstwo, siodlarstwo, szewstwo).

</doc>
