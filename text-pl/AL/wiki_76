<doc id="2205637" url="https://pl.wikipedia.org/wiki?curid=2205637" title="Ana Timotic">
Ana Timotic



</doc>
<doc id="2205638" url="https://pl.wikipedia.org/wiki?curid=2205638" title="Wrocławskie Towarzystwo Gitarowe">
Wrocławskie Towarzystwo Gitarowe

Wrocławskie Towarzystwo Gitarowe (WTG) - Organizacja non-profit powstała w marcu 2001 roku, z inicjatywy wrocławskich muzyków i przychylności miejskich instytucji kulturalnych.
Jego statutowe cele to szeroko pojęta popularyzacja muzyki gitarowej oraz promowanie utalentowanych gitarzystów przede wszystkim związanych z Wrocławiem i Dolnym Śląskiem. Od chwili powstania skupia ono w swych szeregach najwybitniejszych artystów, pedagogów (w tym przedstawicieli środowiska akademickiego) oraz miłośników gitary z całego regionu.
Towarzystwo jest organizatorem szeregu wydarzeń artystycznych, z których najważniejszym jest Wrocławski Festiwal Gitarowy GITARA +, organizowany od 1998 r. Jest to międzynarodowa impreza odbywająca się co roku jesienią, a jej historię tworzą koncerty takich światowych gwiazd muzyki jak: Paco de Lucía, John McLaughlin, Chick Corea, Kenny Garrett, Christian McBride, Al Di Meola, Aniello Desiderio, Costas Cotsiolis, Zoran Dukić, Pavel Steidl, Jesse Cook, Tomatito, Josho Stephan, Dmitrij Illarionov, Alexander Swete, Duo Kaltchev, Trio Balkan Strings. 
Innym ważnym wydarzeniem organizowanym przez WTG i mającym wieloletnią tradycję jest Letni Kurs Gitary w Krzyżowej. Jego głównym założeniem jest nauka gry na gitarze, dlatego podczas festiwalu odbywają się liczne lekcje mistrzowskie i warsztaty, nie brakuje jednak także i koncertów gitarowych. W ciągu swojej kilkunastoletniej działalności WTG organizowało również inne imprezy cykliczne, takie jak: Nyska Jesień Gitarowa czy Podróże po Strunach, a także konkursy gitarowe oraz trasy koncertowe polskich i zagranicznych muzyków. 
WTG prowadzi również działalność wydawniczą. W 2010 roku wydało składankę zatytułowaną „GITARA”, zawierającą utwory artystów, którzy wystąpili w ramach 13. Wrocławskiego Festiwalu Gitarowego GITARA 2010 (m.in. Tommy Emmanuel, Jesse Cook, Louis Winsberg, Martin Taylor, Marek Napiórkowski i wielu innych). Najnowszym wydawnictwem Towarzystwa jest płyta „Flamenko Bueno” – kompilacja, na której znajdują się utwory kojarzone z flamenco i szeroko pojętą muzyką świata. Kompozycje takich mistrzów jak: Cañizares, Paco de Lucía, Gerardo Nuñez, Chano Dominguez czy Tomatito, a także utwory polskich zespołów Danza del Fuego i Que Passa. 

</doc>
<doc id="2205639" url="https://pl.wikipedia.org/wiki?curid=2205639" title="Otis nigriceps">
Otis nigriceps



</doc>
<doc id="2205642" url="https://pl.wikipedia.org/wiki?curid=2205642" title="Blasius Kleciak">
Blasius Kleciak



</doc>
<doc id="2205643" url="https://pl.wikipedia.org/wiki?curid=2205643" title="Blasius Kleciach">
Blasius Kleciach



</doc>
<doc id="2205644" url="https://pl.wikipedia.org/wiki?curid=2205644" title="Biagio Kleciak">
Biagio Kleciak



</doc>
<doc id="2205645" url="https://pl.wikipedia.org/wiki?curid=2205645" title="Chlamydotis">
Chlamydotis

Chlamydotis – rodzaj ptaka z rodziny dropi (Otididae),
Zasięg występowania.
Rodzaj obejmuje gatunki występujące w Afryce i Azji.
Morfologia.
Długość ciała samców 65–75 cm, samic 55–65 cm; masa ciała samców 1800–3200 g, samic 1200–1700 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2205651" url="https://pl.wikipedia.org/wiki?curid=2205651" title="Kooperencja">
Kooperencja

Kooperencja (ang. "coopetition") – typ relacji między konkurentami, w których występują jednocześnie strumienie kooperacji i konkurencji. 
Opis.
Strumień kooperacji może przyjąć rozmaite formy współdziałania: od umów społecznych (dżentelmeńskich - przypieczętowanych uściśnięciem dłoni), poprzez projekty niekapitałowe aż do umów kapitałowych. Kooperencję rozpatruje się kompleksowo: jako strumienie (a nie pojedyncze umowy, czy projekty). Stąd analizy są prowadzone z dwóch perspektyw: konkurencji i kooperacji. Kooperencja charakteryzuje się znacznym dynamizmem, co wynika ze ścierania się relacji konkurencji i kooperacji, różnorodności realizowanych przez strony celów (zbieżnych i rozbieżnych) oraz specyfiki turbulentnego otoczenia, w jakim funkcjonują kooperenci. 
Istnieją spory, czy pojęcie kooperencji należy oddzielić od aliansu strategicznego, czy też oba te terminy są tożsame. Wyraz ten, choć był używany w wielu analizach badawczych, wciąż jest nowy i trzeba wstrzymać się z jego ostateczną interpretacją.
Wraz z terminem kooperencji pojawiło się również pojęcie sektora kooperencyjnego, w którym koszty funkcjonowania są na tyle wysokie, że uczestnicy muszą się zdecydować na kooperencję, żeby przeżyć. Sektorem kooperencyjnym nazywa się taki sektor, który jest jednocześnie podatny na globalizację, zaawansowany technologicznie oraz występują w nim symptomy hiperkonkurencji.

</doc>
<doc id="2205657" url="https://pl.wikipedia.org/wiki?curid=2205657" title="TransferJet">
TransferJet

TransferJet - technologia bezprzewodowej wymiany informacji pomiędzy urządzeniami znajdującymi się w niewielki oddaleniu, opracowana przez firmę Sony i upubliczniona w 2008 roku. Maksymalna prędkość transmisji wynosi 560 Mbit/s, efektywna 375 MBit/sek.
Wymiana danych pomiędzy urządzeniami jest możliwa po zbliżeniu ich do siebie. Specyfikacja umożliwia połączenie tylko z wcześnie zdefiniowanym typem urządzeń bądź tylko z urządzeniem o danym adresie MAC.

</doc>
<doc id="2205659" url="https://pl.wikipedia.org/wiki?curid=2205659" title="Ogród Botaniczny w Cieplicach">
Ogród Botaniczny w Cieplicach

Ogród Botaniczny w Cieplicach (cz. "Botanická zahrada Teplice") – ogród botaniczny zlokalizowany w czeskich Cieplicach ("Teplice"), na terenie kraju usteckiego, przy ul. Josefa Suka. Integralną częścią założenia jest palmiarnia.
Ogólne informacje.
Ogród powstał w 2002, jako jednostka samorządu miejskiego Cieplic, celem podniesienia atrakcji turystycznej miasta. Zajmuje około 2 ha powierzchni, a palmiarnia ma 2400 m². Ogród jest czynny przez cały rok. Wstęp jest płatny (w 2011 – 50 koron).
Palmiarnia.
Nad wejściem do palmiarni umieszczona jest płaskorzeźba patrona ogrodu, boga Majów – Yum Kaax, opiekuna roślin. Obszar hal ("skleníky") składa się z trzech zasadniczych części tematycznych:
W ramach strefy suchej prezentowane są rośliny z obu Ameryk, południowej Afryki, Madagaskaru, i państw arabskich, a także z wyspy Galapagos i Sokotry. W części tropikalnej (największej, 1000m² powierzchni, 16 m wysokości) znajdują się rośliny amerykańskie, afrykańskie, australijskie i malgaskie. Stworzono tu także sztuczny wodospad, staw, kładkę umożliwiającą poznanie koron drzew, ruiny meksykańskiej piramidy, akwaria z rybami i szklaną witrynę z orchideami. W części subtropikalnej pokazana została flora Patagonii, Himalajów, południowej Australii i Nowej Zelandii oraz południowo-wschodniej Afryki. Oprócz tego w specjalnej gablocie prezentowane są okazy węgla brunatnego z okolic Cieplic i Mostu. Ekspozycję dopełnia kolejna gablota z roślinami mięsożernymi i zimnolubnymi orchideami.
Ogród.
Poza palmiarnią znajduje się część zewnętrzna ogrodu – zajmuje ona około hektarową powierzchnię. W centrum znajduje się trawnik z różnorodnymi trawami, otoczony drzewami i leśnymi bylinami, uzupełniony roślinami kwitnącymi w różnych okresach. Podejście do poszczególnych kwater zapewniają kamienne ścieżki. Całości założenia dopełnia pergola i kawiarnia.
Gatunki.
Niektóre gatunki i kultywary prezentowane w cieplickim ogrodzie to, m.in.: "Nematanthus brasiliensis", "Tapeinochilos ananassae", "Vanda caerulea", gazania lśniąca (kultywar 'Daybreak Red Stripe'), "Linaria triornithophora" (kultywar 'Rosea'), "Xysmalobium stockenstromense", "Heliconia rostrata", "Chirita dielsii", ketmia (hibiscus, kultywar 'Kinchen's Yellow'), "Calathea crotalifera", "Alpinia zerumbet", "Rhododendron jasminoflorum", "Salvia mexicana", "Phaedranassa tunguraguae", "Dioscorea elephantipes".

</doc>
<doc id="2205661" url="https://pl.wikipedia.org/wiki?curid=2205661" title="Tramwaje w Parli">
Tramwaje w Parli

Tramwaje w Parli (hiszp. "Tranvía de Parla") – system komunikacji tramwajowej kursujący w hiszpańskim mieście Parla, położonym 20 km na południe od Madrytu. 
System tworzy jedna okrężna linia, posiadająca 15 przystanków, w tym 4 przystanki podwójne (w zależności od kierunku jazdy) o łącznej długości 8,3 km. Trasa tramwaju rozpoczyna się i kończy na przystanku "Plaza de Toros". Otwarcie I etapu nastąpiło 6 maja 2007, zaś budowę II etapu zainaugurowano 8 września 2007. W budowie pozostaje jeszcze stacja "Parla Norte", gdzie tramwaje będą się zatrzymywały bezpośrednio na nowej stacji kolei podmiejskiej Cercanías Madrid. Tramwaje kursują codziennie od poniedziałku do niedzieli w godzinach od 5:00 do 01:00. Średnia częstotliwość kursowania tramwajów to 7–10 minut w godzinach szczytu oraz co 15 minut poza godzinami szczytu i nocą oraz w soboty i niedziele. 
Tabor.
Wszystkie tramwaje do obsługi linii zostały dostarczone przez firmę Alstom ("Alstom Citadis 302") – ten sam model tramwajów, które kursują w Madrycie. Wszystkie pojazdy są niskopodłogowe i klimatyzowane, posiadają pojemność 220 miejsc. Mogą się one poruszać z maksymalną prędkością 70 km/h.
Bilety.
Na przejazd obowiązują bilety Consorcio Regional de Transportes de Madrid. Z Przejazdów mogą korzystać również posiadacze biletu abonamentowego na strefę B2.

</doc>
<doc id="2205663" url="https://pl.wikipedia.org/wiki?curid=2205663" title="Neotis">
Neotis



</doc>
<doc id="2205667" url="https://pl.wikipedia.org/wiki?curid=2205667" title="Eupodotis">
Eupodotis

Eupodotis – rodzaj ptaka z rodziny dropi (Otididae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała 50–60 cm; masa ciała 1120–1612 g.
Systematyka.
Etymologia.
"Eupodotis": "eupous", ευποδος "eupodos" „chyży, rączy”, od ευ "eu" „doskonałość”; πους "pous", ποδος "podos" „stopa”; ωτις "ōtis", ωτιδος "ōtidos" „drop”.
Podział systematyczny.
Do rodzaju należą następujące gatunki:

</doc>
<doc id="2205681" url="https://pl.wikipedia.org/wiki?curid=2205681" title="Robert Hugh Benson">
Robert Hugh Benson

Robert Hugh Benson (ur. 18 listopada 1871, zm. 19 października 1914) – brytyjski duchowny anglikański, a następnie katolicki.
Najmłodszy z synów Edwarda White’a Bensona, arcybiskupa Canterbury, młodszy brat Edwarda Frederica i Arthura Christophera. Studiował w Trinity College na Uniwersytecie Cambridge. W 1895 ordynowany przez własnego ojca na kapłana anglikańskiego. Jego stopniowy rozwój duchowy doprowadził do zbliżenia z Kościołem katolickim, a później do ponownego wyświęcenia w wyznaniu rzymskokatolickim w dniu 11 września 1903. Był autorem dużej liczby dzieł teologicznych oraz powieści. Jego wydana w 1908 powieść "Władca Świata" przedstawiała obraz przyszłego świata, w którym chrześcijańska wizja świata została wyparta przez idee tzw. humanitaryzmu i komunizmu. Walerian Meysztowicz zwracał uwagę na trafność powieści, którą czytał podczas wojny 1921 roku, z egzemplarza uratowanego ze zniszczonej przez bolszewików biblioteki Brochockich w Wereskowie. W 1951 wszystkie jego utwory zostały wycofane z polskich bibliotek oraz objęte cenzurą.

</doc>
<doc id="2205682" url="https://pl.wikipedia.org/wiki?curid=2205682" title="Księżycowy miś">
Księżycowy miś

Księżycowy miś (niem. "Der Mondbär", ang. "Moonbeam Bear and His Friends", 2007-2009) – niemiecki serial animowany, który swoją premierę w Polsce miał 13 stycznia 2011 roku w TVP1 w Wieczorynce.
Opis fabuły.
Główny bohater – niedźwiadek zachwycony księżycem i opowiadający księżycowe historie, marzy o tym, żeby zaprosić księżyc na ciasto domowej roboty. W trakcie swoich doświadczeń przekonuje się, jak ważna jest przyjaźń, uczciwość i poznanie swoich ograniczeń.
Wersja polska.
Wersja polska: TVP AGENCJA FILMOWA
Dźwięk i montaż: Jakub Milencki
Udział wzięli:
i inni

</doc>
<doc id="2205685" url="https://pl.wikipedia.org/wiki?curid=2205685" title="Fernando Martínez Perales">
Fernando Martínez Perales

Nando, właśc. Fernando Martínez Perales (ur. 21 maja 1967 w Walencji) – piłkarz hiszpański grający na pozycji lewego obrońcy. W swojej karierze 2 razy wystąpił w reprezentacji Hiszpanii.
Kariera klubowa.
Karierę piłkarską Nando rozpoczął w klubie Levante UD z Walencji. W 1984 roku stał się członkiem kadry pierwszego zespołu i grał w nim w Segunda División B. W sezonie 1985/1986 był zawodnikiem rezerw Valencii CF, a w 1986/1987 ponownie grał w Levante. W 1987 roku został członkiem pierwszego zespołu Valencii. 28 sierpnia 1987 zadebiutował w Primera División w wygranym 2:0 domowym spotkaniu z CD Logroñés. 23 stycznia 1988 w meczu z RCD Mallorca (3:2) strzelił swojego pierwszego gola w lidze hiszpańskiej. W Valencii grał do końca sezonu 1991/1992.
W 1992 roku Nando przeszedł z Valencii do Deportivo La Coruña, w którym swój pierwszy mecz rozegrał 5 września 1992. Deportivo wygrało wówczas 2:0 na własnym stadionie z Celtą Vigo. W 1994 roku wywalczył z Deportivo wicemistrzostwo Hiszpanii, podobnie jak rok później. W 1995 roku zdobył też Puchar Króla i Superpuchar Hiszpanii. Zawodnikiem Deportivo był do końca 1997 roku.
Na początku 1998 roku Nando odszedł do zespołu Sevilli FC. W sezonie 1998/1999 awansował z Sevillą z Segunda División do Primera División. W pierwszej lidze w barwach Sevilli grał przez rok i latem 2000 przeszedł do Compostelii. Po roku gry w drugiej lidze hiszpańskiej zdecydował się zakończyć karierę.
Kariera reprezentacyjna.
W reprezentacji Hiszpanii Nando zadebiutował 14 września 1988 w przegranym 1:2 towarzyskim spotkaniu z Jugosławią. W 1993 roku wrócił do kadry narodowej i rozegrał w niej swój drugi i ostatni mecz, towarzyski z Meksykiem. Nando grał także w reprezentacji U-21.

</doc>
<doc id="2205686" url="https://pl.wikipedia.org/wiki?curid=2205686" title="Fernando Martinez Perales">
Fernando Martinez Perales



</doc>
<doc id="2205688" url="https://pl.wikipedia.org/wiki?curid=2205688" title="Kydlinov">
Kydlinov

Kydlinov - część hradeckiej dzielnicy Plácky (do 1954 r. Plotiště nad Labem), która jest położona po prawej stronie Łaby.
Geografia i przyroda.
Położenie.
Kydlinov jest położony na obszarze Kotliny Czeskiej, po prawej stronie rzeki Łaby. Jego współrzędne geograficzne: 50° 14' 17.92" długości geograficznej wschodniej oraz 15° 49' 19.45" szerokości geograficznej północnej (budynek byłego młyna).
Hydrologia.
Kydlinov leży w dorzeczu Łaby. Najważniejszym jej dopływem jest sztuczny Labský náhon oraz potok Melounka. W pobliżu młyna znajduje się również mały staw.
Geologia.
Pagórkowaty teren składający się z wapiennych mułowców i iłowców z wkładkami margli santonu i koniaku, które są w dużej mierze pokryte osadami czwartorzędowymi. 
Fauna i flora.
Lokalna fauna i flora składa się z typowych gatunków Europy Środkowej. Reprezentowana zwłaszcza przez rośliny i zwierzęta lasów łęgowych.
Ochrona przyrody.
W Kydlinovie nie znajdują się obszary chronione.
Demografia.
Liczba ludności.
"Źródło: Seznam míst v království Českém. Sestaven na základě úředních dat k rozkazu c.k. místodržitelství, Praha 1913"
Historia.
Przy kanału doprowadzającym wodę do młyna znaleziono pozostałości neolitycznej osady, ale stwierdzono tutaj również naczynia z okresu kultury łużyckiej oraz w kilku jamach zebrano parę odłamków naczyń kultury lateńskiej (celtyckiej). To wszystko jest dowodem, że obszar ten był zamieszkały już w okresie prahistorycznym.
Od XIV wieku Kydlinov został umieszczony pomiędzy domy, których właściciele byli zobowiązani w razie potrzeby do obrony zamku w Hradcu Kralove. W 1358 r. majątek ten należał do mieszczanina hradeckiego Kydlina, po którym później nosił nazwę. Należał do niego młyn, cegielnia i uprzywilejowana tawerna „Na Wielkiej“.
Pierwotny młyn znajdował się na potoku Melounka (dawniej Melonka na miejscu domów nr. 31, 32, 78, 79), ponieważ w momencie jego powstania nie było jeszcze Dużego i Małego Kanału Łabskiego i przed 1540 r. należał do Doroty Kydlinovej. Przy nim Mikuláš (Mikołaj) Kydlín założył mały zakład rzemieślniczy do szlifowania noży (1535). Trzy lata później został zbudowany nowy młyn oraz utworzony nowy kanał, który pozwolił miastu Hradec Králové prowadzić wody Łaby z Předměřic nad Łabą do stawu Březhradskiego. Po śmierci Mikołaja pozyskał jego majątek jako kaduk cesarz Maksymilian II Habsburg, który go sprzedał miastu Hradec Králové za 3.000 kóp groszy czeskich. Jednak zachował dla siebie prawo do wydobywania oraz do polowania.
4 listopada 1588 Hradec Králové sprzedał młyn młynarzowi Jerzymu Vosickiemu, poddanemu Rudolfa ze Stubenberka z Nového Hradišťa nad Metují za 4.000 kóp groszy czeskich, pod warunkiem, aby stał się poddanym miasma Hradca Králové. Z młyna następnie płacił 5 kóp rocznych odsetek oraz radnym hradeckim 6 kur na Boże Narodzenie.
Po klęsce pod Białą Górą Kydlinov został skonfiskowany i wrócił do miasta dopiero po oficjalnym piśmie z dnia 11 maja 1628, ale już w 1633 r. otrzymują młyn minoryci i oferują go miastu za 2.000 złotych.
Podczas wojny trzydziestoletniej zamieszkali tu Szwedzi. Świadectwem o tym są odkrycia archeologiczne w kanału doprowadzającym wodę do młyna - halabarda i miedziany pojemnik z pieniędzmi.
W 1671 r. młyn należał do Mateusza Švendy z Rosenthalu, sołtysa cesarskiego miasta Jaroměř. Jakiś czas przed 1689 r. został Kydlinov majątkiem miasta Hradec Kralove, którego własnością był jeszcze w 1692 roku. 
12 września 1717 wyszedł ogień, przez który młyn został znacznie uszkodzony i zboże oraz bydło spalone. Przyczyn pożaru nie vykryto, ale nie wyklucza się celowego podpalenia.
Kiedy właścicielem młyna był Jerzy Gangler, został zbudowany młyn do wytwarzania jagieł, ale już w 1734 r. sprzedał on młyn Jakubowi Kumprichtowi (znany też jako Kumprecht) z żoną Anną. Ludmila Maršonová kupiła dworski młyn Kydlinov w zakresie raabizacji, czyli reformy polegającej na zamianie roboty pańszczyźnianej na czynsz pieniężny. Jej syn Jan Maršon sprzedał Kydlinov na dobrowolnej aukcji.
Od 1799 r. młyn był własnością Franciszka Střemchy, który między innymi udzielił pomocy oraz schronienia kronikarzowi hradeckiemu Franciszkowi de Paula Švenda, którego dom na Wielkim Placu spłonął 24 sierpnia 1814, a 15 lutego 1822 także tutaj zmarł. 
Na początku 1832 r. pomocnik młynarza Franciszek Baier stał się pierwszą lokalną ofiarą epidemii cholery, która wybuchła w Czechach w 1831 r. (prawdopodobnie została sprowadzona z Indii). 
Do początku XX w. ogród młyna Kydlinovskiego służył do przeprowadzenia publicznych treningów miejscowych klubów sportowych (DTJ i TJ Sokol), i do budowy własnego boiska. Ówczesnymi właścicielami byli Josefa Střemchová (właśc. Valentová, zmarła 12 maja 1872), Jan Střemcha (zmarł 16 maja 1879), jego wdowa Johana Střemchová (właśc. Morávková, zmarła 18 grudnia 1904) oraz syn Jan Střemcha (zmarł 28 lutego 1908). Do 1927 pozostał młyn w Kydlinovie własnością Jana Střemchy W tym okresie Kydlinova bezpośrednio dotknąła przestępczość, ponieważ w nocy na 10 lutego 1923 nieznani sprawcy włamali się do lodówki i ukradli 150 kg mięsa wieprzowego na łączną kwotę 4.300 koron czechosłowackich.
W latach trzydziestych ubiegłego stulecia młyn Kydlinov, zabudowania gospodarcze i grunty wynajmowała firma Josef Voženílek i synowie. W 1935 r. młyn przy gospodarstwie rolnym o powierzchni 76 ha 67 arów 29 m² zatrudniał 20 osób, w tym 6 w młynie i 3 urzędników. Wtedy do młyna należało 10 numerów domowych (25, 133, 134, 9, 46, 47, 48, 21 w Pláckach oraz 80, 81 w miejscowości Plotiště). W kolejnych latach zmniejszała się aktywność młyna (w 1935 r. w handlowym młynu 74 wagonów żyta i 43 wagonów pszenicy, w wiejskim młynie 34 wagonów ziarna) i coraz bardziej zastępowały go młyny Budín oraz Předměřice. W 1937 roku był zajęty cały czas mlewem dla korpusowego magazynu prowiantowego. 22 listopada tego roku wybuchł pożar na strychu nad stajnią i chlewem. Na szczęście spaliło się tylko 6 samochodów siana. 
Od końca lat czterdziestych XX w. tutaj prowadziło działalność Państwowe Gospodarstwo Rolne Kydlinov, które między innymi uprawiało wczesne i późne warzywa. W rezultacie restytucji majątku Kydlinov został wydany na rzecz pierwotnych właścicieli budynków i od 1991 roku tutaj prowadzi przedsiębiorstwo Ing. Ivan Horák (Ing. Ivan Horák - STATEK KYDLINOV).

</doc>
<doc id="2205689" url="https://pl.wikipedia.org/wiki?curid=2205689" title="Wawrzyniec Czajka">
Wawrzyniec Czajka

Wawrzyniec Czajka (ur. 5 sierpnia 1883 w Kobylnikach, zm. 2 sierpnia 1974 w Kościanie) – kupiec, przemysłowiec oraz działacz społeczny. 
Życiorys.
Urodził się w wielodzietnej rodzinie, jego matka Tekla Czajka pochodziła z Błociszewa, a ojciec Szymon Czajka był robotnikiem na dworze hr. Kwilickiego w Kobylnikach, który powierzył mu pieczę nad końmi i powozami dworskimi z czym wiązała się również funkcja stangreta. W chwili przyjścia na świat Wawrzyńca jego ojciec miał już 60 lat i przeniesiony został na folwark do Krzana z przyznanym mu dożywotnim deputatem. Prawie cały ciężar wychowania i utrzymania piątki dzieci spadł na matkę, która również pracowała na folwarku. Wawrzyniec pomagał rodzicom i od 7 roku życia pasł gęsi, a od 11 lat krowy nie zaniedbując jednocześnie nauki szkolnej w 4-klasowej szkole w Kobylnikach, oddalonej od Krzana o 3 km. W swoim życiorysie pisze: "...uczęszczałem tylko do 4-oddziałowej szkoły wiejskiej, toteż gdy po ukończeniu tej szkoły poszedłem do miasta w naukę za kupca z przerażeniem spostrzegłem moje zapóźnienie w stosunku do rówieśników, wychowanych w miastach, ze szkołą co najmniej 7-klasową. Postanowiłem sobie odrobić te zaległości i nawet prześcignąć". Po skończeniu szkoły w Kobylnikach odbył 3-letnią praktykę kupiecką w handlu towarami spożywczymi, jednocześnie uczęszczając do 3 klasowej dokształcającej szkoły zawodowej. Następnie pracował jako pomocnik handlowy w Poznaniu, Biskupcu na Pomorzu i w Kościanie. W tym okresie odbył kurs handlowy w szkole F. Mallina w Poznaniu. 
W 1909 roku ożenił się z Marią z domu Żurkiewicz i usamodzielnił się otwierając sklep towarów spożywczych w Kościanie przy al. Kościuszki 32. Po dwóch latach uruchomił oprócz sklepu detalicznego hurtową sprzedaż towarów spożywczych. Gdy wybuchła I wojna światowa zatrudniał już cztery osoby. 3 sierpnia 1914 roku został zaciągnięty do niemieckiej służby wojennej i odkomenderowany do Wojennego Urzędu Umundurowania jako żołnierz pracownik umysłowy, gdzie przetrwał do końca wojny bez zabijania ludzi, co podkreśla w swoim życiorysie. Od 28 grudnia do lipca 1919 Komitet Powstańczy Sokół w Kościanie powierzył mu w zarząd komisaryczny dworzec kolejowy w Kościanie oraz filię Reichsbanku. Wspólnie z rzemieślnikiem Sekulskim oraz żoną dr. Laurentowskiego zorganizował dożywianie dzieci i bezrobotnych w tzw. Taniej Kuchni w byłej bożnicy żydowskiej. Kuchnia działała do 1939 roku i zaopatrywana była często z jego własnych środków. W 1923 roku ufundował bibliotekę dla pracowników stacji kolejowej Kościan. 
W grudniu 1921 został właścicielem znanej również za granicą fabryki wódek i likierów J.Russaka w Kościanie, produkującej dla kraju i na eksport m.in. popularny ówcześnie likier ziołowy Iwan oraz soki, znane w całym kraju pod nazwą płynnego owocu Sana. Od 1925 roku gdy Państwowy Monopol Spirytusowy przejął do wyłącznej produkcji wódki czyste i zakazał jej produkcji prywatnym wytwórcom uruchomił jako nowy oddział wytwórnię win owocowych. Wytwórnia produkowała również wino mszalne, dostarczane dla całej archidiecezji gnieźnieńskiej. W 1936 roku jako jeden z pierwszych w Polsce rozpoczął produkcję płynnych owoców po odbyciu odpowiedniego kursu w Instytucie Przerobu Owoców w Oberellenbach w Niemczech. 
Żona Maria zmarła w 1925 roku osierocając dwóch synów Mariana i Kazimierza. Oboje jako podchorążowie brali udział w wojnie wrześniowej w 1939 roku - starszy Marian poległ w walkach pod Łodzią, a drugi Kazimierz dostał się do niewoli po kapitulacji wojska polskiego nad Bzurą, z której został zwolniony w 1940 roku. Żył i mieszkał w Poznaniu gdzie prowadził własną wytwórnię wód gazowanych przy ulicy Botanicznej 20. 
W 1929 był jednym z głównych fundatorów „Sokolni” - siedziby Kościańskiego Towarzystwa Gimnastycznego „Sokół”, gdzie mieściła się hala sportowa, sala widowiskowa i inne. Był to pierwszy tego typu obiekt w Kościanie, obecnie mieści się w nim Kościański Ośrodek Kultury. W okresie wielkiego kryzysu angażował się w walkę z bezrobociem oraz pomoc pozostającym bez zasiłku, w 1931 został wiceprzewodniczącym Miejskiego Komitetu Niesienia Pomocy Bezrobotnym w Kościanie, który zbierał fundusze oraz inne dobra materialne dla potrzebujących. 
W 1933 roku według listy Związku Towarzystw Kupieckich, był prezesem Towarzystwa Kupców w Kościanie.
W czasie międzywojennym zajmował następujące stanowiska w urzędach i organizacjach społecznych:
1925–1939 członek Sejmiku Powiatowego
1925–1939 członek Wydziału Powiatowego
1923–1939 członek Rady Miejskiej
1923–1939 członek Zarządu Miejskiego
1925–1939 przewodniczący Miejskiej Kasy Oszczędności
1926–1939 członek zarządu Ubezpieczalni Społecznej
1926–1939 ławnik Sądu Ubezpieczeń Społecznych w Poznaniu
1928–1951 prezes Związku Wytwórców Win i Soków Owocowych w Poznaniu
1933–1949 prezes Zrzeszenia Kupców Polskich w Kościanie
1924– członek wspierający Ochotniczej Straży Pożarnej w Kościanie
1925–1951 radca Izby Przemysłowo-Handlowej w Poznaniu
1926–1939 ławnik Sądu Okręgowego w Lesznie
W tym czasie był członkiem następujących zrzeszeń społecznych: Towarzystwa Gimnastycznego Sokół, Towarzystwa Śpiewaczego Lutnia, Towarzystwa Śpiewu Moniuszko, Towarzystwa Przemysłowców, Towarzystwa Obrony Kresów Zachodnich, Ligi Morskiej i Kolonialnej, Koła Przyjaciół Żołnierza, Koła Przyjaciół Harcerstwa i Towarzystwa Upiększenia Miasta.
W latach 1938–1939 wybudował kolejne pomieszczenia fabryczne, które otrzymał do użytku dzień przed wybuchem II wojny światowej.
4 września 1939 roku po zniszczeniu wszystkich zapasów wódek i likierów ze swojej wytwórni udał się na wschód w towarzystwie burmistrza Ferfeta i aptekarza Leszczyńskiego. W swoim życiorysie pisze: "Wyroby spirytusowe zniszczyłem z dwóch powodów: raz by nie dostały się hitlerowcom, a drugi raz aby pijacy polscy, którzy pozostali na miejscu się nie upili i nie popełnili nierozważnych czynów w stosunku do obywateli niemieckich zamieszkałych w mieście, a hitlerowcy w odwecie spaliliby całe miasto, jak to czynili niejednokrotnie nie tylko w naszym kraju w czasie działań wojennych". Ucieczka uratowała mu życie, jako że Niemcy planowali jego rozstrzelanie w pierwszej kolejności po zajęciu Kościana. Przez pierwsze lata wojny ukrywał się we Lwowie, Tarnopolu, Jarosławiu i Krakowie. Dopiero w 1942 roku zameldował się w Warszawie przy ulicy Hożej 5. Od roku 1940 był cichym wspólnikiem hurtowni spożywczej Edwarda Radke, który był jego wieloletnim klientem z Warszawy. Przedsiębiorstwo przynosiło zyski, które pozwalały na zatrudnianie, często fikcyjne, wysiedleńców z Poznańskiego. 
W 1946 ożenił się ponownie z Haliną Szawłowską, która miała dwóch synów Michała i Jacka. Po wojnie, zarządzeniem Ministra Skarbu z 20 grudnia 1946 fabryka wódek Czajki została najpierw przejęta przez skarb państwa, następnie zajęcie cofnięto 31 lipca 1948, ostatecznie jednak wytwórnię upaństwowiono, funkcjonowała jako zakłady przemysłu spożywczego do końca XX wieku, dziś nie istnieje. Wawrzyniec Czajka oddał się pracy społecznej. 
W swoim życiorysie wymienił działania społeczne, w które był zaangażowany po wojnie:
Zmarł w wyniku wylewu 2 sierpnia 1974 roku ukończywszy 91 lat. Spoczywa na starym cmentarzu w Kościanie przy ul. ks. Bączkowskiego. 
Wawrzyniec Czajka był niezwykłym człowiekiem o czym świadczy jego nietypowa dla pochodzenia ścieżka edukacji, ponadprzeciętne zdolności interpersonalne oraz nieustająca chęć niesienia pomocy. Był opisywany przez swoich współpracowników jako osoba niezwykle pracowita - zjawiał się w fabryce we wczesnych godzinach porannych aby dopilnować wyjazdu wozów z towarem, praca i obowiązki społeczne często przeciągała się do późnych godzin wieczornych. Jednocześnie był życzliwy wobec każdego oraz posiadał zdolność łatwego nawiązywania kontaktu oraz zjednywania sobie przyjaciół. Żona Halina przytaczała przykłady otrzymywania listów z podziękowaniem za różną formę pomocy udzielonej osobom w trudnej sytuacji w okresie okupacji oraz zwroty pożyczek, o których udzieleniu Wawrzyniec zupełnie zapominał i nazwisk nie pamiętał, bo "pożyczał" aby nie urazić ambicji. I były takie niespodziewane przekazy również z zagranicy.
Upamiętnienie.
Wawrzyniec Czajka jest patronem ulicy w Kościanie.

</doc>
<doc id="2205693" url="https://pl.wikipedia.org/wiki?curid=2205693" title="Gun Hill Road (stacja metra na Dyre Avenue Line)">
Gun Hill Road (stacja metra na Dyre Avenue Line)

Gun Hill Road – stacja metra nowojorskiego, na linii 5. Znajduje się w dzielnicy Bronx, w Nowym Jorku i zlokalizowana jest pomiędzy stacjami Baychester Avenue i Pelham Parkway. Została otwarta 29 maja 1912.

</doc>
<doc id="2205694" url="https://pl.wikipedia.org/wiki?curid=2205694" title="Pelham Parkway (stacja metra na Dyre Avenue Line)">
Pelham Parkway (stacja metra na Dyre Avenue Line)

Pelham Parkway – stacja metra nowojorskiego, na linii 5. Znajduje się w dzielnicy Bronx, w Nowym Jorku i zlokalizowana jest pomiędzy stacjami Gun Hill Road i Morris Park. Została otwarta 29 maja 1912.

</doc>
<doc id="2205695" url="https://pl.wikipedia.org/wiki?curid=2205695" title="Pelham Parkway">
Pelham Parkway



</doc>
<doc id="2205696" url="https://pl.wikipedia.org/wiki?curid=2205696" title="Archidiecezja Vercelli">
Archidiecezja Vercelli

Archidiecezja Vercelli – archidiecezja metropolitalna Kościoła rzymskokatolickiego w północnych Włoszech. Została erygowana jako diecezja w III wieku, zaś status archidiecezji uzyskała 17 lipca 1817 roku. Parafie diecezji są położone na obszarze aż pięciu świeckich prowincji, w dwóch regionach administracyjnych. Są to prowincja Vercelli, prowincja Novara, prowincja Biella oraz prowincja Alessandria w Piemoncie, a także prowincja Pawia w Lombardii.

</doc>
<doc id="2205699" url="https://pl.wikipedia.org/wiki?curid=2205699" title="Mistrzostwa Europy w Short Tracku 2011">
Mistrzostwa Europy w Short Tracku 2011

Mistrzostwa Europy w Short Tracku 2011 – 15. edycja mistrzostw Europy w short tracku, która odbyła się w holenderskim Heerenveen, w dniach 14–16 stycznia 2011.

</doc>
<doc id="2205704" url="https://pl.wikipedia.org/wiki?curid=2205704" title="Jewhen Selin">
Jewhen Selin

Jewhen Serhijowycz Selin, ukr. Євген Сергійович Селін (ur. 9 maja 1988 w Nowoajdarze) – ukraiński piłkarz, grający na pozycji obrońcy, reprezentant Ukrainy.
Kariera piłkarska.
Kariera klubowa.
Wychowanek Stali Ałczewsk, w którym rozpoczął karierę piłkarską (rozegrał tylko jeden mecz w Pucharze Ukrainy). W marcu 2007 roku został piłkarzem Metalista Charków. Latem 2010 został wypożyczony do Worskły Połtawa, a na początku 2011 połtawski klub wykupił jego transfer. 3 stycznia 2013 roku podpisał 5-letni kontrakt z Dynamem Kijów. 3 marca 2015 został wypożyczony do Metalista Charków. 31 lipca 2015 został wypożyczony do greckiego AO Platania Chanion. 31 sierpnia 2016 ponownie został podstawom piłkarzem Dynama. 20 grudnia 2016 jako wolny agent podpisał nowy kontrakt z greckim klubem Asteras Tripolis. 2 maja 2018 podpisał kontrakt z węgierskim MTK Budapest FC. 5 czerwca 2019 przeszedł do Anorthosisu Famagusta.
Kariera reprezentacyjna.
W latach 2008–2011 bronił barw młodzieżowej reprezentacji Ukrainy. 7 października 2011 roku debiutował w narodowej reprezentacji Ukrainy, strzelając debiutowego gola w meczu towarzyskim z Bułgarią.

</doc>
<doc id="2205706" url="https://pl.wikipedia.org/wiki?curid=2205706" title="Lophotis">
Lophotis

Lophotis – rodzaj ptaka z rodziny dropi (Otididae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała 42–50 cm; masa ciała 675–900 g.
Systematyka.
Etymologia.
"Lophotis": "lophos" „czub”; ωτις "ōtis", ωτιδος "ōtidos" „drop”.
Podział systematyczny.
Do rodzaju należą następujące gatunki:

</doc>
<doc id="2205711" url="https://pl.wikipedia.org/wiki?curid=2205711" title="Terrassa (stacja kolejowa)">
Terrassa (stacja kolejowa)

Terrassa (hiszp: "Estación de Terrassa") – stacja kolejowa w Terrassa, w prowincji Barcelona, we wspólnocie autonomicznej Katalonia, w Hiszpanii. Znajduje się na Passeig del 22 de Juliol, na linii 4 Cercanías Barcelona. Znajduje się na linii Barcelona-Manresa-Lleida.

</doc>
<doc id="2205714" url="https://pl.wikipedia.org/wiki?curid=2205714" title="Afrotis">
Afrotis

Afrotis – rodzaj ptaka z rodziny dropi (Otididae).
Zasięg występowania.
Rodzaj obejmuje gatunki występujące w Afryce Południowej.
Morfologia.
Długość ciała około 50 cm; masa ciała około 700 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2205715" url="https://pl.wikipedia.org/wiki?curid=2205715" title="Puchar Świata w biathlonie 2010/2011 – Ruhpolding 2011">
Puchar Świata w biathlonie 2010/2011 – Ruhpolding 2011

Zawody pucharu świata w biathlonie w Ruhpolding były piątymi w sezonie 2010/2011 w tej dyscyplinie sportu. Konkurencje rozgrywane były w dniach 12 – 16 stycznia. Rywalizacja odbywała się w biegu indywidualnym, sprincie i biegu pościgowym.
Pierwszego dnia odbywały się biegi indywidualne mężczyzn. Wygrał w nich Norweg Emil Hegle Svendsen przed Francuzem Martinem Fourcadem i Austriakiem Dominikiem Landertingerem. W drugim dniu odbywały się biegi indywidualne kobiet. Wygrała w nich Rosjanka Olga Zajcewa przed Niemką Andreą Henkel i Szwedką Heleną Ekholm. Trzeciego dnia odbyły się sprinty mężczyzn. Wygrał w nich Norweg Lars Berger przed Francuzem Martinem Fourcadem i Rosjaninem Iwanem Czeriezowem. Kolejnego dnia odbywały się sprinty kobiet. Wygrała w nich Norweżka Tora Berger przed Niemkami Andreą Henkel i Magdaleną Neuner. Ostatniego dnia rozgrywano biegi pościgowe. Wśród mężczyzn wygrał Szwed Björn Ferry przed Francuzem Martinem Fourcade i Niemcem Michaelem Greisem. Wśród kobiet wygrała Norweżka Tora Berger przed Niemką Magdaleną Neuner i Finką Kaisą Mäkäräinen.
Biegi indywidualne – 12.01.2011, 13.01.2011.
Mężczyźni.
Do zawodów zostało zgłoszonych 101 zawodników. Na starcie nie pojawili się Jakov Fak, Andriej Deryzemla, Janov Vit oraz Rune Brattsveen. W trakcie rywalizacji wycofali się Tobias Eberhard oraz Lucien Sloof.
Wyniki: "Uwzględniono tylko miejsca punktowane"
Klasyfikacja generalna po zawodach.
"Uwzględniono tylko pierwszą dziesiątkę"
Kobiety.
Do zawodów zostało zgłoszonych 93 zawodniczek. Na starcie nie pojawiły się Martina Charapanova, Dorothea Wierer oraz Olga Nazarowa. W trakcie zawodów wycofały się Žanna Juškāne, Wang Xue oraz Inna Suprun. 
Wyniki: "Uwzględniono tylko miejsca punktowane"
Klasyfikacja generalna po zawodach.
"Uwzględniono jedynie pierwszą dziesiątkę"
Sprinty – 14.01.2011, 15.01.2011.
Mężczyźni.
Do zawodów zostało zgłoszonych 100 zawodników. Na starcie nie pojawili się Dominik Landertinger, Jakov Fak oraz Vit Janov, w trakcie rywalizacji wycofał się Anton Szypulin.
Wyniki: "Uwzględniono tylko miejsca punktowane"
Klasyfikacja generalna po zawodach.
"Uwzględniono tylko pierwszą dziesiątkę"
Kobiety.
Do zawodów zostało zgłoszonych 98 zawodniczek. Na starcie nie pojawiły się Agnieszka Cyl, Kari Eie, Oksana Chwostenko, Olga Nazarowa i Olga Połtaranina.
Wyniki: "Uwzględniono tylko miejsca punktowane"
Klasyfikacja generalna po zawodach.
"Uwzględniono jedynie pierwszą dziesiątkę"
Biegi pościgowe – 16.01.2011.
Mężczyźni.
Do zawodów przystąpiło sześćdziesięciu najlepszych zawodników w sprincie. Na starcie nie pojawił się Ole Einar Bjørndalen, a biegu nie ukończył Benjamin Weger.
Wyniki: "Uwzględniono tylko miejsca punktowane"
Klasyfikacja generalna po zawodach.
"Uwzględniono tylko pierwszą dziesiątkę"
Kobiety.
Do zawodów przystąpiło sześćdziesiąt najlepszych zawodniczek w sprincie. Na starcie nie pojawiła się Eveli Saue, a biegu nie ukończyła Luminita Piscoran.
Wyniki: "Uwzględniono tylko miejsca punktowane"
Klasyfikacja generalna po zawodach.
"Uwzględniono jedynie pierwszą dziesiątkę"

</doc>
<doc id="2205716" url="https://pl.wikipedia.org/wiki?curid=2205716" title="Mistrzostwa Europy w short tracku">
Mistrzostwa Europy w short tracku

Mistrzostwa Europy w short tracku po raz pierwszy odbyły się w szwedzkim Malmö w roku 1997. Organizatorem mistrzostw jest Międzynarodowa Unia Łyżwiarska (ISU). 
Klasyfikacja medalowa.
"Stan po ME 2023"

</doc>
<doc id="2205717" url="https://pl.wikipedia.org/wiki?curid=2205717" title="Lissotis">
Lissotis

Lissotis – rodzaj ptaka z rodziny dropi (Otididae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała 60 cm; masa ciała samców 1500–2700 g, samic 1400 g.
Systematyka.
Etymologia.
"Lissotis": "lissos" „gładki”; ωτις "ōtis", ωτιδος "ōtidos" „drop”; w aluzji do braku czuba na głowie dropika białouchego.
Podział systematyczny.
Do rodzaju należą następujące gatunki:

</doc>
<doc id="2205718" url="https://pl.wikipedia.org/wiki?curid=2205718" title="Krzyszkowice (Wieliczka)">
Krzyszkowice (Wieliczka)

Krzyszkowice – osiedle w zachodniej części Wieliczki, obejmująca swoim obszarem ulice: Akacjowa, Bolesława Wstydliwego, Chabrowa, Probusa, Jaśminowa, Krakowska od nr 14 do końca /parzyste/, Kaczeńce, Kasztanowa, Krzyszkowicka, Kopce, Lipowa, Leśna, Łany, Mieszka I, Modrzewiowa, Ochota, Parkowa, Podleśna, Podgórska, Różana, Sadowa, Słoneczna, Sobótki, Strzelców wielickich, Solna, św. Barbary, św. Kingi, Zacisze. 1 stycznia 1973 włączone do Wieliczki.
W 1899 roku poświęcono budynek szkoły wybudowany przez Erazma Jerzmanowskiego. Oprócz budynku z 2 salami lekcyjnymi podarował szkole "4 morgi gruntu" i wybudował budynki gospodarcze. Kierownikiem szkoły był p. Tatara.
Na terenie osiedla znajduje się Samorządowa Szkoła Podstawowa nr 4 im. Erazma Jerzmanowskiego w Wieliczce, kościół parafialny św. Pawła Apostoła oraz kaplica Matki Boskiej Nieustającej Pomocy, Dom Ludowy z oddziałem Powiatowej i Miejskiej Biblioteki Publicznej w Wieliczce, boisko i budynek klubowy założonego w 1927 roku TS Wieliczanka.
Główne szlaki komunikacyjne osiedla to ul. Sadowa, ul. Krzyszkowicka i ul. Ochota. Przy skrzyżowaniu ulic Krzyszkowickiej i Ochota znajduje się posesja i dom Ewy Demarczyk.
W latach 1954–1960 wieś należała i była siedzibą władz gromady Krzyszkowice, po jej zniesieniu w gromadzie Wieliczka.

</doc>
<doc id="2205719" url="https://pl.wikipedia.org/wiki?curid=2205719" title="Port lotniczy La Coloma">
Port lotniczy La Coloma

Port lotniczy La Coloma (IATA: LCL, ICAO: MULM) – port lotniczy położony w La Coloma, w prowincji Pinar del Río, na Kubie.

</doc>
<doc id="2205721" url="https://pl.wikipedia.org/wiki?curid=2205721" title="Bornhagen">
Bornhagen

Bornhagen – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.
Galeria.
&lt;br&gt;

</doc>
<doc id="2205722" url="https://pl.wikipedia.org/wiki?curid=2205722" title="S4/C">
S4/C



</doc>
<doc id="2205723" url="https://pl.wikipedia.org/wiki?curid=2205723" title="Burgwalde">
Burgwalde

Burgwalde – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2205724" url="https://pl.wikipedia.org/wiki?curid=2205724" title="Nikołaj Kasatkin">
Nikołaj Kasatkin

Nikołaj Kasatkin (ros. "Николай Алексеевич Касаткин") (ur. w Moskwie, zm. 17 grudnia 1930 tamże) – rosyjski malarz, od roku 1891 członek grupy Pieriedwiżników,
Życiorys.
Był synem litografa A.A. Kasatkina. W latach 1873-1883 uczył się w Moskiewskiej Szkole Malarstwa, Rzeźby i Architektury u Wasilija Pierowa i Iłłariona Prianisznikowa. W roku 1891 został członkiem grupy Pieriedwiżników.
W roku 1883 został nagrodzony wielkim srebrnym medalem i tytułem artysty za obraz „Żebracy na cerkiewnym ganku”. 
1894-1917 sprawował funkcje pedagogiczne na macierzystej uczelni.
W ciągu około trzydziestu lat Kasatkin współpracował z wydawnictwem Iwana Sytina, uczestnicząc m.in. w wydaniu „Historii Rosji w obrazach” oraz „Wielkiej Reformy” poświęconej pięćdziesięcioleciu uwłaszczenia chłopów rosyjskich.
Po rewolucji październikowej otrzymał (jako pierwszy w historii) w roku 1923 tytuł Ludowego Artysty RSFSR.
Został członkiem Stowarzyszenia Artystów Rewolucyjnej Rosji (AchRR)
W roku 1924 został skierowany do Anglii, aby „ukazać walkę socjalną brytyjskiego proletariatu”. Gdy w roku 1932 w ZSRR wprowadzono doktrynę realizmu socjalistycznego, Kasatkin przyjął postanowienia z aprobatą. Zaczął malować portrety typowych postaci społeczeństwa ZSRR, jak „pionierka z książkami”.
Zmarł nagle, demonstrując w Muzeum Rewolucji swój obraz, przedstawiający zbiorowe samobójstwo więźniów w katordze Ust’-Kare w roku 1889.

</doc>
<doc id="2205725" url="https://pl.wikipedia.org/wiki?curid=2205725" title="Fretterode">
Fretterode

Fretterode – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2205726" url="https://pl.wikipedia.org/wiki?curid=2205726" title="Gerbershausen">
Gerbershausen

Gerbershausen – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2205732" url="https://pl.wikipedia.org/wiki?curid=2205732" title="Mesitornis">
Mesitornis

Mesitornis – rodzaj ptaka z rodziny madagaskarników (Mesitornithidae).
Zasięg występowania.
Rodzaj obejmuje gatunki występujące na Madagaskarze.
Morfologia.
Długość ciała 30–31 cm; masa ciała 103–148 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2205733" url="https://pl.wikipedia.org/wiki?curid=2205733" title="Felix Zandman">
Felix Zandman

Felix Zandman (urodzony jako Feliks Zandman w 1927, zm. 6 czerwca 2011) – wynalazca polsko-żydowskiego pochodzenia, założyciel i kierownik technologiczny jednej z największych firmy produkujących elementy elektroniczne, Vishay Intertechnology.
Życiorys.
Dzieciństwo i młodość.
Wychowywał się w Grodnie. W wieku 14 lat został wraz z całą swoją rodziną (matka, ojciec, siostra i wszyscy dziadkowie) wywieziony do getta. Przeżył tylko dzięki pomocy polskiej rodziny , która go przechowała. Jego schowek miał wymiary 170 × 150 cm i tylko 120 cm wysokości. Ukrywał się tam przez 17 miesięcy wraz z jeszcze trzema innymi Żydami. Jednym z nich był jego wuj, który uczył go matematyki. Po wyzwoleniu przez wojska radzieckie w czerwcu 1944 i zrobieniu matury w czerwcu 1946, wyemigrował w lecie 1946 do Francji.
Wykształcenie.
W latach 1946–1949 studiował fizykę i inżynierię we Francji na Uniwersytecie w Nancy. Na francuskiej Sorbonie otrzymał stopień doktora nauk fizycznych za badania nad fotoelastycznością. W 1962 założył firmę Vishay Intertechnology, zatrudniającą obecnie ponad 22 000 ludzi i o przychodzie rocznym rzędu 2 miliardów dolarów.

</doc>
<doc id="2205734" url="https://pl.wikipedia.org/wiki?curid=2205734" title="Browar Mokrskich">
Browar Mokrskich



</doc>
<doc id="2205739" url="https://pl.wikipedia.org/wiki?curid=2205739" title="Himalia (mitologia)">
Himalia (mitologia)

Himalia (gr. Himalía, łac. Himalia) – w mitologii greckiej nimfa na wyspie Rodos.
Ze swoim kochankiem, bogiem Zeusem, który uwiódł ją w postaci deszczu, miała trzech synów: Spartajosa (Siewca), Kroniosa (Przyspieszający dojrzewanie) i Kytosa (Pusty).
Imieniem nimfy został nazwany księżyc Jowisza – Himalia.

</doc>
<doc id="2205744" url="https://pl.wikipedia.org/wiki?curid=2205744" title="Hennadij Medwediew">
Hennadij Medwediew

Hennadij Mykołajowycz Medwediew (ukr. Геннадій Миколайович Медведєв; ur. 7 lutego 1975 w Kijowie) – ukraiński piłkarz, grający na pozycji obrońcy, a wcześniej pomocnika i napastnika.
Kariera piłkarska.
Kariera klubowa.
Wychowanek Dynama Kijów, w składzie trzeciej drużyny rozpoczął karierę piłkarską. W 1995 roku został piłkarzem Dnipra Czerkasy. W pierwszej połowie 2007 występował w drugiej drużynie CSKA-2 Kijów. Latem 1997 przeszedł do Zirki Kirowohrad, skąd następnego lata przeniósł się do Worskły Połtawa. W sezonie 1999/2000 został wypożyczony do zespołu Adoms Krzemieńczuk. Po zakończeniu rundy jesiennej sezonu 2010/11 postanowił zakończyć karierę piłkarską.
Kariera trenerska.
Po zakończeniu kariery piłkarskiej od stycznia 2011 pomaga trenować młodzieżowy skład Worskły Połtawa.

</doc>
<doc id="2205745" url="https://pl.wikipedia.org/wiki?curid=2205745" title="Cerkiew św. Mikołaja w Bierieżnej Dubrowie">
Cerkiew św. Mikołaja w Bierieżnej Dubrowie

Cerkiew św. Mikołaja – cerkiew prawosławna we wsi Bierieżnaja Dubrowa w obwodzie archangielskim, wzniesiona przed 1678.
Świątynia wzniesiona jest w stylu typowym dla drewnianej architektury regionu oneskiego. Nawa budynku została wzniesiona na planie prostokąta, cerkiew posiada dziesięć cebulastych kopuł, z których największa jest usytuowana w centralnej części dachu. Jedenasta kopuła znajdowała się pierwotnie ponad wyodrębnioną częścią ołtarzową, pięciobocznie zamkniętą i zwieńczoną wysokim oślim łukim. W XIX w. do części zachodniej został dobudowany jednokondygnacyjny budynek użytkowy-jadalnia z ołtarzem ku czci Świętych Zosimy i Sawwacjusza Sołowieckich. We wnętrzu znajduje się wykonany w 1882 ikonostas, ufundowany ze składek parafian z okazji dwustu lat istnienia cerkwi oraz dwa ołtarze: św. Mikołaja i Świętego Spotkania.
Od czasu jej zamknięcia w latach 30. XX wieku w świątyni nie są odprawiane nabożeństwa. W tym samym okresie zniszczono również wolno stojącą dzwonnicę.

</doc>
<doc id="2205746" url="https://pl.wikipedia.org/wiki?curid=2205746" title="Xuankong Si">
Xuankong Si



</doc>
<doc id="2205747" url="https://pl.wikipedia.org/wiki?curid=2205747" title="Albert Czeczott">
Albert Czeczott

Albert Czeczott (ur. 13 kwietnia 1873 w Petersburgu, zm. 3 listopada 1955 w Warszawie) – polski inżynier, profesor Politechniki Warszawskiej, specjalista w zakresie badań lokomotyw parowych.
Życiorys.
Był synem zamieszkałego w Petersburgu lekarza Ottona Czeczotta, bratem inżyniera Henryka Czeczotta. Kształcił się w Rosji, specjalizując się w budowie parowozów i badaniami nad nimi. W 1914 został profesorem w katedrze parowozów Instytutu Inżynierów Dróg Komunikacji w Petersburgu, wykładał też na innych tamtejszych uczelniach.
W 1922 roku przeniósł się do Polski i od 1927 roku wykładał na Politechnice Warszawskiej. 1928 roku rozpoczął pracę w Ministerstwie Komunikacji w Warszawie, zajmując się badaniami lokomotyw. Z jego inicjatywy utworzono samodzielny referat doświadczalny przy departamencie mechanicznym Ministerstwa Komunikacji. Czeczott projektował wagony pomiarowe, a nawet specjalny pociąg doświadczalny. Opracował m.in. oryginalną metodę badania parowozów z użyciem lokomotyw pomocniczych i oporowych. Jego zespół m.in. ustalił do 1938 roku charakterystyki 26 parowozów różnych typów.
W 1933 roku Czeczott kierował budową wagonu pomiarowego dla kolei rumuńskich, po czym zorganizował w Rumunii badania parowozów.
W latach 1934–1937 Czeczott był szefem służby mechanicznej budowanej wtedy Kolei Transirańskiej w Teheranie.
Podczas okupacji niemieckiej, zajmował się pracą teoretyczną w domu. Tuż po wyzwoleniu Warszawy, 6 lutego 1945 Albert Czeczott powrócił do pracy w Departamencie Mechanicznym Ministerstwa Komunikacji i w warunkach dużych trudności materiałowych zaczął organizować samodzielny referat doświadczalny. Opracował nową metodę badań parowozów, na której podstawie badano m.in. parowozy Tr202, Ty45, Ty2, Ty43, Ty246, sporządzając ich charakterystyki robocze. Według projektu Czeczotta zbudowano w 1949 pomiarowy wagon dynamometryczny, a następnie 3 parowozy oporowe, oznaczone CZ1, CZ2, CZ3, przystosowane do wytwarzania sztucznych oporów ruchu.
W 1951 roku Albert Czeczott przeszedł do nowo utworzonego Instytutu Naukowo-Badawczego Kolejnictwa, gdzie zorganizował zakład trakcji parowej i spalinowej. Uczestniczył w badaniach nowo skonstruowanych parowozów serii TKt48, Ol49 i Ty51. Zajmował się też analizą gatunków węgla pod kątem jego zastosowania do opalania lokomotyw. Był autorem wielu publikacji w Polsce i za granicą. Zmarł 3 listopada 1955 roku.
Był odznaczony m.in. Krzyżem Kawalerskim Orderu Odrodzenia Polski i dwukrotnie Złotym Krzyżem Zasługi.
Pochowany na cmentarzu Powązkowskim w Warszawie (kwatera 194-4-25 i 26).

</doc>
<doc id="2205758" url="https://pl.wikipedia.org/wiki?curid=2205758" title="Kamil Oziemczuk">
Kamil Oziemczuk

Kamil Oziemczuk (ur. 29 marca 1988 w Świdniku) – polski piłkarz grający na pozycji pomocnika.
Kariera klubowa.
Kamil Oziemczuk karierę piłkarską rozpoczynał w Górniku Łęczna, w którego barwach 12 czerwca 2005 roku zadebiutował w I lidze w wygranym 2:1 meczu z Zagłębiem Lubin. W sezonie 2005/2006 rozegrał łącznie 17 spotkań, strzelił także swojego pierwszego gola w najwyższej klasie rozgrywkowej – uczynił to w pojedynku przeciwko Legii Warszawa, przyczyniając się do zwycięstwa nad stołecznym zespołem. W styczniu 2006 roku tygodnik "Piłka Nożna" umieścił młodego piłkarza na drugim miejscu wśród najbardziej utalentowanych środkowych napastników w Polsce.
Latem 2006 roku Oziemczuk podpisał czteroletni kontrakt z AJ Auxerre. Francuski klub zainteresowany był pozyskaniem młodego zawodnika już w styczniu, ale wówczas do transferu nie doszło. Będąc graczem Auxerre piłkarz zmagał się z problemami zdrowotnymi i nie zadebiutował w Ligue 1. W 2008 roku powrócił do Polski, był bliski związania się umową z Górnikiem Zabrze, ale ostatecznie został graczem Motoru Lublin. W jego barwach przez półtora roku rozegrał w I lidze 35 meczów, natomiast w styczniu 2010 roku za porozumieniem stron rozwiązał swój kontrakt. Następnie przeszedł do Górnika Łęczna.
W lipcu 2016 został ponownie zawodnikiem Motoru Lublin. W lipcu 2018 podpisał kontrakt z Hetmanem Zamość.

</doc>
<doc id="2205764" url="https://pl.wikipedia.org/wiki?curid=2205764" title="Diecezja Biella">
Diecezja Biella

Diecezja Biella - diecezja Kościoła rzymskokatolickiego w północnych Włoszech, a ściślej w Piemoncie. Należy do metropolii Vercelli. Została erygowana 1 czerwca 1772 roku. Prawie wszystkie parafie diecezji znajdują się na terenie świeckiej prowincji Biella. Jedynym wyjątkiem jest parafia w Carisio, położona w prowincji Vercelli.

</doc>
<doc id="2205765" url="https://pl.wikipedia.org/wiki?curid=2205765" title="Parafia Wniebowzięcia Najświętszej Maryi Panny w Mierczycach">
Parafia Wniebowzięcia Najświętszej Maryi Panny w Mierczycach

Parafia pw. Wniebowzięcia Najświętszej Maryi Panny w Mierczycach – parafia w dekanacie jaworskim, w diecezji Legnickiej. Jej proboszczem jest ks. Mirosław Wątruch.
W skład parafii wchodzą kościoły w Mierczycach, Wądrożu Wielkim oraz Granowicach.
Kościół pw. Wniebowzięcia NMP w Mierczycach.
Wczesnogotycki kościół (obecnie parafialny pw. Wniebowzięcia NMP) wzmiankowany był już w 1335 roku jako "ecclesia de Marticz". Pod koniec XV w. dobudowano wieżę i przebudowano zakończenie prezbiterium. W XVIII w. protestanci dobudowali zakrystię i przybudówkę, nadając mu barokowy charakter.
Jest to jednonawowa budowla murowana z kamienia łamanego z prostokątną nawą (12,35 x 8,95 m) przekrytą stropem i nakrytą dachem dwuspadowym krytym dachówką. Węższe (5,80 m), oskarpowane, pięciobocznie zamknięte, przesklepione prezbiterium również nakryte dachem jedno kalenicowym. Na osi wieża założona w późnym średniowieczu na planie kwadratu, górą przechodząca w oktagonon, zwieńczona barokowym hełmem z dwoma prześwitami. W kruchcie ostrołukowy portal z II poł. XIII w. wykonany z ciosów piaskowca.
Z gotyckiego kościoła zachowały się mury nawy i częściowo prezbiterium. W południowej ścianie nawy jest osadzony piaskowcowy portal ostrołukowy (pozwala on datować pierwotny kościół na koniec XIII w.) z parą kolumienek ze spłaszczonymi bazami na wysokim ośmiobocznym cokole, z profilowanymi uskokami. W kościelne są odrestaurowane i udostępnione do użytku dwa balkony po obu stronach ołtarza i trwają prace rekonstrukcji drugiego chóru, który został zlikwidowany po drugiej wojnie światowej. Na kościelnej wieży znajdują się także zegary. Przy kościele znajduje się również cmentarz przykościelny, z XIII w.

</doc>
<doc id="2205766" url="https://pl.wikipedia.org/wiki?curid=2205766" title="Sandøy (Norwegia)">
Sandøy (Norwegia)



</doc>
<doc id="2205769" url="https://pl.wikipedia.org/wiki?curid=2205769" title="Collegium Marianum w Poznaniu">
Collegium Marianum w Poznaniu

Collegium Marianum – wczesnomodernistyczny gmach szkolny, zlokalizowany na Wildzie w Poznaniu, przy ul. Różanej 17.
Budynek został zaprojektowany przez poznańskiego architekta – Adolfa Pillera (autora m.in. Kolegium Zembala) w 1933, kiedy to Jan Sajdak, profesor UAM i twórca Katedry Filologii Klasycznej, założył w tym miejscu prywatne gimnazjum.
Architekt zastosował się do purystycznych rozwiązań stylu międzynarodowego lat 30. XX wieku. Prawie cała elewacja jest cofnięta w stosunku do dwóch bocznych ryzalitów i w dużym stopniu przeszklona dzięki licznym, powtarzalnym otworom okiennym. Górna część ryzalitów cofa się prawie do linii elewacji.
Od 1966 w budynku Collegium Marianum funkcjonowało Technikum Poligraficzno-Księgarskie im. Joachima Lelewela. W 1972 umieszczono tu także Technikum Łączności nr 2. Obie szkoły połączono w 1977 w Zespół Szkół Zawodowych nr 6, przeniesiony w 2002 na ul. Działyńskich.
Obecnie obiekt zajmuje Wyższa Szkoła Komunikacji i Zarządzania, istniejąca od 1997.
Bezpośrednio do budynku Collegium Marianum przylega kamienica zrealizowana przez Josepha Leimbacha w ramach wczesnego ruchu spółdzielczego. W pobliżu znajdują się też: willa Bajerleina, szkoła przy ul. Różanej, budynek Spar- und Bauverein oraz Paulinum.

</doc>
<doc id="2205770" url="https://pl.wikipedia.org/wiki?curid=2205770" title="Cerkiew Zmartwychwstania Pańskiego w Kargopolu">
Cerkiew Zmartwychwstania Pańskiego w Kargopolu

Cerkiew Zmartwychwstania Pańskiego – prawosławna cerkiew w Kargopolu, w eparchii archangielskiej Rosyjskiego Kościoła Prawosławnego.
Budynek został wzniesiony w XVII w. w stylu naśladującym budownictwo cerkiewne Moskwy, zwłaszcza obiekty sakralne w obrębie Kremla (podobnie jak dwie inne cerkwie w Kargopolu: sobór Narodzenia Pańskiego oraz cerkiew Zwiastowania). Obiekt wzniesiony jest z białego kamienia, na planie prostokąta. Jego fasadę i ściany boczne przetykają półkolumny, dzieląc elewację północną i południową na cztery części, zaś zachodnią i wschodnią – na trzy. Cerkiew wieńczy pięć cebulastych kopuł (największą jest centralna) z krzyżami, usytuowanych na kolistych bębnach, w których znajdują się półkoliste okna oraz blendy. Fasady cerkwi są zdobione bogatą dekoracją rzeźbiarską wykonaną przez miejscowych mistrzów. Elewacja zachodnia zamknięta jest trzema apsydami.

</doc>
<doc id="2205772" url="https://pl.wikipedia.org/wiki?curid=2205772" title="EVR Cargo">
EVR Cargo

EVR Cargo AS, Eesti Raudtee Cargo – narodowy przewoźnik kolejowy w Estonii. Spółka zależna firmy Eesti Raudtee.
Przedsiębiorstwo zostało powołane w 2009 r. w związku z restrukturyzacją Kolei Estońskich (EVR). EVR Cargo świadczy usługi w zakresie przewozów towarowych. Swoją działalność prowadzi na liniach kolejowych EVR Infra. Obsługuje głównie ruch tranzytowy z Federacji Rosyjskiej do estońskich portów bałtyckich.

</doc>
<doc id="2205773" url="https://pl.wikipedia.org/wiki?curid=2205773" title="Anna-Karin Hatt">
Anna-Karin Hatt

Anna-Karin Hatt (ur. 7 grudnia 1972 w Hylte) – szwedzka polityk, działaczka Partii Centrum, od 2010 do 2014 minister technologii informacyjnych i spraw regionalnych.
Życiorys.
W 1995 ukończyła politologię i stosunki międzynarodowe na Uniwersytecie w Göteborgu. W 2000 odbyła kursy z zakresu retoryki na Uniwersytecie w Södertörn. W latach 90. pisywała okazjonalnie do gazety "Hallands Nyheter", od 2001 do 2003 pracowała w agencjach PR i spółkach prawa handlowego.
Jednocześnie od początku lat 90. zaangażowana w działalność Partii Centrum, początkowo na szczeblu lokalnym i w organizacji młodzieżowej, w której kierowała strukturami regionalnymi. W latach 1996–1998 była dyrektorem administracyjnym w partyjnej fundacji, później przez dwa lata zajmowała się przygotowywaniem przemówień lidera centrystów. W 2003 objęła funkcję szefa sztabu w komitecie wykonawczym, zaś w latach 2006–2010 była sekretarzem stanu w biurze szwedzkiego premiera (jako przedstawiciel Partii Centrum).
Po wyborach krajowych w 2010 weszła w skład zrekonstruowanego rządu Fredrika Reinfeldta, obejmując nowo utworzone stanowisko ministra technologii informacyjnych i spraw regionalnych w Ministerstwie Przedsiębiorczości, Energii i Infrastruktury. Zakończyła urzędowanie w 2014.

</doc>
<doc id="2205774" url="https://pl.wikipedia.org/wiki?curid=2205774" title="Leon White">
Leon White



</doc>
<doc id="2205776" url="https://pl.wikipedia.org/wiki?curid=2205776" title="Hohengandern">
Hohengandern

Hohengandern – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2205777" url="https://pl.wikipedia.org/wiki?curid=2205777" title="R-Truth">
R-Truth



</doc>
<doc id="2205778" url="https://pl.wikipedia.org/wiki?curid=2205778" title="F140MS">
F140MS



</doc>
<doc id="2205779" url="https://pl.wikipedia.org/wiki?curid=2205779" title="Chromeo">
Chromeo

Chromeo - kanadyjski duet z Montrealu wykonujący muzykę z gatunku electrofunk. Jego skład tworzą: P-Thugg (właściwie Patrick Gemayel), grający na instrumentach klawiszowych oraz Dave 1 (właściwie David Macklovitch), grający na gitarze wokalista. Obaj są przyjaciółmi od dzieciństwa i sami siebie przedstawiają w branżowych mediach jako "jedyny przykład partnerstwa arabsko-żydowskiego". 
Zadebiutowali w roku 2004 albumem "She's in Control", który zdefiniował styl duetu. Płyta spotkała się z dobrym odbiorem i skłaniała do porównań z grupami lat 80. jak Hall &amp; Oates, Klymaxx czy Sylvester. Utwór "Needy Girl" dał jej światowy rozgłos. Po trzech latach ukazał się ich drugi album "Fancy Footwork", który stanowi przełom w ich muzycznej karierze, otwierając przed nimi sceny koncertowe na całym świecie. 14 września 2010 r. ukazała się trzecia płyta duetu zatytułowana "Business Casual". Album promuje utwór “Don’t Turn the Lights On”, który znalazł się również na ścieżce dźwiękowej gry FIFA 11 i DiRT3, dając szansę dotarcia do szerszego grona słuchaczy.

</doc>
<doc id="2205780" url="https://pl.wikipedia.org/wiki?curid=2205780" title="Tam, gdzie żyją dzikie stwory">
Tam, gdzie żyją dzikie stwory

Tam, gdzie żyją dzikie stwory (org. "Where the Wild Things Are") – amerykańska książka dla dzieci napisana w 1963 roku przez Maurice'a Sendaka; po raz pierwszy została wydana przez wydawnictwo "Harper &amp; Row". Dane wydawnictwa "HarperCollins" podają, że na świecie sprzedało się ponad 19 milionów egzemplarzy tej książki. W Polsce ukazała się w maju 2014 roku nakładem wydawnictwa Dwie Siostry.
W 2009 roku książka została zekranizowana (polski tytuł: "Gdzie mieszkają dzikie stwory"); budżet filmu wyniósł około 100 milionów dolarów. Film był recenzowany m.in. w gazecie The New York Times.
Fabuła.
Książka opowiada historię ośmioletniego Maxa, który pewnego popołudnia spłatał parę brzydkich psikusów. Za karę jego matka zabroniła synowi jeść obiad i kazała mu iść do swojego pokoju. Tam chłopiec wyobraził sobie dziki las i morze, po którym pożeglował do krainy dzikich stworów (ang. "land of the Wild Things"). Dzikie stwory były przerażające, ale nie mogły zmierzyć się z niesamowitą mocą Maxa - patrzeniem w oczy bez mrugania, dzięki czemu został ich królem. Czuł się tam jednak bardzo samotny, przez co postanowił wrócić do swojej sypialni. Czekała tam na niego wciąż ciepła potrawa, którą matka zrobiła na kolację.

</doc>
<doc id="2205781" url="https://pl.wikipedia.org/wiki?curid=2205781" title="Miejskie Przedsiębiorstwo Komunikacyjne w Olsztynie Sp. z o.o.">
Miejskie Przedsiębiorstwo Komunikacyjne w Olsztynie Sp. z o.o.



</doc>
<doc id="2205782" url="https://pl.wikipedia.org/wiki?curid=2205782" title="Tobias Conrad Lotter">
Tobias Conrad Lotter

Tobias Conrad Lotter (ur. 1717, zm. 1777) – niemiecki kartograf, grawer i wydawca.
Lotter początkowo pracował jako grawer dla Georga Matthäusa Seuttera, geografa dworu cesarskiego. Po śmierci Seuttera w 1757 roku przejął jego wydawnictwo, które działało do roku 1810. Był jednym z najbardziej znanych XVIII-wiecznych niemieckich kartografów. Po jego śmierci w 1777 roku, działalność wydawnicza była kontynuowana przez jego syna Matthiasa Albrechta Lottera.

</doc>
<doc id="2205783" url="https://pl.wikipedia.org/wiki?curid=2205783" title="Mr Kennedy">
Mr Kennedy



</doc>
<doc id="2205784" url="https://pl.wikipedia.org/wiki?curid=2205784" title="Diecezja Novara">
Diecezja Novara

Diecezja Novara - diecezja Kościoła rzymskokatolickiego w północnych Włoszech. Została erygowana w IV wieku, początkowo należała do metropolii Mediolanu. Od 1817 stanowi część metropolii Vercelli. Niemal wszystkie parafie diecezji znajdują się w Piemoncie, a ściślej w prowincjach Novara, Cusio Ossola i Vercelli. Jedynie parafia w Gravellona Lomellina leży w prowincji Pawia w Lombardii.

</doc>
<doc id="2205785" url="https://pl.wikipedia.org/wiki?curid=2205785" title="Systemy kursów walutowych">
Systemy kursów walutowych



</doc>
<doc id="2205787" url="https://pl.wikipedia.org/wiki?curid=2205787" title="Catharina Elmsäter-Svärd">
Catharina Elmsäter-Svärd

Catharina Elmsäter-Svärd (ur. 23 listopada 1965 w Södertälje) – szwedzka polityk i samorządowiec, od 2010 do 2014 minister infrastruktury.
Życiorys.
Kształciła się w zakresie przedsiębiorczości i zarządzania na studiach w Sztokholmie. Pracowała jako doradca ds. sprzedaży i menedżer w hotelu. Od pierwszej połowy lat 80. związana z Umiarkowaną Partią Koalicyjną. Od 1994 przez trzy lata przewodniczyła partyjnemu klubowi radnych w Södertälje.
W latach 1997–2008 sprawowała mandat posłanki do Riksdagu. W szwedzkim parlamencie m.in. kierowała komisją środowiska i rolnictwa (od 2003), a następnie (od 2006) komisją zatrudnienia. W 2008 odeszła z parlamentu, obejmując funkcję komisarza ds. finansów w administracji regionu sztokholmskiego. Po wyborach krajowych w 2010 weszła w skład zrekonstruowanego rządu Fredrika Reinfeldta, zastępując Åsę Torstensson na stanowisku ministra infrastruktury. Zakończyła urzędowanie w 2014, zasiadając w tym samym roku ponownie w parlamencie. Zrezygnowała z tej funkcji jeszcze w tym samym roku, wycofując się z działalności politycznej. W czerwcu 2015 została prezesem klubu hokejowego Södertälje SK.
Odznaczona Krzyżem Wielkim Orderu Zasługi Rzeczypospolitej Polskiej (2011).

</doc>
<doc id="2205789" url="https://pl.wikipedia.org/wiki?curid=2205789" title="Park Nad Wartą w Poznaniu">
Park Nad Wartą w Poznaniu

Park Nad Wartą – park położony w Poznaniu, w jednostce obszarowej SIM Osiedle Piastowskie na Ratajach, na terenie jednostki pomocniczej Osiedle Rataje, przy Osiedlu Piastowskim, wzdłuż wschodniego brzegu Warty, w ramach południowego klina zieleni.
Park, założony na przełomie lat 50. i 60. XX wieku, rozciąga się południkowo między terenami osiedla a terasami nadwarciańskimi, w które przechodzi. Jest popularnym terenem rekreacyjnym dla mieszkańców osiedli ratajskich. Zlokalizowano tutaj korty tenisowe, kręgielnię, baseny odkryte oraz liczne przystanie kajakowe (m.in. "KS Posnania", "Polonia Poznań", "KS Warta Poznań", "Stomil Poznań", "KS Energetyk Poznań", "AZS Poznań"). Inne przystanie znajdują się przy drugim (zachodnim) brzegu rzeki. Efektowna jest okazała aleja kasztanowa, a także okazy wierzb białych, wierzb kruchych i topoli. W centrum parku istnieje staw, w okresie PRL wykorzystywany przez akwarystów do połowu dafni.
W rejonie wschodniego przyczółka mostu Królowej Jadwigi istniała betonowa makieta osiedli ratajskich, zburzona z nieznanych przyczyn w końcu lat 90. XX wieku.

</doc>
<doc id="2205795" url="https://pl.wikipedia.org/wiki?curid=2205795" title="Diecezja Casale Monferrato">
Diecezja Casale Monferrato

Diecezja Casale Monferrato - diecezja Kościoła rzymskokatolickiego we Włoszech, a ściślej w Piemoncie. Została erygowana 18 kwietnia 1474 roku. Od 1817 należy do metropolii Vercelli. Wchodzące w jej skład parafie są zlokalizowane na terenie trzech świeckich prowincji: Asti, Alessandria i Turyn.

</doc>
<doc id="2205796" url="https://pl.wikipedia.org/wiki?curid=2205796" title="Bitwa o Phước Bình">
Bitwa o Phước Bình

Bitwa o Phước Bình (także Bitwa o Phước Long) – starcie zbrojne, które miało miejsce między 12 grudnia 1974 a 6 stycznia 1975, w trakcie wojny wietnamskiej (1957–1975).
W połowie grudnia 1974 r. dywizje północnowietnamskie objęły kurs na Phước Bình w Wietnamie Południowym (w ówczesnej prowincji Phước Long). W mieście stacjonowało 3000 żołnierzy południowowietnamskich. Wojska z północy przygotowały się do ataku na miasto, odcinając wszystkie drogi prowadzące do niego oraz zajmując pozostałe miejscowości w prowincji. 1 stycznia 1975 r. rozpoczął się atak na miasto poprzedzony ostrzałem artyleryjskim. Wojska północnowietnamskie (9000 ludzi wspieranych przez czołgi T-54) zaatakowały o świcie od południa. Atak został jednak odparty po całym dniu walk. Sukcesem komunistów było jednak zajęcie wzgórza Bà Rá będącego ważnym punktem strategicznym dla obrońców. Stąd mogli oni ostrzeliwać miasto działami 130 mm, eliminując artylerię przeciwnika.
Kolejne dwa dni upłynęły na ciężkich walkach o miasto, w których atakujący stracili 15 czołgów. Miasto na skutek ciężkiego ostrzału powoli zamieniało się w rumowisko. 5 stycznia do miasta przedostało się 120 komandosów wysłanych z kwatery głównej w Biên Hòa. Do wieczora połowa z nich straciła życie lub została ranna. Następnego dnia komuniści wznowili ataki wysyłając do walki nowe oddziały. Atak zmusił w końcu obrońców do odwrotu – pod osłoną nocy wycofali się oni do dżungli.
W walkach o Phước Bình armia Wietnamu Południowego poniosła olbrzymie straty – ocalało zaledwie 860 żołnierzy, stracono 2 samoloty C-130 Herkules. Utrata miasta wywołała przygnębienie wśród zwolenników Wietnamu Południowego.

</doc>
<doc id="2205797" url="https://pl.wikipedia.org/wiki?curid=2205797" title="Instrukcja techniczna K-3">
Instrukcja techniczna K-3

Instrukcja techniczna K-3 – standard techniczny w geodezji w Polsce, obowiązujący na podstawie rozporządzenia Ministra Spraw Wewnętrznych i Administracji z dnia 24 marca 1999, zbiór wytycznych dotyczących tworzenia map tematycznych w geodezji wprowadzony zarządzeniem Prezesa Głównego Urzędu Geodezji i Kartografii z 12 stycznia 1980 w sprawie stosowania instrukcji technicznej "K - 3 Mapy tematyczne". Ostatnim wydaniem jest wydanie II z 1984 opracowane w Instytucie Geodezji i Kartografii przez: Barbarę Sakławską, Mirosławę Wodzińską zgodnie z zaleceniami technicznymi wydanymi przez Biuro Rozwoju Nauki i Techniki oraz Biuro Kartografii Głównego Urzędu Geodezji i Kartografii reprezentowane przez Stefana Czarneckiego, Edwarda Jarosińskiego i Alicję Madzińską. W związku z wprowadzeniem ustawy o infrastrukturze informacji przestrzennej z 4 marca 2010 roku, standardy techniczne jako przepisy wykonawcze zachowują moc do 8 czerwca 2012 roku.
Instrukcja K-3 zawiera przepisy techniczne obowiązujące na wszystkich etapach opracowywania map tematycznych przeznaczonych dla gospodarki narodowej, z wyłączeniem map tematycznych powstających z przetwarzania obrazów satelitarnych i lotniczych oraz mapy zasadniczej. Stanowi zbiór przepisów obligatoryjnych ustalających m.in.:
Instrukcja zawiera ponadto metrykę mapy tematycznej, przykładowe rodzaje map oraz podział map na zespoły, grupy i podgrupy.
Mapy tematyczne są opracowaniami kartograficznymi eksponującymi jeden lub kilka wybranych elementów treści ogólnogeograficznej bądź określone zagadnienie społeczno-gospodarcze lub przyrodnicze. Podkładem geograficznym, dla przedstawienia treści map tematycznych jest odpowiednio dobrana mapa ogólnogeograficzna lub mapa zasadnicza, albo wybrane elementy tych map.
Mapy tematyczne objęte instrukcją stanowią zbiory map w skalach od 1:250 do 1:500 000. Zasadniczymi kryteriami doboru skali mapy tematycznej są:
Przeznaczeniem map tematycznych jest w szczególności:
Instrukcja K-3 w swoim załączniku podaje podział map tematycznych na: zespoły, grupy, podgrupy i przykładowe rodzaje map. Podziały grup tematycznych na podgrupy i rodzaje map stanowią szeregi otwarte, które mogą być rozwijane w zależności od potrzeb.

</doc>
<doc id="2205798" url="https://pl.wikipedia.org/wiki?curid=2205798" title="Kirchgandern">
Kirchgandern

Kirchgandern – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2205799" url="https://pl.wikipedia.org/wiki?curid=2205799" title="Scotties Tournament of Hearts 2011">
Scotties Tournament of Hearts 2011

Scotties Tournament of Hearts 2011 – mistrzostwa Kanady kobiet w curlingu. Odbyły się między 19 a 27 lutego 2011 w Charlottetown, Wyspa Księcia Edwarda, na lodowisku Charlottetown Civic Centre. Zwyciężczyni reprezentować będzie Kanadę na Mistrzostwach Świata 2011.
W tej edycji turnieju po raz pierwszy rozegrano się mecz o brązowy medal, w którym zmierzyły się przegrane drużyny meczu 3-4 i półfinału. Tytułu mistrzowskiego trzeci raz z rzędu bronił zespół Jennifer Jones. 
Złote medale wywalczyły reprezentantki Saskatchewan z Amber Holland na czele, w finale pokonały "Team Canada" 8:7 przejmując jeden kamień w 10. endzie. Brązowe medale przypadły Nowej Szkocji (Heather Smith-Dacey), która w meczu o 3. miejsce zwyciężyła nad młodą drużyną Ontario (Rachel Homan).
Jest to pierwszy tytuł mistrzowski dla Saskatchewan od 14 lat, w 1997 zdobyła go Sandra Schmirler.
Play-off.
Finał.
27 lutego 2011; 19:30
Mały finał.
27 lutego 2011; 14:30
Półfinał.
26 lutego 2011; 17:00
1-2.
25 lutego 2011; 19:30
3-4.
26 lutego 2011; 12:00
Tie-breaker.
25 lutego 2011; 14:30
Round Robin.
Sesja 1..
19 lutego 2011; 14:30
Sesja 2..
19 lutego 2011; 19:30
Sesja 3..
20 lutego 2011; 9:30
Sesja 4..
20 lutego 2011; 14:30
Sesja 5..
20 lutego 2011; 19:30
Sesja 6..
21 lutego 2011; 9:30
Sesja 7..
21 lutego 2011; 14:30
Sesja 8..
21 lutego 2011; 19:30
Sesja 9..
22 lutego 2011; 9:30
Sesja 10..
22 lutego 2011; 14:30
Sesja 11..
22 lutego 2011; 19:30
Sesja 12..
23 lutego 2011; 9:30
Sesja 13..
23 lutego 2011; 14:30
Sesja 14..
23 lutego 2011; 19:30
Sesja 15..
24 lutego 2011; 9:30
Sesja 16..
24 lutego 2011; 14:30
Sesja 17..
24 lutego 2011; 19:30

</doc>
<doc id="2205801" url="https://pl.wikipedia.org/wiki?curid=2205801" title="Lindewerra">
Lindewerra

Lindewerra – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2205802" url="https://pl.wikipedia.org/wiki?curid=2205802" title="Sobór Narodzenia Pańskiego w Kargopolu">
Sobór Narodzenia Pańskiego w Kargopolu

Sobór Narodzenia Pańskiego – prawosławny sobór w Kargopolu.
Został wzniesiony z cegły i kamienia w II połowie XVI w. w stylu naśladującym architekturę cerkwi moskiewskiego Kremla. Była to pierwsza kamienna budowla miasta i zarazem najważniejsza prawosławna świątynia w Kargopolu, której rozmiary i dekoracja miały oddawać bogactwo miasta. Główna nawa obiektu jest zbudowana na planie kwadratu, z pięcioma kopułami (w centralnym miejscu oraz w narożnikach) zwieńczonymi krzyżami, na kolistych ceglanych bębnach. Okna soboru są półkoliste lub prostokątne, z ozdobnymi obramowaniami. Elewacje obiektu są rozczłonkowane półkolumnami; konstrukcję w narożnikach naw podtrzymują skarpy, wzniesione w XVIII w. po pożarze w celu wzmocnienia obiektu. W XVII w. do głównej bryły cerkwi dostawiono dodatkową kaplicę z ołtarzem Świętych Aleksego i Filipa. Było to prawdopodobnie związane z faktem, iż w 1652 w soborze przez krótki czas były przechowywane relikwie metropolity Moskwy Filipa w trakcie ich transportu z Monasteru Sołowieckiego do stolicy, na polecenie patriarchy Nikona. W czasie rozbudowy wykonano również nową dekorację rzeźbiarską na elewacjach obiektu. W 1778 powstała trójkondygnacyjna dzwonnica soborowa, zbudowana na cześć carycy Katarzyny II.
W 1936 w soborze zostało urządzone muzeum, które do dnia dzisiejszego administruje tym obiektem. We wnętrzu zachował się oryginalny ikonostas z XVIII stulecia oraz fragment pierwotnej dekoracji malarskiej wnętrza. Dzwonnica cerkwi pełni funkcję tarasu widokowego.

</doc>
<doc id="2205803" url="https://pl.wikipedia.org/wiki?curid=2205803" title="Rustenfelde">
Rustenfelde

Rustenfelde – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2205805" url="https://pl.wikipedia.org/wiki?curid=2205805" title="Halala">
Halala

Halala − jednostka monetarna Arabii Saudyjskiej. 100 halali = 1 rial saudyjski (Podział identyczny jak polskie złote)

</doc>
<doc id="2205806" url="https://pl.wikipedia.org/wiki?curid=2205806" title="Schachtebich">
Schachtebich

Schachtebich – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2205809" url="https://pl.wikipedia.org/wiki?curid=2205809" title="Instrukcja techniczna K-1">
Instrukcja techniczna K-1



</doc>
<doc id="2205811" url="https://pl.wikipedia.org/wiki?curid=2205811" title="Isatou Njie-Saidy">
Isatou Njie-Saidy

Isatou Njie-Saidy (ur. 5 marca 1952 w Kuntaya) – gambijska działaczka społeczna i polityk, od 20 marca 1997 do 18 stycznia 2017 pełniła funkcje wiceprezydenta oraz ministra ds. kobiet.

</doc>
<doc id="2205813" url="https://pl.wikipedia.org/wiki?curid=2205813" title="Enjoy the Silence '04">
Enjoy the Silence '04



</doc>
<doc id="2205815" url="https://pl.wikipedia.org/wiki?curid=2205815" title="John Konrads">
John Konrads

John Konrads lub Jānis Konrāds (ur. 21 maja 1942 w Rydze, zm. 25 kwietnia 2021 w Sydney) – australijski pływak. Trzykrotny medalista olimpijski z Rzymu.
Jego siostra Ilsa także była pływaczką, medalistką igrzysk i rekordzistką świata. Oboje urodzili się na Łotwie, w 1944 rodzina wyjechała do Niemiec, w 1949 wyemigrowała do Australii. Specjalizował się w stylu dowolnym. Na igrzyskach triumfował na dystansie 1500 metrów, był trzeci na 400 m i w sztafecie kraulowej 4x200 metrów. W 1958 trzykrotnie stawał na podium Commonwealth Games. W 1971 został przyjęty do International Swimming Hall of Fame.

</doc>
<doc id="2205816" url="https://pl.wikipedia.org/wiki?curid=2205816" title="Jānis Konrāds">
Jānis Konrāds



</doc>
<doc id="2205821" url="https://pl.wikipedia.org/wiki?curid=2205821" title="Cerkiew św. Bazylego w Czuchczermie">
Cerkiew św. Bazylego w Czuchczermie

Cerkiew św. Bazylego – prawosławna cerkiew we wsi Czuchczerma w obwodzie archangielskim.
Cerkiew powstała w 1824 na wzniesieniu nad Dwiną na miejscu cerkwi św. Jerzego, która w 1823 została całkowicie zniszczona przez pożar. Równocześnie z nią powstała wolno stojąca drewniana dzwonnica. Razem z cerkwią św. Eliasza w Czuchczermie (spłonęła w latach 20. XX wieku) wszystkie trzy obiekty tworzyły kompleks budynków sakralnych typowy dla architektury Rosyjskiej Północy. Istnieje jednak również teza, jakoby świątynie w Czuchczermie powstały w XVII w., czego ma dowodzić prosty charakter ich architektury, lub też powtarzano w czasie odbudowy formy starszej świątyni istniejącej na tym miejscu do 1823.
W 1960 cerkiew została wpisana na listę zabytków Rosji o znaczeniu ogólnofederalnym.

</doc>
<doc id="2205823" url="https://pl.wikipedia.org/wiki?curid=2205823" title="Instrukcja techniczna K-1 (1979)">
Instrukcja techniczna K-1 (1979)

Instrukcja techniczna K-1 – standard techniczny w geodezji w Polsce, obowiązujący na podstawie rozporządzenia Ministra Spraw Wewnętrznych i Administracji z dnia 24 marca 1999 (Dz.U. Nr 30, poz. 297), zbiór wytycznych dotyczących opracowania mapy zasadniczej w geodezji wprowadzony zarządzeniem nr 2 Prezesa Głównego Urzędu Geodezji i Kartografii z 9 lutego 1979 w sprawie wprowadzenia do stosowania instrukcji technicznej "K-1 Mapa zasadnicza". Ostatnim wydaniem jest wydanie III z 1987 opracowane przez: Bronisława Bucewicza, Jana Ciesielskiego, Wiesława Januszko, Andrzeja Kowalczyka oraz Ryszarda Umeckiego zgodnie z opinią Rady Geodezyjnej i Kartograficznej oraz zaleceniami Głównego Urzędu Geodezji i Kartografii reprezentowanego przez Tadeusza Pilitowskiego, Edwarda Jarosińskiego i Alicję Madzińską. Przepisy tej instrukcji obowiązują tylko przy aktualizacji istniejącej mapy zasadniczej, wykonanej według tych przepisów, do czasu jej modernizacji i przekształcenia do postaci numerycznej. W związku z wprowadzeniem ustawy o infrastrukturze informacji przestrzennej z 4 marca 2010 roku, standardy techniczne jako przepisy wykonawcze zachowały moc do 8 czerwca 2012 roku.
Według tej instrukcji mapa zasadnicza jest to źródłowe opracowanie kartograficzne, zawierające informacje o przestrzennym rozmieszczeniu obiektów ogólnogeograficznych oraz elementów ewidencji gruntów i uzbrojenia terenu.
Instrukcja K-1 z 1979 podaje zasady opracowania mapy zasadniczej w skalach: 1:500, 1:1000, 1:2000, 1:5000 oraz ustala m.in.:
Instrukcja zawiera ponadto objaśnienia i wykaz znaków umownych stosowanych przy zakładaniu i aktualizacji mapy zasadniczej. Poprzedniczką instrukcji K-1 z 1979 w tej części była instrukcja techniczna D-II "Znaki umowne i zasady opisywania map inżynieryjno-gospodarczych" z 1962. Ponadto straciła moc instrukcja techniczna C-III "Opracowanie mapy zasadniczej w skali 1:5000 na podkładzie fotogrametrycznym" oraz obwieszczenia o wydaniu instrukcji:

</doc>
<doc id="2205825" url="https://pl.wikipedia.org/wiki?curid=2205825" title="Gary Chapman">
Gary Chapman



</doc>
<doc id="2205828" url="https://pl.wikipedia.org/wiki?curid=2205828" title="Jonathan Cristaldo">
Jonathan Cristaldo

Jonathan Cristaldo (ur. 5 marca 1989 w Ingeniero Budge, przedmieście Buenos Aires) - argentyński piłkarz, grający na pozycji napastnika.
Kariera klubowa.
Rozpoczął karierę piłkarską w klubie Vélez Sársfield, w składzie którego 22 kwietnia 2007 debiutował w Clausura. 8 stycznia 2011 podpisał 5 letni kontrakt z ukraińskim klubem Metalist Charków. 31 sierpnia 2013 został wypożyczony do Bologna FC. 12 sierpnia 2014 przeszedł do SE Palmeiras.
Kariera reprezentacyjna.
W 2009 występował w reprezentacji Argentyny U-20.

</doc>
<doc id="2205832" url="https://pl.wikipedia.org/wiki?curid=2205832" title="Armando Álvarez Álvarez">
Armando Álvarez Álvarez

Armando Álvarez Álvarez, pseud. Armando (ur. 18 lipca 1970 w Colmarze) – hiszpański piłkarz grający na pozycji prawego obrońcy. W swojej karierze 2 razy wystąpił w reprezentacji Hiszpanii.
Kariera klubowa.
Karierę piłkarską Armando rozpoczął w klubie Real Oviedo. W latach 1989–1992 grał w rezerwach tego klubu. W 1992 roku awansował do kadry pierwszego zespołu Realu. 14 marca 1992 zadebiutował w Primera División w wygranym 3:1 domowym spotkaniu z CA Osasuna. 20 marca 1993 w meczu z Celtą Vigo (3:1) strzelił swojego pierwszego gola w lidze hiszpańskiej. W Realu Oviedo grał do końca sezonu 1995/1996.
W 1996 roku Armando przeszedł z Realu Oviedo do Deportivo La Coruña, w którym swój pierwszy mecz rozegrał 30 sierpnia 1996. Deportivo zremisowało wówczas 1:1 na własnym stadionie z Realem Madryt, a Armando został ukarany czerwoną kartką. W Deportivo występował przez 3 sezony i był podstawowym zawodnikiem tego zespołu.
Latem 1999 roku Armando odszedł do zespołu RCD Mallorca. W Mallorce zadebiutował 11 września 1999 w zwycięskim 3:0 domowym meczu z Numancią. W Mallorce grał przez 2 lata. W 2001 roku został piłkarzem drugoligowego wówczas Atlético Madryt. W 2002 roku awansował z nim z Segunda División do Primera División. W sezonie 2002/2003 rozegrał jedno spotkanie w lidze i zakończył karierę.
Kariera reprezentacyjna.
W reprezentacji Hiszpanii Armando zadebiutował 18 grudnia 1996 roku w wygranym 3:0 spotkaniu eliminacji do MŚ 1998 z Maltą. Swoje drugie i ostatnie spotkanie w kadrze narodowej rozegrał w lutym 1997, także w eliminacjach do MŚ 1998 i także z Maltą (4:0).

</doc>
<doc id="2205833" url="https://pl.wikipedia.org/wiki?curid=2205833" title="Zalisy">
Zalisy

Zalisy (ukr. Заліси) – wieś na Ukrainie w rejonie ratnowskim, w obwodzie wołyńskim, położona w pobliżu jeziora Turskiego. Pierwsze wzmianki o wsi pochodzą z 1794 roku. W II Rzeczypospolitej miejscowość wchodziła w skład gminy wiejskiej Zabłocie w powiecie kowelskim województwa wołyńskiego. Przed II wojną światową w niewielkiej odległości na zachód od wsi znajdowały się chutory Izna i Weresowina.

</doc>
<doc id="2205834" url="https://pl.wikipedia.org/wiki?curid=2205834" title="Armando Alvarez Alvarez">
Armando Alvarez Alvarez



</doc>
<doc id="2205838" url="https://pl.wikipedia.org/wiki?curid=2205838" title="Ostatni legion (film)">
Ostatni legion (film)

Ostatni legion (ang. "The Last Legion") – film przygodowy z 2007 produkcji włosko-brytyjsko-francuskiej w reżyserii Douga Leflera. Stanowi adaptację powieści Valeria Massima Manfrediego pod tym samym tytułem.
Fabuła.
Film przedstawia losy młodego Romulusa Augustusa, cesarza pogrążonego w wojnach domowych Rzymu, obalonego w 476 przez Odoakra. Jego ucieczka z więzienia na wyspie Capri udaje się dzięki pomocy żołnierzy pod przywództwem legionisty Aureliusza, a także jego dawnego nauczyciela Ambrozynusa. Grupa ta podejmuje decyzję udania się do Brytanii celem odnalezienia stacjonującego w okolicy wału Hadriana tytułowego ostatniego legionu.
Film nawiązuje do legend arturiańskich – Romulus Augustus i Ambrozynus przyjmują pod jego koniec imiona Pendragona i Merlina.

</doc>
<doc id="2205840" url="https://pl.wikipedia.org/wiki?curid=2205840" title="Timajos (dialog)">
Timajos (dialog)

Timajos (gr. Τίμαιος, Timaios) jest jednym z dialogów Platona. W dziele tym dominuje monolog Timajosa z Lokrów na temat natury świata fizycznego i człowieka. Dialog ten datuje się na rok 360 p.n.e. Zaliczany jest do późnego okresu twórczości Platona. Osobami dialogu są: Timajos, Sokrates, Hermokrates oraz Krycjasz.
Wstęp.
Dialog ma miejsce dzień po opisaniu przez Sokratesa modelu idealnego państwa (w pismach Platona opis ten można znaleźć w Państwie). Sokrates jednak odnosi wrażenie, że jego opis idealnego państwa nie wystarcza, aby pojąć jakość takiego państwa. „Chętnie bym posłuchał, gdyby ktoś opisał walki tego państwa, jak ono się przyzwoicie sprawia w zapasach z innymi państwami, kiedy do wojny przyjdzie” (19b).
Hermokrates, chcąc spełnić prośbę Sokratesa, wspomina o tym, że Krycjasz zna taką opowieść (20b). Krycjasz przedstawia historię mówiącą o podróży Solona do Egiptu. Solon dowiaduje się od kapłanów o istnieniu Atlantydy oraz o tym, że Ateny były niegdyś idealnym państwem i toczyły ciągłe wojny przeciwko Atlantom (25a). Następnie Krycjasz wprowadza postać Timajosa, który w swoim monologu mówić ma o początkach wszechświata. Historia Atlantydy kontynuowana jest w kolejnym dialogu, Kritiasz.
Streszczenie stanowiska Timajosa.
Natura świata fizycznego.
Timajos zaczyna swój wywód od rozróżnienia pomiędzy światem fizycznym i wiecznym. Świat fizyczny jest tym, który się zmienia i przemija. Tak więc jest on przedmiotem poglądów i wrażeń. Świat wieczny nigdy się nie zmienia, w związku z czym postrzegany jest poprzez rozum (28a – 29b). Wypowiedzi dotyczące dwóch światów są więc uwarunkowane przez różną naturę występujących w nich przedmiotów.
Timajos zaznacza również, że to, co możemy powiedzieć prawdziwie o świecie wiecznym, jest pewne, podczas gdy nasz opis świata fizycznego, który to podlega zmianom, zawsze będzie obarczony niedokładnością (29d)
Sugeruje również, że skoro nic nie „powstaje lub się nie zmienia” bez przyczyny, to przyczyną wszechświata musi być demiurg lub bóg. Skoro świat jest dobry, to demiurg musiał go wzorować na wiecznym modelu, nie zaś na modelu niestałym (29a). Tak więc, używając wiecznego i doskonałego świata znajdującego się w świecie idei jako wzorca, demiurg stworzył nasz świat, który wcześniej istniał jedynie w stanie chaosu (30a).
Cel wszechświata.
Timajos wyjaśnia dalej stworzenie świata, które przypisuje boskiemu stwórcy. Demiurg, wiedząc czym jest dobro, chciał aby na świecie było go jak najwięcej. W kosmogonii Platona drugim, obok demiurga, czynnikiem sprawczym była konieczność, ananke.
Własności wszechświata.
Timajos opisuje materię jako pozbawioną jednorodności czy harmonii, w której cztery żywioły były bezkształtne, zmieszane i znajdowały się w ciągłym ruchu. Wychodząc od przesłanki, że porządek jest czymś lepszym od nieporządku, podstawowym aktem stwórcy było wprowadzenie porządku w materię świata. W związku z tym wszystkie właściwości świata powinny być wyjaśniane poprzez kontekst tego co dobre/złe z punktu widzenia demiurga.
Świat, po pierwsze, jest "żywym stworzeniem". Stworzenia nierozumne są w swojej istocie mniej piękne od rozumnych. Z tego powodu demiurg „złożył rozum w duszy, a duszę w ciele i w ten sposób wszystko zmajstrował, aby wszechświat był jak najpiękniejszy w swej naturze” (30b). „Więc tak trzeba powiedzieć i to będzie obraz prawdopodobny, że ten świat jest istotą żywą, ma duszę i rozum naprawdę – dzięki opatrzności Boga.” (30b-c).
Po drugie, skoro część jest mniej doskonała od całości, to świat musi być jeden. Jak wskazuje „pierwowzór, obejmujący wszystkie zwierzęta pomyślane, nie może być w żaden sposób drugim z pary wraz z jakimś innym. Bo znowu musiałaby istnieć jeszcze jedna „żywa istota”, która by obejmowała tamte obie, i one byłyby jej cząstkami, i słuszniej należałoby wtedy mówić, że odwzorowanie jest upodobnione do tej istoty obejmującej, a nie do owych dwóch objętych” (31a). Wynika z tego, że demiurg nie stworzył wielu światów nieskończonych, a jeden, wyjątkowy (31b).
Stwórca również zdecydował się stworzyć postrzegalną część wszechświata z czterech żywiołów, aby uczynić go "harmonijnym". Ogień i ziemia czynią ciała widzialnymi i nieprzenikalnymi, trzecim zaś wymaganym pierwiastkiem była proporcja: „A dwa pierwiastki odosobnione nie mogą się pięknie trzymać razem bez czegoś trzeciego. Musi być między nimi jakiś łącznik wiążący” (31c). Co więcej, skoro świat nie jest przestrzenią dwuwymiarową (powierzchnią), musi być czwarty czynnik wprowadzający harmonię. Demiurg wprowadził zatem wodę i powietrze. „Dlatego to z tych i to takich czterech pierwiastków utworzone zostało ciało wszechświata – zgodne wewnętrznie dzięki podobieństwu stosunków” (31c).
Demiurg ukształtował świat jako kulę. Kulistość jest najdoskonalszym kształtem, ponieważ obejmuje w sobie wszystkie inne kształty i spośród wszystkich innych, jest najbardziej jednostajny. („Uważał (demiurg), że taki kształt jednostajny jest bez porównania piękniejszy od niejednostajnego”) (33b)
Następnie stwórca nadał światu ruch obrotowy, który jest najsłuszniejszym dla umysłu i rozumu dlatego, że znów – jest najbardziej stały spośród wszystkich innych ruchów. (34a)
Ostatecznie, stworzył duszę świata, którą umieścił w centrum i rozproszył na wszystkie kierunki. Świat, stworzony jako doskonały, samowystarczalny i inteligentny byt, stał się "bogiem" (34b).
Żywioły.
Platon twierdzi, że cząstki wszystkich żywiołów mają swoje geometryczne kształty: czworościan (ogień), ośmiościan foremny (powietrze), dwudziestościan foremny (woda) i sześcian (ziemia).
W "Timajosie" przywoływany jest układ czterech elementów które starożytni Grecy uważali za podstawowy budulec świata: ziemia, ogień, woda, powietrze. Platon uznał, że każdy z tych żywiołów jest złożony z konkretnego wielościanu foremnego zwanego również „bryłą platońską”: ziemia składać ma się z sześcianów, powietrze z ośmiościanów foremnych, woda z dwudziestościanów foremnych i ogień z czworościanów (53c). Każdy z tych idealnych wielościanów jest złożony z trójkątów. Jedynie pewne rodzaje trójkątów mogą być brane pod uwagę, o kątach 30-60-90 oraz 45-45-90. Każdy żywioł mógł być rozdzielony na pierwotne trójkąty, które następnie mogą z powrotem formować inne żywioły. Idea przemiany żywiołów dała później początki alchemii.
Platon również podejrzewa istnienie piątego żywiołu (odpowiadającemu ostatniej bryle platońskiej), dwunastościanowi foremnemu, któremu przyporządkowany byłby eter z którego zbudowany jest kosmos. W "Timajosie" dyskutowana jest również teoria muzyki, w tym budowa skali pitagorejskiej. Ostatnia część dialogu poświęcona jest stworzeniu człowieka, wliczając w to duszę, anatomię, percepcję oraz metempsychozę.
Złoty podział.
W 31c-32a Platon opisuje doskonałą estetycznie proporcję znaną jako złoty podział (złota proporcja):
„Którekolwiek są jakieś trzy liczby – czy to ciężary czy siły jakiekolwiek, i środkowa z nich zostaje w takim samym stosunku do trzeciej jak pierwsza do tej środkowej, i na odwrót, trzecia ma się tak do środkowej jak ta środkowa do pierwszej, wtedy jeśli środkowa staje się pierwszą i ostatnią, a znowu ostatnia i pierwsza stają się obie środkowymi, wszystkie się muszą zrobić te same z konieczności, a kiedy się zrobią te same, wszystko będzie jednością.”
Późniejszy wpływ.
"Timajos" został przetłumaczony na łacinę przez Cycerona oraz przez Chalcydiusza. W tej ostatniej wersji "Timajos" był jedynym dialogiem czytanym po łacinie do XII w. Była to jedna z niewielu starożytnych pozycji z filozofii przyrody dostępnej we wczesnym średniowieczu. Z tego powodu odegrała dużą rolę dla średniowiecznego neoplatonizmu (szczególnie w zakresie kosmologii). W XII wieku była szeroko komentowana przez filozofów chrześcijańskich ze szkoły w Chartres takich jak Teodoryk z Chartres czy Wilhelm z Conches. Poglądy Platona interpretowane były w duchu wiary chrześcijańskiej i traktowane jako potwierdzenie koncepcji creatio ex nihilo.

</doc>
<doc id="2205842" url="https://pl.wikipedia.org/wiki?curid=2205842" title="Woluzjan z Tours">
Woluzjan z Tours

Woluzjan z Tours, fr. "Volusien" (zm. 18 stycznia ok. 498) - biskup Tours (od 491 lub 492 do 496 lub 498), święty Kościoła katolickiego, uznawany za męczennika.
Pochodził prawdopodobnie z Lyonu z zamożnej senatorskiej rodziny. Naukę zdobywał w cysterskim opactwie Lérins na Wyspach Leryńskich. Był żonaty z kobietą o usposobieniu cholerycznym. Spokrewniony był ze swoimi poprzednikami archidiecezji Tours, św. Eustochiusem (bp 443-460) i św. Perpetem (bp 460-490).
W czasie najazdu Merowingów, posądzony o zdradę, został wygnany. Według późniejszej tradycji zginął przez ścięcie z rąk arian na terenie Hiszpanii lub Tuluzy. Został pochowany w Foix, którego jest patronem.
Wybudowany przez świętego w mieście kościół i klasztor zostały zniszczone przez hugenotów.
Wspomnienie liturgiczne św. Woluzjana obchodzone jest w dzienną pamiątkę śmierci.

</doc>
<doc id="2205846" url="https://pl.wikipedia.org/wiki?curid=2205846" title="Caura">
Caura

Caura – rzeka w Wenezueli w stanie Bolivar. Lewy dopływ Orinoko. Największym dopływem Caury jest rzeka Erebato. Żeglowna od wodospadu Pará w dół. Przy ujściu do Orinoko szeroka na 1,5 km. Nad rzeka Caura żyją plemiona Sanuma i Ye’kuana.

</doc>
<doc id="2205849" url="https://pl.wikipedia.org/wiki?curid=2205849" title="Mistrzostwa Świata Juniorów w Narciarstwie Klasycznym 2007">
Mistrzostwa Świata Juniorów w Narciarstwie Klasycznym 2007

Mistrzostwa Świata Juniorów w Narciarstwie Klasycznym 2007 – zawody sportowe, które odbyły się w dniach 12 marca - 18 marca 2007 r. Podczas mistrzostw zawodnicy rywalizowali w 20 konkurencjach, w trzech dyscyplinach klasycznych: skokach narciarskich, kombinacji norweskiej oraz w biegach narciarskich. W tabeli medalowej zwyciężyła reprezentacja Szwecji, której zawodnicy zdobyli 4 złote i 4 srebrne medale. Najwięcej medali zdobyli reprezentanci Norwegii, którzy wywalczyli 3 złote, 3 srebrne i 4 brązowe medale (w sumie 10).
Program.
12 marca
13 marca
14 marca
15 marca
16 marca
17 marca
18 marca
Medaliści.
Biegi narciarskie - juniorzy.
Mężczyźni
Kobiety
Biegi narciarskie - U 23.
Mężczyźni
Kobiety
Skoki narciarskie.
Mężczyźni
Kobiety
Kombinacja norweska.
Mężczyźni

</doc>
<doc id="2205881" url="https://pl.wikipedia.org/wiki?curid=2205881" title="Szturm Groznego">
Szturm Groznego

 
Szturm Groznego – w historii konfliktów XX wieku można natrafić na określenie "szturm Groznego" używane wobec następujących działań zbrojnych przeprowadzonych w tym mieście: 

</doc>
<doc id="2205882" url="https://pl.wikipedia.org/wiki?curid=2205882" title="Wartburg 1.3">
Wartburg 1.3



</doc>
<doc id="2205883" url="https://pl.wikipedia.org/wiki?curid=2205883" title="Pink Friday">
Pink Friday

Pink Friday to debiutancki album raperki Nicki Minaj wydany 19 listopada 2010 roku przez wytwórnie: Young Money Entertainment, Cash Money Records, Universal Motown. Album przed premierą był promowany singlami "Your Love" oraz "Right Thru Me". Edycja deluxe albumu zawiera trzy dodatkowe utwory.
Produkcja.
Po ostrej walce, wytwórnia Young Money Entertainment ogłosiła 31 sierpnia 2010 roku, że album Minaj zostanie wydany z jej pełnymi prawami (tzw. (ang. "360 deal"). Nagrywanie i próbne wydanie miało nastąpić w 2009 roku, kiedy to singlem przewodnim miał być utwór "Married In The Club". Plany zostały jednak anulowane przez samą zainteresowaną. Minaj wyjaśniła swoją decyzję w wywiadzie dla MTV w lutym 2010 roku:
"Mam piosenki, które w obecnym momencie mojej pracy nie są odzwierciedleniem mnie samej i tego gdzie jestem muzycznie. Chcę zacząć od nowa, mam natomiast singiel, który na pewno się ukaże."
3 sierpnia 2010 Minaj ujawniła, że album będzie nosił nazwę "Pink Friday". 15 października tego samego roku zaprezentowała również jego okładkę.
Promocja.
17 czerwca 2010 do internetu wyciekły zdjęcia promocyjne albumu, na których Minaj wcieliła się między innymi w rolę ninja w pomarańczowej peruce. 8 lipca tego samego roku artystka ogłosiła na portalu Twitter, że prawdopodobna data premiery to 23 listopada 2010 roku. Album został jednak wydany 4 dni wcześniej.
Lista utworów.
Oficjalna lista utworów została ogłoszona przez MTV i umieszczona w sklepie iTunes 30 października 2010 roku.

</doc>
<doc id="2205886" url="https://pl.wikipedia.org/wiki?curid=2205886" title="Neutralna polityka ludnościowa">
Neutralna polityka ludnościowa

Neutralna polityka ludnościowa: W przeciwieństwie do dwóch skrajnych typów polityki ludnościowej: polityka pronatalistyczna i polityka antynatalistyczna, neutralna polityka ludnościowa zakłada, że państwo powinno pozostawić sprawę prokreację do indywidualnego, swobodnego rozważenia jednostek w społeczeństwie. Polityka ta odrzuca wszelkie formy wpływania na kształtowanie się przyrostu naturalnego, zarówno w stronę jego zwiększania jak i obniżania zakładając że powinien mieć on charakter samoistny.
W niektórych krajach stosujących ten rodzaj polityki, wyjątkowy nacisk kładzie się natomiast na podwyższanie poziomu zdrowia, edukacji i kultury społeczeństwa, a więc na umożliwianie dzieciom funkcjonowania, dorastania i nauki w jak najkorzystniejszym otoczeniu.
Polityka taka jest stosowana jedynie w krajach, które są usatysfakcjonowane ze swojej struktury demograficznej, a więc w krajach, które chcą zachować bieżącą ilościową sytuację ludności. W takich okolicznościach, nie mając problemu ani z brakiem siły roboczej, ani z patologiami społecznymi związanymi z jej nadmiarem, państwo może skupić się na rozwoju jakościowym swojego społeczeństwa poprzez politykę oświatową czy też zdrowotną.
Wybór rodzaju stosowanej polityki ludnościowej jest konfrontowany z potrzebami danego społeczeństwa. Ponadto strategia ludnościowa nie może być doraźna, a musi zakładać długookresową perspektywę rozwoju państwa.

</doc>
<doc id="2205889" url="https://pl.wikipedia.org/wiki?curid=2205889" title="Dynamic Language Runtime">
Dynamic Language Runtime

Dynamic Language Runtime (DLR) to projekt firmy Microsoft mający na celu stworzenie zestawu usług zbudowanych na bazie Common Language Runtime (CLR) wspomagających tworzenie i wykonywanie różnych dynamicznych języków programowania oraz ich integrację z platformą .NET Framework.
Usługi te to:
Główne zalety DLR:
Mechanizmy zawarte w DLR zostały użyte do tej pory przy implementacjach języków IronPython oraz IronRuby. DLR jest również częścią platformy .NET Framework w wersji 4.0, oferując wsparcie dla wybranych możliwości dynamicznych języków programowania w sztandarowych, statycznie typowanych językach, takich jak C#, czy Visual Basic.NET.
Najnowsza wersja bibliotek DLR została przez firmę Microsoft przekazana w ręce społeczności i jest rozprowadzana na licencji Apache License, v2.0. DLR będzie również rozwijany niezależnie przez zespół odpowiedzialny za rozwój platformy .NET Framework, w celu zapewnienia wsparcia dla większej ilości możliwości, oferowanych przez dynamiczne języki programowania.
Przykład integracji dynamicznego języka IronPython oraz statycznie typowanego języka C#:
using System;
using System.Linq;
using IronPython.Hosting;
using Microsoft.Scripting.Hosting;
namespace CallingPythonLib
 class Program
 static void Main(string[] args)
 // ustawienie ścieżki do bibliotek języka Python
 System.IO.Directory.SetCurrentDirectory(@"C:\Program Files (x86)\IronPython 2.7\Lib\"); 
 ScriptRuntime py = Python.CreateRuntime();
 // utworzenie obiektu reprezentującego typ danych zdefiniowany w języku Python
 dynamic random = py.UseFile("random.py");
 int[] items = Enumerable.Range(1, 7).ToArray();
 // wywołanie metody dynamicznego typu Random
 random.shuffle(items);
 foreach (int item in items)
 Console.WriteLine(item);
Linki zewnętrzne.
Strona projektu Dynamic Language Runtime
Dokumentacja na portalu MSDN
Artykuł w MSDN Magazine

</doc>
<doc id="2205892" url="https://pl.wikipedia.org/wiki?curid=2205892" title="Anatol Zawadski">
Anatol Zawadski

Anatol Anatoljewicz Zawadski (, , "Anatolij Anatoljewicz Zawadski"; ur. 24 listopada 1947 w obwodzie witebskim) – białoruski lekarz i polityk, deputowany do Rady Najwyższej Republiki Białorusi XIII kadencji.
Życiorys.
Młodość i praca.
Urodził się 24 listopada 1947 roku w obwodzie witebskim Białoruskiej SRR, ZSRR. W 1967 roku ukończył Połocką Szkołę Medyczną. W 1976 roku ukończył studia na Wydziale Lekarskim Mińskiej Państwowej Akademii Medycznej. W latach 1967–1976 pracował jako felczer w pogotowiu ratunkowym. W latach 1976–1981 był ortopedą, lekarzem naczelnym Sanatorium Dziecięcego „Lepel”. W latach 1982–1986 pełnił funkcję lekarza naczelnego Zakładu Leczniczo-Zapobiegawczego w Nowopołocku. W latach 1986–1992 pracował jako lekarz naczelny Szpitala Miejskiego w Nowopołocku. W latach 1992–1998 był lekarzem naczelnym Nowopołockiego Miejskiego Terenowego Zespołu Opieki Zdrowotnej. W latach 1998–2000 pełnił funkcję dyrektora Nowopołockiego Przedsiębiorstwa Produkcyjno-Handlowego „Miedtiechsierwis”. Jest autorem 14 prac naukowych o organizacji służby zdrowia. Od 1987 roku był deputowanym do Nowopołockiej Miejskiej Rady Deputowanych. W latach 1993–1995 był deputowanym do Witebskiej Obwodowej Rady Deputowanych.
Działalność parlamentarna.
W drugiej turze uzupełniających wyborów parlamentarnych 10 grudnia 1995 roku został wybrany na deputowanego do Rady Najwyższej Republiki Białorusi XIII kadencji z Nowopołockiego-Maładziożnego Okręgu Wyborczego Nr 70. 19 grudnia 1995 roku został zarejestrowany przez centralną komisję wyborczą, a 9 stycznia 1996 roku zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Ochrony Zdrowia, Kultury Fizycznej i Sportu. Był bezpartyjny, należał do popierającej prezydenta Alaksandra Łukaszenkę frakcji „Zgoda”. Od 3 czerwca był członkiem grupy roboczej Rady Najwyższej ds. współpracy z parlamentem Republiki Litewskiej. 27 listopada 1996 roku, po dokonanej przez prezydenta kontrowersyjnej i częściowo nieuznanej międzynarodowo zmianie konstytucji, nie wszedł w skład utworzonej przez niego Izby Reprezentantów Zgromadzenia Narodowego Republiki Białorusi I kadencji. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2000 roku; kolejne wybory do tego organu jednak nigdy się nie odbyły.
Życie prywatne.
Anatol Zawadski jest żonaty.

</doc>
<doc id="2205897" url="https://pl.wikipedia.org/wiki?curid=2205897" title="Anatolij Zawadski">
Anatolij Zawadski



</doc>
<doc id="2205902" url="https://pl.wikipedia.org/wiki?curid=2205902" title="Przemysłowo-Handlowe Zakłady Chemiczne Ludwik Spiess i Syn SA w Warszawie">
Przemysłowo-Handlowe Zakłady Chemiczne Ludwik Spiess i Syn SA w Warszawie

Przemysłowo-Handlowe Zakłady Chemiczne „Ludwik Spiess i Syn” SA w Warszawie – przedsiębiorstwo farmaceutyczne istniejące w latach 1823−1945 w Tarchominie k. Warszawy. Przez całe swoje istnienie przedsiębiorstwo należało w całości lub w części udziałów do rodziny Spiess. Po nacjonalizacji w 1945 utworzono na ich kanwie Tarchomińskie Zakłady Farmaceutyczne Polfa.
Historia.
Warszawski aptekarz Henryk Bogumir Spiess wraz ze wspólnikiem otworzył przy ul. Koziej skład apteczny "„Spiess i Rakoczy”". Po spłaceniu udziałów przejął skład i rozpoczął produkcję leków.
W 1823 we wsi Tarchomin założył niewielką fabrykę octu winnego i estragonowego, która stanowiła filię warszawskiej fabryki Hirschmana. Dwadzieścia lat później zakład znacznie rozbudowano, wybudowano sekcję przemiału kości zwierzęcych, z których wytwarzano klej kostny, mączkę azotowo-fosforanową i nawozy sztuczne. Fabryka w szybkim czasie rozbudowała się tak bardzo, że stała się jednym z największych zakładów w Królestwie Polskim, który produkował nawozy sztuczne. Produkty były eksportowane do wielu krajów europejskich m.in. do Niemiec, Szwecji i Rosji (polskie rolnictwo było zacofane i lokalny rynek zbytu był mały). Od 1845 zakład produkował artykuły kosmetyczne n.in. puder do twarzy, proszek do zębów i wody kolońskie.
W 1860 świetnie prosperujący przeszedł w ręce syna Henryka warszawskiego aptekarza Ludwika Henryka Spiessa, który przeniósł tu produkcję z fabryki w Rudzie Guzowskiej. Paletę wyrobów rozszerzono o lakiery, pokosty i kwasy destylowane. Mniej więcej w tym czasie rozpoczęto przetwarzanie ziół leczniczych w preparaty medyczne. Po czternastu latach udziałowcem Ludwika został jego syn Stefan Spiess, wówczas nazwa firmy brzmiała "„Zakłady Chemiczno-Techniczne Ludwik Spiess i syn”". Od 1885 uruchomiono produkcję żelatyny, rok później Stefan Spiess został jedynym właścicielem fabryki. Nie posiadał zdolności organizacyjnych, utracił zagraniczne rynki zbytu, co poskutkowało znacznym zmniejszeniem produkcji i zatrudnienia. Zmarł mając 46 lat w 1893, zaś jego ojciec Ludwik trzy lata później. Po śmierci Stefana jego majątek przeszedł w ręce jego żony Jadwigi z Simmlerów i trójki ich dzieci, zarządcą został najstarszy syn Ludwik. W 1899 doszło do połączenia "Zakładów Chemiczno-Technicznych Ludwik Spiess i syn" z Zakładem Zjednoczonych Aptekarzy, spółka przyjęła nazwę "Warszawskie Towarzystwo Akcyjne Handlu Towarami Aptecznymi", Ludwik Spiess otrzymał stanowisko prezesa rady będąc jednocześnie dyrektorem naczelnym. W tym samym roku zarejestrowano znak ochronny "„Spiess”".
W 1907 spadkobiercy Stefana Spiessa sprzedali część przedsiębiorstwa fabryce chemicznej "„Strem”". W rękach Spiessów pozostała część produkująca kosmetyki i zakład galenowy. Wówczas podjęto decyzję o rozbudowie zakładu z nastawieniem na produkcję leków i preparatów farmaceutycznych, na rynek wprowadzono produkty, w których nazwie zawierało się nazwisko właścicieli, np. "Baby Powder Spiess".
Takie ukierunkowanie działalności sprawiło, że zakład zaczął przeżywać intensywny rozwój. Od 1912 fabryka posiadała własne laboratorium naukowo-badawcze oraz zaczęła wydawać miesięcznik "„Medicamenta nova”" przeznaczony dla lekarzy (w późniejszych lata wydawano w sumie cztery czasopisma). Po zakończeniu działań wojennych odbudowano obiekty oraz wznowiono działanie linii produkcyjnych, produkty zaczęły być firmowane własną nazwą.
W 1922 uruchomiono kolejne wydziały i produkcję rozszerzono o produkty arseno-benzolowe, zmianie uległa nazwa i od tego czasu brzmiała "„Przemysłowo Handlowe Zakłady Chemiczne Ludwik Spiess i Syn S.A w Warszawie”", ponad połowa akcji należała do kapitału francuskiego, a po 30% do rodziny Spiessów i drobnych akcjonariuszy. Zakłady nawiązały współpracę z francuską firmą "„Les Etablissements Poulenc Freres”". Od 1929 w wydzielonej spółce "„Antiba”" produkowano wysokojakościowe kosmetyki wzorowane na francuskich, W latach 30. XX wieku zakłady Spiessa stały się największym producentem farmaceutyków w kraju, produkcja obejmowała polokainę, barbiturany, witaminę D2 i lanolinę. Było to możliwe dzięki silnemu dokapitalizowaniu przez akcjonariat francuski, który działał również w kierunku wejścia marki na rynek międzynarodowy. Zakłady Spiessa posiadały przedstawicielstwa w Czechach i Turcji. Od 1931 standaryzowano hormony męskie i żeńskie, a w 1936 wyprodukowano pierwsze w Polsce sulfonamidy. Po 1936 zauważalne stało się zmniejszenie akcjonariatu francuskiego, ale wówczas zakłady były już farmaceutyczną potęgą. W 1937 oferta zakładu obejmowała 220 produktów, a wartość produkcji przekraczała kwotę 7 mln ówczesnych złotych.
W czasie okupacji niemieckiej zakłady pracowały na rzecz III Rzeszy. W nocy z 29 na 30 kwietnia 1944 do fabryki weszła grupa kilkunastu żołnierzy Armii Krajowej pod dowództwem Stanisława Sosabowskiego ps. "Stasinek", częściowo przebrana za gestapowców, i po sterroryzowaniu ochrony wywiozła samochodami opatrunki i środki lecznicze o wartości ok. 5 milionów złotych. 
Zakłady uległy w dużym stopniu zniszczeniu w 1944. Zostały odbudowane po nacjonalizacji (1945) jako Tarchomińskie Zakłady Farmaceutyczne Polfa.

</doc>
<doc id="2205910" url="https://pl.wikipedia.org/wiki?curid=2205910" title="Michaił Zamkawienka">
Michaił Zamkawienka

Michaił Michajławicz Zamkawienka (, , "Michaił Michajłowicz Zamkowienko"; ur. 16 maja 1957 w Pieńkówce w rejonie klimowickim) – białoruski kołchoźnik i polityk, deputowany do Rady Najwyższej Republiki Białorusi XIII kadencji.
Życiorys.
Młodość i praca.
Urodził się 16 maja 1957 roku we wsi Pieńkówka, w rejonie klimowickim obwodu mohylewskiego Białoruskiej SRR, ZSRR. W 1980 roku ukończył Białoruską Państwową Akademię Gospodarstwa Wiejskiego, a w 1993 roku – Akademię Zarządzania przy Radzie Ministrów Republiki Białorusi. Pracował jako starszy inżynier na wydziale mechanizacji i wiceprzewodniczący kołchozu „Sierp i Młot” w rejonie klimowickim, główny inżynier i sekretarz komitetu partyjnego w sowchozie-kombinacie „Sosnowka” w rejonie klimowickim, dyrektor kołchozu „Małyszenkowicze” w rejonie klimowickim, II sekretarz Klimowickiego Komitetu Rejonowego Komunistycznej Partii Białorusi, zastępca dyrektora – szef klimowickiej filii otwartej spółki akcyjnej „Wolt”, główny inspektor państwowy ds. ochrony pracy i BHP. W 2000 roku pracował jako kierownik Wydziału Rolnictwa i Gospodarki Żywnościowej Klimowickiego Rejonowego Komitetu Wykonawczego. Był członkiem Partii Komunistów Białoruskiej i deputowanym do Klimowickiej Rejonowej Rady Deputowanych.
Działalność parlamentarna.
W drugiej turze wyborów parlamentarnych 28 maja 1995 roku został wybrany na deputowanego do Rady Najwyższej Republiki Białorusi XIII kadencji z Klimowickiego Okręgu Wyborczego Nr 167. 9 stycznia 1996 roku został zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Katastrofy Czarnobylskiej. Należał do frakcji komunistów. Od 3 czerwca był przewodniczącym grupy roboczej Rady Najwyższej ds. współpracy z parlamentem Ukrainy. 27 listopada 1996 roku, po dokonanej przez prezydenta Alaksandra Łukaszenkę kontrowersyjnej i częściowo nieuznanej międzynarodowo zmianie konstytucji, nie wszedł w skład utworzonej przez niego Izby Reprezentantów Zgromadzenia Narodowego Republiki Białorusi I kadencji. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2000 roku; kolejne wybory do tego organu jednak nigdy się nie odbyły.
Życie prywatne.
Michaił Zamkawienka jest żonaty, ma dwoje dzieci. W 1995 mieszkał w mieście Klimowicze.

</doc>
<doc id="2205912" url="https://pl.wikipedia.org/wiki?curid=2205912" title="Michaił Zamkowienko">
Michaił Zamkowienko



</doc>
<doc id="2205916" url="https://pl.wikipedia.org/wiki?curid=2205916" title="Joachim ma kłopoty">
Joachim ma kłopoty



</doc>
<doc id="2205922" url="https://pl.wikipedia.org/wiki?curid=2205922" title="Ilsa Konrads">
Ilsa Konrads

Ilze "Ilsa" Konrads (ur. 29 marca 1944 w Rydze) – australijska pływaczka łotewskiego pochodzenia. Srebrna medalistka olimpijska z Rzymu.
Jej brat John także był pływakiem, medalistą igrzysk i rekordzistą świata. Oboje urodzili się na Łotwie, w 1944 rodzina wyjechała do Niemiec, w 1949 wyemigrowała do Australii. Specjalizowała się w stylu dowolnym. Zawody w 1960 były jej jedynymi igrzyskami olimpijskimi. Po srebro sięgnęła w sztafecie 4x100 m kraulem, płynęła również w eliminacjach sztafety stylem zmiennym, która w finale - w zmienionym składzie - zajęła drugie miejsce. W 1958 i 1962 stawała na podium Igrzysk Wspólnoty Narodów. W 1971 została przyjęta do International Swimming Hall of Fame.

</doc>
<doc id="2205924" url="https://pl.wikipedia.org/wiki?curid=2205924" title="Ilze Konrads">
Ilze Konrads



</doc>
<doc id="2205926" url="https://pl.wikipedia.org/wiki?curid=2205926" title="Ilze Konrade">
Ilze Konrade



</doc>
<doc id="2205928" url="https://pl.wikipedia.org/wiki?curid=2205928" title="Pałłada (1899)">
Pałłada (1899)

Pałłada (ros. Паллада) – rosyjski krążownik pancernopokładowy z początku XX wieku, biorący udział w wojnie rosyjsko-japońskiej. Zatopiony w 1904 w Port Artur, służył po podniesieniu jako japoński okręt szkolny Tsugaru. Nazwę "Pałłada" (Pallas Atena) nosiły też inne okręty.
Historia.
Był to jeden z trzech średniej wielkości krążowników pancernopokładowych typu "Diana", określanych też w niektórych źródłach jako typ "Pałłada", skonstruowanych i zbudowanych w Rosji dla służby na Dalekim Wschodzie. Projekt ich nie był zbyt udany i ustępował okrętom budowanym za granicą ("Wariag", "Askold", "Bogatyr").
Budowę okrętu rozpoczęto wraz z bliźniaczą "Dianą" w stoczni Galernyj Ostrowok w Petersburgu w lipcu 1896. Nazwę "Pałłada" zatwierdzono już 27 kwietnia 1896. Prace przebiegały powoli i kadłub wodowano dopiero 14 sierpnia 1899 (jako pierwszej jednostki typu). Podobnie przeciągały się prace wykończeniowe, po czym okręt rozpoczął próby morskie 19 września 1901. Po ich zakończeniu pod koniec roku został przejęty przez marynarkę. Klasyfikowany był oficjalnie jako krążownik I rangi.
Służba.
Służba w Rosji.
Zimę 1901/1902 okręt spędził w Libawie, gdzie prowadzono prace wykończeniowe i szkolenie załogi. W maju 1902 okręt przeszedł do Kronsztadu, po czym, w składzie zespołu kadm. E. Sztakelberga, z pancernikiem "Retwizan" i bliźniaczym krążownikiem "Diana", wyszedł 17 października 1902 na Daleki Wschód. 19 października "Pałłada" i "Diana" odniosły jednak uszkodzenia w sztormie, co spowodowało konieczność napraw w Libawie. Podczas dalszego rejsu "Pałłada" doznała awarii rurociągu parowego, po czym odłączyła się od zespołu w celu napraw w Kilonii i dołączyła do niego w grudniu w Pireusie. W styczniu 1903 zespół prowadził ćwiczenia w Zatoce Suda na Krecie, po czym, przez Kanał Sueski, Cejlon, Malaje i Nagasaki w Japonii, dotarł 22 kwietnia 1903 do rosyjskiej bazy Port Artur. 1 grudnia 1903, podobnie, jak reszta okrętów Eskadry Pacyfiku, "Pałłada" została wycofany do rezerwy, lecz już 1 stycznia 1904 powróciła do linii w związku z napięciem w stosunkach z Japonią. Została przy tym przemalowana w pokojowego białego koloru na ochrony oliwkowo-zielony. Dowódcą okrętu był komandor (kpt. I rangi) P.W. Kossowicz.
W nocy z 26 na 27 stycznia 1904 (daty poniżej starego stylu) okręty rosyjskie kotwiczące na zewnętrznej redzie Port Artur zostały zaatakowane torpedami japońskich niszczycieli. "Pałłada" została trafiona jako jeden z trzech okrętów, jedną torpedą w lewą burtę, po czym doszło do pożaru komory amunicji 75 mm. Zginęło lub zmarło 4 marynarzy, a 28 zostało rannych. Okręt nabrał niewielkiego przechyłu, lecz napływ wody opanowano, po czym osadzono krążownik na mieliźnie przy półwyspie Ogon Tygrysi. W nocy oraz w dzień 27 stycznia osadzony na mieliźnie okręt wystrzelił do jednostek japońskich 42 pociski 152 mm, 84 - 75 mm i 20 - 37 mm. Krążownik następnie zszedł z mielizny i 8 lutego został dokowany w Port Artur.
3 kwietnia okręt opuścił dok, a 28 kwietnia, po ukończeniu prac, powrócił do służby. Służył następnie głównie do pełnienia dozorów na zewnętrznej redzie Port Artur. Podobnie, jak z innych rosyjskich okrętów, zdjęto wówczas na front lądowy działa desantowe 63 mm, działka 37 mm oraz - na razie czasowo - dwa działa 152 mm i 4 - 75 mm. "Pałłada" wzięła udział w pierwszej próbie przebicia się eskadry rosyjskiej do Władywostoku 10 czerwca 1904, zakończonej zawróceniem okrętów rosyjskich po natknięciu się na siły japońskiej blokady. Japońskie ataki torpedowe były bezskuteczne. 20 czerwca pełniący służbę dozorową krążownik został zaatakowany dwoma torpedami przez japońskie torpedowce, lecz były one niecelne. 25 czerwca w składzie zespołu okrętów, "Pałłada" ostrzeliwała wojska japońskie.
28 lipca "Pałłada" w składzie zespołu krążowników kadm. Rejzentsztajna wzięła udział w kolejnej próbie przebicia się do Władywostoku, zakończonej bitwą na Morzu Żółtym. Została tylko lekko uszkodzona jednym pociskiem i odłamkami kilku innych, zginęło 4 marynarzy, a 5 zostało rannych. Z powodu małej prędkości maksymalnej, "Pałłada" nie mogła towarzyszyć krążownikom "Askold" i "Nowik" w próbie przełamania blokady, lecz powróciła z siłami głównymi do Port Artur. Marsz z pełną prędkością i tak spowodował uszkodzenie łożyska prawoburtowego wału. Podczas bitwy i odpierania ataków torpedowych po bitwie "Pałłada" wystrzeliła 90 pocisków 152 mm i 180 - 75 mm. Po tej bitwie duże rosyjskie okręty nie wykazywały już aktywności i zostały w większości rozbrojone. Do września 1904 zdjęto z "Pałłady" na pozycje lądowe część dział 75 mm i 152 mm wraz z częścią załogi. Okręt stojący na wewnętrznej redzie uczestniczył też w sierpniu w ostrzeliwaniu japońskich wojsk.
Po uzyskaniu przez Japończyków możliwości ostrzału bazy przez ciężką artylerię, 27 października 1904 "Pałłada" została trafiona po raz pierwszy pociskiem 280 mm z moździerzy oblężniczych. Na skutek dalszego ostrzału, 24 listopada 1904 krążownik osiadł na dnie Zachodniego Basenu, z przechyłem na lewą burtę.
Dowódcy:
Służba w Japonii.
Po zdobyciu przez Japończyków bazy Port Artur 2 stycznia 1905 (daty nowego stylu), 12 sierpnia 1905 podnieśli oni "Pałładę" z dna. 22 sierpnia okręt został formalnie wcielony do służby japońskiej jako krążownik II klasy "Tsugaru". Po odholowaniu do Sasebo, okręt był remontowany przez następne 5 lat. Wymieniono kotły na japońskie Miyabara, z którymi osiągał prędkość 22,75 węzła (większą, niż na początku służby). Nieco zmieniła się forma nadbudówek i kominów. Uzbrojenie stanowiło 8 dział 152 mm, 22 działa 75 mm, 8 dział 37 mm i 3 wyrzutnie torped 457 mm. Działa rosyjskie wymieniono na analogiczne systemu Armstrong. W maju 1910 po remoncie okręt wszedł do służby, w roli okrętu szkolnego, odbywając także zagraniczne rejsy.
1 kwietnia 1920 okręt przeklasyfikowano na stawiacz min. Uzbrojenie główne zmniejszono do 7 dział 152 mm. Zabierał on 300 min. Już jednak 1 kwietnia 1922 roku okręt wycofano ze służby, po czym został zatopiony jako cel dla lotnictwa 27 maja 1924.

</doc>
<doc id="2205930" url="https://pl.wikipedia.org/wiki?curid=2205930" title="Curtiss-Wright CW-21">
Curtiss-Wright CW-21

Curtiss-Wright CW-21 Demon (Curtiss-Wright Model 21 Demonstrator, Curtiss-Wright CW-21 Interceptor) – amerykański samolot firmy Curtiss-Wright Corporation będący przykładem idei budowy taniego i lekkiego samolotu myśliwskiego gdzie bardzo dobre parametry lotu, prędkość i wznoszenie osiągano kosztem braku opancerzenia i samouszczelniających się zbiorników paliwa.
Historia.
Prototyp.
W ciągu dekady lat 30. i początku 40. ubiegłego wieku w Stanach Zjednoczonych rodziła się koncepcja taktyki użycia samolotów myśliwskich. Jedną z dróg poszukiwań roli i zadań jakie miały spełniać tego typu maszyny była idea budowy taniego i lekkiego samolotu myśliwskiego, który dzięki swojej niewielkiej masie charakteryzowałby się bardzo dobrymi parametrami lotu. Przykładem takiej maszyny był CW-21. Bazując na układzie konstrukcyjnym samolotu Curtiss-Wright CW-19 inżynier George A. Page podjął się w 1938 roku zadania zbudowania lekkiego samolotu myśliwskiego. Nowy samolot był konstrukcją wykonaną z duraluminium z całkowicie zakrytą kabiną. Do napędu maszyny wybrano 9-cylindrowy silnik gwiazdowy Wright Cyclone R-1820-G5 o mocy startowej 1000 KM z trójłopatowym śmigłem. Gotowy prototyp u numerze rejestracyjnym NX19431 oblatany został przez Neda Warrena 22 września 1938 roku. Maszyna zgodnie z oczekiwaniami prezentowała bardzo dobre właściwości lotne. Prędkość wznoszenia wynosiła 24,4 m/s, wartość które późniejsze masowo używane przez aliantów w czasie walk myśliwce osiągnęły dopiero pod koniec II wojny światowej. Maszyną nie były zainteresowane amerykański siły zbrojne z bardzo prostego powodu, stać je było na dużo droższe i zdecydowanie bardziej wielozadaniowe samoloty. Wersją rozwojową CW-21 miała być maszyna oznaczona jako CW-21A, w której zamierzano zastosować silnik rzędowy chłodzony cieczą Alison V-1710, porzucono jednak te plany na korzyść wersji CW-21B. W samolocie zastosowano nowe podwozie zaadaptowane z samolotu CW-23 (dwumiejscowej maszyny opracowanej na bazie CW-21), nowe uzbrojenie składające się z czterech karabinów maszynowych zamontowanych w kadłubie i strzelających poprzez śmigło oraz hydraulicznie wypuszczane klapy zamiast wypuszczanych ręcznie jak to miało miejsce w CW-21. Pomimo braku zainteresowania ze strony amerykańskiej armii, Curtissowi udało się sprzedać samoloty do Chin i Holandii.
Chiny.
Curtiss miał bardzo dobre kontakty handlowe z Chińczykami walczącymi z japońską interwencją. Samolot od razu wzbudził zainteresowanie Chińczyków. 24 stycznia 1939 roku prototypowy samolot dotarł na pokładzie okrętu do Rangunu w Birmie. Po złożeniu samolot został dostarczony drogą lądową do Chin gdzie oblatano go i zaprezentowano chińskim władzom wojskowym. Maszyna wykonała kilka próbnych walk z wykorzystywanymi przez chińskie lotnictwo samolotami Dewoitine D.510, I-15 i I-16. Rezultaty były na tyle zadowalające, że Chińczycy podjęli decyzję o uruchomieniu na miejscu licencyjnej produkcji samolotu w zakładach Central Aircraft Manufacturing Company. Ostatecznie w maju podpisano kontrakt na dostarczenie trzech gotowych samolotów i 27, które miały być zmontowane na miejscu. Prototypowy CW-21 biorący udział w pokazach dla Chińczyków został przez nich zakupiony. Samolot ten, z pilotem oblatywaczem Curtissa, Robertem Fauselem na pokładzie brał udział wspólnie z inną maszyną wytwórni Curtiss P-36 Hawk w przechwyceniu formacji japońskich bombowców Fiat BR.20. Fausel ostrzelał jeden z bombowców na tyle skutecznie, iż ten rozbił się podczas przymusowego lądowania. Niestety po przejęciu przez chińskie lotnictwo prototypowy CW-21 uległ rozbiciu. Od marca do kwietnia 1940 roku zakłady Curtissa w Saint Louis wybudowały zamówione przez chińczyków trzy samoloty (o rejestracjach NX194441, NX194442 i NX194443). Maszyny posiadając cywilne rejestracje nie miały zamontowanego uzbrojenia, którego montaż miał nastąpić dopiero w Chinach. Jedna z maszyn miała zainstalowane dodatkowe zbiorniki paliwa (NX194442). 4 kwietnia 1940 roku ukończony trzeci samolot został zaprezentowany United States Army Air Corps. Podczas lądowania doznał nieznacznego uszkodzenia. W maju wszystkie trzy maszyny wysłano drogą morską do Rangunu gdzie pozostawały aż do początków 1941 roku. Tymczasem 27 października 1940 roku Japończycy zbombardowali zakłady Central Aircraft Manufacturing Company. Zmusiło to Chińczyków do przeniesienia całej produkcji w góry, opóźniło to znacząco cały proces montażu zamówionych CW-21. Pozostające w Rangunie samoloty po przebazowaniu do Taungngu przejęła jednostka American Volunteer Group, słynne Latające Tygrysy. Po japońskim ataku na Birmę samoloty weszły w skład 1 i 2 Dywizjonu formacji. W grudniu 1941 roku wszystkie trzy samoloty zostały utracone podczas próby przechwycenia japońskich samolotów rozpoznawczych. Nie lepszy los był udziałem maszyn montowanych przez Chińczyków. Postępy japońskiej armii zmusiły chińczyków do przeniesienia linii montażowej do zakładów Hindustan Aviation w Indiach, gdzie z racji posiadania już maszyn lepszych, wszechstronniejszych i opancerzonych, nie podjęto się już dokończenia ich budowy. Według niektórych źródeł, jeszcze przed ewakuacją udało się zmontować dwa samoloty.
Holandia.
17 kwietnia 1940 roku Holandia zamówiła 24 myśliwce w wersji CW-21B, które otrzymały nazwę Interceptor wraz z częściami zapasowymi, wśród których znalazło się sześć zapasowych silników i sześć dodatkowych radiostacji. W swoich samolotach Holendrzy planowali zamontować własne karabiny maszynowe belgijskiej produkcji. Po niemieckim ataku na Holandię i jej zajęciu, zamówione samoloty zostały przekazane na rzecz Holenderskich Indii Wschodnich, do których drogą morską dostarczono wszystkie zamówione samoloty do grudnia 1940 roku. Na miejscu zmontowano jedynie 17 maszyn pozostawiając pozostałe w rezerwie. 1 marca 1940 roku w ramach Militaire Luchtvaart van het Koninklijk Nederlands-Indisch Leger (Królewskie Holenderskie Siły Powietrzne Indii Wschodnich) utworzono jednostkę 2e Afdeling IVe Vliegtuiggroep, w skład której weszły CW-21B. Jeden samolot został przekazany do szkolenia mechaników. Do czasu wybuchu wojny na Pacyfiku w wyniku wypadku utracono jeden z samolotów wraz z pilotem. Po wybuchu wojny pierwsze duże starcie z japońskim lotnictwem miało miejsce 3 lutego 1942 roku. Zadaniem Holendrów i maszyn amerykańskich była obrona bazy morskiej w Surabaja. Nad port nadleciały japońskie bombowce Mitsubishi G4M eskortowane przez myśliwce Mitsubishi A6M2. W powietrze poderwanych zostało dwanaście holenderskich CW-21B i 6 amerykańskich Curtiss P-40 Warhawk. Japończycy dokonali pogromu holenderskich maszyn, z dwunastu które wystartowały w ciągu trzydziestu minut walk stracono 9 CW-21 a jeden został uszkodzony. Holendrzy zestrzelili prawdopodobnie dwa A6M2. Dwa dni później Japończycy powrócili nad port. Z czterech wysłanych w powietrze CW-21B dwa zostały uszkodzone, jedna z maszyn musiała przymusowo lądować a druga pomimo uszkodzeń dotarła bezpiecznie na lotnisko. Holendrzy dysponując teraz jedynie 6 maszynami typu CW-21B (w tym dwie w naprawie) wycofali się. 19 lutego 1942 roku podczas japońskiego nalotu utracono na ziemi naprawiane CW-21B. W tym samym dniu jeden z samolotów został utracony w wyniku przymusowego lądowania po misji przechwycenia nieprzyjacielskiego nalotu na Bandung. 24 lutego tego samego roku klucz czterech CW-21B starł się z samolotami Nakajima Ki-43. Efektem była strata kolejnych trzech samolotów w tym jednego strąconego ogniem własnej artylerii przeciwlotniczej. Kilka dni później ostrzelany i zniszczony na ziemi został kolejny CW-21B. 1 marca 1942 roku Japończycy wylądowali na Jawie. Podczas ewakuacji lotniska zniszczono dwa zmagazynowane i niezmontowane CW-21B. 2 marca utracono kolejnego CW-21B podczas walki z myśliwcami Ki-43. 9 marca Jawa została zdobyta. Na wyspie Japończycy przechwycili co najmniej jednego zdatnego do lotu CW-21B. Samolot ten wraz z innymi zdobycznymi maszynami aliantów badany był przez specjalistów z Sił Powietrznych Marynarki Wojennej w Centrum Badań Techniki Lotniczej (Koku Gijutsu Kenkyujo) w Tachikawa. Prawdopodobnie ten sam samolot został odnaleziony po kapitulacji Japonii w Singapurze.
Konstrukcja.
CW-21 był całkowicie metalowym, wolnonośnym dolnopłat napędzanym pojedynczym silnikiem gwiazdowym Wright Cyclone R-1820-G5 wyposażoną w dwubiegową sprężarkę mechaniczną. Silnik poruszał trójłopatowe śmigło o stałej prędkości obrotowej. Jednodźwigarowe skrzydła o trapezowym obrysie, skośnej krawędzi natarcia i prostej krawędzi spływu. Podwozie trójpodporowe z tylnym podparciem. Główne chowane do tyłu do komór umieszczonych w skrzydłach, stałe kółko ogonowe. Dwa zbiorniki paliwa umieszczone w przykadłubowej części skrzydeł.
Uzbrojenie.
W wersji CW-21 samolot posiadał dwa kadłubowe karabiny maszynowe strzelające poprzez śmigło. Jeden kalibru 12,7 mm, drugi kalibru 7,62 mm. Samoloty przeznaczone dla Chin miały zainstalowane cztery karabiny maszynowe, dwa kalibru 12,7 mm z zapasem amunicji wynoszącym 400 pocisków na lufę i dwa kalibru 7,62 mm z zapasem amunicji 1000 pocisków na lufę. W samolotach wersji CW-21B zamontowano cztery karabiny kalibru 7,62 mm pomimo próśb Holendrów o zastąpienie dwóch karabinów 7,62 mm, karabinami 12,7 mm. Curtiss nie zgodził się na taką modyfikację. Uwzględnił jednak prośbę likwidacji dodatkowych zbiorników paliwa zainstalowanych na potrzeby Chińczyków.

</doc>
<doc id="2205938" url="https://pl.wikipedia.org/wiki?curid=2205938" title="Pałłada">
Pałłada

Pałłada nazwa noszona przez rosyjskie okręty i statki:

</doc>
<doc id="2205939" url="https://pl.wikipedia.org/wiki?curid=2205939" title="Szczeć draparska">
Szczeć draparska



</doc>
<doc id="2205941" url="https://pl.wikipedia.org/wiki?curid=2205941" title="Ambroży Edward Barlow">
Ambroży Edward Barlow

Edward Ambroży Barlow OSB (ur. 1585 w Barlow Hall pod Manchesterem, zm. 10 września 1641 w Lancaster) – święty Kościoła katolickiego, angielski męczennik, ofiara prześladowań antykatolickich.
Życiorys.
Pochodził z katolickiej rodziny dotkniętej prześladowaniami religijnymi. Po odbyciu studiów w Douai i Valladolid wstąpił do zakonu benedyktynów. Jako wyświęcony kapłan powrócił do ojczyzny w 1617 roku. Aresztowany został w czasie sprawowania posługi kapłańskiej na Wielkanoc 1641 roku. We wrześniu tegoż roku skazany został na karę śmierci. Zginął powieszony.
Relikwie Edwarda Ambrożego Barlowa znajdują się w opactwie Stanbrook (Worcester) i Wardley Hall pod Manchesterem.
Beatyfikowany 15 grudnia 1929 roku przez papieża Piusa XI, a kanonizowany został w grupie Czterdziestu męczenników Anglii i Walii przez Pawła VI 25 października 1970 roku.
Wspomnienie liturgiczne przypada w "dies natalis" (10 września).

</doc>
<doc id="2205943" url="https://pl.wikipedia.org/wiki?curid=2205943" title="Karabin maszynowy Vickers 12,7 mm">
Karabin maszynowy Vickers 12,7 mm

Karabin maszynowy Vickers 12,7 mm – powiększona wersja karabinu maszynowego Vickers, używana przez flotę i armię brytyjską w czasie drugiej wojny światowej. Konstrukcją nie różnił się od wersji kalibru 7,7 mm.
Historia powstania.
Konieczność posiadania takiej broni wynikła z doświadczeń pierwszej wojny światowej, która z jednej strony udowodniła znaczenie karabinów maszynowych, a z drugiej pokazała ich niewielką skuteczność przeciwko nowemu wynalazkowi, jakim były czołgi i wozy opancerzone. Szybki rozwój samolotów też wskazywał na konieczność posiadania szybkostrzelnej broni przeciwlotniczej o dużym zasięgu i sile rażenia. Niemieckie eksperymenty z karabinem maszynowym Maxim kal. 13 mm i francuskie z Hotchkissem 13,2 mm, skłoniły armię i flotę brytyjską do skonstruowania własnego odpowiednika.
W tym celu wykorzystano wypróbowaną i niezawodną konstrukcję, jakim był ulepszony przez Vickersa mechanizm km Maxima, który odpowiednio powiększono, by wykorzystał nabój 12,7 × 81 mm. Dla poprawienia chłodzenia, wszystkie Vickersy 12,7 mm miały żebrowaną osłonę chłodnicy lufy.
W 1928 r. admiralicja brytyjska przeprowadziła test karabinów Vickers 12,7 mm i Browning wz. 1924. Amerykański karabin strzelał silniejszym nabojem, ale był cięższy i nieco bardziej zawodny. Ostatecznie zadecydował fakt, że identyczna konstrukcja karabinów Vickers miała ułatwić szkolenie żołnierzy i obsługę broni.
Przed drugą wojną światową km Vickers 12,7 mm był podstawową małokalibrową bronią przeciwlotniczą Royal Navy i uzbrojeniem brytyjskich wozów pancernych. Podobnie jak jej mniejszy wariant, broń była niezawodna i solidna, jednak stosunkowo słaby nabój nie miał wystarczającej siły rażenia. W armii lądowej Vickersy stopniowo zastępowano w czołgach przez km-y Besa kal. 15 mm (wozy pancerne np. Guy i czołgi piechoty jak Matilda używały Vickersów najdłużej). Także z powodu słabej skuteczności RAF zrezygnował z wielkokalibrowych karabinów maszynowych i z km-ów 7,7 mm przeszedł od razu na działka 20 mm HS 404.
Modele.
Mark I – wersja rozwojowa, nie produkowana seryjnie. Oficjalne oznaczenie: "Gun, Machine, Vickers, .5-inch, Mk. I". Szybkostrzelność ok. 450 strz./min.
Mark II, IV i V – wersje lądowe, przeznaczone dla czołgów i wozów pancernych. Wersja II, z 1932, była pierwszą seryjną, wersja V – finalną, udoskonaloną, o ujednoliconym montażu, umożliwiającym zamienne stosowanie km-ów 7,7 i 12,7 mm. Wprowadzona w 1935, wersja Mk V ważyła 28,9 kg i miała szybkostrzelność ok. 500–600 strz./min. MK V wyprodukowano ok. 1000 sztuk, poprzednich nie więcej niż 100.
Mark III – wersja dla floty, zasilana 200-nabojową taśmą w wymiennych bębnach. Najczęściej montowana na poczwórnych lawetach, z karabinami ustawionymi pionowo jeden nad drugim. Większość przedwojennych niszczycieli miała dwa takie zestawy, większe okręty cztery do ośmiu. Montowany także na kutrach torpedowych i artyleryjskich w napędzanych wieżyczkach z jednym lub dwoma karabinami. Royal Navy używała łącznie ponad 12 500 wkm-ów Vickers, jednak ze względu na malejącą skuteczność, stopniowo zastępowała je działkami Oerlikon 20 mm.

</doc>
<doc id="2205944" url="https://pl.wikipedia.org/wiki?curid=2205944" title="Kontra (brydż)">
Kontra (brydż)



</doc>
<doc id="2205945" url="https://pl.wikipedia.org/wiki?curid=2205945" title="Tyczka mikrofonowa">
Tyczka mikrofonowa

Tyczka mikrofonowa (ang. "boom pole"; w żargone filmowym nazywana wędką) służy wraz z zamocowanym na jej końcu mikrofonem do nagrywania dźwięku na planie filmowym np. setek. Wykonana z aluminium lub tworzywa jest na tyle lekka, że umożliwia trzymanie jej nad głowami aktorów przez cały czas trwania ujęcia. Zwykle ma budowę teleskopową, co pozwala na łatwą regulację jej długości. Zakończona gwintem np. 3/8 cala pozwala na montaż różnych uchwytów mikrofonowych. Dla przykładu: uchwyt elastyczny zawiesza mikrofon kierunkowy pomiędzy splotem gumek niwelując tym samym wszelkie możliwe drgania, które asystent dźwięku mógłby przenosić za pośrednictwem tyczki do mikrofonu.

</doc>
<doc id="2205947" url="https://pl.wikipedia.org/wiki?curid=2205947" title="Cyprian Grodzki">
Cyprian Grodzki

Cyprian Maria Grodzki, dawniej Roman Grodzki (ur. 20 stycznia 1908 w Warszawie, zm. 19 marca 2000) – polski lekkoatleta, który specjalizował się w chodzie sportowym, franciszkanin.
W 1925 ustanowił najlepszy wynik w Polsce w chodzie na 1 kilometr – 4:23,8. Jako zawodnik AKS Warszawa 4 października 1931 zdobył brązowy medal rozgrywanych na przedmieściach Wilna mistrzostw Polski w chodzie na 50 kilometrów (czas: 5:34:47,2). Był wszechstronnym sportowcem: chodziarzem, biegaczem oraz piłkarzem. Absolwent Szkoły Handlowej Zgromadzenia Kupców (1926). Od 1927 był członkiem zarządu Warszawskiego Okręgowego Związku Lekkiej Atletyki oraz sędzią lekkoatletycznym i piłkarskim. 
W 1932 wstąpił do zakonu franciszkanów w Niepokalanowie. Pracował jako reporter "Małego Dziennika 5 Groszy" – był sprawozdawcą tej gazety podczas igrzysk olimpijskich w Berlinie w 1936. Od 1938 pełnił funkcję osobistego sekretarza Maksymiliana Kolbe. 19 września 1939 wraz z innymi franciszkanami został wywieziony najpierw do Amtitz koło Gubina (obecnie Gębice), a następnie do obozu w Ostrzeszowie. 8 grudnia 1939 został zwolniony z obozu koncentracyjnego. Po drugiej wojnie światowej pracował jako katecheta oraz sekretarz redakcji "Rycerza Niepokalanej". W latach 1957 – 1981 dokumentował na zdjęciach życie kościelne w Polsce w tym pielgrzymkę do kraju Jana Pawła II. W 1982 został odznaczony nagrodą im. Brata Alberta.

</doc>
<doc id="2205949" url="https://pl.wikipedia.org/wiki?curid=2205949" title="Rekontra">
Rekontra

Rekontra – jedna z zapowiedzi w licytacji w grach karcianych. W podstawowym znaczeniu oznacza, że gracz zobowiązuje się wygrać zapowiedziany kontrakt mimo kontry przeciwnika.
Rekontra w brydżu.
W brydżu rekontra uważana jest za zapowiedź, ale nie za odzywkę. Za zrealizowanie gry z rekontrą przysługuje premia w wysokości poczwórnej premii za kontrakt podstawowy i kara za nieudaną kontrę dla przeciwników. W praktyce do rozgrywki z rekontrą dochodzi rzadko, gdyż zazwyczaj oznacza to błąd jednej z par. Rekontra może być naturalna, może być również składnikiem konwencji licytacyjnych, np. blackwooda lub cue bidów.
Rekontra w innych grach karcianych.
W grze w baśkę możliwe jest skontrowanie rekontry i zrekontrowanie tej zapowiedzi. Z innych gier karcianych rekontra występuje m.in. w taroku i belote a także w niektórych wariantach gry w skata.

</doc>
<doc id="2205950" url="https://pl.wikipedia.org/wiki?curid=2205950" title="Lynne Taylor">
Lynne Taylor

Lynne Taylor – kanadyjska historyk, zatrudniona od 1992 na Wydziale Historii Uniwersytetu Waterloo w Kanadzie. 
Ukończyła studia na London School of Economics, doktorat na University of Michigan. Przez rok wykładała na Franklin and Marshall College.
Jej badania koncentrują się na historii społecznej II wojny światowej oraz lat powojennych. Jest autorką przetłumaczonej na język polski książki "Polskie sieroty z Tengeru" opisującej historie dzieci przesiedlonych z terenów wschodnich II Rzeczypospolitej w głąb ZSRR.

</doc>
<doc id="2205951" url="https://pl.wikipedia.org/wiki?curid=2205951" title="Konwencja (licytacja)">
Konwencja (licytacja)



</doc>
<doc id="2205953" url="https://pl.wikipedia.org/wiki?curid=2205953" title="Kamera telewizyjna">
Kamera telewizyjna

Kamera telewizyjna – urządzenie służące do zapisu wideo informacji o jakości emisyjnej zarówno w realizacjach reporterskich jak i studyjnych. Klasyczne studyjne kamery telewizyjne przesyłają materiał w postaci zakodowanego sygnału elektrycznego do rejestratorów, gdzie jest on dopiero zapisywany. Kamery reporterskie, wyposażone we własne, wbudowane rejestratory, to kamkordery.
Najbardziej rozpowszechnionym formatem zapisu wideo informacji w analogowych kamerach telewizyjnych jest Betacam i jego ulepszona wersja BETACAM SP. Dziś kamery te są wypierane przez rejestratory cyfrowe: BETACAM SX oraz DIGITAL BETACAM. Absolutną nowością są kamery 3D wprowadzone w 2010 przez firmy Panasonic i SONY.
Historia.
Pierwszą stosowaną w praktyce kamerę telewizyjną (ikonoskop) skonstruował w 1930 Amerykanin rosyjskiego pochodzenia Władimir Kosma Zworykin. Była to kamera z jedną lampą analizującą, rejestrująca obraz monochromatyczny (jednokolorowy).

</doc>
<doc id="2205954" url="https://pl.wikipedia.org/wiki?curid=2205954" title="557 Polowy Oddział Kozacki">
557 Polowy Oddział Kozacki

557 Polowy Oddział Kozacki (niem. Kosaken Feld Abteilung 557) – oddział wojskowy Wehrmachtu złożony z Kozaków podczas II wojny światowej
W lipcu 1942 r. w obozie zbiorczym dla Kozaków w Sławucie na Ukrainie został sformowany 3 Doński Pułk Kozacki. Od września tego roku pełnił zadania ochronne w rejonie miasta Sarny. W styczniu 1943 r. został przemianowany na 557 Polowy Oddział Kozacki. Podporządkowano go Grupie Armii "B". W maju tego roku przeniesiono go do Mławy, gdzie wszedł w skład 1 Pułku Kawalerii Kozaków dońskich nowo formowanej 1 Kozackiej Dywizji Kawalerii.

</doc>
<doc id="2205955" url="https://pl.wikipedia.org/wiki?curid=2205955" title="SS Jadwiga">
SS Jadwiga

SS Jadwiga – polski statek pasażerski żeglugi przybrzeżnej przed wojną w służbie Żeglugi Polskiej, po wojnie (pod różnymi nazwami) w barwach Żeglugi Gdańskiej.
Początki.
Wraz z budową Gdyni i promowaniem w społeczeństwie atrakcyjności polskiego wybrzeża, rozwijać zaczęła się również turystyka morska. Początkowo były to rejsy wycieczkowe na łodziach rybackich lub holownikach, względnie na wynajmowanych w Gdańsku statkach pasażerskich, z których najpopularniejszym był bocznokołowiec "Paul Beneke".
W roku 1927 Żegluga Polska zakupiła w gdańskiej stoczni dwa parowce "Gdańsk" i "Gdynię", a w rok później dwa mniejsze, zbudowane w Wielkiej Brytanii "Jadwigę" i "Wandę" (nazwy od imion córek Józefa Piłsudskiego). Te cztery statki stanowiły, aż do września 1939 roku, trzon turystycznej "białej floty". "Jadwiga" woziła pasażerów z Gdyni do Sopotu, Gdańska, Helu i Jastarni. 
W roku 1930, w dziesięciolecie Polski na morzu, przybył na Wybrzeże marszałek Piłsudski, który w towarzystwie ministra Kwiatkowskiego odbył krótki rejs na pokładzie "Jadwigi".
Pod niemiecką banderą.
W 1939 roku została przejęta przez Niemców w Jastarni i przebudowana w Kilonii na holownik o nazwie "Polyp". Był on eksploatowany w porcie w Gdańsku. W ostatnim roku wojny został (prawdopodobnie z niemieckimi uciekinierami) skierowany do Zatoki Kilońskiej, gdzie zastał go koniec działań.
Po wojnie.
W 1946 statek, rewindykowany przez Polskę, został zatrudniony, jako holownik o nazwie "Wilk", w gdyńskim porcie, ale już w 1948 roku wrócił do "białej floty" jako "Anna".
26 lipca 1949 roku "Anna", po kolizji z tureckim statkiem "Odenis", zatonęła na Zatoce Gdańskiej zabierając ze sobą na dno 11 osób. 15 listopada tegoż roku statek został podniesiony, następnie odremontowany i ponownie wdrożony do służby, tym razem jako "Halina", później zaś jako "Zofia".
W roku 1965 wycofany ze służby i oddany na złom w Elblągu.

</doc>
<doc id="2205962" url="https://pl.wikipedia.org/wiki?curid=2205962" title="Drzewo tekowe">
Drzewo tekowe



</doc>
<doc id="2205966" url="https://pl.wikipedia.org/wiki?curid=2205966" title="Jezioro Tuczno (jezioro w powiecie międzychodzkim)">
Jezioro Tuczno (jezioro w powiecie międzychodzkim)



</doc>
<doc id="2205967" url="https://pl.wikipedia.org/wiki?curid=2205967" title="Lindernia procumbens">
Lindernia procumbens



</doc>
<doc id="2205972" url="https://pl.wikipedia.org/wiki?curid=2205972" title="Konkursy dla programistów">
Konkursy dla programistów



</doc>
<doc id="2205975" url="https://pl.wikipedia.org/wiki?curid=2205975" title="Benno Hann von Weyhern">
Benno Hann von Weyhern

Otto Rudolf Benno Hann von Weyhern (ur. 1808 r., zm. 1890 r.) – generał kawalerii, Honorowy Obywatel Bydgoszczy.
Życiorys.
Urodził się 23 października 1808 r. w Lubinie na Łużycach. Ukończył szkołę kadetów w Dreźnie. 10 października 1824 r. wstąpił do regularnej służby wojskowej w 3. pruskim regimencie huzarów. Pierwszy stopień oficerski uzyskał w 1827 r. 
Już jako rotmistrz i dowódca szwadronu wziął udział w wojnie z Danią w 1848 r. Po powrocie z frontu na krótko wystąpił z wojska. Był to wyraz dezaprobaty dla odmowy oczekiwanego przez niego awansu. Niebawem powrócił do służby i jako porucznik objął dowództwo 1. regimentu dragonów w armii Szlezwiku-Holsztyna. W tej formacji odbył kampanię wojenną w 1849 r. Po jej zakończeniu przeniósł się do Halle, obranego przez siebie miejsca zakwaterowania. 
W 1852 został powołany do armii pruskiej jako major à la suite 2. regimentu dragonów. W 1853 r. objął stanowisko dyrektora szkoły kawalerii w Schwedt. Potem sprawował funkcję dowódcy kilku formacji kawaleryjskich. Od 1856 r. dowodził 5. regimentem huzarów Blüchera stacjonującym w Słupsku. Z kolei w 1858 r. objął dowództwo 10. brygady kawalerii w Poznaniu, a wkrótce 7. brygady w Magdeburgu. 
W związku z wybuchem wojny z Austrią, w 1866 r. powierzono mu dowództwo 2 dywizji kawalerii, która weszła w skład korpusu kawaleryjskiego I armii walczącej pod księciem pruskim Albrechtem. Była to już znaczna jednostka złożona z 2 brygad, 5 regimentów i 2 baterii artylerii konnej. Wzięła ona udział w bitwie pod Königgrätz. Hann von Weyhern uczestniczył w bezpośrednim starciu dowodząc 4. regimentem ułanów, walczącym z heskimi kirasjerami ścigającymi pruskich huzarów i dragonów. Powstrzymał ich atak i zmusił do odwrotu. 
Po zakończeniu wojny został mianowany generałem - podporucznikiem i otrzymał dowództwo 4. dywizji stacjonującej w Bydgoszczy. W mieście przebywał w latach 1866-1870. Był najstarszym stopniem oficerem bydgoskiego garnizonu. W 1870 r. ruszył na czele swojej dywizji na wojnę z Francją. Uczestniczył w oblężeniu Metzu, a następnie Paryża. Stacjonował wówczas w pobliskim Champigny. Wziął także udział w oblężeniu Dijon zajętego przez oddziały powstańcze J. Garibaldiego. 
22 marca 1871 został mianowany generałem dowodzącym w II korpusie armii w Szczecinie, zaś 16 czerwca tego roku mianowano go generałem kawalerii. W 1872 r. otrzymał dowództwo pomorskiego regimentu huzarów nr 5 im. Blüchera. 
14 czerwca 1881 r. został przeniesiony w stan spoczynku. Zamieszkał wówczas we Frankfurcie nad Odrą, gdzie zmarł 2 listopada 1890 r. Został odznaczony Orderem Czarnego Orła.
Honorowy Obywatel Bydgoszczy.
21 stycznia 1878 r. magistrat Bydgoszczy wystąpił z wnioskiem o nadanie mu godności honorowego obywatela miasta. Rada miejska wniosek ten zatwierdziła uchwałą z 8 lipca 1878 r. W uzasadnieniu wniosku wskazano na zasługi wojenne generała, jego owocną i pomyślną współpracę z władzami miasta podczas jego pobytu w Bydgoszczy. Podkreślono również jego zainteresowanie sprawami Bydgoszczy i stałą życzliwość dla miasta, w którym zamieszkiwał jedynie 4 lata. 
Jedną z przesłanek do uhonorowania jego osoby było założenie przez niego fundacji imienia rodziny Hann von Weyhern, której fundatorami był generał (3 tys. marek) i jego siostra Hedwig (1 tys. marek). Kapitał fundacji wzrósł następnie do ponad 10 tys. marek. Z odsetek wspierano najuboższych mieszkańców miasta.
Uroczystość nadania godności Honorowego Obywatela Bydgoszczy odbyła się 18 lipca 1878, w roku, w którym obchodził jubileusz 50-lecia swojej służby.
W okresie pruskim nazwę "Hann von Weyhernplatz" nosił współczesny plac Kościeleckich.

</doc>
<doc id="2205976" url="https://pl.wikipedia.org/wiki?curid=2205976" title="Melounka">
Melounka

Melounka - potok w Czechach o długości 6,4 km i powierzchni dorzecza 1.075 km².
Ma źródła w Rozběřicach (powiat Hradec Králové) i stąd płynie przez Všestary oraz Světí do hradeckiej dzielnicy Plotiště nad Labem, gdzie wpada do Kanału Łabskiego.
Wcześniej na potoku był młyn Kydlinov, który przeniósł się po 1533 r. do swojej obecnej lokalizacji. Od tego pochodzi jego nazwa - Melounka (do przełomu XIX i XX wieku Melonka, od czeskiego słowa mlet - szlifować).
Jej bieg jest w normalnych warunkach spokojny, zbyt często bez wody, zwłaszcza w miesiącach letnich. Ale w historii jest odpowiedzialna za wiele powodzi, np. w 1880 r., w 1905 r., w 1937 r., w 1940 r., w 1977 r. oraz w 2006 r.Dlatego w 2007 r. doszło do remontu jej koryta. Generalnie widać również, że czystość jej wody się znacznie poprawia. Jest to spowodowane tym, że największy zakład przemysłowy - ČKD, zanieczyszczający miejscowe środowisko naturalne, ogłosił upadłość.

</doc>
<doc id="2205977" url="https://pl.wikipedia.org/wiki?curid=2205977" title="Maor Melikson">
Maor Melikson

Maor Melikson (, ur. 30 października 1984 w Jawnem) – izraelski piłkarz występujący na pozycji pomocnika, reprezentant Izraela w latach 2010–2018.
Kariera klubowa.
Maor Melikson jest wychowankiem Maccabi Jawne i zadebiutował w tym klubie w sezonie 2001/02 w rozgrywkach izraelskiej trzeciej ligi. Po sezonie przeszedł do pierwszoligowego Beitaru Jerozolima. Spędził tam cztery sezony, po czym odszedł do drużyny ówczesnego zwycięzcy rozgrywek najwyższej ligi izraelskiej - Maccabi Hajfa. W styczniu 2008 roku trafił do Hapoelu Kefar Sawa, a po zakończeniu sezonu 2007/08 został piłkarzem drugoligowego Hapoelu Beer Szewa. W sezonie 2008/09 Hapoel zajął trzecie miejsce w tabeli i awansował do Ligat ha’Al. W pewnym momencie pełnił w klubie funkcję kapitana zespołu.
31 stycznia 2011 został zawodnikiem Wisły Kraków, z którą podpisał czteroipółletni kontrakt. Pierwszego gola dla krakowskiego zespołu zdobył 4 marca w wygranym 3:1 meczu z Ruchem Chorzów. Rozgrywki zakończył zdobyciem mistrzostwa Polski. W styczniu 2013 roku przeszedł do Valenciennes FC. W lipcu 2014 roku przeszedł do Hapoelu Beer Szewa, gdzie zakończył karierę w 2020 roku.
Kariera reprezentacyjna.
Melikson grał w reprezentacji juniorskiej U-19 oraz młodzieżowej U-21. W seniorskiej reprezentacji Izraela zadebiutował 26 maja 2010 w towarzyskim spotkaniu z Urugwajem. Cztery dni później Izrael zmierzyła się z reprezentacją Chile, a Melikson cały mecz spędził na ławce rezerwowych.
Na początku sierpnia 2010 roku został powołany na obóz treningowy reprezentacji, przygotowujący drużynę Izraela do inauguracji kwalifikacji Mistrzostw Europy 2012. Pod koniec sierpnia Melikson znalazł się w 23-osobowej kadrze Izraela na mecze eliminacyjne z Maltą i Gruzją. Nie zagrał jednak w żadnym ze spotkań. 21 listopada trener reprezentacji Izraela Luis Fernández powołał Meliksona do grona 18 piłkarzy, którym zamierzał się przyjrzeć na specjalnie zorganizowanej w tym celu sesji treningowej. Następnie Melikson został powołany do kadry Izraela w maju 2011 roku, na mecz eliminacji Mistrzostw Europy z Łotwą. Nie zagrał jednak w tym spotkaniu z powodu kontuzji, jakiej doznał w meczu ligowym z Polonią Warszawa. 10 sierpnia, w swoim drugim występie w reprezentacji Izraela przeciwko reprezentacji Wybrzeża Kości Słoniowej, Melikson zdobył dwie bramki. We wrześniowych meczach eliminacji Euro 2012 z Grecją i Chorwacją nie zagrał z powodu kontuzji odniesionej podczas treningu reprezentacji Izraela, przez co był zmuszony przedwcześnie opuścić zgrupowanie kadry.
20 września 2011 prezes PZPN Grzegorz Lato wyjawił, iż Melikson w rozmowie z nim wyraził chęć gry dla reprezentacji Polski. Doniesienia te potwierdził następnego dnia trener Wisły Robert Maaskant. Natomiast Izraelska Federacja Piłkarska wydała oświadczenie, w którym stwierdziła, że Melikson jest graczem reprezentacji Izraela i jest przewidziany w składzie na następny mecz eliminacji Euro 2012 z Maltą. Trener Fernández oraz federacja podkreślili, że jedynym powodem absencji Meliksona w poprzednich meczach kwalifikacyjnych były kontuzje. 22 września Melikson wydał oświadczenie na oficjalnej stronie Wisły Kraków, w którym stwierdził, iż obecnie nie jest gotowy, aby grać dla reprezentacji Izraela lub Polski. Postanowił skoncentrować się na grze w klubie. W styczniu 2012 roku Melikson spotkał się z nowym trenerem reprezentacji Izraela Eli Guttmanem i zadeklarował chęć dalszej gry dla Izraela.
Życie prywatne.
Jego matka pochodzi z Polski – urodziła się w Legnicy, a będąc jeszcze dzieckiem, wyjechała do Izraela. Melikson posiada nabyte po matce polskie obywatelstwo, które zostało potwierdzone 21 stycznia 2011 przez wojewodę mazowieckiego. Jego menedżerem był Dudu Dahan.

</doc>
<doc id="2205978" url="https://pl.wikipedia.org/wiki?curid=2205978" title="Diskos">
Diskos



</doc>
<doc id="2205980" url="https://pl.wikipedia.org/wiki?curid=2205980" title="Jezioro Kwileckie">
Jezioro Kwileckie

Jezioro Kwileckie (in. "Błędne") – jezioro morenowe w woj. wielkopolskim, w powiecie międzychodzkim, w środkowej części gminy Kwilcz, w okolicach wsi Kwilcz, Leśnik i Orzeszkowo, leżące na terenie Pojezierza Poznańskiego. Przy zachodnim brzegu akwenu przebiega droga wojewódzka nr 186, zaś od południowej strony przebiega droga krajowa nr 24.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Kwileckie". Na niektórych mapach topograficznych wymieniana jest oboczna nazwa tego jeziora: "Błędne".
Historia.
Po raz pierwszy jezioro zostało nazwane jako Qvileczkie w roku 1514. W roku 1546 wzmiankowane jako Jezyoro, zaś już w 1542 jako Wielkie.
W 1504 roku Marcin Kwilecki zapisuje żonie, Małgorzacie Przestanowskiej, po 80 grz. posagu i wiana na połówkach swej części w Kwilczu, jeziora Czerwonk, młyna w Kwilczu wraz ze stawami i rybnikami, innego, nienazwanego jeszcze jeziora w Kwilczu oraz 1/2 części, którą zakupił od Jana Lutomskiego.
W 1514 roku Mikołaj Kurnatowski oraz bracia, Tomasz pleban i Marcin oraz ich bratankowie , Feliks i Łukasz- dziedzice w Kwilczu dokonują podziału dóbr: Kurnatowski daje Kwileckim m.in. 1/2 jeziora zwanego "Qvileczkiem", która należała do dziedziny Orzszkowo oraz strumień, który płynie od Orzeszkowskiego Młyna do tegoż jeziora W 1546 roku Mikołaj Gnuszyński oraz bracia Marcin i Hieronim Kwileccy dokonują podziału Kwilcza. W akcie wymieniono m.in. kopaninę nad "Jezyorem" przy folwarku Kwileckim, lasek nad "Jezyorem", błonie nad "Jezyorem" między wsią i folwarkiem Kwileckich. Według umowy Gnuszyńscy i Kwileccy co roku mogli na zmianę mogą łowić ryby niewodem na "Jezyorze". W 1592 roku Kasper Kwilecki i Stanisław Gnuszyński rozgraniczają swoje części w Kwilczu. Gnuszyński m.in. oddał Kwileckiemu lasek nad jeziorem "Wielkim", przy folwarku Kwileckiego. "Jezioro Wielkie" miało być przez każdego z osobna używane zgodnie z działami, dopóki by strony nie ugodziły się co do wspólnego używania. W 1599 roku Kurnatowscy dzielą Orzeszkowo, a w akcie wspomniano także o jeziorze "Qvileczkiem".
Dane morfometryczne.
Powierzchnia zwierciadła wody według różnych źródeł wynosi od 17,5 ha przez 19,5 ha do 21,5 ha. Daje mu zarazem 4 lokatę pod względem wielkości wśród jezior gminy Kwilcz.
Zwierciadło wody położone jest na wysokości 79,7 m n.p.m. lub 80,4 m n.p.m. Średnia głębokość jeziora wynosi 3,9 m, natomiast głębokość maksymalna 6,2 m.
Kąpielisko.
Na wschodnim brzegu jeziora w Orzeszkowie zlokalizowane jest sezonowe (okres lipca i sierpnia), strzeżone kąpielisko.
Plan rozwoju - Plaża nad Jeziorem Kwileckim w Kwilczu.
W czerwcu 2008 roku, rozpoczęły się prace budowlane w miejscu, gdzie ma powstać plaża. Jest to grunt usytuowany na działce nr 21/3 od strony Orzeszkowa, otoczona drzewami. Obecnie miejsce to jest praktycznie nieurządzone. Projekt plaży powinien być w całości zrealizowany w okresie 3 lat.
W roku 2008 oddano do użytku samo kąpielisko, 2 boiska do piłki plażowej oraz miejsce do grillowania.
W miejscu tym należy jeszcze do jeziora odprowadzić wodę stojącą, oczyścić teren z zakrzaczeń, zebrać warstwę humusu oraz zasypać żwirem i piaskiem. W następnych latach planowana jest budowa pomostu pływającego oraz hangarów i niezbędne jest również doprowadzenie kanalizację, wodociąg oraz budowa toalet, przebieralni i placów zabaw dla dzieci. 
Plaża od 2009 roku jest strzeżona. Woda w jeziorze jest czysta, a grunt pod kąpieliskiem łagodnie opada na szerokość 24 m w głąb jeziora do 2 m.

</doc>
<doc id="2205982" url="https://pl.wikipedia.org/wiki?curid=2205982" title="Wiktor Nastaszewski">
Wiktor Nastaszewski

Wiktor Wiktorowycz Nastaszewski (ukr. Віктор Вікторович Насташевський, ros. Виктор Викторович Насташевский, "Wiktor Wiktorowicz Nastaszewski"; ur. 7 października 1957) – ukraiński piłkarz, grający na pozycji napastnik, trener piłkarski.
Kariera piłkarska.
Kariera klubowa.
Rozpoczął karierę piłkarską w 1976 w Dynamie Kijów. Rozegrał tylko jeden mecz w podstawowej jedenastce Dynama, występował przeważnie w rezerwowej drużynie. W 1977 przeszedł do Szachtara Donieck. Potem występował w SKA Kijów, gdzie był podstawowym piłkarzem ataku drużyny, zdobywając wiele razy tytuł króla strzelców. W 1985 zmienił klub na Kołos Nikopol. W 1987 zakończył karierę piłkarską w Krywbasie Krzywy Róg.
Kariera reprezentacyjna.
Bronił barw młodzieżowej reprezentacji ZSRR.
Kariera trenerska.
Po zakończeniu kariery piłkarskiej występował w drużynie seniorów Dynama Kijów. Pracował na stanowisku dyrektora klubu Kniaża Szczasływe. Od stycznia 2011 pracuje w DJuFSz Dynamo Kijów.

</doc>
<doc id="2205984" url="https://pl.wikipedia.org/wiki?curid=2205984" title="Aleksander Bieberstein">
Aleksander Bieberstein

Aleksander Bieberstein (ur. 1889 w Tarnopolu, zm. 1979 w Izraelu) – lekarz, pamiętnikarz krakowskiego getta.
Życiorys.
Gimnazjum ukończył w Krakowie, studia medyczne na uniwersytecie w Wiedniu, gdzie zdobył dyplom lekarski. Po I wojnie światowej został lekarzem wojskowym, a następnie do 1942 pracował w Ubezpieczalni Społecznej. W latach okupacji zajmował się jedynie pacjentami żydowskimi i dla nich w 1942 w krakowskim getcie zorganizował i prowadził szpital zakaźny, co umożliwił mu dr Ludwik Żurowski. Był również prezesem zarządu Zakładu Sierot Żydowskich im. Róży Rockowej. Po likwidacji getta 14 marca 1943 trafił do obozu w Płaszowie, następnie do Groß-Rosen; wyzwolenie, razem z innymi więźniami przeniesionymi tam przez Oskara Schindlera, zastało go w Brünnlitz. Przez cały okres II wojny Bieberstein prowadził notatki i zapiski dokumentujące los krakowskich Żydów, które jednak przepadły podczas ewakuacji w obozie Gross-Rosen. Po wojnie starał się jak najdokładniej odtworzyć tę dokumentację z pamięci i rozmów z ocalałymi krakowskim Żydami, owocem czego jest książka "Zagłada Żydów w Krakowie". Od wyzwolenia do 1958 był kierownikiem Wydziału Zdrowia Wojewódzkiej Rady Narodowej w Krakowie. Zwolniony w ramach czystki antyżydowskiej w 1959 zdecydował się na wyjazd do Izraela.
Rodzina.
Brat Aleksandra, Marek Bieberstein, był przewodniczącym Gminy Żydowskiej w Krakowie, został zamordowany zastrzykiem fenolu 14 maja 1944 w obozie w Płaszowie. Synowie Marka, a bratankowie Aleksandra, przeżyli okupację: Ludwik Bieberstein (1908–1970) był lekarzem, żołnierzem armii gen. Andersa, Artur Bieberstein-Jurand był farmaceutą i biologiem pracował jako pracownik naukowy na uniwersytecie w Edynburgu.
Syn, dr Edwin Opoczyński (Biberstein) (1918–2000), mimo ograniczeń dla studentów żydowskich na Uniwersytecie Jagiellońskim, rozpoczął studia medyczne w 1938 roku. W czasie okupacji niemieckiej więzień m.in. Birkenau. Po wojnie ukończył studia i przez prawie całe życie był związany z krakowską służbą zdrowia.

</doc>
<doc id="2205986" url="https://pl.wikipedia.org/wiki?curid=2205986" title="Andrzej Boreyko">
Andrzej Boreyko

Andrzej Boreyko (ur. 22 lipca 1957 w Leningradzie) – dyrygent polsko-rosyjskiego pochodzenia. Dyrektor artystyczny Filharmonii Narodowej w Warszawie.
Życiorys.
Jego ojciec, wykładowca Uniwersytetu Adama Mickiewicza w Poznaniu, był Polakiem, matka jest Rosjanką. W dzieciństwie mieszkał w Polsce i polski był jego pierwszym językiem, ale edukację odebrał w ZSRR.
Studiował kompozycję i dyrygenturę w Konserwatorium Leningradzkim u Jelizawiety Kudriawcewej i Aleksandra Dmitriewa. W 1991 roku przeprowadził się do Polski i przez cztery lata był dyrektorem artystycznym Filharmonii Poznańskiej.
Od września 2012 do czerwca 2017 dyrektor muzyczny Orchestre National de Belgique. Pod jego kierownictwem zespół rozwinął swoją działalność zarówno w kraju, jak i za granicą, harmonijnie łącząc w koncertach tradycyjnych repertuar z nowatorskimi, różnorodnymi programami, obejmującymi również nowe kompozycje zamawiane u twórców na całym świecie (m.in. u pochodzącego z Gruzji Gii Kanczelego, z Turcji – Fazila Saya czy z Belgii – Frederika Neyrincka). Artysta był także dyrektorem odbywającego się w BOZAR festiwalu poświęconego w każdym sezonie innemu kompozytorowi.
We wrześniu 2014 Andrzej Boreyko objął ponadto stanowisko dyrektora muzycznego Naples Philharmonic na Florydzie; pełni też funkcję pierwszego dyrygenta gościnnego Orquesta Sinfõnica de Euskadi (San Sebastian). Zapraszany jest również do współpracy z innymi zespołami. W Ameryce Północnej poprowadził New York Philharmonic, Los Angeles Philharmonic, orkiestry symfoniczne z Cleveland, Fladelfii, Chicago, Bostonu, San Francisco, Baltimore, Pittsburgha i Montrealu. W ostatnim sezonie (2016/2017) odbyły się ponownie pod jego dyrekcją koncerty orkiestr symfonicznych z Toronto i Detroit oraz na festiwalach Aspen i Ravinia Festival (Chicagowska Orkiestra Symfoniczna). Artysta dyryguje licznymi wielkimi dziełami repertuaru symfonicznego, jest także oddanym propagatorem mniej znanych kompozycji. Z dużym uznaniem spotkało się jedno z najbardziej oczekiwanych wydarzeń muzycznych sezonu 2014/2015 w Stanach Zjednoczonych – pierwsze amerykańskie wykonanie "IV Symfonii" Henryka Mikołaja Góreckiego z udziałem Los Angeles Philharmonic pod dyrekcją Boreyki, który również poprowadził – z London Philharmonic Orchestra – światowe prawykonanie tego dzieła (kwiecień 2014) oraz jego pierwsze nagranie (Nonesuch Records).
W Europie dyrygent współpracował z takimi zespołami, jak Berliner Philharmoniker, Deutsches Symphonie-Orchester Berlin, Müncher Philarmoniker, Staatskapelle z Drezna, Gewandhausorchester z Lipska, Wiener Symphoniker, Filarmonica della Scala, Koninklijk Concertgebouworkest z Amsterdamu, Orchestre de Paris, Tonhalle-Orchester Zürich, London Symphony Orchestra, orkiestra Philharmonia i Rotterdams Philharmonisch Orkest. Wśród jego bieżących i planowanych występów znajdziemy z kolei koncerty z Rundfunk-Sinfonieorchester Berlin, Konzerthausorchester Berlin, Royal Stockholm Philarmonic Orchestra, Gothenburg Symphony Orchestra, Bamberger Symphoniker, Orchestra del Maggio musicale Fiorentino, Orchestre Philharmonique de Radio France i Nederlands Philarmonisch Orkest.
Boreyko we wcześniejszych latach był m.in. dyrektorem muzycznym Düsseldorfer Symphoniker (2009–2014), pierwszym dyrygentem Jenaer Philarmonie (później – dyrygent honorowy zespołu), Winnipeg Symphony i Berner Sinfonieorchester. Artysta, jako pierwszy w historii tego wyróżnienia, otrzymywał przez trzy kolejne sezony nagrodę Deutscher Musikverleger-Verband za nowatorskie programy koncertowe. Występował też z wieloma polskimi orkiestrami symfonicznymi, m.in. z WOSPR (obecnie NOSPR), Filharmonią Narodową, orkiestrą Teatru Wielkiego w Warszawie, Filharmoniami w Łodzi, Bydgoszczy, Krakowie, Wrocławiu, Białymstoku, Lublinie.
2 września 2019 roku zaczął pełnić funkcję dyrektora artystycznego Filharmonii Narodowej w Warszawie.
Jego sztukę dyrygencką cechuje ukierunkowanie na popularyzowanie muzyki rosyjskiej i polskiej, szczególnie skomponowanej od pierwszej połowy XX wieku. Chętnie dyryguje też utworami Karola Szymanowskiego.
Obszerna dyskografia Boreyki zawiera cenne albumy nagrane z ówczesną Radio-Sinfonieorchester Stuttgart des SWR (był jej pierwszym dyrygentem gościnnym); "Lamentate" Pärta i "VI Symfonię" Silwestrowa (ECM Records), a także światową premierę fonograficzną oryginalnej wersji suity Szostakowicza z opery "Lady Makbet mceńskiego powiatu" (Hänssler Classic). Z Düsseldorfer Symphoniker artysta utrwalił symfonię "Manfred" Czajkowskiego, a z Los Angeles Philharmonic – "Łańcuch II" Lutosławskiego (Yarlung Records). Obecnie kontynuuje, z Orchestre National de Belgique, realizację obszernego projektu nagraniowego obejmującego komplet symfonii Szostakowicza (wcześniej, z Radio-Sinfonieochester Stuttgart des SWR, zarejestrował "I, IV, VI, IX" I "VX Symfonię" tego kompozytora).

</doc>
<doc id="2205988" url="https://pl.wikipedia.org/wiki?curid=2205988" title="Kostrzynek (jezioro)">
Kostrzynek (jezioro)

Kostrzynek – jezioro morenowe w woj. wielkopolskim, w powiecie międzychodzkim, w środkowej części gminy Chrzypsko Wielkie, we wsi Białcz, leżące na terenie Pojezierza Poznańskiego. Przy wschodnim brzegu jeziora przebiega droga wojewódzka nr 186.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kostrzynek". W różnych publikacjach i na mapach topograficznych jezioro to występuje pod nazwą "Koszczynek".
Dane morfometryczne.
Powierzchnia zwierciadła wody według różnych źródeł wynosi od do 16,93 ha. Pod tym względem zbiornik zajmuje 9 lokatę pod względem powierzchni wśród jezior gminy Chrzypsko Wlk.
Zwierciadło wody położone jest na wysokości 48,5 m n.p.m..

</doc>
<doc id="2205989" url="https://pl.wikipedia.org/wiki?curid=2205989" title="Chloé (obraz Jules’a Josepha Lefebvre’a)">
Chloé (obraz Jules’a Josepha Lefebvre’a)

Chloé − obraz olejny Jules’a Josepha Lefebvre’a, namalowany w 1875. Obecnie znajduje się w Melbourne, w jednym z najstarszych australijskich pubów Young &amp; Jackson.
Obraz.
Mierzący 260 na 139 cm obraz przedstawia stojącą, nagą modelkę z prawą ręką na biodrze i patrzącą w lewą stronę. Jeden z krytyków opisał go jako "dziwnie aseksualny, choć przedstawiający jędrną dziewuszkę". Po raz pierwszy został wystawiony publicznie w "Salon de Paris" w 1875, gdzie zdobył złoty medal. Został też nagrodzony złotymi medalami na wystawach "Sydney Internation Exhibition" (1879) i "Melbourne International Exhibition" (1880).
Modelką była 19-letnia Marie, kochanka Lefebvre’a. Dwa lata po powstaniu obrazu Marie popełniła samobójstwo po tym, jak Lefebvre poślubił jej siostrę.
Historia.
W 1882 obraz został za 850 funtów szterlingów kupiony przez melbourniańskiego lekarza, dr. Thomasa Fitzgeralda. Fitzgerald wypożyczył go do National Gallery of Victoria, co wywołało publiczny skandal. Szczególne oburzenie spowodował fakt, że „niemoralny” obraz mógł być oglądany w niedzielę. Po licznych protestach Kościoła prezbiteriańskiego i organizacji religijnej "Sunday Observance League" obraz zdjęto z galerii. W późniejszym czasie Fitzgerald zawiesił go u siebie w domu tak, że był on widoczny z ulicy, ale po kolejnych protestach został zmuszony do przeniesienia go do pokoju z tyłu domu.
W 1909, po śmierci Fitzgeralda, malowidło zakupił Henry Figsby Young. Żona Younga nie życzyła sobie, aby ten obraz wisiał u nich w domu, i Young zawiesił go w swoim pubie Young and Jackson. Tym razem publiczne wystawienie "Chloé" nie wywołało już żadnych protestów i obraz stał się jednym z najbardziej znanych i popularnych w Melbourne.
W 1945 obraz został uszkodzony, gdy pijany żołnierz amerykański rzucił kuflem w Chloé, krzycząc, że jeżeli on jej nie może mieć, to nikt jej nie dostanie. Wynikła bójka między żołnierzami australijskimi i amerykańskimi rozlała się na pobliskie ulice i wzięło w niej udział przynajmniej kilkadziesiąt osób.
Obraz został naprawiony w National Gallery of Victoria. Aby zapobiec podobnym wypadkom, został on wystawiony za chroniącą go szybą. W 2004 obraz został ponownie uszkodzony, tym razem wskutek pęknięcia szyby po tym, jak ktoś nieostrożnie się o nią oparł. Po naprawie w Ian Potter Gallery obraz ponownie wrócił do pubu, gdzie znajduje się nadal.

</doc>
<doc id="2205990" url="https://pl.wikipedia.org/wiki?curid=2205990" title="Chloé">
Chloé



</doc>
<doc id="2205997" url="https://pl.wikipedia.org/wiki?curid=2205997" title="Północno-wschodnia grań Kasprowego Wierchu">
Północno-wschodnia grań Kasprowego Wierchu

Północno-wschodnia grań Kasprowego Wierchu – długa i wielokrotnie rozgałęziająca się grań odchodząca od szczytu Kasprowego Wierchu (1987 m) w polskich Tatrach. Grań ta oddziela Dolinę Suchej Wody od Doliny Bystrej oraz kilku dolinek reglowych. Główny ciąg grani przebiega w północno-wschodnim kierunku. Na Wielkiej Kopie Królowej grań zakręca w kierunku północno-zachodnim, potem północnym i kończy się na Nosalu. Od Kopy Magury odbiega Królowy Grzbiet, będący nie granią, lecz niskim morenowym wałem. Tworzy on dalsze przedłużenie grani Kasprowego Wierchu w północno-wschodnim kierunku, oddzielając Dolinę Suchej Wody od Doliny Olczyskiej. Wzniesienia tworzące dalsze przedłużenie Królowego Grzbietu ciągną się aż po północną granicę Tatr, oddzielając dolną część Doliny Suchej Wody od dolinek reglowych. W północno-wschodniej grani Kasprowego Wierchu kolejno znajdują się:
Główna grań:
Wał Królowego Grzbietu:

</doc>
<doc id="2206000" url="https://pl.wikipedia.org/wiki?curid=2206000" title="Gustav Gerber">
Gustav Gerber

Gustav Eduard Gerber (ur. 1820, zm. 1901) – niemiecki filozof i pedagog, długoletni dyrektor Gimnazjum Realnego w Bydgoszczy, poseł do sejmu pruskiego, Honorowy Obywatel Bydgoszczy.
Życiorys.
Urodził się 13 stycznia 1820 r. w Berlinie. Tu uczęszczał do miejscowego gimnazjum Fryderyka Wilhelma, gdzie w 1838 r. złożył egzamin dojrzałości. Następnie odbył studia w zakresie filologii germańskiej i filozofii na uniwersytecie w Berlinie.
Od wiosny 1843 r. pracował w berlińskim gimnazjum Fryderyka Wilhelma, a rok później w berlińskiej szkole realnej. W trakcie pracy zawodowej przygotował swoją rozprawę doktorską "Commentationes Herodotaae due", przedstawioną w 1846 r. na uniwersytecie w Lipsku. W następnych latach uzupełnił swoje wykształcenie pedagogiczne, m.in. złożył egzamin uprawniający go do nauczania łaciny i greki oraz historii i geografii w średnich klasach, a także matematyki w niższych klasach gimnazjalnych.
20 marca 1851 r. przeniósł się do Bydgoszczy i zatrudniony został jako dyrektor nowo powstałej średniej Szkoły Realnej. Formalne przyznanie mu tytułu dyrektora szkoły nastąpiło kilka lat później, 12 kwietnia 1856 r. Funkcję tę pełnił przez 35 lat. Przypadło mu w udziale zorganizowanie szkoły, określenie profilu nauczania, a także wypracowanie jej pozycji wśród innych szkół w mieście.
Uroczyste otwarcie miejskiej szkoły realnej nastąpiło 23 maja 1851 r. Początkowo mieściła się w wynajętym budynku przy Wełnianym Rynku, następnie w budynku poklasztornym karmelitów, a od 1858 r. w nowo wzniesionym gmachu szkolnym przy ul. Grodzkiej.
Pod kierownictwem Gustawa Gerbera szkoła intensywnie rozwijała się. Zorganizowano bibliotekę nauczycielską, uczniowską oraz bibliotekę pomocniczą. Wypożyczano z niej podręczniki uczniom, których nie stać było na zakup własnych. W szkole funkcjonował dobrze wyposażony gabinet fizyczny i laboratorium chemiczne. Placówka dysponowała także pokaźnym zbiorem przyrodniczym, na który złożyły się preparaty botaniczne i zoologiczne, różnorodne modele anatomiczne oraz kolekcja skamielin i minerałów. Z biegiem lat rozszerzono znacznie programy nauczania i szkoła osiągnęła wysoki poziom kształcenia.
W 1882 r. podniesiono ją do rangi gimnazjum realnego o matematyczno-przyrodniczym profilu kształcenia, co było ukoronowaniem wieloletnich wysiłków Gerbera.
Gustav Gerber był człowiekiem niezwykle aktywnym i energicznym. Okresowo, w latach 1857-1860, 1868-1869 oraz 1873-1874 pełnił również funkcję dyrektora szkoły średniej dla dziewcząt. Zaangażował się także w działalność polityczną. W latach 1877-1879 był posłem do sejmu pruskiego z ramienia Partii Narodowo-Liberalnej. Zajął się pracą nad ustawą o szkolnictwie. Gdy nie spełniła ona jego oczekiwań, wycofał się z udziału w parlamencie pruskim i powrócił do pracy naukowej.
Jako filolog i filozof swoje zainteresowania skoncentrował na badaniach języka. Ich rezultaty przedstawił w pracy "Die Sprache als Kunst" opublikowanej w 1871 r. Były to rozważania z zakresu semiotyki, a zwłaszcza: semantyki i pragmatyki. Roli języka w procesie naukowego poznania poświęcił pracę zatytułowaną "Die Sprache und das Erkennen" wydaną w 1885 r. Ostatnią jego poważniejszą pracą było dzieło "Das Ich als Grundlage unserer Weltanschauung" opublikowane w 1893 r. Był także autorem wielu innych artykułów, omówień i recenzji z zakresu językoznawstwa, filozofii nauki i psychologii społecznej. Osobną część jego publicystyki stanowiły programy nauczania oraz okolicznościowe mowy i wystąpienia szkolne. Pisywał także na łamach "Berliner Nationalzeitung".
1 kwietnia 1886 r. przeszedł na emeryturę. Opuścił wówczas Bydgoszcz i osiadł w Berlinie–Charlottenburgu. Resztę życia poświęcił pracy naukowej. Zmarł 21 października 1901 r. w Berlinie.
Był żonaty z Antonie Clementine z domu Leining. Miał dwie córki: Julie Hedwig (ur. 1853) i Antonie Julie (ur. 1856). Odznaczono go Orderem Czerwonego Orła IV klasy (1879) i III klasy (1886).
W Bydgoszczy zamieszkiwał przy ul. Dworcowej 83, a od 1875 r. przy ul. Królowej Jadwigi.
Honorowy Obywatel Bydgoszczy.
12 maja 1876 r. – w dniu jubileuszu 25-lecia Szkoły Realnej, magistrat i rada miejska Bydgoszczy nadały mu tytuł Honorowego Obywatela Bydgoszczy. Był to wyraz uznania dla jego zasług w rozwoju szkolnictwa w mieście. Ustanowiono także specjalny fundusz jego imienia. Fundacja ta powstała z dobrowolnych składek byłych uczniów szkoły chcących w ten sposób uczcić i wyrazić wdzięczność jej dyrektorowi. Pieniądze z fundacji przeznaczono na trzyletnie stypendium udzielane zdolnym, lecz pozbawionym środków materialnych, byłym uczniom szkoły studiującym na uniwersytetach. Przyznawano je na okres trzech ostatnich lat studiów.

</doc>
<doc id="2206005" url="https://pl.wikipedia.org/wiki?curid=2206005" title="Wzgórze Bismarcka w Raciborzu">
Wzgórze Bismarcka w Raciborzu

Wzgórze Bismarcka (niem. "Bismarckhöhe") – wzgórze w dzielnicy Raciborza – Brzeziu, na zachodnim krańcu płaskowyżu Rybnickiego. Wysokość wzniesienia wynosi 228 m n.p.m. Swoją nazwę, podobnie jak i cała okolica wzięło od postawionej na jego szczycie wieży Bismarcka. Wybudowano ją w latach 1912–1913, jako jedną z licznych tego typu budowli poświęconych Ottonowi von Bismarckowi, które powstawały w tamtym czasie. 10 listopada 1933 roku, po decyzji ówczesnego wojewody śląskiego, Michała Grażyńskiego wieżę wysadzono, ale wzgórze do dziś nazywane jest od nazwiska niemieckiego kanclerza.

</doc>
<doc id="2206009" url="https://pl.wikipedia.org/wiki?curid=2206009" title="Matthäus Seutter">
Matthäus Seutter

Matthäus Seutter (ur. 1678, zm. 1757) – niemiecki kartograf, miedziorytnik i wydawca.
Był synem złotnika, terminował w pracowni Johanna Baptisty Homanna. W 1710 założył własną firmę. Do najbardziej znanych prac Seuttera należą:
Po śmierci Seuttera wydawnictwo przejął Tobias Conrad Lotter.

</doc>
<doc id="2206010" url="https://pl.wikipedia.org/wiki?curid=2206010" title="Jerzy Gumowski">
Jerzy Gumowski

Jerzy Gumowski (ur. 28 września 1956 w Warszawie) – fotograf i paralotniarz. Wnuk prof. Mariana Gumowskiego.
Życiorys.
W stanie wojennym członek Grupy Oporu Solidarni w sekcji legalizacji, współpracownik „Tygodnika Mazowsze”, Wydawnictwo Głos i pisma „Wiadomości Dnia”, producent teki zdjęć o obozie internowania w Białołęce, wydanej przez wydawnictwo CDN. Dla Oficyny Wydawniczej „Rytm” opracowywał kalendarze, karty pocztowe, serie znaczków i ulotki.
Przygotował do druku książkę "Droga nadziei Lecha Wałęsy". W maju 1989 po spotkaniu w Komitecie Obywatelskim „Solidarność” rozpoczął pracę w „Gazecie Wyborczej” gdzie pracował do 2008 roku. W 1991 został szefem Działu Foto w dwutygodniku młodzieżowym „ATAK”, a rok później szefem Działu Foto w dzienniku „Obserwator codzienny” i współpracownikiem „Życia Warszawy”. Od marca 2009 zastępca szefa Działu Fotograficznego w dzienniku „Rzeczpospolita”. Od 2008 wykładowca w Warszawskiej Szkole Filmowej.
Od 1993 członek Związku Polskich Artystów Fotografików. W latach 1992-2000 członek Zarządu Stowarzyszenia Przyjaciół Dębek, w latach 2005-2008 członek Zarządu Polskiego Stowarzyszenia Paralotniowego. 16 grudnia 2011 odznaczony Krzyżem Kawalerskim Orderu Odrodzenia Polski. Ojciec dwóch synów.
Wystawy.
W latach 70. uczestniczył w działalności studenckiego Foto Klubu „Remont” przy Politechnice Warszawskiej pod przewodnictwem Marka Karewicza. Wystawy zbiorowe w Poznaniu, Warszawie, Berlinie.

</doc>
<doc id="2206011" url="https://pl.wikipedia.org/wiki?curid=2206011" title="Mikontany">
Mikontany

Mikontany (lit. "Mikantonys") − wieś na Litwie, w rejonie solecznickim, 4 km na wschód od Solecznik, zamieszkana przez 52 ludzi. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2206013" url="https://pl.wikipedia.org/wiki?curid=2206013" title="Milwidy">
Milwidy

Milwidy (lit. "Milvydai") − wieś na Litwie, w rejonie solecznickim, 2 km na południe od Solecznik, zamieszkana przez 57 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2206014" url="https://pl.wikipedia.org/wiki?curid=2206014" title="Nowokiemie">
Nowokiemie

Nowokiemie (lit. "Naujakiemis") − wieś na Litwie, w rejonie solecznickim, 2 km na północ od Solecznik, zamieszkana przez 153 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2206016" url="https://pl.wikipedia.org/wiki?curid=2206016" title="Powodzie i lawiny błotne w Brazylii (2011)">
Powodzie i lawiny błotne w Brazylii (2011)

Powodzie i lawiny błotne w Brazylii (2011) – klęska żywiołowa, która dotknęła brazylijski stan Rio de Janeiro w styczniu 2011. Powódź oraz związane z nią masowe lawiny błotne i osunięcia gruntów spowodowały śmierć co najmniej 916 osób. Jest to najtragiczniejszy kataklizm w historii Brazylii.
Kataklizm rozpoczął się 11 stycznia. Największe zniszczenia wystąpiły w miastach Teresópolis, Nova Friburgo, Petrópolis i Sumidouro, gdzie lawiny błotne zasypały dużą część tamtejszych faweli. Zwały błota zmiotły z powierzchni ziemi całe dzielnice tych miast, pozbawiając dachu nad głową tysiące ludzi.
Prezydent Brazylii Dilma Rousseff zatwierdziła w fundusz pomocowy - 780 milionów R$ (466,2 milionów dol.).
W Brazylii 15 stycznia ogłoszono trzydniową żałobę narodową. W stanie Rio Janeiro żałoba trwała siedem dni.

</doc>
<doc id="2206018" url="https://pl.wikipedia.org/wiki?curid=2206018" title="Marianne Curley">
Marianne Curley

Marianne Curley (ur. 20 maja 1959 w Windsor) - australijska autorka książek dla młodzieży.
Życiorys.
Urodziła się 20 maja 1959 w Windsor w stanie Nowa Południowa Walia. W 1988 r. przeprowadziła się wraz z rodziną do Coffs Harbour, gdzie podjęła pracę nauczycielki w Coffs Harbour Technical College.
Twórczość.
Marianne Curley jest autorką powieści fantasy przeznaczonych dla młodzieży. W 2000 r. wydała pierwszą powieść - "Old Magic", za którą w 2004 r. otrzymała wyróżnienie International Reading Association. W latach 2002 - 2005 wydała trylogię "Guardians of Time", również wyróżnioną przez International Reading Association.

</doc>
<doc id="2206019" url="https://pl.wikipedia.org/wiki?curid=2206019" title="Nowosiady (gmina Soleczniki)">
Nowosiady (gmina Soleczniki)

Nowosiady (lit. "Naujasėdžiai") − wieś na Litwie, w rejonie solecznickim, 7 km na północ od Solecznik, zamieszkana przez 66 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2206024" url="https://pl.wikipedia.org/wiki?curid=2206024" title="Jestem miłością">
Jestem miłością

Jestem miłością (wł. "Io sono l'amore", 2009) − włoski melodramat w reżyserii Luca Guadagnina. Obraz, którego akcja umiejscowiona jest na przełomie tysiąclecia w Mediolanie, przedstawia historię burżuazyjnej rodziny na przestrzeni lat.
Światowa premiera filmu miała miejsce 5 września 2009 roku podczas 66. Międzynarodowego Festiwalu Filmowego w Wenecji, gdzie obraz był prezentowny w sekcji Horyzonty. Następnie film był wyświetlany na festiwalach filmowych w Toronto, Rzymie i na Sundance Film Festival.
Opis fabuły.
Emma (Tilda Swinton) jest zamężną kobietą w średnim wieku. Jej mężem jest wpływowy Tancredi (Flavio Parenti), głowa wielowiekowej rodziny. Jednak Emma czuje się nieszczęśliwa, jej życie wypełnia rutyna i konwenanse. Pewnego dnia, przypadkowe spotkanie z przyjacielem syna, Antoniem (Edoardo Gabbriellini) rozbudza w niej żądze. Emma i Antonio zostają kochankami.
Obsada.
i inni

</doc>
<doc id="2206025" url="https://pl.wikipedia.org/wiki?curid=2206025" title="Pogiry (rejon solecznicki)">
Pogiry (rejon solecznicki)

Pogiry (lit. "Pagiriai") − wyludniona wieś na Litwie, w rejonie solecznickim, 6 km na południowy wschód od Solecznik. Przed II wojną światową w Polsce, w powiecie lidzkim województwa nowogródzkiego.
Zgodnie z zarządzaniem Nikity Chruszczowa wieś w roku 1956 przeszła z Białoruskiej do Litewskiej Socjalistycznej Republiki Radzieckiej, stając się enklawą na terytorium tej pierwszej. Według niektórych źródeł 6 lutego 1995 roku przeszła na powrót do Białorusi, choć umowa nie wymienia wsi, a jedynie opisuje przybliżony przebieg linii granicznej. Pomimo niejasności w 2001 roku wieś została objęta litewskim spisem powszechnym, który wykazał, że jest niezamieszkana.

</doc>
<doc id="2206026" url="https://pl.wikipedia.org/wiki?curid=2206026" title="Carlo Cremonesi">
Carlo Cremonesi

Carlo Cremonesi (ur. 4 listopada 1866 w Rzymie, zm. 25 listopada 1943 tamże) – włoski biskup, arcybiskup ad personam, rzymskokatolicki, kardynał.
Ukończył Pontyfikalne Seminarium Rzymskie. Święcenia kapłańskie otrzymał 21 czerwca 1890. W latach 1890–1909 był wykładowcą literatury na Ateneum „De Propaganda Fide”. W tym czasie był też sekretarzem kardynała Luigiego Galimbertiego, a także nosił tytuł honorowego szambelana. W latach 1909–1921 kierował Instytutem Dzieł Religijnych w Rzymie. Dał się poznać jako utalentowany zarządca finansami. Gdy rozpoczynał swe administrowanie, zdeponowane fundusze wynosiły trzy miliony, po trzech latach było ich trzysta. Miał całkowitą swobodę działania i podejmował decyzje bez biurokratycznych formalności oraz bez zasięgania rady zarządu.
29 grudnia 1921 otrzymał nominację na tytularnego arcybiskupa Nikomedii i prywatnego jałmużnika Jego Świątobliwości. Konsekrowany w Kaplicy Sykstyńskiej przez papieża Benedykta XV. 20 marca 1926 mianowany pierwszym delegatem i prałatem prałatury terytorialnej w Pompejach. Ze stanowiska zrezygnował 28 września 1928. Na konsystorzu z grudnia 1935 otrzymał kapelusz kardynalski. Brał udział w konklawe 1939.
Zmarł na zawał serca. Pochowany został w swym kościele tytularnym.

</doc>
<doc id="2206029" url="https://pl.wikipedia.org/wiki?curid=2206029" title="Pokusa (wieś)">
Pokusa (wieś)

Pokusa (lit. "Pakūsa") − wieś na Litwie, w rejonie solecznickim, 7 km na wschód od Solecznik, zamieszkana przez 3 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2206031" url="https://pl.wikipedia.org/wiki?curid=2206031" title="Meczet Hassan Bek">
Meczet Hassan Bek

Meczet Hassan Bek (arab. مسجد حسن بك; hebr. מסגד חסן בק) – meczet w Tel Awiwie, w Izraelu. Pierwotnie wybudowany w Jafie, obecnie osiedla Menaszijja w Tel Awiwie. Jego historia jest ściśle związana z kolejnymi etapami konfliktu izraelsko-arabskiego. Z tego powodu ma on głębokie znaczenie symboliczne i emocjonalne tutejszych Arabów.
Historia.
Decyzję o budowie meczetu podjął podczas I wojny światowej w 1916 turecki wojskowy gubernator Jafy, Hassan Bek. Meczet miał powstać na dalekich północnych przedmieściach Jafy. Celem jego budowy było przeciwdziałanie ekspansji terytorialnej rozrastającego się żydowskiego osiedla Tel Awiw.
Aby wybudować meczet, Hassan Bek zatrudnił licznych robotników budowlanych, którzy pracowali w dzień i noc, aby jak najszybciej ukończyć budowę. Wysiłek był tak wielki, że wielu robotników zostało rannych w wypadkach, a kilku zmarło z wycieńczenia. Do budowy meczetu wykorzystywano skonfiskowane materiały budowlane z sąsiedniego żydowskiego Tel Awiwu. Pomimo wysokich kosztów, jeszcze w tym samym 1916 roku budowę ukończono. Nadano mu nazwę Hassan Bek na cześć budowniczego. Nieproporcjonalnie wysoki minaret meczetu od tego momentu górował nad całą okolicą. Bardzo szybko meczet stał się centrum religijnym dla muzułmanów z osiedla Menaszijja.
W 1923 Najwyższa Rada Muzułmańska w ramach prac na rzecz zachowania i odbudowy meczetów w Mandacie Palestyny, odnowiła także meczet Hassan Bek. Uznano go jako element arabskiej walki narodowej i Rada postanowiła wspierać finansowo jego działalność jako centrum społecznego mieszkańców północnej Jafy. W 1935 dziedziniec meczetu wyłożono płytami chodnikowymi oraz wybudowano murowane ogrodzenie. Ostatni burmistrz Jafy, Jusuf Hall, nadał święty status gruntom na których stał meczet.
Podczas wojny domowej w Mandacie Palestyny (1947–1948) meczet był wykorzystywany przez arabskich snajperów, którzy ostrzeliwali sąsiednie osiedla żydowskie Tel Awiwu. W kwietniu 1948 podczas operacji Chamec oddziały Hagany i Irgunu zajęły ten teren. Według relacji Josefa Nahmias, byłego członka Irgunu, członkowie jego oddziału przygotowywali się wówczas do wysadzenia meczetu Hassan Bek, zostali jednak powstrzymani przez swojego dowódcę Menachem Begina. Powiedział on, że meczet jest zbyt piękny, aby go niszczyć.
Po zakończeniu wojny o niepodległość meczet stał opuszczony i niszczał. Większość arabskich mieszkańców Jafy i osiedla Menaszijja uciekła podczas wojny do Strefy Gazy (pod okupacją Egiptu), gdzie mieszkali w obozach uchodźców palestyńskich. Wiele ich domów została zburzona bezpośrednio po 1948. Inne wyburzono podczas wdrażania planu rozbudowy Tel Awiwu w 1960. W rezultacie, z całego osiedla Menaszijja pozostały jedynie dwa budynki: meczet Hassan Bek oraz budynek w którym utworzono Muzeum Niepodległości Ecel. Meczet ocalał, ponieważ władze miejskie uznały, że jego zniszczenie byłoby profanacją świętego miejsca muzułmanów. W rezultacie, opuszczony i niszczejący meczet stał się ulubionym miejscem przebywania włóczęgów i narkomanów.
W 1965 w Izraelu utworzono arabskie komitety do opieki nad świętymi meczetami w miastach mieszanych. W listopadzie 1967 komitet taki powstał w Jafie. Jego działalność była jednak bardzo mocno ograniczona, głównie z powodu nieufności ze strony arabskiej społeczności i braku zaufania dla izraelskich władz. W tym okresie rozkradziono drzwi, okna i marmurowe podłogi meczetu. W 1979 losem niszczejącego meczetu zainteresował się Samuel Toledano, doradca do spraw arabskich burmistrza Tel Awiwu, Jehoszua Rabinowica. Izraelski biznesmen Gerszon Peres (brat Szimona Peresa) zaoferował arabskiemu komitetowi w Jafie wydzierżawienie budynku dawnego meczetu na okres 49-lat, i wykorzystanie go jako centrum handlowe. W swoich wspomnieniach Peres powiedział, że usiłował nawet przekupić przedstawicieli zarządu islamskich własności w Jafie, nie uzyskał jednak ich zgody. Ujawnienie tych starań wywołało burzliwe protesty arabskich mieszkańców Jafy, które były wspierane przez izraelskie organizacje pokojowe i obrony praw człowieka. W rezultacie zrezygnowano z tych planów.
W 1983 Ruch Islamski wezwał do odnowienia meczetu Hassan Bek. Pomysł ten zyskał poparcie opinii publicznej i dzięki wsparciu finansowemu muzułmańskich organizacji z Jordanii i Arabii Saudyjskiej w 1985 rozpoczęto prace remontowe. W 1988 nastąpiło ponowne otwarcie meczetu dla celów religijnych. Wydarzenie to zostało uznane przez Arabów z Jafy jako kamień milowy w ich odzyskiwaniu świadomości narodowej i obronie ich praw społecznych.
Meczet Hassan Bek stał się miejscem licznych incydentów. Między innymi w 2000 prawicowi aktywiści żydowscy obrzucili meczet kamieniami, wybijając szyby w oknach. Zdarzenia te wymusiły na muzułmanach wystawienie strażników meczetu, którzy dyżurują przez całą dobę. Do największego ataku doszło w czerwcu 2001, kiedy to kilkuset żydowskich ekstremistów otoczyło meczet ze wszystkich stron, obrzucając go kamieniami i koktajlami Mołotowa. Od uderzeń kamieniami rannych zostało wówczas kilkudziesięciu muzułmanów. Zniszczeniu uległy także liczne samochody zaparkowane na parkingu przy meczecie. W 2004, 2007 i 2010 doszło do udaremnionych prób podpalenia meczetu. W sierpniu 2005 prowokacyjnie wrzucono na teren meczetu głowę świńską. 3 maja 2008 grupa żydowskich ekstremistów włamała się do części meczetu, niszcząc wyposażenie.
Architektura.
Meczet Hassan Bek został wybudowany w osmańskim stylu architektonicznym. Wysoka i smukła cylindryczna, żebrowana wieża minaretu kontrastuje ze stosunkowo niskim kwadratowym budynkiem modlitewnym, na którym wzniesiono betonową kopułę. Do budowy meczetu wykorzystano biały kamień wapienny, zamiast powszechnie występującego w otoczeniu żółto-brązowego wapienia. Ściany są perforowane, z misternie zdobionymi i kolorowymi oknami.

</doc>
<doc id="2206034" url="https://pl.wikipedia.org/wiki?curid=2206034" title="Powisińcze">
Powisińcze

Powisińcze (lit. "Pavisinčia") − wieś na Litwie, w rejonie solecznickim, 9 km na północ od Solecznik, zamieszkana przez 34 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2206036" url="https://pl.wikipedia.org/wiki?curid=2206036" title="Spacecom (Estonia)">
Spacecom (Estonia)

Spacecom AS – prywatny estoński przewoźnik kolejowy.
Spółka została założona w 2003 roku, a działalność rozpoczęła w 2004 roku. Jej głównym akcjonariuszem jest zarejestrowana na Cyprze firma Globaltrans Investment Holding (61%) kontrolowana przez rosyjski koncern metalurgiczny Severstal.
Przedsiębiorstwo zajmuje się wyłącznie przewozami towarowymi. Trzon jego działalności stanowi transport ładunków niebezpiecznych z Rosji do estońskich portów bałtyckich. Są to głównie paliwa płynne (olej napędowy, mazut) i gaz LPG.

</doc>
<doc id="2206038" url="https://pl.wikipedia.org/wiki?curid=2206038" title="Piepie">
Piepie

Piepie (lit. "Pėpės") − wieś na Litwie, w rejonie solecznickim, 6 km na wschód od Solecznik, zamieszkana przez 51 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2206039" url="https://pl.wikipedia.org/wiki?curid=2206039" title="Pietraszki (Litwa)">
Pietraszki (Litwa)

Pietraszki (lit. "Petroškos") − wieś na Litwie, w rejonie solecznickim, 7 km na wschód od Solecznik, zamieszkana przez 37 ludzi. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2206040" url="https://pl.wikipedia.org/wiki?curid=2206040" title="Nahargarh">
Nahargarh



</doc>
<doc id="2206041" url="https://pl.wikipedia.org/wiki?curid=2206041" title="Pundeliszki">
Pundeliszki

Pundeliszki (lit. "Pundeliškės") − wieś na Litwie, w rejonie solecznickim, 10 km na północ od Solecznik, zamieszkana przez 3 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2206047" url="https://pl.wikipedia.org/wiki?curid=2206047" title="E.R.S.">
E.R.S.

E.R.S. AS, Estonian Railway Services - prywatny estoński przewoźnik kolejowy. Spółka należy do holendersko-rosyjskiej firmy Vopak E.O.S. Przedsiębiorstwo specjalizuje się w przewozach paliw płynnych do przeładunkowego terminalu morskiego i magazynów paliw w Maardu.

</doc>
<doc id="2206049" url="https://pl.wikipedia.org/wiki?curid=2206049" title="Australian Open 2011 (gra pojedyncza kobiet)">
Australian Open 2011 (gra pojedyncza kobiet)



</doc>
<doc id="2206055" url="https://pl.wikipedia.org/wiki?curid=2206055" title="Mykyta Kameniuka">
Mykyta Kameniuka

Mykyta Ołeksandrowycz Kameniuka (ukr. Микита Олександрович Каменюка, ur. 3 czerwca 1985 w Ługańsku, Ukraińska SRR) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek SDJuSzOR Zoria Ługańsk, barwy którego bronił w juniorskich mistrzostwach Ukrainy (DJuFL) pełniąc funkcje kapitana drużyny. Pierwszy trener Jurij Raboczy. W 2003 rozpoczął karierę piłkarską w składzie drugoligowego klubu Awanhard Roweńki, w 2004 powrócił do Zorii Ługańsk. Latem 2007 przez konflikt z głównym trenerem Ołeksandrem Kosewiczem opuścił klub i przeniósł się do Illicziwca Mariupol. Dzięki jego pomocy mariupolski klub powrócił do Premier-lihi. Po roku powrócił do Zorii. 21 marca 2009 rozegrał swój setny mecz w składzie Zorii w meczu z Czornomorcem Odessa, w którym po raz pierwszy pełnił funkcje kapitana drużyny. 12 stycznia 2012 został wypożyczony do Weresu Równe. Po zakończeniu sezonu 2017/18 opuścił Weres.
Kariera reprezentacyjna.
24 marca 2016 debiutował w narodowej reprezentacji Ukrainy w wygranym 1:0 meczu z Cyprem.

</doc>
<doc id="2206056" url="https://pl.wikipedia.org/wiki?curid=2206056" title="Emil Senff">
Emil Senff

Emil Senff (ur. 1807, zm. 1879) – niemiecki prawnik, polityk, radny, radca miejski, Honorowy Obywatel Bydgoszczy.
Życiorys.
Urodził się 22 października 1807 r. w Chojnicach. Był synem Nathanaela Wilhelma, tamtejszego kupca i Dorothei z domu Falck. W 1815 r. rodzina przeniosła się do Bydgoszczy. 
Uczęszczał do miejscowego Królewskiego Gimnazjum im. Fryderyka Wilhelma, gdzie w 1825 r. złożył egzamin dojrzałości. Potem odbył studia prawnicze na uniwersytetach: w Heidelbergu, Królewcu i Berlinie. W 1835 r. jako młody prawnik otworzył kancelarię adwokacką w Inowrocławiu. Wówczas też nauczył się języka polskiego. Nie brakowało mu klientów i firma doskonale prosperowała. 
W końcu lat 40. XIX w. powrócił do Bydgoszczy, gdzie w 1850 r. otworzył kancelarię adwokacką i notarialną. Prowadził ją do 1857 r. Rychło stał się człowiekiem majętnym, niezależnym finansowo, a podstawą jego egzystencji był zgromadzony kapitał. Obok działalności prawniczej zaangażował się w pracy w administracji miejskiej. 10 stycznia 1855 r. wybrano go radcą miejskim, członkiem bydgoskiego magistratu. Funkcję tę pełnił do 1858 r. W 1856 r. odegrał istotną rolę w obronie burmistrza bydgoskiego Friedricha Heyne, który padł ofiarą nagonki politycznej zorganizowanej z inspiracji prezydenta Regencji w Bydgoszczy – Juliusa von Schleinitza. W 1861 r. został wybrany radnym miejskim Bydgoszczy, w latach 1868-1869 pełnił stanowisko przewodniczącego rady. 
W maju 1848 r. znalazł się wśród posłów do niemieckiego Zgromadzenia Narodowego we Frankfurcie, wybrany z inowrocławskiego okręgu wyborczego. W okresie poprzedzającym był orędownikiem równouprawnienia wyborczego ludności zamieszkującej tereny dawnego obwodu nadnoteckiego i czterech powiatów w poznańskim okręgu regencyjnym. Odmawiano ich bezpośredniego udziału w niemieckim parlamencie ze względu na znaczny udział mieszkańców narodowości polskiej. Obawiano się, że drogą wyborów Polacy zdobędą własnych przedstawicieli w parlamencie. Emil Senff wystąpił z mową parlamentarną na posiedzeniu zgromadzenia 24 lipca 1848 r. w kościele pw. Pawła Apostoła we Frankfurcie nad Menem. Przedstawił w niej historyczny rozwój tej części terytoriów po ich włączeniu do państwa pruskiego. Podkreślił postępy procesu germanizacji tych ziem, lecz również konieczność zrównania ich statusu wyborczego, tak aby zamieszkali tam Niemcy byli pełnoprawnymi obywatelami związku państw niemieckich. 
W parlamencie frankfurckim Senff działał tylko do końca sierpnia 1848 r. Równocześnie był członkiem frakcji lewicowej Zgromadzenia Narodowego w Berlinie. Potem znalazł się wśród członków Izby Posłów sejmu pruskiego reprezentując kilka frakcji parlamentarnych. W latach 60. XIX w. był jednym z założycieli "Deutsche Fortschrittspartei". W 1867 r. wycofał się z aktywnej działalności politycznej, a w 1869 r. opuścił również Bydgoszcz, przenosząc się do Drezna. W mieście tym zmarł, 4 maja 1879 r. 
Zgodnie z ostatnią wolą zmarłego jego zwłoki zostały spopielone. Kremacji dokonano w pierwszym w Niemczech krematorium w Gocie. Urna z prochami 28 listopada 1879 r. została przewieziona do Bydgoszczy i złożona na cmentarzu ewangelickim przy ul. Jagiellońskiej. 
Emil Senff był żonaty z Pauline z domu Hoyer. Miał kilkoro dzieci. W Bydgoszczy zamieszkiwał przy ul. Poznańskiej.
Honorowy Obywatel Bydgoszczy.
16 września 1869 r. rada miejska Bydgoszczy podjęła uchwałę o nadaniu mu godności Honorowego Obywatela Bydgoszczy. W uzasadnieniu wyróżnienia podkreślono jego poświęcenie w pracy na rzecz miasta, z którym czuł się związany uczuciowo. Poświęcił mu najlepsze lata swojego życia. 

</doc>
<doc id="2206057" url="https://pl.wikipedia.org/wiki?curid=2206057" title="Arthur Marvin">
Arthur Marvin

Arthur Marvin (ur. 26 maja 1859 w Warren w hrabstwie Onondaga w stanie Nowy Jork, zm. 18 stycznia 1911 w Los Angeles w Kalifornii) – amerykański filmowiec epoki początków kina.
Pracował dla firmy American Mutoscope and Biograph Company, był autorem ponad 400 filmów zrealizowanych w latach 1897-1911. Wyreżyserował m.in. "Sherlock Holmes Baffled", pierwszy znany film o Sherlocku Holmesie.

</doc>
<doc id="2206060" url="https://pl.wikipedia.org/wiki?curid=2206060" title="Johannes Baptist Katschthaler">
Johannes Baptist Katschthaler

Johannes Baptist Katschthaler (ur. 29 maja 1832 w Hippach, zm. 27 lutego 1914 w Salzburgu) – austriacki duchowny katolicki, arcybiskup Salzburga, kardynał.
Życiorys.
Do kapłaństwa przygotowywał się w seminarium w Salzburgu. Ukończył również uniwersytet w tym mieście (doktorat z teologii). 31 lipca 1855 otrzymał święcenia kapłańskie. Pracował następnie jako wikariusz w Rossen i wykładowca w rodzimym seminarium, a także na Uniwersytecie w Salzburgu. Od 1874 profesor historii Kościoła na Uniwersytecie w Innsbrucku. W roku 1880 został kanonikiem katedry w Salzburgu, a dwa lata później rektorem seminarium salzburskiego.
4 czerwca 1891 otrzymał nominację na pomocniczego biskupa Salzburga ze stolicą tytularną "Cybistra". Sakrę otrzymał z rąk arcybiskupa Johannesa Hallera, przyszłego kardynała. Od 1892 dziekan katedry metropolitalnej. 5 maja 1900 zmarł kardynał Haller. Kanonicy katedralni wybrali na jego następcę, już pięć dni później, właśnie Katschthalera (w owym czasie prawo mianowania biskupów miał cesarz, potwierdzał on kandydatów wybranych przez kapituły katedralne). Papież potwierdził tę nominację 17 grudnia 1900. Na konsystorzu z czerwca 1903 otrzymał kapelusz kardynalski z tytułem prezbitera San Tommaso in Parione. Niedługo później brał udział w konklawe 1903. Umarł w Salzburgu i pochowany został w miejscowej katedrze metropolitalnej.

</doc>
<doc id="2206061" url="https://pl.wikipedia.org/wiki?curid=2206061" title="Johannes Katschthaler">
Johannes Katschthaler



</doc>
<doc id="2206062" url="https://pl.wikipedia.org/wiki?curid=2206062" title="Blue Valentine">
Blue Valentine

Blue Valentine − amerykański niezależny melodramat z 2010 roku w reżyserii Dereka Cianfrance'a.
Światowa premiera filmu miała miejsce 24 stycznia 2010 podczas Sundance Film Festival. Następnie film został zaprezentowany na 63. MFF w Cannes, gdzie był wyświetlany w sekcji Un Certain Regard.
Muzykę do filmu skomponowała pochodząca z Brooklynu grupa Grizzly Bear.
Fabuła.
Film przedstawia historię małżeństwa Deana (Ryan Gosling) i Cindy (Michelle Williams). Akcja na przemian − cofa się lub pokazuje niedaleką przyszłość − czas między ich zalotami a rozwiązaniem małżeństwa kilka lat później.
Dean to młody mężczyzna, pracujący w nowojorskiej firmie. Cindy jest studentką medycyny, mieszkają wraz z nieszczęśliwymi rodzicami i schorowaną babcią w Pensylwanii. Spotykają się przypadkiem − to jednak wystarczy, aby oboje w ciągu kilku tygodni głęboko się w sobie zakochali. Szybko biorą ślub, gdy odkrywają, iż Cindy jest w ciąży z poprzedniego związku. Jednak sielanka nie trwa długo.
Obsada.
i inni
Kontrowersje.
W dniu 8 października 2010 filmowi urzędowo nadano kategorię wiekową NC-17 (czyli wyłącznie dla osób powyżej siedemnastego roku życia – najwyższa kategoria wiekowa), dla oznaczenia filmu w amerykańskich kinach. Kategoria ta została nadana ze względu na intensywne emocjonalnie sceny seksu. Jednakże, The Weinstein Company odwołała się od decyzji, gdyż wysoka kategoria mogłaby wpłynąć na zyski z amerykańskich kin. Odwołanie powiodło się, i w dniu 8 grudnia 2010 r. film otrzymał od MPAA kategorię R (czyli osoby poniżej siedemnastu lat, mogą oglądać film jedynie z rodzicem lub pełnoletnim opiekunem).

</doc>
<doc id="2206076" url="https://pl.wikipedia.org/wiki?curid=2206076" title="Mnemosyne">
Mnemosyne



</doc>
<doc id="2206079" url="https://pl.wikipedia.org/wiki?curid=2206079" title="Sokół maskowy">
Sokół maskowy

Sokół maskowy ("Falco fasciinucha") – gatunek małego ptaka drapieżnego z rodziny sokołowatych (Falconidae), zamieszkujący wschodnią część Afryki Subsaharyjskiej. Monotypowy (nie wyróżnia się podgatunków). Narażony na wyginięcie.
Występowanie.
To rzadki i nierównomiernie rozmieszczony ptak o dość dużym areale występowania. Pierwsze osobniki opisano na wzgórzach Taita w Kenii, stąd wzięła się angielska nazwa tego ptaka ("Taita falcon"). Gatunek rozprzestrzenił się na całą wschodnią część subsaharyjskiej Afryki – jego zasięg występowania rozciąga się wyspowo od południowej Etiopii i wschodniego Sudanu Południowego na południe przez wschodnią Ugandę, Kenię, Tanzanię, wschodnią Zambię, Malawi, Zimbabwe, Mozambik, Botswanę aż po północno-wschodnią część RPA.
Widuje się go w pobliżu wysokich klifów, wąwozów i ostańców, często też na obszarach leśnych (zwłaszcza w suchych lasach podrównikowych typu mopane i miombo). Obserwowany był w przedziale wysokości 600–3800 m n.p.m. Często spotyka się go w parach.
Charakterystyka.
To jeden z najmniejszych sokołów Afryki Południowej. Dość charakterystyczny, ale można pomylić go z paroma innymi gatunkami. Rudawy brzuch upodabnia go do sokoła afrykańskiego, choć różnice tkwią w białym podgardlu i niewątpliwie rudych polach na karku. Również pokrywy podskrzydłowe są jednolicie rude, podczas gdy u sokoła afrykańskiego jest tam więcej kreskowania. Najbardziej oczywistą cechą rozpoznawczą pod skrzydłami jest biało-czarne paskowanie lotek – u sokoła afrykańskiego są rude.
Te ptaki o masywnej budowie, mają długie skrzydła, ale krótki ogon. Lecą szybko, choć poruszają się w locie dość ociężale. Pomimo to są wytrawnymi powietrznymi łowcami.
Sokół maskowy ma 28–30 cm długości i ma około 61–72 cm rozpiętości skrzydeł. Waży 212–346 g.
Zachowanie.
Zaloty i kojarzenie się w pary wygląda podobnie jak u sokoła wędrownego. Podobnie brzmią jego popisy wokalne, którymi wyznacza swoje terytorium. Sokoły maskowe nie migrują i jedynie młode ptaki mogą koczować, oddalając się o parę kilometrów od miejsca, w którym się wykluły. 
Poluje z zasiadki ze skał lub wysokich gałęzi drzew. Łowi nietoperze i małe ptaki, np. jerzyki, słowiki. Chwyta je w locie, zwykle po szybkim pościgu. Żywi się również owadami, w tym termitami i chrząszczami, które chwyta szponami, a do dzioba wkłada je, będąc w powietrzu. Wszystkie ofiary zanoszone są do specjalnych miejsc, gdzie je skubie i rozczłonkowuje.
Okres lęgowy.
Gniazda znajdują się na osłoniętych nagich półkach skalnych w zagłębieniach znajdujących się na wysokich, stromych klifach lub spadzistych wąwozach. Na drodze konkurencji z większymi sokołami czasem sokół maskowy zmuszony jest zajmować mniej odpowiednie miejsca do wylęgu.
Lęg składa się z 3–4 jaj owalnego kształtu i jasnopłowej barwy. Widać na nich żółtawo-brązowe nakrapianie. Para dzieli się obowiązkiem wysiadywania jaj, choć samice częściej zajmują się tą czynnością. Oboje rodzice dalej wychowują młode i przynoszą im pokarm.
Status.
Międzynarodowa Unia Ochrony Przyrody (IUCN) od 2014 uznaje sokoła maskowego za gatunek narażony (VU – "vulnerable"). Wcześniej – od 2000 miał on status bliski zagrożenia (NT – "near threatened"), od 1994 – VU, a od 1988 – NT. Liczebność populacji szacuje się na 500–1000 dorosłych osobników. Trend liczebności populacji uznaje się za spadkowy.
Jest wrażliwy na stosowany przez człowieka środek DDE, który sprawia, że skorupki jego jaj są cieńsze niż normalnie. Cierpi też przez utratę naturalnych siedlisk w wyniku budowy zapór wodnych, nielegalne polowania i handel, niepokojenie przez człowieka na lęgowiskach i w końcu przez konkurencję z innymi drapieżnikami, a zwłaszcza z sokołem wędrownym.

</doc>
<doc id="2206080" url="https://pl.wikipedia.org/wiki?curid=2206080" title="Freienhagen (Turyngia)">
Freienhagen (Turyngia)

Freienhagen – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2206081" url="https://pl.wikipedia.org/wiki?curid=2206081" title="Andrij Szyrobokow">
Andrij Szyrobokow

Andrij Mychajłowycz Szyrobokow (ukr. Андрій Михайлович Широбоков, ur. 10 stycznia 1982 w Ługańsku) – ukraiński piłkarz, grający na pozycji napastnika, a wcześniej pomocnika.
Kariera piłkarska.
Kariera klubowa.
Wychowanek SDJuSzOR Zoria Ługańsk, barwy którego bronił w juniorskich mistrzostwach Ukrainy (DJuFL). Pierwszy trener Wałerij Andruch. W 1998 rozpoczął karierę piłkarską w składzie amatorskiej drużyny Szachtar Ługańsk, w 1999 rozegrał jeden mecz w Awanhardzie Roweńki. W 2001 powrócił do Zorii Ługańsk, ale nieczęsto wychodził na boisko w podstawowej jedenastce, dlatego na początku 2003 wyjechał do Białorusi, gdzie bronił barw FK Smorgonie. Latem 2004 powrócił do Ukrainy, gdzie został piłkarzem Polissia Żytomierz, a na początku 2005 wyjechał do Finlandii, gdzie występował w klubach Äänekosken Huima, Norrvalla FF i Vaasa IFK.

</doc>
<doc id="2206084" url="https://pl.wikipedia.org/wiki?curid=2206084" title="Freienhagen">
Freienhagen

Niemcy:

</doc>
<doc id="2206087" url="https://pl.wikipedia.org/wiki?curid=2206087" title="Marth (Turyngia)">
Marth (Turyngia)

Marth – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2206088" url="https://pl.wikipedia.org/wiki?curid=2206088" title="Marth">
Marth

Niemcy:
Osoby:
Inne:

</doc>
<doc id="2206090" url="https://pl.wikipedia.org/wiki?curid=2206090" title="Jean Pomagalski">
Jean Pomagalski

Jean Pomagalski (ur. w 1905 w Krakowie, zm. w 1969 we Francji) – francuski inżynier i mechanik polskiego pochodzenia, znany jako wynalazca wyciągu talerzykowego.
Życiorys.
Czerpiąc z pomysłu zaprojektowanego w 1934 roku wyciągu orczykowego, Pomagalski zbudował, opatentował i zaprezentował w 1936 działający wyciąg talerzykowy – tzw. Poma-Lift. W 1946 ulepszył sposób mocowania talerzyków, który z drobnymi modyfikacjami jest nadal stosowany.
Pomagalski jest również twórcą firmy POMA, producenta narciarskich urządzeń holujących. Firma ta na początku XXI wieku rozpoczęła współpracę z włoskim Leitnerem.

</doc>
<doc id="2206091" url="https://pl.wikipedia.org/wiki?curid=2206091" title="Gustav Runge">
Gustav Runge

Gustav Wilhelm Runge (ur. w 1789, zm. w 1885) – radca szkolny bydgoskiej Regencji w latach 1827-1865, Honorowy Obywatel Bydgoszczy.
Życiorys.
Urodził się 21 grudnia 1789 r. w Brandenburgu nad Hawelą. Po ukończeniu seminarium nauczycielskiego odbył studia w zakresie teologii. Przerwał je roczny pobyt na frontach kampanii napoleońskiej. W okresie od kwietnia 1813 r. do sierpnia 1814 r. służył w 4 Wschodniopruskim Regimencie Piechoty, który opuścił w stopniu podporucznika.
W latach 1814-1816 pracował jako nauczyciel domowy u von Bassewitza – prezydenta Regencji w Poczdamie. W tym czasie zdał przewidziane egzaminy teologiczne i otrzymał stypendium ufundowane przez króla. Następnie odbył podróż naukową po Niemczech i Szwajcarii poznając organizację i funkcjonowanie szkolnictwa pedagogicznego. Zdobyte doświadczenie wykorzystał później w pracy zawodowej.
W 1817 r. decyzją ministra został skierowany do pracy w szkolnictwie, otrzymując etat nauczyciela w ewangelickim seminarium nauczycielskim w Poczdamie. Od 1824 r. został służbowo przeniesiony do Koszalina, gdzie powierzono mu stanowisko dyrektora tamtejszego ewangelickiego seminarium nauczycielskiego. 13 lutego 1827 r. otrzymał tytuł radcy szkolnego.
Od 15 października 1827 r. został zatrudniony jako radca szkolny w Królewskiej Regencji w Bydgoszczy. Stanowisko to objął po dr Heinrichu Reichelmie, zasłużonym dla organizacji szkolnictwa w bydgoskim okręgu regencyjnym. Początkowo zajmował się nadzorem nad całym szkolnictwem na terenie regencji, bez względu na jego wyznaniowy charakter. Potem szkolnictwo katolickie zostało wyłączone z jego kompetencji. Zasadniczą jego działalnością było tworzenie sieci nowoczesnych ewangelickich placówek szkolnych na podległym mu terenie okręgu bydgoskiego. Wysiłek skoncentrował zwłaszcza na rozdzieleniu szkolnictwa zależnie od ich charakteru wyznaniowego. Wiele uwagi poświęcił egzekwowaniu przymusu szkolnego w przypadku szkół elementarnych, zaopatrzeniu szkół w programy nauczania, plany lekcyjne itp. Do jego obwowiązków należało wizytowanie podległych placówek, udzielanie pomocy merytorycznej, przydzielanie środków finansowych, dbałość o ich budżety, nadzór nad budownictwem placówek oświatowych.
Gustav Runge miał istotne zasługi w organizacji ewangelickiego seminarium nauczycielskiego w Bydgoszczy, sprawując nad nim nadzór z ramienia Prowincjonalnego Kolegium Szkolnego w Poznaniu.
Patronował rozwojowi szkoły zapewniając przychylność władz szkolnych i środki na jej utrzymanie oraz utrzymując życzliwą współpracę z dyrektorem seminarium Franzem Grützmacherem. Funkcję stałego komisarza wykonywał także w stosunku do bydgoskiego Królewskiego Gimnazjum, gdzie zgodnie współpracował z dyrektorem J. H. Deinhardtem
Oprócz działalności urzędniczej był także autorem licznych artykułów poświęconych zagadnieniom szkolnictwa m.in. "Das Volkschulwesen im Regierungsbezirk Bromberg" opublikowanego na łamach Dziennika Urzędowego bydgoskiej Regencji i "Mitteilungen über das Schulwesen im Regierung-Bezirk Bromberg", zamieszczonego w "Encyklopädie des gesamten Erziehungs-und Schulwesens" K. A. Schmidta. 
W 1851 r. w uznaniu zasług dla rozwoju szkolnictwa uhonorowano go tytułem tajnego radcy regencyjnego. Zawodowo czynny pozostał do 1 kwietnia 1865, kiedy przeszedł na emeryturę. Z bydgoską Regencją pozostał związany godnością honorowego członka kolegium regencyjnego.
W październiku 1869 r., po 42 latach pobytu w Bydgoszczy przeniósł się do Poczdamu, gdzie zmarł 17 czerwca 1885 r. Został odznaczony Orderem Czerwonego Orła III klasy ze wstęgą i Orderem Czerwonego Orła II klasy z liśćmi dębu (1865).
Był żonaty z Julie Wilhelmine Constancią z domu Spitzner. Ich dziećmi byli: urodzeni w Koszalinie: Carl Gustav Wilhelm (1825), Gustave Wilhelmine Adelheid (1827) oraz urodzeni w Bydgoszczy: Julie Gustave Wilhelmine (1830), Marie Gustave Wilhelmine (1831) i Hedwig Gustave Wilhelmine (1836).
Honorowy Obywatel Bydgoszczy.
20 kwietnia 1865 r. rada miejska Bydgoszczy na wniosek magistratu podjęła uchwałę o nadaniu mu godności Honorowego Obywatela Bydgoszczy. Właściwa uroczystość i wręczenie okolicznościowego dyplomu miało miejsce 24 kwietnia 1865 r. Wyróżnienie to wręczono mu przy okazji jego odejścia ze służby państwowej w stan spoczynku.

</doc>
<doc id="2206092" url="https://pl.wikipedia.org/wiki?curid=2206092" title="Rohrberg (Turyngia)">
Rohrberg (Turyngia)

Rohrberg – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2206093" url="https://pl.wikipedia.org/wiki?curid=2206093" title="Samsung GT-B7300 Omnia Lite">
Samsung GT-B7300 Omnia Lite

Samsung GT-B7300 Omnia Lite – telefon komórkowy serii Samsung Omnia.

</doc>
<doc id="2206095" url="https://pl.wikipedia.org/wiki?curid=2206095" title="Obywatelskość">
Obywatelskość

Obywatelskość (niem. "Bürgerschaft", ang "citizenship", łac. "civilis") - zbiór postaw poznawczych i normatywnych wraz z odpowiadającymi im wzorcami działania, systemów wartości oraz celów stanowiących podstawę intelektualnego i emocjonalnego zaangażowania członków danej wspólnoty politycznej lub państwowej w dotyczące jej sprawy publiczne. 
Pojęcie to związane jest z internalizacją norm wynikających z tradycji i systemu wartości wspólnoty polityczno-kulturowej. Obywatelskość oznacza umiejętność wykorzystania istniejących swobód i praw bez naruszania interesu ogółu oraz rozumienie powiązań między dobrem jednostki a dobrem wspólnoty, jak również chęć do działania na jej rzecz. Obywatelskość jest nieodłączną częścią tożsamości polityczno-kulturowej jednostek. 
Historycznie oraz prawnie pojęcie obywatelskości wynika z pojęcia cnót obywatelskich, czyli stałych dyspozycji obywateli do realizacji norm i zasad takich jak: tolerancja, przestrzeganie prawa, lojalność i przyzwyczajenie się do urzeczywistniania wartości publicznych.

</doc>
<doc id="2206097" url="https://pl.wikipedia.org/wiki?curid=2206097" title="Wahlhausen (Niemcy)">
Wahlhausen (Niemcy)

Wahlhausen – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Hanstein-Rusteberg.

</doc>
<doc id="2206102" url="https://pl.wikipedia.org/wiki?curid=2206102" title="Szczyt w Deauville">
Szczyt w Deauville

Szczyt w Deauville - trójstronne spotkanie na najwyższym szczeblu, w którym uczestniczyli prezydent Federacji Rosyjskiej, prezydent Republiki Francji i kanclerz Republiki Federalnej Niemiec. Szczyt odbył się w dniach 18-19 października 2010 roku w Deauville.
Celem spotkania była dyskusja pomiędzy przywódcami Francji, Niemiec i Rosji na temat bezpieczeństwa europejskiego oraz projektu obrony przeciwrakietowej NATO. W czasie szczytu Niemcy i Francja zawarły porozumienie w sprawie zasad dyscypliny budżetowej w strefie euro.
Spotkanie poprzedziło szczyt państw NATO w Lizbonie w listopadzie 2010 roku.

</doc>
<doc id="2206106" url="https://pl.wikipedia.org/wiki?curid=2206106" title="Hohes Kreuz (Turyngia)">
Hohes Kreuz (Turyngia)

Hohes Kreuz – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Leinetal.

</doc>
<doc id="2206109" url="https://pl.wikipedia.org/wiki?curid=2206109" title="Rogers Brubaker">
Rogers Brubaker

Rogers Brubaker (ur. 1956) – amerykański socjolog, profesor Uniwersytetu Kalifornijskiego w Los Angeles. Specjalizuje się w problematyce narodowościowej i etnicznej, zwracając szczególną uwagę na nacjonalizm. Postrzegając problematykę narodowościową w kategoriach dynamicznych relacji politycznych, nazywa nowo powstałe państwa narodowe dążące do zdefiniowania swej polityczno-kulturowej tożsamości i zapewnienia w ich obrębie przewagi dominującej grupy etnicznej państwami zorientowanymi narodowo.

</doc>
<doc id="2206110" url="https://pl.wikipedia.org/wiki?curid=2206110" title="Hohes Kreuz">
Hohes Kreuz

Niemcy:

</doc>
<doc id="2206114" url="https://pl.wikipedia.org/wiki?curid=2206114" title="Steinbach (powiat Eichsfeld)">
Steinbach (powiat Eichsfeld)

Steinbach – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Leinetal.

</doc>
<doc id="2206115" url="https://pl.wikipedia.org/wiki?curid=2206115" title="Joseph Mohr">
Joseph Mohr

Joseph Mohr (ur. 11 grudnia 1792 w Salzburgu, zm. 4 grudnia 1848 w Wagrain) – austriacki ksiądz, autor słów jednej z najpopularniejszych kolęd na świecie – kolędy „Cicha noc”. Słowa zostały napisane w roku 1816, a dwa lata później Joseph Mohr przedstawił je muzykowi Franzowi Gruberowi, który skomponował do nich melodię. 
Joseph Mohr był nieślubnym dzieckiem Anny Schoiberin i dezertera armii austriackiej Franza Mohra, który porzucił matkę Josepha jeszcze przed jego narodzinami. Jako dziecko pozamałżeńskie musiał otrzymać specjalną zgodę na rozpoczęcie edukacji kościelnej. W roku 1815 został księdzem i odtąd przez wiele lat był związany z różnymi parafiami, aż w roku 1836 został proboszczem parafii w Wagrain, gdzie zmarł 12 lat później. Słynął ze swej hojności – niemal wszystkie swoje dochody przeznaczał na pomoc potrzebującym. W Wagrain założył szkołę i stworzył specjalny fundusz umożliwiający dzieciom z rodzin ubogich naukę. W lokalnym muzeum od roku 2006 istnieje stała wystawa poświęcona pamięci Josepha Mohra.

</doc>
<doc id="2206116" url="https://pl.wikipedia.org/wiki?curid=2206116" title="Steinbach">
Steinbach

Miejscowości.
Polska.
Dawne nazwy miejscowości:

</doc>
<doc id="2206119" url="https://pl.wikipedia.org/wiki?curid=2206119" title="Inka shomei">
Inka shomei



</doc>
<doc id="2206124" url="https://pl.wikipedia.org/wiki?curid=2206124" title="Dora Malko">
Dora Malko

Dora (Dorota) Malko, z domu Tauman (ur. 31 marca 1920, zm. 5 listopada 2010 w Konstancinie-Jeziornie) – polska muzyk, pedagog i metodyk nauczania.
Wywodziła się z rodziny żydowskiej. Okres II wojny światowej spędziła w Związku Radzieckim. Absolwentka Konserwatorium Muzycznego w Warszawie. Autorka lub współautorka programów nauczania muzyki w szkołach oraz licznych podręczników do nauki muzyki. 
Pochowana 15 listopada 2010 na Cmentarzu Wojskowym na Powązkach w Warszawie (kwatera C4, rząd 1, grób 2). Jej mężem był Samuel Malko (1905–1988), generał brygady LWP, z którym miała dwóch synów.

</doc>
<doc id="2206127" url="https://pl.wikipedia.org/wiki?curid=2206127" title="Viva Comet 2011">
Viva Comet 2011

Czwarta gala rozdania polskich nagród muzycznych Viva Comet Awards odbyła się 24 lutego 2011 roku, w warszawskiej Hali Expo XXI. Została zorganizowana przez muzyczną stację telewizyjną Viva Polska, gdzie była transmitowana na żywo. Podczas rozdania, wręczone zostały statuetki w dziesięciu kategoriach, w tym dwóch nowych względem poprzednich edycji – Płyta Roku i Najlepsze na Galę uświetnili swoimi występami nominowani wykonawcy, m.in. Doda, Ewa Farna, Prosto Mixtape, Pewex, czy Robert M. Głosowanie, w którym wygranych wybrali internauci, odbywało się od 17 stycznia do 23 lutego 2011 na oficjalnej stronie plebiscytu. Najwięcej, bo aż 4 statuetki zdobyła Ewa Farna, a tylko jedną mniej Robert M.
26 lutego program został powtórnie emitowany, na antenie TVP 2.
Nominacje.
Źródło:
Wykonawcy.
Gala.
Źródło:

</doc>
<doc id="2206132" url="https://pl.wikipedia.org/wiki?curid=2206132" title="Polityka systemowa">
Polityka systemowa

Polityka systemowa – kierunek z zakresu makroekonomicznej polityki gospodarczej, której celem jest zmiana lub ustanowienie nowych elementów i rozwiązań systemu gospodarczego.
Najczęściej systemowe cele pojawiają się w okresach gdy w gospodarce występują negatywne zdarzenia, które przyczyniają się spowolnienia lub wręcz do zahamowania rozwoju gospodarczego, podczas gdy organy polityki nie zauważają przyczyn problemu w błędach systemu gospodarczego. Natomiast w sytuacjach spokoju i stabilnego wzrostu cele systemowe dotyczą spraw nieistotnych lub mogą w ogóle nie występować.
Cele systemowe mogą dotyczyć:
Pomiędzy ogłoszeniem celów polityki systemowej a ich realizacja upływa zwykle bardzo długo czasu (np. reformy gospodarcze w Polsce w okresie transformacji), co wynika to ze złożoności i skomplikowanej struktury aspektów (np. społecznych) dotyczących zakresu oddziaływania tej polityki.
Realizacja niektórych celów systemowych może następować nawet wtedy gdy nie jest ona oficjalnie ogłoszona i wyartykułowana.

</doc>
<doc id="2206133" url="https://pl.wikipedia.org/wiki?curid=2206133" title="Michael Ayers">
Michael Ayers



</doc>
<doc id="2206139" url="https://pl.wikipedia.org/wiki?curid=2206139" title="Brzęczak porzeczkowy">
Brzęczak porzeczkowy

Brzęczak porzeczkowy ("Nematus ribesii") – gatunek owadów z rzędu błonkoskrzydłych (Hymenoptera), z rodziny pilarzowatych.
Dorosłe samice osiągają 6–7 mm, a samce 5–6 mm długości ciała. Głowa jest czarna, zaś odwłok żółty. Tułów u samców jest głównie czarny, zaś u samic żółty z czarnymi znakami. Czułki samców są całe ciemne, zaś u samic mają jasny spód. Skrzydła samic mają brązowawe żyłki.
Owad ten jest szkodnikiem agrestu oraz białych i czerwonych odmian porzeczki zwyczajnej. Jako jego rośliny żywicielskie notowano również porzeczkoagrest oraz "Ribes divaricatum".
Samice składają zielonkawobiałe jaja o długości 1,2 mm w wycięciach zrobionych w głównych żyłkach na spodzie liści rośliny żywicielskiej. Larwy klują się po 8–10 dniach. Są zielone z pomarańczowymi: pierwszym, częścią drugiego i dwoma ostatnimi segmentami ciała. Głowa, odnóża tułowiowe i przydatki analne są czarne. Występuje 7 par posuwek. Dochodzą do 20 mm długości. Ciało pokrywają błyszcząco czarne guzki, z których każdy ma przynajmniej jedną szczecinkę. W trakcie trwającego około 3 tygodni rozwoju larwalnego samice linieją 5, a samce 4 razy. Niebieskawozielone z żółtawopomarańczowym podbarwieniem na przedzie i tyle ciała przedpoczwarki kopią w glebie jamki i tam przepoczwarczają się w kokonach o długości 8-10 mm. Stadia przedpoczwarki i poczwarki trwają po około tydzień. W roku wydawane są trzy pokolenia, a stadium zimującym jest przedpoczwarka.
Gatunek szeroko rozprzestrzeniony w Europie, zawleczony też do innych rejonów strefy umiarkowanej, w tym Ameryki Północnej.

</doc>
<doc id="2206141" url="https://pl.wikipedia.org/wiki?curid=2206141" title="Wojna polsko-krzyżacka (1327–1332)">
Wojna polsko-krzyżacka (1327–1332)

Wojna polsko-krzyżacka 1327–1332 – wojna pomiędzy Królestwem Polskim, wspieranym przez Wielkie Księstwo Litewskie, Królestwo Węgier i (pośrednio) Księstwo Jaworskie, a państwem zakonu krzyżackiego, wspieranym przez księstwa mazowieckie i Królestwo Czech. Konflikt zakończył oficjalnie pokój kaliski, zawarty w 1343.
Przyczyny konfliktu.
Agresja na Mazowsze.
Władysław I Łokietek, w swojej polityce jednoczenia dzielnic wyodrębnionych w okresie rozbicia dzielnicowego, zorganizował na przełomie 1326/1327 wyprawę na Mazowsze. W wyniku tego najazdu wojska polskie zdobyły Płock, ale książę płocki Wacław wraz z braćmi Siemowitem II warszawsko-liwskim i Trojdenem czerskim zawarł sojusz obronny z Krzyżakami. W tej sytuacji Łokietek musiał odłożyć plany związane z Mazowszem.
Spór o Pomorze Gdańskie.
Po tym jak w 1309 Pomorze Gdańskie zostało siłą wcielone do państwa krzyżackiego rozgorzał długoletni konflikt o tę dzielnicę. Pomimo wyroku sądu papieskiego w Inowrocławiu z 1321 Krzyżacy nie chcieli oddać zagarniętego terytorium. Negocjacje ciągnęły się przez kilka lat, w końcu w Malborku zdecydowano się na rozwiązanie siłowe. Sojusz zawarty przez Krzyżaków z książętami mazowieckimi stał się doskonałym pretekstem do wojny. Dodatkowym atutem Krzyżaków były roszczenia jakie przeciwko Władysławowi Łokietkowi wysuwał król czeski Jan Luksemburski.
Czeskie pretensje do korony.
Po śmierci Wacława III w 1306 Czechy odziedziczył – po zabiegach swojego ojca cesarza Henryka VII – w 1310 Jan Luksemburski. Jako mąż Elżbiety, siostry Wacława III Jan zaczął rościć sobie pretensje do tytułu króla polskiego. Wyrazem tej polityki była stosowana od 1314 tytulatura Jana na pieczęciach majestatycznej i konnej: "Johannes Dei gracia Boemie et Polonie rex Lucemburgensis comes" (łac. "Jan, z Bożej łaski król Czech i Polski, hrabia luksemburski"). Sprawę skomplikowała koronacja Łokietka – za przyzwoleniem papieża Jana XXII – na króla w 1320. Uroczystość odbyła się w Krakowie, a nie tradycyjnie w Gnieźnie. Miało to znaczenie o tyle, że Przemyślidzi – a po nich Rudolf III Habsburg, Henryk z Karyntii i Jan Luksemburski – swoje pretensje do tronu polskiego opierali na koronacji Przemysła II właśnie w Gnieźnie (tradycja królestwa (wielko)polskiego) w 1295. Po 1320 nastąpiło więc pewnego rodzaju dwukrólewie – przy czym Jan uważał się za legalnego – choć nie koronowanego – władcę polskiego (w tradycji wielkopolskiej), a Władysława Łokietka określał królem (mało)polskim (dokładniej: krakowskim). Sympatyzujący z Krzyżakami Jan, wykorzystał zaangażowanie Polaków na północy i zawarł sojusz z Zakonem przeciwko Łokietkowi.
Sprawa Bolka II.
Pewną rolę w wojnie odegrał też konflikt pomiędzy Janem Luksemburskim a Bolkiem II, ks. świdnickim. Bolko i jego stryjowie Bolko II ziębicki i Henryk I jaworski oraz szwagier Przemko głogowski, pozostawali jedynymi całkowicie niezależnymi władcami na Śląsku. Bolko zaś – będący wnukiem Łokietka – prowadził najbardziej aktywną politykę ukierunkowaną na utrzymanie niezależności od Czech i zwłaszcza od zhołdowania książąt z pozostałych linii. W 1329 pozostawał on w konflikcie z Janem Luksemburskim. Nie pozostało to bez wpływu na przebieg kampanii w 1331.
Pierwsza faza wojny.
Działania w 1327.
W czasie przygotowań do interwencji polskiej na Mazowszu pod Kraków podciągnęło już w styczniu 1327 silne wojsko czeskie, sam Jan Luksemburski pozostał jednak na terenie Śląska. Skonfliktowany z dworem czeskim król Węgier Karol Robert przeprowadził jednak sprawną akcję dyplomatyczną, dzięki której Czesi zdecydowali się wycofać z Małopolski.
Na północy państwa polskiego i na Mazowszu do większych walk nie doszło. Wyjątkiem była krótka, lipcowa, kampania na pograniczu kujawsko-mazowieckim. Polski oddział oblegał wówczas Gostynin, ale wobec nadejścia sił krzyżackich (chorągwie toruńska i chełmińska) wycofały się do Brześcia Kujawskiego, gdzie stały główne siły polskie. Łokietek zdecydował się wydać połączonym siłom krzyżacko-płockim bitwę pod Kowalem. W jej wyniku zginął komtur toruński Hugo Almenhausen, a płocczanie wycofali się. Ponieważ Krzyżacy jeszcze nie dysponowali dostateczną siłą, zawarli z Władysławem Łokietkiem tymczasowy rozejm. Król jednak przewidywał wznowienie walk, stąd też zabezpieczył swoich krewnych z Kujaw: najpóźniej jesienią 1328 przekazał księstwo sieradzkie Przemysłowi w zamian za jego Inowrocław, Bydgoszcz i Wyszogród; bezpośrednio we władanie króla weszło też księstwo dobrzyńskie, które oddali mu Władysław Garbaty i jego brat Bolesław, sami otrzymując księstwo łęczyckie.
Kampania 1328-1329.
Wznowienie walk nastąpiło dopiero pod koniec 1328 i w styczniu 1329 roku, gdy Jan Luksemburski przeszedł bez zgody Łokietka przez Polskę i z Krzyżakami wyruszył na krucjatę przeciwko Litwinom wkraczając na Żmudź. Wielki Książę Giedymin był jednak w sojuszu z Łokietkiem, stąd też wojska polskie wkroczyły w lutym 1329 do ziemi chełmińskiej, przez co Łokietek zerwał dotychczasowy rozejm. W tej sytuacji 12 marca król czeski Jan Luksemburski i wielki mistrz Werner von Orseln zawarli w Toruniu oficjalny sojusz przeciwko Łokietkowi. Jednocześnie Jan, legitymując się tytułem króla polskiego, nadał Krzyżakom całe Pomorze Gdańskie.
Wzmocnieni sojuszem, rycerze zakonni zdecydowali się zaatakować i jeszcze w marcu 1329 zdobyli gród w Dobrzyniu i opanowali Księstwo dobrzyńskie. Jednocześnie z marcowym atakiem krzyżackim, uderzył też Jan Luksemburski. Jego armia wkroczyła na Mazowsze i 29 marca siłą zmusiła do hołdu lennego ks. płockiego Wacława. Według kronikarza Wiganda z Marburga hołd został poprzedzony – najwyżej kilkudniowym – oblężeniem Płocka. Po tym sukcesie – i nieniepokojeni przez Polaków – Czesi pomaszerowali na Dolny Śląsk. Krzyżacy prowadzili jednak nadal ofensywę i w kwietniu wtargnęli na Kujawy, gdzie 23 kwietnia spalili Włocławek z katedrą, a następnie ruszyli na północ wzdłuż Wisły zdobywając biskupi gród w Raciążku. Inna grupa wojsk krzyżackich zdobyła gród w Przedczu.
Druga faza.
Zmagania w latach 1330-1331.
W 1330 Łokietek zdecydował się przeprowadzić kontratak i odzyskać ziemię dobrzyńską. Mimo iż początkowe walki wydawały się obiecujące, kampania ta jednak nie przyniosła poważniejszych sukcesów. Wkrótce nastąpiło nowe uderzenie krzyżackie, w wyniku którego zdobyli 12 maja gród w Wyszogrodzie i po ośmiodniowym oblężeniu 29 czerwca ponownie gród w Raciążku. Następnie Krzyżacy uderzyli na Radziejów, który 7 lipca spalono. W drodze powrotnej Krzyżacy w czerwcu spalili 17 lipca gród w Nakle nad Notecią mordując mieszkańców oraz Bydgoszcz. W wyniku zniszczeń biskup Maciej z Gołańczy postanowił zrezygnować ze swoich praw do dziesięciny z Pomorza Gdańskiego i podpisał 24 sierpnia 1330 roku ugodę z Krzyżakami, w której zrezygnował z jakichkolwiek pretensji. Nie zrażony tym Władysław Łokietek po pozyskaniu wsparcia militarnego z Węgier, Litwy i Rusi Halickiej, postanowił poprowadzić we wrześniu drugi atak na ziemię chełmińską. Mimo tego, że opuścili go Litwini po kłótni Giedymina z węgierskim głównodowodzącym Wilhelmem Drughetem, w końcu września wkroczył do Ziemi chełmińskiej i pustoszył ją przez dwa tygodnie. Obległ zamek w Kowalewie Pomorskim, a następnie rozpoczął oblężenie zamku w Lipienku, pod którym 18 października zawarł rozejm z wielkim mistrzem krzyżackim. Rozejm miał obowiązywać do 8 czerwca 1331 roku i w wyniku jego ustaleń Krzyżacy mieli zwrócić Polsce Bydgoszcz i Wyszogród.
W 1331 Krzyżacy zamierzali poprowadzić decydujące uderzenie, skoordynowane z wkroczeniem wojsk czeskich od południa. Sojusznicy mieli spotkać się 14 września pod Kaliszem. Wojska krzyżackie pod dowództwem wielkiego marszałka Dietricha von Altenburga atak rozpoczęły jednak 22 lipca przechodząc Wisłę koło Wyszogrodu i zajmując Bydgoszcz. Następnie uderzyli na Inowrocław, który zdołał się obronić. Celem były Pyzdry, gdzie przebywał jako namiestnik królewski królewicz Kazimierz. Pyzdry opanowano 27 lipca, ale dzięki mieszkańcom Kazimierz zdołał dotrzeć do obozu rycerstwa wielkopolskiego w pobliżu miasta. Dowodzący nimi wojewoda poznański Wincenty z Szamotuł zdecydował się uderzyć na Krzyżaków, jednak poniosły porażkę. Krzyżacy zaś zdobyli i spalili kolejne miasta: Bnin, Środę Wielkopolską (28 lipca), Pobiedziska, Klecko, spalili Gniezno bez katedry i kościoła franciszkanów (31 lipca), Żnin (1 sierpnia), a następnie wrócili do Torunia z łupami. Wielkopolanie nie pozostali jednak bierni na najazd i zdołali pokonać najeźdźców pod Palędziem. Jednak bitwa ta pozostaje kwestią dość zagadkową, a w źródłach brak o niej niemal zupełnie wzmianek (zob. Palędzie).
Kampania kaliska.
Druga, znacznie większa od poprzedniej, wyprawa krzyżacka ruszyła we wrześniu, aby wypełnić zobowiązania wobec Jana Luksemburskiego, z którym mieli spotkać się pod Kaliszem około 21 września. Czesi jednak nie dotarli w terminie pod Kalisz. Wyprawa Jana Luksemburskiego została zatrzymana jeszcze na Dolnym Śląsku. Skonfliktowany z Janem Luksemburskim Bolko II, który już w 1330 rozpoczął starania o sojusz z Polską, Węgrami i cesarzem Ludwikiem IV Bawarskim poważnie – choć z braku źródeł nie wiadomo czy rzeczywiście celowo – spowolnił armię czeską. Jan bowiem wmieszał się ze swoimi wojskami w „bunt”, dzierżawionej przez Bolka, Niemczy. Incydent ten był zapewne inspirowany przez samego księcia świdnickiego, gdyż załoga miasta zbuntowała się akurat w czasie przemarszu Czechów i mimo przewagi oblegających nie poddała się. Spod Niemczy król czeski w końcu ruszył na Głogów, aby uzyskać dla siebie całe to księstwo. Większe i lepiej obwarowane od Niemczy miasto poddało się 2 października. 
We wrześniu Krzyżacy spod Płocka uderzyli na Łęczycę, którą spalili (bez grodu), a następnie zdobyli Uniejów, Szadek, Wartę, Sieradz (20 września), Stawiszyn. Od 21-22 września Krzyżacy oblegali Kalisz, ale nie zdołali go zdobyć. W efekcie nie mogąc zdobyć Kalisza i widząc, że Jan Luksemburski się spóźnia, Krzyżacy zaczęli się wycofywać na Kujawy paląc Stawiszyn, Konin i rozbijając w nocy z 23-24 września pod miastem część polskich oddziałów Władysława Łokietka (bitwa pod Koninem).
Płowce 1331.
27 września pod Radziejowem armia krzyżacka podzieliła się na dwie części, co postanowił wykorzystać Łokietek i zaatakował, w związku z czym doszło do najsłynniejszego starcia tej wojny – Bitwy pod Płowcami. Pierwszą jej fazę wygrali Polacy, druga pozostała nierozstrzygnięta. W konsekwencji bitwy, w której Krzyżacy stracili 1/3 armii, zrezygnowali z uderzenia na Brześć Kujawski i opanowania Kujaw i wycofali się w kierunku Torunia.
Tymczasem Jan Luksemburski zdecydował się uderzyć w końcu na Wielkopolskę. Jego liczna armia, wyposażona w machiny oblężnicze, pojawiła się 5 października pod Poznaniem i rozpoczęła oblężenie miasta. Tutaj Jan Luksemburski otrzymał wiadomość o klęsce Krzyżaków pod Płowcami, wobec czego po 6 dniach bezskutecznych szturmów zwinął oblężenie miasta powracając na Śląsk. 
Ostatnie działania wojenne.
Trzecie uderzenie krzyżackie w 1331 nastąpiło już 20 listopada. Po przerwie zimowej, 9 kwietnia 1332 roku Krzyżacy ponownie najechali Kujawy, po trzech dniach oblężenia zdobywając Brześć Kujawski (19 kwietnia) i skłaniając do poddania Inowrocław (26 kwietnia). Krzyżacy opanowali też Gniewkowo i Kruszwicę. Jako ostatnia po długiej obronie poddała się Krzyżakom Pakość, która skapitulowała 12 lipca 1332 roku. W lipcu całe Kujawy znajdowały się już pod kontrolą krzyżacką. W odpowiedzi na to Łokietek, wsparty przez Węgrów, uderzył 15 sierpnia przez Mazowsze na ziemię chełmińską, ale jego wojska znalazły się w okrążeniu i rozpoczęto mediacje przy udziale legata papieskiego Piotra z Alwerni zakończone rozejmem.
Rokowania pokojowe.
Rozejm miał obowiązywać do Zielonych Świątek w maju 1333 roku, jednak jego końca nie doczekał już król Władysław Łokietek, który zmarł 2 marca 1333. Krótko przed swoją koronacją odbytą 25 kwietnia przyszły król Kazimierz III Wielki przedłużył rozejm o rok, a następnie jeszcze dwukrotnie o kolejne lata. Zdecydował się też liczyć na wsparcie papieża, a nie na mediacje pokojowe ze strony Węgier i Czech.
Z uwagi na wielostronność konfliktu i zmieniającą się sytuację polityczną w Europie Środkowo-Wschodniej (m.in. spory Luksemburgów o Karyntię z Habsburgami i Wittelsbachami; problem dziedziczenia Rusi Halickiej po Jerzym II i zbliżenie polsko-brandenburskie) negocjacje w sprawie zawarcia pokoju przedłużyły się. W tym czasie zawarto kilka układów dwu- i kilkustronnych, które porządkowały kwestie, które tylko w pewnym stopniu miały wpływ na wojnę.
Zjazdy w Wyszehradzie.
W 1335 zawarto rozejm polsko-czeski w Trenczynie. Jeszcze w listopadzie tegoż roku, a następnie latem 1338 odbyły się dwa zjazdy w Wyszehradzie, które regulowały głównie sprawy polsko-czeskie i – wstępnie – polsko-krzyżackie. W wyniku I zjazdu Polska miała odzyskać Kujawy i ziemię dobrzyńską. Jan Luksemburski zrzekł się tytułu króla Polski w zamian za 20 tys. kop groszy praskich. Zwarto też sojusz polsko-węgiersko-czeski przeciwko Habsburgom. Drugi zjazd przyniósł kolejne rozstrzygnięcia: potwierdzono sukcesję Andegawenów w Polsce po bezpotomnej śmierci Kazimierza III; z kolei po bezpotomnej śmierci ks. ruskiego Jerzego II jego księstwo (Ruś Halicka) miał odziedziczyć Kazimierz III; Jan Luksemburski zaś zagwarantował dojście do skutku przygotowywanego przez Polskę procesu z Krzyżakami, w zamian za zrzeczenie się króla polskiego praw do zhołdowanych (w 1327 i 1329) księstw śląskich i ks. płockiego.
Proces z Krzyżakami.
Po dłuższych przygotowaniach, król Kazimierz zdecydował się wystąpić na drogę sądową przeciwko Krzyżakom. Liczono, że dobre stosunki z papiestwem i bezstronność sędziów zapewnią lepszy werdykt niż postanowienia I zjazdu w Wyszehradzie. Prośbę o wszczęcie procesu Kazimierz wystosował na przełomie 1337/1338. Proces rozpoczął się 4 lutego 1339 w Warszawie i trwał do połowy września. W wyniku przesłuchań i zapoznania się z dokumentami sędziowie wydali wyrok niezwykle korzystny dla Królestwa Polskiego: Zakon Krzyżacki miał zwrócić Pomorze Gdańskie, Kujawy, ziemie dobrzyńską i chełmińską oraz kasztelanię michałowską. Dodatkowo Krzyżacy mieli pokryć koszty sądowe i zapłacić Polsce sumę 194 500 grzywien srebra (ok. 3240 kop groszy praskich). Rycerze zakonni odwołali się jednak od wyroku do papieża Benedykta XII. Papież nakazał 22 czerwca 1341 przeprowadzenie dochodzenia specjalnie powołanej komisji, w skład której weszli biskupi: miśnieński Withego II z Colditz (po jego śmierci w 1342 bp Jan I z Nowego Isenburgu), krakowski Piotr z Falkowa oraz chełmiński Otton. Komisja ta działała prawdopodobnie do momentu zawarcia pokoju w 1343.
Pokój kaliski.
Z uwagi na zaangażowanie polskie od 1340 na Rusi Halickiej po śmierci ks. Jerzego II sprawa pokoju stała się dla Kazimierza III rzeczą pilną. Ostatecznie warunki pokoju uzgodniono w lipcu 1343 w Kaliszu, a król polski i wielki mistrz Ludolf König von Wattzau zaprzysięgli postanowienia w Wierzbiczanach 23 lipca. Na mocy zawartego pokoju Królestwo Polskie odzyskiwało Kujawy i ziemię dobrzyńską. Kazimierz „podarował” też Pomorze Gdańskie Krzyżakom jako „wieczystą jałmużnę Królestwa Polskiego” i zrzekł się ziemi chełmińskiej oraz michałowskiej. Z braku zachowanych źródeł nie wiadomo jakie zobowiązania ciążyły na państwie zakonnym.
W kulturze.
Wydarzenia drugiej połowy panowania Władysława Łokietka oraz bitwa pod Płowcami są kanwą powieści historycznej Karola Bunscha ""Przełom". Podczas wojny kujawskiej dzieją się ostatnie odcinki seriali telewizyjnych "Gniewko, syn rybaka" oraz "Znak orła"".

</doc>
<doc id="2206150" url="https://pl.wikipedia.org/wiki?curid=2206150" title="Geisleden">
Geisleden

Geisleden – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Leinetal.

</doc>
<doc id="2206152" url="https://pl.wikipedia.org/wiki?curid=2206152" title="Geografia Trynidadu i Tobago">
Geografia Trynidadu i Tobago

Trynidad i Tobago jest wyspiarskim państwem leżącym w Ameryce Południowej, na południowym krańcu archipelagu Małych Antyli. Państwo to składające się z dwóch wysp zostało odkryte przez Krzysztofa Kolumba w 1498 roku. Trynidad i Tobago cechują się stosunkowo nizinnym krajobrazem i wilgotnym, tropikalnym klimatem. Wyspy leżą pomiędzy Morzem Karaibskim a Oceanem Atlantyckim.
Powierzchnia, skrajne punkty i granice.
Powierzchnia – 5128 km2
Skrajne punkty: północny 11°23'N, południowy 10°08'N, zachodni 61°55'W. wschodni 60°24'W. Rozciągłość południkowa wynosi 145 km, a równoleżnikowa 170 km
Trynidad i Tobago jako kraj wyspiarski graniczą poprzez wody terytorialne z Wenezuelą, od wschodu i południa.
Linia brzegowa – 362 km
Ukształtowanie poziome.
Trynidad i Tobago są dwiema leżącym blisko wybrzeży Ameryki Południowej wyspami, które od Wenezueli oddzielają cieśniny Węża i Smoka oraz wody zatoki Paria. Trynidad jest największą wyspą kraju, która ma powierzchnię 4828 km2, a niewielka wyspa Tobago ma 300 km2. Tobago leży około 30 km na północny wschód od Trynidadu. Linia brzegowa obu wysp jest umiarkowanie rozwinięta. W części zachodniej Trynidadu leży wyżej wymieniona zatoka Paria, która nadaje charakterystyczny kształt wyspy. Na wschodnich wybrzeżach leżą trzy mniejsze zatoki: Mayaro, Kokosowa i Matura. Pozostałe wybrzeże są słabo urozmaicone, w większość wyrównane. Tobago ma mniej rozwiniętą linię brzegową. Występują tam niewielkie zatoczki i cyple. Wybrzeże obu wysp jest na ogół niskie, w większości plażowe. Miejscami brzeg morski jest skalisty, gdzie występują niewielkie plaże. Na Trynidadzie występują fragmenty wybrzeża namorzynowego.
Budowa geologiczna.
Z geologicznego punktu widzenia wyspy nie są częścią Małych Antyli i ogólnie Ameryki Północnej. Leżące na północnym krańcu płyty południowoamerykańskiej wyspy są morskim przedłużeniem fałdowych struktur Andów. Niewielkie górotwory wysp mają więc podobną do Andów historię, co oznacza, że powstały w czasie orogenezy alpejskiej. Na obszarze Trynidadu znajdują się wulkany błotne oraz naturalny wypływ smoły, tzw. Jezioro Asfaltowe (Pitch Lake).
Trynidad w północnej części jest zbudowany ze sfałdowanego łańcucha górskiego, który budują skały metamorficzne pochodzące z jury i kredy. Środkowa część wyspy wypełniona jest osadami czwartorzędowymi. Południowa część Trynidadu to sfałdowane w oligocenie i w miocenie górotwory, na które składają się skały osadowe, głównie wapienie i piaskowce. Wszystkie struktury górskie Trynidadu mają przebieg równoleżnikowy.
Tobago zbudowane jest ze skał osadowych pochodzących z mezozoiku. Na wyspie tej występują fragmenty kredowych intruzji magmowych i skały wulkaniczne pochodzące z kredy. W południowej części wyspy występują pochodzące z czwartorzędu osady, zbudowane z wapieni.
Rzeźba.
Trynidad i Tobago to wyspy, które ogólnie są nizinne, ale urozmaicone pod względem ukształtowania powierzchni. Są przedłużeniem Gór Karaibskich i występują na nich niewielkie pasma niskich gór.
Na wyspie Trynidad znajduje się jedno główne pasmo górskie i dwa mniejsze, które bardziej mają postać wzgórz niż gór. Ciągnące się na północy Góry Północne osiągają przeciętne wysokości 800 m n.p.m., a ich najwyższy szczyt El Cerro del Aripo wznosi się na 940 m n.p.m. W środkowej części ciągnie się pasmo Gór Środkowych, które wznoszą się na 307 m n.p.m. – szczyt Tamana. Na południu znajdują się niskie Góry Południowe, a ich najwyższy szczyt Trinity wznosi się na 304 m n.p.m. Pomiędzy tymi obszarami wzniesień występują obniżenia, a na zachodnich i wschodnich wybrzeża leżą obszary bagienne. Na wschodzie znajdują się Bagna Nariva, a na zachodzie Bagna Caroni.
Tobago także jest wyspą nisko położoną, ale pełną pagórów i wzgórz, które urozmaicają jej powierzchnię i nadają jej wrażenie górzystego krajobrazu. Najwyższe wzniesienie tej wyspy – Pigeon Peak wznosi się na 576 m n.p.m. Południowo-zachodnia część wyspy jest wybitnie nizinna i płaska. Wewnątrz wyspy występują wąskie obszary równin.
Klimat.
Na wyspach panuje klimat równikowy wilgotny, posiadający takie cechy jak wysokie, stałe temperatury i wysokie opady deszczu. Klimat kształtują północno-wschodnie pasaty, przynoszące wilgotne powietrze i opady, oraz ciepłe prądy morskie. Ponadto wpływ na wyspy ma nasłonecznienie oraz niskie wysokości, przez co na wyspach nie ma pięter klimatycznych.
Temperatury są wysokie, cechujące się niskimi rocznymi i dobowymi amplitudami. Średnie wartości termiczne wynoszą 25-27 °C i nie występują ekstrema termiczne. W Port-of-Spain średnia roczna wynosi 25 °C, a okres letni jest nieznacznie cieplejszy od półrocza zimowego.
Opady są wysokie, choć zróżnicowane regionalnie ze względu na ukształtowanie terenu. Obszary leżące w południu i na zachodzie Trynidadu wynoszą 1200–1500 mm rocznie, zaś północna i wschodnia część wyspy oraz cała wyspa Tobago cechują się opadami sięgającymi 3000 mm. Na wyspach występuje pora sucha, ale okres ten nie jest pozbawiony opadów, największe opady występują od maja do grudnia. Najbardziej suchy i słoneczny jest styczeń i luty. Wyspy rzadko nawiedzane są przez cyklony tropikalne.
Wody.
Na wyspie Trynidad występuje niewielka sieć krótkich rzek, cechujących się występowaniem bystrzy i progów. W Górach Północnych licznie występują wodospady. Rzeki uchodzą zarówno do Morza Karaibskiego jak i do Atlantyku, a największe z nich to: Caroni, które płynie w północno-zachodniej części wyspy i Ortoire w południowo-wschodniej części wyspy. Na Tobago nie ma większych cieków wodnych. Na Trynidadzie znajduje się jedyne jezioro kraju – Jezioro Asfaltowe, wspomniany wcześniej akwen znajduje się pomiędzy centralnym a południowym pasmem gór.
Gleby.
Trynidad i Tobago są wyspami należącymi do karaibskiej krainy glebowej. Na wyspach występują gleby czerwonobrązowe oraz vertisole.
Flora.
Naturalna szata roślinna została w znacznym stopniu wyniszczona, a wiele obszarów pokrywają tereny rolnicze. Mimo to lasy wciąż zajmują znaczną powierzchnię kraju, obejmując około 40% całej powierzchni wysp. Największe formacje leśne skupiają się na Tobago i tam też przyroda jest dobrze zachowana. Lasy występują także na terenie Trynidadu. Naturalną formację leśną stanowią fragmenty lasów tropikalnych wiecznie zielonych. W lasach tych rosną dorastające do 20 m wysokości mahoniowce błękitne i storczyki, Poza lasami tropikalnymi występują lasy zwrotnikowe, oraz niewielkie pałacie lasów i zarośli namorzynowych. Na wyspach rosną ponadto takie gatunki jak olbrzymie anturie, helikonie (o grubych, dwuwarstwowych liściach oraz jaskrawoczerwonych, żółtych lub różowych kwiatach), amarylisy i bromelie. Liczne są palmy, które w niektórych miejscach tworzą pokaźne zbiorowiska. Pierwotnie tereny Trynidadu w znacznej mierze porastały wilgotne sawanny, które w większości zostały zastąpione terenami rolniczymi. Wokół wysp rosną współczesne rafy koralowe.
Fauna.
Świat zwierząt wysp należy do antylskiej krainy neotropikalnej, przy czym głównym siedliskiem zwierząt jest wyspa Tobago. Trynidad zamieszkuje ponad 260 gatunków ptaków, a 150 przylatuje tu z Ameryki Północnej i Południowej. Do najciekawszych można zaliczyć ibisy czerwone, flamingi (czerwonaki), tukany, papugi i harpie. Wśród owadów wyróżnia się duża grupa motyli – ponad 600 gatunków. Występują tu także iguany oraz wielkie morskie żółwie skórzaste. W wodach raf koralowych żyją setki gatunków ryb tropikalnych. Do najważniejszych ssaków należą pekari, oceloty, oposy, kapucynki i wyjce.

</doc>
<doc id="2206160" url="https://pl.wikipedia.org/wiki?curid=2206160" title="Finlay">
Finlay

Osoby o nazwisku Finlay
Inne

</doc>
<doc id="2206161" url="https://pl.wikipedia.org/wiki?curid=2206161" title="Morris Park (stacja metra)">
Morris Park (stacja metra)

Morris Park – stacja metra nowojorskiego, na linii 5. Znajduje się w dzielnicy Bronx, w Nowym Jorku i zlokalizowana jest pomiędzy stacjami Pelham Parkway i East 180th Street. Została otwarta 29 maja 1912.

</doc>
<doc id="2206162" url="https://pl.wikipedia.org/wiki?curid=2206162" title="Mikromacierz białkowa">
Mikromacierz białkowa

Mikromacierz białkowa – płytka szklana lub plastikowa z naniesionymi w regularnych pozycjach mikroskopowej wielkości polami, zawierającymi białka lub związki wiążące białka. Pozwalają na oznaczanie rodzajów, ilości lub aktywności białek w badanym preparacie.
Zasada działania.
Mikromacierze białkowe działają podobnie do mikromacierzy DNA, ale opierają się na immunologicznej zasadzie wiązania przeciwciał z antygenami. W zależności od zastosowania, na płytkę naniesione są różne przeciwciała, antygeny (jeżeli badamy przeciwciała) lub badany lizat (w mikromacierzach odwrotnych). Na takiej płytce umieszcza się preparat (np. krew albo lizat tkankowy), a następnie - za pomocą pomiaru fluorescencji lub promieniowania radioizotopów - bada, które białka zostały związane.
Zastosowania.
Mikromacierze białkowe znajdują szerokie zastosowanie w badaniach proteomicznych. Pozwalają m.in. na oznaczanie profili proteomicznych tkanek, znajdowanie markerów wykorzystywanych w diagnostyce chorób oraz badanie interakcji między białkami.

</doc>
<doc id="2206163" url="https://pl.wikipedia.org/wiki?curid=2206163" title="Glasehausen">
Glasehausen

Glasehausen – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Leinetal.

</doc>
<doc id="2206166" url="https://pl.wikipedia.org/wiki?curid=2206166" title="PTK Holding">
PTK Holding



</doc>
<doc id="2206172" url="https://pl.wikipedia.org/wiki?curid=2206172" title="Hrušovany u Brna">
Hrušovany u Brna

Hrušovany u Brna – miejscowość i gmina (obec) w Czechach, w kraju południowomorawskim, w powiecie Brno. W 2022 roku liczyła 3528 mieszkańców.

</doc>
<doc id="2206173" url="https://pl.wikipedia.org/wiki?curid=2206173" title="Julius von Schleinitz">
Julius von Schleinitz

Julius Karl Leopold Freiherr von Schleinitz (ur. 1806 r., zm. 1865 r.) – prezydent Królewskiej Rejencji w Bydgoszczy w latach 1850-1864, Honorowy Obywatel Bydgoszczy.
Życiorys.
Urodził się 22 lipca 1806 r. w Blankenburgu w Górach Harzu. Był młodszym synem Wilhelma Carla Ferdinanda von Schleinitz, prezydenta rejencji w Blankenburgu, a potem ministra w rządzie Księstwa Brunszwiku oraz Austriaczki Barbary von Hochstetter. Uczęszczał do brunszwickiego gimnazjum, a następnie do tamtejszego książęcego Collegium Carolinum. Potem odbył studia prawnicze na uniwersytecie w Getyndze i Berlinie. Jego profesorami byli m.in.: Pritz von Raumer i Friedrich Carl von Savigny. 
W 1828 r. po złożeniu pierwszego egzaminu zawodowego dla prawników, podjął pracę zawodową. Kilka lat praktykował w różnych berlińskich sądach. W 1833 r. złożył kolejny egzamin prawniczy, asesorski, po czym udał się na dłuższy urlop zdrowotny po chorobie płuc. Wraz z bratem i dwiema siostrami odbył długą podróż objeżdżając niemal całe Niemcy. W 1838 r. opuścił stanowisko asesora w Sądzie Kameralnym w Berlinie i ostatecznie przeniósł się do administracji państwowej. 
Początkowo pracował w regencji w Minden. W 1838 r. został przeniesiony do Królewskiej Regencji w Kwidzynie, gdzie był członkiem tamtejszego kolegium regencyjnego. 8 sierpnia 1838 r. awansowano go na stanowisko radcy regencyjnego. W 1841 r. otrzymał stanowisko justycjariusza w regencji w Merseburgu. Potem, w 1844 r. objął posadę w pruskim Ministerstwie Spraw Wewnętrznych w Berlinie. Praca ta odpowiadała jego ambicjom i rychło też awansował. W 1846 r. został mianowany tajnym radcą regencyjnym i ministerialnym doradcą. W czasie pobytu w Berlinie zbliżył się do pruskiej rodziny książęcej (późniejszego cesarza Wilhelma I). Pomagał jej opuścić Berlin w dniach rozruchów w marcu 1848 r. W tym czasie wybrano go z okręgu wyrzyskiego na posła do Zgromadzenia Narodowego w Berlinie. Na początku 1850 r. dzięki poparciu księcia pruskiego został mianowany prezydentem Królewskiej Regencji w Bydgoszczy, gdzie zastąpił swojego kuzyna Hansa, który objął funkcję nadprezydenta Prowincji Śląskiej. 
Jako prezydent regencji w Bydgoszczy skoncentrował swoją uwagę na rozwoju gospodarczym podporządkowanego mu okręgu. Zajął się tworzeniem racjonalnej struktury własności rolnej, w której obok wielkich majątków ziemskich funkcjonowały duże gospodarstwa będące w posiadaniu bogatych chłopów, jak również zmianą rodzaju i struktury upraw. W odniesieniu do ośrodków miejskich, zwłaszcza Bydgoszczy, wspierał rozwój rzemiosła. Powstałe wówczas warsztaty kolejowe w II połowie XIX wieku przekształciły się w zakłady przemysłowe, które miary swój udział w dynamicznej industrializacji miasta. Sprawując swój urząd zjednał sobie większą część elity społecznej miasta. Jego konserwatyzm polityczny i lojalność wobec monarchii były jednak przyczyną napięcia w stosunkach z władzami miejskimi. W 1856 r. rozpętał kampanię polityczną skierowaną przeciwko burmistrzowi Bydgoszczy Friedrichowi Heynemu z powodu jego liberalnych, antymonarchistycznych przekonań. W efekcie Heyne przypłacił to utratą stanowiska burmistrza. Na ogół jednak był zwolennikiem rozwiązań kompromisowych. Starał się unikać konfliktów na tle narodowościowym i antagonizmów między Polakami i Niemcami. 
Julius von Schleinitz był także posłem do sejmu pruskiego w Berlinie. Przewodniczył komisji budżetowej parlamentu. W 1857 r. uległ nieszczęśliwemu wypadkowi podczas jazdy powozem. Upadek ten w znacznym stopniu przyczynił się do jego przedwczesnej śmierci. Ostatecznie, w związku z wakującym od 1863 r. stanowiskiem prezydenta regencji w Trewirze i pogarszającym się stanem zdrowia podjął decyzję o przeniesieniu. Zmarł 24 grudnia 1865 r. w Trewirze.
Schleinitz od 1838 r. był żonaty z Jenny Elise Freein von Schwedthoff. Jego imieniem nazwano jedną z ulic miasta w Śródmieściu (dziś ul. Bolesława Chrobrego).
Honorowy Obywatel Bydgoszczy.
11 lutego 1864 r. rada miejska Bydgoszczy na wniosek magistratu podjęła uchwałę o nadaniu mu godności Honorowego Obywatela Bydgoszczy. Właściwa uroczystość i wręczenie okolicznościowego dyplomu miało miejsce 7 marca 1864 r. Wyróżnienie to wręczono mu w uznaniu zasług, jakie położył w rozwoju miasta i okręgu bydgoskiego.

</doc>
<doc id="2206174" url="https://pl.wikipedia.org/wiki?curid=2206174" title="Heuthen">
Heuthen

Heuthen – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Leinetal.

</doc>
<doc id="2206175" url="https://pl.wikipedia.org/wiki?curid=2206175" title="Reinholterode">
Reinholterode

Reinholterode – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Leinetal.

</doc>
<doc id="2206176" url="https://pl.wikipedia.org/wiki?curid=2206176" title="Hrušovany">
Hrušovany



</doc>
<doc id="2206177" url="https://pl.wikipedia.org/wiki?curid=2206177" title="Zindżibar">
Zindżibar

Zindżibar (, "Zinjibār") – miasto w południowo-zachodnim Jemenie, ośrodek administracyjny muhafazy Abjan. Według spisu ludności w 2004 roku liczyło 20 071 mieszkańców.

</doc>
<doc id="2206180" url="https://pl.wikipedia.org/wiki?curid=2206180" title="Ant (ujednoznacznienie)">
Ant (ujednoznacznienie)



</doc>
<doc id="2206181" url="https://pl.wikipedia.org/wiki?curid=2206181" title="Wingerode">
Wingerode

Wingerode – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Leinetal.

</doc>
<doc id="2206182" url="https://pl.wikipedia.org/wiki?curid=2206182" title="President Street">
President Street

President Street – stacja metra nowojorskiego, na linii 2 i 5. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Franklin Avenue i Sterling Street. Została otwarta 23 sierpnia 1920.

</doc>
<doc id="2206185" url="https://pl.wikipedia.org/wiki?curid=2206185" title="Robert Haab">
Robert Haab

Robert Haab (ur. 8 sierpnia 1865 zm. 15 października 1939) – szwajcarski polityk, członek Rady Związkowej od 13 grudnia 1917 do 31 grudnia 1929. Kierował Departamentem Poczt i Kolei (1918–1929).
Był członkiem Radykalno-Demokratycznej Partii Szwajcarii.
Pełnił funkcje wiceprezydenta (1921, 1928) i prezydenta Konfederacji (1922, 1929).

</doc>
<doc id="2206188" url="https://pl.wikipedia.org/wiki?curid=2206188" title="Mistrzostwa Świata w Łyżwiarstwie Szybkim w Wieloboju Sprinterskim 2004">
Mistrzostwa Świata w Łyżwiarstwie Szybkim w Wieloboju Sprinterskim 2004

35. Mistrzostwa świata w łyżwiarstwie szybkim w wieloboju sprinterskim odbyły się w Nagano, w Japonii, w dniach 17–18 stycznia 2004. Zawody rozegrano w hali M-Wave. Zawodnicy dwukrotnie startowali na dystansach 500 i 1000 metrów. Złoto wywalczyli Holendrzy: Marianne Timmer oraz Erben Wennemars.
Uczestnicy.
W zawodach wzięło udział 29 łyżwiarek (wszystkie sklasyfikowane) oraz 33 łyżwiarzy (31 sklasyfikowanych) z 12 krajów.

</doc>
<doc id="2206189" url="https://pl.wikipedia.org/wiki?curid=2206189" title="Bodenrode-Westhausen">
Bodenrode-Westhausen

Bodenrode-Westhausen – gmina w Niemczech, w kraju związkowym Turyngia, w powiecie Eichsfeld, siedziba wspólnoty administracyjnej Leinetal.

</doc>
<doc id="2206193" url="https://pl.wikipedia.org/wiki?curid=2206193" title="Teistungen">
Teistungen

Teistungen – miejscowość i gmina w Niemczech, w kraju związkowym Turyngia, w powiecie Eichsfeld, siedziba wspólnoty administracyjnej Lindenberg/Eichsfeld.

</doc>
<doc id="2206197" url="https://pl.wikipedia.org/wiki?curid=2206197" title="Berlingerode">
Berlingerode

Berlingerode – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Lindenberg/Eichsfeld.

</doc>
<doc id="2206203" url="https://pl.wikipedia.org/wiki?curid=2206203" title="William Henry Bartlett">
William Henry Bartlett

William Henry Bartlett (ur. 26 marca 1809 w Londynie, zm. 13 września 1854 u wybrzeży Malty) – brytyjski ilustrator i grafik (stalorytnik).
Życiorys.
Kształcił się u Johna Brittona (1771–1857), z czasem stając się jednym z najwybitniejszych ilustratorów-topografów swojego pokolenia. W latach 1835–1852 odbył cztery podróże do Stanów Zjednoczonych, podczas których powstało mnóstwo rycin. Ryciny te zostały wykorzystane w "Historii Stanów Zjednoczonych Ameryki Północnej".
Bartlett zmarł na gorączkę na pokładzie francuskiego statku u wybrzeży Malty, po powrocie z ostatniej podróży na Bliski Wschód.

</doc>
<doc id="2206205" url="https://pl.wikipedia.org/wiki?curid=2206205" title="Norbert Trelle">
Norbert Trelle

Norbert Trelle (ur. 5 września 1942 w Kassel) – niemiecki duchowny katolicki, biskup Hildesheim w latach 2006-2017.
Życiorys.
Prezbiterat.
Święcenia kapłańskie otrzymał 2 lutego 1968 z rąk kardynała Josepha Fringsa. Inkardynowany do archidiecezji kolońskiej, pracował duszpastersko w Heiligenhaus i Ratingen, był także dziekanem dekanatu Wuppertal.
Episkopat.
25 marca 1992 został mianowany biskupem pomocniczym archidiecezji kolońskiej, ze stolicą tytularną "Egnatia". Sakry biskupiej udzielił mu kard. Joachim Meisner.
29 listopada 2005 Benedykt XVI mianował go biskupem diecezji Hildesheim. Ingres odbył się 11 lutego 2006.
9 września 2017 papież przyjął jego rezygnację z pełnionego urzędu złożoną ze względu na wiek.

</doc>
<doc id="2206206" url="https://pl.wikipedia.org/wiki?curid=2206206" title="Ecklingerode">
Ecklingerode

Ecklingerode – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Lindenberg/Eichsfeld.

</doc>
<doc id="2206211" url="https://pl.wikipedia.org/wiki?curid=2206211" title="Ferna">
Ferna

Ferna – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Lindenberg/Eichsfeld.

</doc>
<doc id="2206213" url="https://pl.wikipedia.org/wiki?curid=2206213" title="Gare de Pontchâteau">
Gare de Pontchâteau

Gare de Pontchâteau – stacja kolejowa w Pontchâteau, w departamencie Loara Atlantycka, w regionie Kraj Loary, we Francji. Stacja została otwarta 21 września 1862 przez Compagnie du Chemin de fer de Paris à Orléans.
Dworzec kolejowy jest obsługiwany przez pociągi Intercity i TER Pays de la Loire.

</doc>
<doc id="2206214" url="https://pl.wikipedia.org/wiki?curid=2206214" title="Tastungen">
Tastungen

Tastungen – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Lindenberg/Eichsfeld.

</doc>
<doc id="2206215" url="https://pl.wikipedia.org/wiki?curid=2206215" title="Wiszera">
Wiszera

Wiszera (ros. Вишера) – rzeka w Rosji, w Kraju Permskim. Lewy dopływ Kamy, wpada do Zatoki Wiszerskiej Zbiornika Kamskiego.
Długość 415 km, powierzchni zlewni 31 200 km², średnia wysokość zlewni 317 m.
Geografia.
Piąta pod względem długości rzeka Kraju Permskiego. Swój bieg rozpoczyna na północnym wschodzie kraju, na granicy z Republiką Komi i obwodem swierdłowskim. Płynie głównie przez uralskie podgórza, mając przez większą część biegu charakter szybkiej, górskiej rzeki, płynącej w wąskiej dolinie. W łożysku rzeki występuje wiele płycizn i progów. Na obszarze zlewni szeroko występują zjawiska krasowe.
Prawy potok źródłowy, Małaja Wiszera (Малая Вишера) bierze początek w łańcuchu Jany–Jemty (Яны-Емты), a lewy Bolszaja Wiszera (Большая Вишера) z bocznych grani szczytu Porimongit–Ur (Поримонгит-Ур) w łańcuchu Pojasowyj Kamień (Поясовый Камень), na granicy Republiki Komi, obwodu swierdłowskiego i Kraju Permskiego. Źródła oddzielone są od siebie grzbietem Wiszerskij Kamień (Вишерский Камень) i łączą się u północnego podnóża góry Armija (Армия).
Wiszera od źródeł do ujścia rzeki Ułs (Улс) to bystra, górska rzeka z wieloma bystrzami. Jej szerokość na tym odcinku dochodzi do 70 m.
Środkowa Wiszera od ujścia rzeki Ułs do ujścia Kołwy (Колва) ma szerokość do 150 m z dużą ilością bystrzy i plos. Dolina rzeki na tym odcinku ulega znacznemu rozszerzeniu, ale występuje tu też wiele nadbrzeżnych klifów, w tym, najbardziej znany z nich, Wietłan.
Dolna Wiszera (od ujścia Kołwy do ujścia Wiszery do Kamy) to nizinna rzeka, rozlewająca się miejscami do 900 m. 
Na całej długości w korycie i na brzegach występuje wiele skał i kamieni oraz dużo bystrzy. Dla Wiszery charakterystyczne są wiosenne powodzie związane z tajaniem śniegu i ruszaniem lodów, powodzie spowodowane intensywnymi opadami deszczu i niski stan wód w lecie. Zasilanie rzeki jest mieszane z przewagą wód z topnienia śniegu. Wiszera zamarza w końcu października lub na początku listopada i pozostaje zamarznięta do końca kwietnia. Jest spławna. Regularna komunikacja pasażerska dociera do Krasnowiszerska. W zlewni Wiszery znajdują się złoża diamentów.
W górnym biegu rzeki leży Rezerwat przyrody „Wiszerskij”. Połów ryb na rzece jest zakazany powyżej ujścia Łypji. W ograniczonym zakresie mogą łowić mieszkańcy wsi Wiełs i Waja na odcinku od ujścia Łypji do ujścia Wiełsa. Występują tu głównie ryby łososiowate: "Thymallus" i tajmień.
Większe miejscowości leżące nad rzeką to miasto Krasnowiszersk i wsie – Wiełs, Waja, Wiszerogorsk, Ust´–Jaźwa i Riabinino.

</doc>
<doc id="2206216" url="https://pl.wikipedia.org/wiki?curid=2206216" title="Acta Angiologica">
Acta Angiologica

Acta Angiologica – oficjalny kwartalnik Polskiego Towarzystwa Angiologicznego oraz Polskiego Towarzystwa Chirurgii Naczyniowej wydawany przez Wydawnictwo Via Medica. Redaktorem naczelnym jest prof. Tomasz Zubilewicz. Zastępcami redaktora naczelnego są: prof. Aldona Dembińska-Kieć, prof. Andrzej Dorobisz oraz prof. Małgorzata Szczerbo-Trojanowska.
W skład rady naukowej wchodzą samodzielni pracownicy naukowi z tytułem profesora lub doktora habilitowanego z Polski oraz z zagranicy. Artykuły ukazują się w wersji dwujęzycznej (polskiej i angielskiej), obejmują tematyką pełny zakres chorób układu naczyniowego.
Indeksacja.
Współczynniki cytowań:
Na liście czasopism punktowanych przez polskie Ministerstwo Nauki znajduje się w części B z dziewięcioma punktami.

</doc>
<doc id="2206217" url="https://pl.wikipedia.org/wiki?curid=2206217" title="Wehnde">
Wehnde

Wehnde – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Lindenberg/Eichsfeld.

</doc>
<doc id="2206219" url="https://pl.wikipedia.org/wiki?curid=2206219" title="Port lotniczy Ibadan">
Port lotniczy Ibadan

Port lotniczy Ibadan (IATA: IBA, ICAO: DNIB) – port lotniczy położony w Ibadan, w stanie Oyo, w Nigerii.

</doc>
<doc id="2206223" url="https://pl.wikipedia.org/wiki?curid=2206223" title="Gerhard Feige">
Gerhard Feige

Gerhard Feige (ur. 19 listopada 1951 w Halle) – niemiecki duchowny katolicki, biskup Magdeburga od 2005.
Życiorys.
Prezbiterat.
Święcenia kapłańskie otrzymał 1 lipca 1976 z rąk biskupa Johannesa Brauna i został inkardynowany do diecezji Magdeburg. Był przede wszystkim wykładowcą instytutu filozoficzno-teologicznego w Erfurcie.
Episkopat.
19 lipca 1999 został mianowany biskupem pomocniczym diecezji Magdeburg, ze stolicą tytularną "Tisedi". Sakry biskupiej udzielił mu bp Leo Nowak. Od 2004 był tymczasowym administratorem diecezji.
23 lutego 2005 Jan Paweł II mianował go biskupem ordynariuszem diecezji Magdeburg. Ingres odbył się 16 kwietnia 2005.

</doc>
<doc id="2206226" url="https://pl.wikipedia.org/wiki?curid=2206226" title="Joe Manchin">
Joe Manchin

Joe Manchin III (ur. 24 sierpnia 1947) – amerykański polityk związany z Partią Demokratyczną. W latach 2005–2010 gubernator stanu Wirginia Zachodnia, a od 2010 roku senator Stanów Zjednoczonych z tego stanu.

</doc>
<doc id="2206228" url="https://pl.wikipedia.org/wiki?curid=2206228" title="Brehme (gmina)">
Brehme (gmina)

Brehme – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Lindenberg/Eichsfeld.

</doc>
<doc id="2206236" url="https://pl.wikipedia.org/wiki?curid=2206236" title="Brehme">
Brehme

Niemcy:
Osoby:

</doc>
<doc id="2206240" url="https://pl.wikipedia.org/wiki?curid=2206240" title="Podsumowanie startów zespołu Ligier w Formule 1">
Podsumowanie startów zespołu Ligier w Formule 1

Zespół i konstruktor samochodów wyścigowych Equipe Ligier utworzony został w 1969 roku przez Guya Ligiera. W latach 1970–1975 zespół brał udział w wyścigach długodystansowych. Pierwszym wyścigiem zespołu były zawody 24h Le Mans w 1970 roku, których Guy Ligier i Jean-Claude Andruet nie ukończyli. W Formule 1 zespół zadebiutował w 1976 roku, kiedy to wystawiono bolid dla Jacques'a Laffite'a. Laffite zdobył pierwsze punkty dla Ligiera podczas trzeciej eliminacji sezonu, Grand Prix Stanów Zjednoczonych – Zachód, dojeżdżając na czwartym miejscu. Podczas piątej eliminacji, Grand Prix Belgii, Laffite stanął na podium na miejscu trzecim, a podczas Grand Prix Włoch wywalczył pole position. Rok później, podczas Grand Prix Szwecji ten sam kierowca wywalczył dla teamu pierwsze zwycięstwo. GP San Marino w 1982 zostało zbojkotowane przez wiele zespołów (w tym przez ekipę Ligiera) jako część konfliktu FISA-FOCA, co spowodowało, że na starcie do wyścigu stanęło tylko 14 z 36 bolidów w stawce. Pod koniec 1994 Flavio Briatore próbował zakupić zespół Ligier, na co Fédération Internationale de l’Automobile nie przystała. Włoch odsprzedał połowę akcji zespołu Tomowi Walkinshawowi, zamiarem było pełne przejęcie zespołu, ale Walkinshaw nie był w stanie zakupić 100% udziałów w zespole i zrezygnował z kupna zespołu Ligier.
13 lutego 1997 Alain Prost przy pomocy rządu Francji kupił Ligiera i przemianował go na Prost Grand Prix.
W trakcie 20 lat startów zespół uczestniczył w 326 wyścigach Grand Prix, zdobywając 388 punktów.
Wyniki.
Najwięcej punktów w pojedynczym sezonie Equipe Ligier zdobył w 1980 roku, kiedy to w 16 wyścigach (za sprawą Didiera Pironiego i Jacques'a Laffite'a) zespół zgromadził na swoim koncie 66 punktów, zdobywając wicemistrzostwo wśród konstruktorów.
Zespół Ligier w ciągu swojej historii w Formule 1 czterokrotnie nie zdobył ani jednego punktu w sezonie. Były to sezony 1983, 1988, 1990 i 1991. Najbardziej nieudanym sezonem dla Ligiera był 1983, kiedy to kierowcami zespołu byli Francuz Jean-Pierre Jarier i Brazylijczyk Raúl Boesel. W klasyfikacji generalnej kierowców zostali sklasyfikowani odpowiednio na 22 i 24 pozycji. Natomiast w klasyfikacji generalnej konstruktorów zespół zajął wówczas 14 pozycję.
Statystyki.
Źródło: "F1Ultra", "Wyprzedź Mnie!"
Informacje techniczne.
Źródło: "Wyprzedź Mnie!"
Bolidy Ligier na przestrzeni lat były napędzane przez silniki Matra, Ford-Cosworth, Renault, Megatron (BMW), Judd, Lamborghini i Mugen-Honda. A dostawcą ogumienia dla zespołu byli Goodyear, Michelin i Pirelli.
Kierowcy.
Źródło: "F1Ultra", "ChicaneF1" i "4mula1"
Na przestrzeni lat samochodami Ligier ścigało się 26 kierowców. Wygrali oni 9 Grand Prix i uzyskali 9 pole position. W największej ilości wyścigów dla Ligiera wystartował Francuz Jacques Laffite.

</doc>
<doc id="2206243" url="https://pl.wikipedia.org/wiki?curid=2206243" title="Grigorij Miasojedow">
Grigorij Miasojedow

Grigorij Miasojedow (ros. Григо́рий Григо́рьевич Мясое́дов) (ur. 19 kwietnia 1834 we wsi Pańkowo pow. orłowskiego guberni orłowskiej), zm. 31 grudnia 1911 we wsi Pawlenki pow. chorolskiego guberni połtawskiej) – malarz rosyjski, współzałożyciel grupy Pieriedwiżników.
Nie ukończywszy nauki w gimnazjum w Orle, rozpoczął naukę w Cesarskiej Akademii Sztuki w Petersburgu u Timofieja Neffa i A. Markowa.
W roku 1861 został odznaczony małym złotym medalem za obraz „Składanie życzeń młodym w domu ziemianina”, w następnym roku wielkim złotym medalem za obraz „Ucieczka Grigorija Otreliewa z karczmy” (scena z „Borysa Godunowa” Aleksandra Puszkina).
Dzięki otrzymanemu stypendium państwowemu kształcił się w Paryżu, Florencji, Rzymie i w Hiszpanii. Z tego okresu pochodzą obrazy „Pogrzeb cygański w Hiszpanii” oraz „Francesca da Rimini i Paolo da Polenta” na motywach Dantego.
Po powrocie do Rosji otrzymał tytuł akademika za obraz „Zaklinania”. Był aktywnym członkiem stowarzyszenia Pieriedwiżników. Pozował do postaci cara w obrazie Car Iwan Groźny i jego syn Iwan 16 listopada 1581 roku.
Oprócz obrazów treści historycznej i religijnej Miasojedow stworzył wiele krajobrazów, zwłaszcza ukazujących widoki Krymu. Namalował niewiele portretów. Zajmował się też grafiką (akwafortą).

</doc>
<doc id="2206245" url="https://pl.wikipedia.org/wiki?curid=2206245" title="Hundeshagen">
Hundeshagen

Hundeshagen – dzielnica miasta Leinefelde-Worbis w Niemczech, w kraju związkowym Turyngia, w powiecie Eichsfeld. Do 5 lipca 2018 jako samodzielna gmina wchodziła w skład wspólnoty administracyjnej Lindenberg/Eichsfeld.

</doc>
<doc id="2206249" url="https://pl.wikipedia.org/wiki?curid=2206249" title="Roman Grodzki">
Roman Grodzki



</doc>
<doc id="2206250" url="https://pl.wikipedia.org/wiki?curid=2206250" title="Hundeshagen (ujednoznacznienie)">
Hundeshagen (ujednoznacznienie)

Niemcy:
Osoby:

</doc>
<doc id="2206254" url="https://pl.wikipedia.org/wiki?curid=2206254" title="Archidiecezja ryska (rzymskokatolicka)">
Archidiecezja ryska (rzymskokatolicka)



</doc>
<doc id="2206256" url="https://pl.wikipedia.org/wiki?curid=2206256" title="Birkenfelde">
Birkenfelde

Birkenfelde – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2206257" url="https://pl.wikipedia.org/wiki?curid=2206257" title="C.F. Laguna">
C.F. Laguna



</doc>
<doc id="2206258" url="https://pl.wikipedia.org/wiki?curid=2206258" title="Carl von Wissmann">
Carl von Wissmann

Carl Christian Ferdinand von Wissmann (ur. 7 września 1787 w Szczecinie, zm. 12 listopada 1841 w Bydgoszczy) – prezydent Królewskiej Regencji w Bydgoszczy w latach 1832–1841, Honorowy obywatel Bydgoszczy.
Życiorys.
Urodził się 7 września 1787 w Szczecinie. Przed przybyciem do Bydgoszczy pełnił funkcję dyrektora Wyższej Izby Obrachunkowej w Poczdamie. Formalną nominację na prezydenta rejencji w Bydgoszczy otrzymał 31 października 1831, lecz w mieście znalazł się dopiero w kwietniu 1832 roku. Ze względu na chorobę faktyczne objęcie urzędu miało miejsce dopiero 14 sierpnia 1832. 
Nominacja na stanowisko prezydenta rejencji bydgoskiej nastąpiła wbrew woli ówczesnego nadprezydenta Prowincji Poznańskiej Eduarda von Flotwella, który uznał ją za niestosowną ze względu na nieznajomość przez niego realiów i specyfiki Prus, a także języka polskiego. Był to jednocześnie okres wielu przeobrażeń ustrojowych, mających na celu zarówno przeprowadzenie reform administracji, jak i zupełną unifikację z ustrojem Królestwa Prus wcielonych ziem polskich. Chodziło przede wszystkim o wprowadzenie nowej ordynacji gminnej, uregulowanie statusu prawnego Żydów, stosowanie języka polskiego w urzędach oraz podniesienie poziomu gospodarczego tych obszarów przez stworzenie warunków dla rozwoju gospodarczego. 
Mimo wzajemnych antagonizmów Wismann pilnie realizował politykę Flotwella. Wyróżniał się zaangażowaniem, lecz wysiłek ten przekraczał jego możliwości fizyczne i zdrowotne. Wielokrotnie korzystał z urlopów i wyjazdów leczniczych, aby podreperować swoją kondycję fizyczną. W okresie, gdy pełnił funkcję prezydenta bydgoskiej regencji, oddano do użytku nowy gmach urzędu przy ul. Jagiellońskiej (dziś budynek Urzędu Wojewódzkiego).
Carl von Wissmann interesował się problemami miasta Bydgoszczy. Był pomysłodawcą, członkiem założycielem i pierwszym prezesem powołanego 30 września 1832 w Bydgoszczy Towarzystwa Upiększania Miasta. W późniejszym czasie towarzystwo to stało się wzorem dla innych miast. Jego działalności zawdzięczała Bydgoszcz akcję systematycznego zadrzewiania ulic, urządzania zieleńców i skwerów, budowę promenad i alei spacerowych. Z inicjatywy Wismanna założono w 1832 roku park nazwany później jego imieniem (dziś Wzgórze Dąbrowskiego). 
W 1836 roku nabył za 4500 talarów willę od Marka Wincentego Chmielewskiego, dyrektora skarbu w Prefekturze Departamentu Bydgoskiego, usytuowaną nad Brdą przy ul. Focha 5. Po jego śmierci wdowa sprzedała dom władzom regencyjnym, który odtąd był rezydencją prezydentów regencji w Bydgoszczy.
Carl von Wissmann zmarł 12 listopada 1841 w Bydgoszczy po długotrwałej chorobie. Został pochowany na cmentarzu ewangelickim przy ul. Jagiellońskiej (dziś Park Ludowy im. W. Witosa). Został odznaczony Orderem Czerwonego Orła III klasy oraz pośmiertnie Orderem Czerwonego Orła ze Wstęgą III klasy.
Honorowy Obywatel Bydgoszczy.
10 lipca 1833 magistrat Bydgoszczy przedstawił projekt nadania mu godności Honorowego obywatela Bydgoszczy. Właściwa uroczystość i wręczenie okolicznościowego dyplomu miało miejsce 7 września 1833 w rocznicę jego urodzin. Wyróżnienie to wręczono mu w uznaniu zasług, jakie położył w rozwoju miasta i okręgu bydgoskiego.
Rodzina.
Carl von Wissmann od 1812 roku był żonaty z Caroline Wilhelmine z domu Noeldechen. Ich dziećmi byli: 
Upamiętnienie.
Dla upamiętnienia Carla von Wissmanna park założony w 1832 roku z jego inicjatywy nazwano Wismannshöhe (dziś Wzgórze Dąbrowskiego). W 1844 roku ustawiono tam pomnik na jego cześć, zniszczony w 1928 r. Później jego imieniem nazwano ulice znajdujące się w okolicy parku (dziś ul. Filarecka i ul. Na Wzgórze Dąbrowskiego).

</doc>
<doc id="2206259" url="https://pl.wikipedia.org/wiki?curid=2206259" title="Luca Egloff">
Luca Egloff

Luca Egloff (ur. 6 czerwca 1995) – szwajcarski skoczek narciarski, reprezentant klubu SC Grabserberg. Uczestnik mistrzostw świata seniorów (2015 i 2019), mistrzostw świata juniorów (2012, 2013, 2014 i 2015) oraz zimowego olimpijskiego festiwalu młodzieży Europy (2011). Drugi zawodnik klasyfikacji generalnej FIS Cup w sezonie 2018/2019.
Jego brat Pascal również był skoczkiem narciarskim. Skoki narciarskie uprawiał także ich ojciec, Paul Egloff.
Przebieg kariery.
W zawodach organizowanych przez FIS zadebiutował w marcu 2008. We wrześniu 2009 zadebiutował w Alpen Cup (był 29. i 18. w Einsiedeln), a w lutym 2010 w zawodach FIS Cup (zajął 45. miejsce w Villach). Pierwsze punkty do klasyfikacji FIS Cup zdobył w lipcu 2011 w Gérardmer. Wystartował w Zimowym Olimpijskim Festiwalu Młodzieży Europy 2011, gdzie zajął 16. miejsce indywidualnie i 10. w konkursie drużynowym. W grudniu 2011 w Engelbergu zadebiutował w Pucharze Kontynentalnym. Pierwsze punkty do klasyfikacji tego cyklu uzyskał 21 lutego 2014, zajmując 29. miejsce w Seefeld. 23 listopada 2014 w Klingenthal zadebiutował w zawodach Pucharu Świata, zajmując 49. miejsce. Wystąpił na Mistrzostwach Świata w Narciarstwie Klasycznym 2015, zajmując 42. i 44. miejsce indywidualnie.
Jest rekordzistą skoczni K-105 oraz K-57 kompleksu La Côté Feuillée w Chaux-Neuve. Na dużej skoczni uzyskał 115,5 metra, zaś na mniejszej 61,5 metra. 7 października 2012 zajął trzecie miejsce w indywidualnych mistrzostwach Szwajcarii. W 2011 i 2012 zdobywał tytuł mistrza kraju w drużynie. Wystąpił na Mistrzostwach Świata w Narciarstwie Klasycznym 2019, zajmując 38. miejsce indywidualnie oraz 7. miejsce w konkursie drużynowym. 
W marcu 2019 zakończył karierę sportową.

</doc>
<doc id="2206262" url="https://pl.wikipedia.org/wiki?curid=2206262" title="Zawieszenie trzypunktowe">
Zawieszenie trzypunktowe



</doc>
<doc id="2206264" url="https://pl.wikipedia.org/wiki?curid=2206264" title="Aguila">
Aguila



</doc>
<doc id="2206267" url="https://pl.wikipedia.org/wiki?curid=2206267" title="Świątynia Longhua">
Świątynia Longhua

Świątynia Longhua (chin. upr. 龙华寺, chin. trad. 龍華寺, pinyin "Lónghúa sì") – świątynia buddyjska znajdująca się w południowej części Szanghaju. Jest najstarszą i największą budowlą sakralną w mieście. Poświęcona jest Buddzie Maitreji.
Prawdopodobnie już w III wieku, w Okresie Trzech Królestw, na miejscu dzisiejszej Longhua Si znajdowała się świątynia. Zabudowania świątynne w ciągu wieków były wielokrotnie niszczone i większość z istniejących dzisiaj pochodzi z czasów cesarza Guangxu z dynastii Qing; cały kompleks obejmuje powierzchnię 20 000 m2. Przed świątynią znajduje się ośmiokątna, licząca 40 m wysokości siedmiopiętrowa pagoda, wzniesiona w 977 roku. Każde piętro pagody jest mniejsze od poprzedniego, a w każdym rogu każdego piętra zawieszono brązowe dzwonki, poruszane przez wiatr. Ze względu na swój wiek i delikatną konstrukcję, pagoda nie jest udostępniona zwiedzającym.
Zgodnie z powszechną praktyką stosowaną przy budowie chińskich świątyń, zabudowania ulokowane są symetrycznie wzdłuż centralnej osi. Głównymi budynkami świątyni Longhua są Pawilon Maitreji (Miledian), Pawilon Dejawary (Tianwangdian), Pawilon Mahawiry (Daxiongbaodian), Pawilon Trzech Mędrców (Sanshengdian), Pawilon Mnichów (Fangzhangshi) i Pawilon Sutr (Cangjinglou), oraz wieże dzwonu i bębna. W wieży dzwonu znajduje się mierzący 2 metry wysokości, 3 metry w obwodzie i ważący 5 ton miedziany dzwon, w który bije się 31 grudnia na powitanie Nowego Roku. W pawilonach umieszczono liczne buddyjskie rzeźby, pochodzące z różnych okresów chińskiej historii.
Wokół świątyni znajduje się publiczny park.

</doc>
<doc id="2206285" url="https://pl.wikipedia.org/wiki?curid=2206285" title="Instrukcja techniczna D-II">
Instrukcja techniczna D-II

Instrukcja techniczna D-II – zbiór wytycznych dotyczących znaków umownych i zasad opisywania map inżynieryjno-gospodarczych w geodezji będący częścią przepisów "Sporządzanie i aktualizacja map wielkoskalowych" (dział "D" "Powszechnych Przepisów o Pomiarach Kraju") obowiązujący w Polsce przy aktualizacji mapy zasadniczej wyłącznie na tych terenach, dla których mapa zasadnicza (stanowiąca pokrycie terenu) zakładana była po wprowadzeniu niniejszej instrukcji a przed wprowadzeniem instrukcji technicznej K-1 (1979), i która nadal jest prowadzona w formie nienumerycznej. Ostatnim obowiązującym wydaniem jest wydanie II z 1973. 
Zakres.
Instrukcja wprowadzona została przez Prezesa Głównego Urzędu Geodezji i Kartografii zarządzeniem nr 48 z 8 grudnia 1962 w sprawie stosowania instrukcji D-II "Znaki umowne i zasady opisywania map inżynieryjno-gospodarczych". Przepisy tej instrukcji obowiązywały przy sporządzaniu, odnawianiu pierworysów map, matryc oraz przy aktualizacji mapy zasadniczej w skalach 1:200, 1:500, 1:1 000, 1:2 000, 1:5 000. Znaki umowne tej instrukcji określają rodzaje przedmiotów i pojęć przedstawianych na mapie przy pomocy rysunku. Wzory znaków i skróty obowiązują również przy wykonywaniu szkiców: polowych, podstawowych, zarysów pomiarowych, przebiegu granic.
Przepisów tej instrukcji nie stosowano do map, które powstały przed 1962 na mocy instrukcji B-V "Sporządzanie pierworysów map i dokumentów geodezyjnych" wprowadzonej w 1951. Jednocześnie z wprowadzeniem D-II stracił moc obowiązującą załącznik do instrukcji B-IV ("Pomiary szczegółowe") – "Wykaz znaków umownych dla szkiców polowych".
Godło mapy.
Przykładowe oznaczenie arkusza mapy 1:10 000 i skalach większych zgodnie z D-II w podziale sekcyjnym południokowo-równoleżnikowym:
Dla map w skalach 1:1 000 oraz 1:500 powszechnie stosuje się w godle mapy zapis skrócony (odpowiednio do podanego przykładu) w postaci: 

</doc>
<doc id="2206288" url="https://pl.wikipedia.org/wiki?curid=2206288" title="Jesiotr bajkalski">
Jesiotr bajkalski

Jesiotr bajkalski ("Acipenser baerii baicalensis") – endemiczny podgatunek jesiotra syberyjskiego opisany przez Aleksandra Nikolskiego jako słodkowodna forma "Acipenser stenorrhynchus" var. "baikalensis".
Występowanie.
Występuje w Bajkale, głównie w północnej części jeziora.
Migruje w górę rzeki Selenga w celu odbycia tarła.

</doc>
<doc id="2206291" url="https://pl.wikipedia.org/wiki?curid=2206291" title="Acipenser baerii baicalensis">
Acipenser baerii baicalensis



</doc>
<doc id="2206294" url="https://pl.wikipedia.org/wiki?curid=2206294" title="Pięciobój nowoczesny na Igrzyskach Azjatyckich 2010">
Pięciobój nowoczesny na Igrzyskach Azjatyckich 2010

Pięciobój nowoczesny na Igrzyskach Azjatyckich 2010 odbył się w dniach 23 - 24 listopada w Kantonie. 

</doc>
<doc id="2206297" url="https://pl.wikipedia.org/wiki?curid=2206297" title="Jequitinhonha (miasto)">
Jequitinhonha (miasto)

Jequitinhonha – miasto i gmina w Brazylii, w stanie Minas Gerais. Znajduje się 685 km od Belo Horizonte, nad rzeką Jequitinhonha. Głównymi źródłami dochodu to hodowla i rolnictwo na własne potrzeby.

</doc>
<doc id="2206301" url="https://pl.wikipedia.org/wiki?curid=2206301" title="Joaíma">
Joaíma

Joaíma – miasto i gmina w Brazylii, w stanie Minas Gerais. Znajduje się w mikroregionie Almenara.

</doc>
<doc id="2206307" url="https://pl.wikipedia.org/wiki?curid=2206307" title="Jordânia">
Jordânia

Jordânia – miasto i gmina w Brazylii, w stanie Minas Gerais. Znajduje się w mikroregionie Almenara.

</doc>
<doc id="2206310" url="https://pl.wikipedia.org/wiki?curid=2206310" title="Prawda (album)">
Prawda (album)

Prawda – dziesiąty album studyjny zespołu Proletaryat wydany 24 września 2010 za pośrednictwem wytwórni Universal Music Polska. Album jest pierwszym wydawnictwem zespołu, na którym pojawia się Wiktor Daraszkiewicz, były członek formacji Rezerwat.
Album uplasował się na 40. miejscu listy przebojów OLiS. Trasa koncertowa promująca album została rozpoczęta w sierpniu 2010 – premierowe występy promujące album m.in. Toruniu, Nysie i Łodzi objęła ponad 30 polskich miast, m.in. Warszawę, Gdańsk, Wrocław i Zieloną Górę.
W listopadzie 2010 nagrany został oficjalny teledysk do utworu "Ból", a w lutym 2011 do utworu "Ruchomy cel".

</doc>
<doc id="2206311" url="https://pl.wikipedia.org/wiki?curid=2206311" title="Mata Verde">
Mata Verde

Mata Verde – miasto i gmina w Brazylii, w stanie Minas Gerais. Znajduje się w mikroregionie Almenara.

</doc>
<doc id="2206312" url="https://pl.wikipedia.org/wiki?curid=2206312" title="Monte Formoso">
Monte Formoso

Monte Formoso – miasto i gmina w Brazylii, w stanie Minas Gerais. Znajduje się w mikroregionie Almenara.

</doc>
<doc id="2206316" url="https://pl.wikipedia.org/wiki?curid=2206316" title="Palmópolis">
Palmópolis

Palmópolis – miasto i gmina w Brazylii, w stanie Minas Gerais. Znajduje się w mikroregionie Almenara.

</doc>
<doc id="2206318" url="https://pl.wikipedia.org/wiki?curid=2206318" title="Rio do Prado">
Rio do Prado

Rio do Prado – miasto i gmina w Brazylii, w stanie Minas Gerais. Znajduje się w mikroregionie Almenara.

</doc>
<doc id="2206320" url="https://pl.wikipedia.org/wiki?curid=2206320" title="Rubim">
Rubim

Rubim – miasto i gmina w Brazylii, w stanie Minas Gerais. Znajduje się w mikroregionie Almenara.

</doc>
<doc id="2206322" url="https://pl.wikipedia.org/wiki?curid=2206322" title="Salto da Divisa">
Salto da Divisa

Salto da Divisa – miasto i gmina w Brazylii, w stanie Minas Gerais. Znajduje się w mikroregionie Almenara.

</doc>
<doc id="2206326" url="https://pl.wikipedia.org/wiki?curid=2206326" title="Santa Maria do Salto">
Santa Maria do Salto

Santa Maria do Salto – miasto i gmina w Brazylii, w stanie Minas Gerais. Znajduje się w mikroregionie Almenara.

</doc>
<doc id="2206327" url="https://pl.wikipedia.org/wiki?curid=2206327" title="Taternicy">
Taternicy



</doc>
<doc id="2206333" url="https://pl.wikipedia.org/wiki?curid=2206333" title="Muzeum Niepodległości Ecel">
Muzeum Niepodległości Ecel

Muzeum Niepodległości Ecel (hebr. מוזיאון האצ"ל בתש"ח) imienia Amichai Paglin, nazywane także Beit Gidi (hebr. בית גידי, "Dom Gedeona") – muzeum położone w osiedlu Menaszijja, w mieście Tel Awiw, w Izraelu.
Muzeum gromadzi dokumenty, publikacje i zdjęcia związane z historią działalności żydowskiej podziemnej organizacji paramilitarnej Irgun (hebr. ארגון), zwanej w skrócie "Ecel" (hebr. אצ"ל).
Położenie.
Muzeum ma swoją siedzibę przy nadmorskiej promenadzie w osiedlu Menaszijja, w zachodniej części miasta Tel Awiw. W jego bezpośrednim sąsiedztwie znajduje się Park Charlesa Clore’a.
Historia.
Budynek w którym obecnie mieści się muzeum, został wybudowany w 1900 przez żydowskiego biznesmena. Gdy w 1914 wyjechał on do Rosji, nieruchomość przeszła w arabskie ręce i służyła celom mieszkalno-handlowym. Po arabskich zamieszkach 1929 na poddaszu budynku mieszkała żydowska rodzina, która wyprowadziła się podczas kolejnych rozruchów arabskich w 1936.
Podczas wojny domowej w Mandacie Palestyny (1947–1948) pomiędzy arabskim osiedlem Menaszijja a żydowskim osiedlem Newe Cedek przebiegała linia frontu. W kwietniu 1948 podczas operacji Chametz oddziały Hagany i Irgunu zajęły ten teren. W pobliżu tego budynku znajdował się jeden z ostatnich punktów arabskiego oporu w osiedlu Menaszijja. Podczas walk budynek został poważnie uszkodzony.
Gdy pod koniec lat 70. XX wieku władze miejskie przystąpiły do wyburzania zabudowy osiedla, byli członkowie Irgunu zaproponowali utworzenie w tym budynku nowego muzeum. Miał to być swoisty pomnik poświęcony żołnierzom Irgunu, którzy zginęli podczas walk. Inicjatorem powstania muzeum był major David Elazar, który został jego pierwszym dyrektorem. Projekt przygotowali architekci Amnon Niv, Amnon Schwartz i Dan Schwartz, którzy zaproponowali połączenie pozostałości starego budynku z nową bryłą wykonaną z czarnego szkła i stali. W ten sposób uzyskano ostry kontrast pomiędzy starym i nowym. W 1983 nastąpiło uroczyste otwarcie muzeum, początkowo pod nazwą Muzeum Pamięci Wyzwolenia Jafy imienia Amichai Paglin. W uroczystości otwarcia uczestniczył Menachem Begin. Później muzeum stało się jednostką muzealną Ministerstwa Obrony, i zmieniło nazwę na obecną.
Zbiory Muzeum.
Zbiory muzeum pokazują historię powstania i działalność organizacji Irgun, której celem było zapewnienie Żydom wolnego dostępu do Palestyny. Zwiedzający mogą poznać historię walki Irgunu z Arabami oraz z Brytyjczykami sprawującymi kontrolę nad Mandatem Palestyny. W sposób szczególny muzeum koncentruje się na wydarzeniach związanych z zajęciem Jafy. Podczas walk o miasto zginęło wówczas 41 członków Irgunu.
Na ekspozycjach muzealnych można obejrzeć uzbrojenie, dokumenty historyczne, fotografie, filmy, wycinki z gazet i map. Dla zwiedzających udostępniona jest aula dla 150 osób oraz biblioteka.

</doc>
<doc id="2206345" url="https://pl.wikipedia.org/wiki?curid=2206345" title="Park Jana Pawła II w Poznaniu">
Park Jana Pawła II w Poznaniu

Park Jana Pawła II w Poznaniu (także: Łęgi Dębińskie, dawniej: "Park Kultury i Wypoczynku") – park zlokalizowany w Poznaniu, na Łęgach Dębińskich, na obszarze jednostki pomocniczej Osiedle Wilda, pomiędzy ulicami Dolna Wilda, a Drogą Dębińską. Zajmuje część obszaru Łęgów Dębińskich. Stanowi jeden z popularnych terenów wypoczynkowych i rekreacyjnych mieszkańców gęsto zabudowanej Wildy.
Park powstał w 1970. Wcześniej składowano tu m.in. gruz budowlany ze zniszczonego w czasie II wojny światowej Poznania (jedno z trzech takich miejsc w mieście, oprócz Przepadku i południowej części drogi okrężnej). Obecna nazwa upamiętnia postać papieża Jana Pawła II, a dokładniej jego wizytę w Poznaniu w dniu 20 czerwca 1983. Wtedy to na terenie dzisiejszego parku papież odprawił mszę dla około miliona przybyłych uczestników, co było największym zgromadzeniem osób w historii miasta. Dokonano wówczas beatyfikacji siostry Urszuli Ledóchowskiej, związanej z Wielkopolską i Poznaniem. Była to również pierwsza tego rodzaju ceremonia na ziemiach polskich.
Na terenie parku znajdują się:
Park jest dogodnym miejscem wiosennych i letnich imprez rodzinnych, w tym grillowania, co jest związane z dużą liczbą miejsc parkingowych. W 2008 został gruntownie zmodernizowany.

</doc>
<doc id="2206347" url="https://pl.wikipedia.org/wiki?curid=2206347" title="Marcello Buscemi">
Marcello Buscemi

Marcello Alfio Buscemi, OFM (ur. 1 października 1944 w Adrano, Katania) – włoski biblista, profesor teologii w dziedzinie nauk biblinych, franciszkanin, wykładowca Franciszkańskiego Studium Biblijnego w Jerozolimie, specjalista w dziedzinie Listów św. Pawła, filolog, poliglota.
Życiorys.
O. Buscemi urodził się w rodzinie Nicoló i Carmeli Calvagno w Adrano w Katanii na Sycylii. Do Zakonu Braci Mniejszych - franciszkanów - wstąpił 16 października 1958 (sycylijska Prowincja Najświętszego Imienia Jezus). Po złożeniu ślubów wieczystych w 1963, odbyciu studiów filozoficznych i teologicznych w swej macierzystej prowincji zakonnej i przyjęciu święceń kapłańskich w 1967, zdobył licencjat z nauk biblijnych na rzymskim Biblicum w 1976. Doktoryzował się z teologii biblijnej we Franciszkańskim Studium Biblijnym w Jerozolimie w 1978. Obecnie wykłada w Jerozolimie (Studium Biblicum Franciscanum, Studium Theologicum Jerosolimitanum) oraz na rzymskim Antonianum. Wykładał również w Salezjańskim Seminarium Duchownym w Cremisan (Betlejem), a po jego przeniesieniu, w Studium "Świętych Piotra i Pawła" w Jerozolimie. Publikuje na łamach periodyków naukowych we Włoszech i Izraelu. Zakresem jego badań są pisma św. Pawła Apostoła. W latach 1984-1993 o. Buscemi był sekretarzem Franciszkańskiego Studium Biblijnego w Jerozolimie, zaś w latach 2002-2003 jego wicedziekanem.

</doc>
<doc id="2206349" url="https://pl.wikipedia.org/wiki?curid=2206349" title="Magurska Przełęcz">
Magurska Przełęcz

Magurska Przełęcz (ok. 1570 m) – płytka przełęcz w północno-wschodniej grani Kasprowego Wierchu, pomiędzy Kopą Magury (1704 m) a Małą Kopą Królową (1577 m). Nazwę przełęczy wprowadził Władysław Cywiński w swoim szczegółowym przewodniku "Tatry". Północno-zachodnie stoki spod przełęczy opadają do Jaworzynki, południowo-wschodnie na Królową Rówień. Rejon przełęczy zbudowany jest całkowicie ze skał wapiennych. Dawniej był trawiasty, był wypasany i należał do Hali Królowej. Nadmierny wypas doprowadził do silnej erozji tej okolicy. Po zaprzestaniu wypasu teren ten zarasta kosodrzewiną i w 2010 r. były tu już tylko niewielkie skrawki trawnika. Nie ma już dawnej ścieżki prowadzącej na przełęcz z Królowej Równi (zarosła całkowicie kosodrzewiną), również ścieżka do doliny Jaworzynki zanika.
Żleb pod Czerwienicą nie opada z Magurskiej Przełęczy, lecz na zachód od niej ze stoków Kopy Magury.

</doc>
<doc id="2206358" url="https://pl.wikipedia.org/wiki?curid=2206358" title="ZingZillas">
ZingZillas

ZingZillas (2010-2012) – muzyczny serial edukacyjny produkcji brytyjskiej, który swoją premierę w Polsce miał 1 stycznia 2011 roku na kanale CBeebies.
Opis fabuły.
Serial opowiada o przygodach czterech małpek – Zaka, Tanga, Panzi oraz Bębi, którzy spędzają czas na tropikalnej wyspie w kształcie jaszczurki. Bohaterowie nie tylko się bawią, ale również grają we własnym zespole muzycznym.
Wersja polska.
W wersji polskiej wystąpili:
Dialogi: Artur Połoczański 
Nagranie i realizacja dźwięku:
Polska wersja piosenek oraz kierownictwo muzyczne: Karolina Kinder
Kierownictwo produkcji: Paweł Żwan
Polska wersja piosenek: Paweł Żwan 
Realizacja wersji polskiej: STUDIO TERCJA GDAŃSK

</doc>
<doc id="2206360" url="https://pl.wikipedia.org/wiki?curid=2206360" title="John E. Amoore">
John E. Amoore

John Earnest Amoore (ur. 1930, zm. 1998) – brytyjski biochemik, teoretyk percepcji wrażeń węchowych oraz przedsiębiorca. Najlepiej znanym dokonaniem J.E. Amoore’a jest sformułowanie popularnej „stereochemicznej teorii zapachu”, opartej na koncepcji siedmiu rodzajów „gniazdek receptorowych”, odpowiedzialnych za powstawanie siedmiu zapachów podstawowych (analogicznych do trzech podstawowych barw).
Życiorys.
John E. Amoore urodził się w 28 kwietnia 1930 w Matlock (Wielka Brytania). Studia w dziedzinie biochemii ukończył w 1952 w Oxford University. W tej samej uczelni uzyskał doktorat w 1958. W latach 1963 - 1978 kontynuował badania w laboratorium Departamentu Rolnictwa USA ("USDA, Western Utilization Research and Development Division", Albany, Kalifornia). Z tego okresu pochodzi większość opublikowanych prac naukowych.
W okresie 1979 - 1998 pracował w utworzonym przez siebie prywatnym komercyjnym laboratorium chemicznym "Olfacto-Labs" (El Cerrito, Kalifornia), zajmującym się również badaniami fizycznymi i biologicznymi. Równocześnie współpracował, jako konsultant, z różnymi zespołami badawczymi, publikując kolejne artykuły naukowe.
Tematyka pracy naukowej.
Najbardziej popularne publikacje J.E. Amoore'a dotyczyły tzw. "stereochemicznej teorii percepcji zapachu". Koncepcja została opublikowana po raz pierwszy w 1952.
W pierwszym okresie badań J.E. Amoore dokonał przeglądu piśmiennictwa chemicznego, poszukując informacji o zapachu różnych związków chemicznych. Analizował podobieństwo struktury (cech sterochemicznych) cząsteczek, których zapach był jednakowo określany. Wyodrębnił 7 woni, uznanych za podstawowe: kamforową, piżmową, kwiatową, miętową, eteryczną, ostrą i gnilną. W poszczególnych grupach zaobserwował podobieństwo kształtu cząsteczek (cieni rzucanych przez ich modele kulowe). Na tej podstawie stwierdził, że związki są odróżniane węchem dzięki siedmiu różnym receptorom zapachów podstawowych w komórkach nerwowych nabłonka węchowego. Analogiczny mechanizm jest znany jako "model klucza i zamka", powszechnie stosowany w biologii strukturalnej, oparty na ogólnej zasadzie komplementarności struktur. Amoore uznał, że charakterystyczną cechą siedmiu różnych chemoreceptorów węchowych jest istnienie "gniazdek", których kształt i wielkość odpowiadają kształtom i wymiarom cząsteczek odorantów.
J.W. Moncrieff, w książce "The Chemical Senses" (wyd. 3, 1967), negatywnie zaopiniował tę koncepcję, jako zbyt uproszczoną i słabo udokumentowaną.
Przewidywania J.W.Moncrieffa, że koncepcja szybko zostanie zapomniana, nie spełniły się. J.E.Amoore opisał swoją hipotezę w dwóch książkach, wydanych w latach 1970 i 1977. 
Kontynuował też poszukiwania możliwości doświadczalnego potwierdzenia jej słuszności, stosując udoskonalone techniki badawcze.
W 1970 zostały opublikowane wyniki badań wykonanych z użyciem kamery cyfrowej, rejestrującej obrazy obracających się modeli cząsteczek. Zbiory danych z kamery były porównywane ze zbiorami wyników sensorycznych ocen rodzaju zapachu. Oceniano zapach kwasu izowalerianowego oraz jego homologów i izomerów, uznany za jeden z zapachów podstawowych. 
Stwierdzono, że współczynnik korelacji między oboma zbiorami danych jest dość wysoki (wynosi 0,8). Planowano wykonanie podobnych badań dla innych 20 – 30 grup związków. Badania nie zostały zakończone.
Za drugą możliwość doświadczalnego potwierdzenia hipotezy, dotyczącej liczby i rodzaju zapachów podstawowych, John E. Amoore uznał analizę częstości występowania selektywnej anosmii, związanej z brakiem określonych chemoreceptorów. Opracował techniki badań tych zjawisk, a ich wyniki systematycznie publikował. Liczne informacje, dotyczące wartości progów wyczuwalności zapachu wielu związków chemicznych, zgromadzone w celu weryfikacji teorii, analizował nie tylko z tego punktu widzenia. Publikował zestawienia progów wyczuwalności i najwyższych dopuszczalnych stężeń zanieczyszczeń powietrza, pozwalające określać "klasy bezpieczeństwa zapachowego".

</doc>
<doc id="2206365" url="https://pl.wikipedia.org/wiki?curid=2206365" title="571 Batalion Kozacki">
571 Batalion Kozacki

571 Batalion Kozacki (niem. Kosaken Bataillon 571, ros. 571-й казачий батальон) – oddział wojskowy Wehrmachtu złożony z Kozaków podczas II wojny światowej
W sierpniu 1942 r. w obozie zbiorczym dla Kozaków w Szepietowce na Ukrainie został sformowany 4 Kubański Pułk Kozacki. Na jego czele stanął esauł Nazykow. Od lutego 1943 r. pułk pełnił zadania ochronne w rejonie miasta Sarny. Od października tego roku działał w rejonie Żytkowicze–Kalinkowicze. 9 listopada przemianowano go na 557 Batalion Kozacki. Prawdopodobnie w 1944 r. wszedł w skład nowo formowanego 37 Kozackiego Pułku Policji Pomocniczej.

</doc>
<doc id="2206367" url="https://pl.wikipedia.org/wiki?curid=2206367" title="Andriej Gordiejew">
Andriej Gordiejew

Andriej Lwowicz Gordiejew, ros. Андрей Львович Гордеев (ur. 1 kwietnia 1975 w Moskwie, Rosyjska FSRR) - rosyjski trener piłkarski i piłkarz, grający na pozycji obrońcy, a wcześniej pomocnika i napastnika.
Kariera piłkarska.
Kariera klubowa.
Wychowanek Piłkarskich Szkół Timiriaziewiec Moskwa i Czertanowo Moskwa. W 1992 rozpoczął karierę piłkarską w moskiewskiej drużynie TRASKO Moskwa. W 1993 roku został piłkarzem SUO Moskwa, który w następnym roku zmienił nazwę na Czertanowo Moskwa. W 1996 przeszedł do Dynama Moskwa. W 1999 przeniósł się do Anży Machaczkała, w którym występował przez 5 lat. W latach 2005-2006 bronił barw Fakiełu Woroneż. W 2007 zakończył karierę piłkarską w składzie Sportakademklubu Moskwa.
Kariera trenerska.
W grudniu 2007 rozpoczął karierę trenerską. Najpierw pracował z młodzieżową drużyną Saturna Ramienskoje. Od połowy maja 2009 po dymisji trenera pierwszej drużyny Saturna Jürgena Röbera pełnił funkcje głównego trenera klubu. Po udanych pierwszych meczach został zatwierdzony na stanowisku głównego trenera Saturna. Po tym, jak na początku 2011 Saturn Ramienskoje ogłosił o rezygnacji z występów w Priemjer-Lidze został zaproszony do ukraińskiego klubu Metałurh Donieck. 3 maja 2011 po przegranym 1:5 meczu w Doniecku z Arsenałem Kijów został zwolniony.

</doc>
<doc id="2206368" url="https://pl.wikipedia.org/wiki?curid=2206368" title="Park Jana Kasprowicza w Poznaniu">
Park Jana Kasprowicza w Poznaniu

Park Kasprowicza – park w Poznaniu w zachodniej części Łazarza, na terenie jednostki pomocniczej Osiedle Św. Łazarz. Jest to jeden z największych parków w mieście (9,3 ha).
Historia.
W miejscu obecnego parku, w czasie Powszechnej Wystawy Krajowej znajdowało się wesołe miasteczko (m.in. hala Restauracja i Dancing). Na 1 września 1939 zaplanowano otwarcie tu parku ogólnodostępnego dla mieszkańców, który został praktycznie skończony. Niemcy zniszczyli jednak starannie wykończony obiekt, z zamiarem przeniesienia w to miejsce zoo, do czego nigdy nie doszło. W marcu 1945 urządzono tu lądowisko dla samolotów sanitarnych, zwożących rannych żołnierzy radzieckich z okolicznych pól bitewnych (szpital polowy urządzono w pobliskiej szkole przy ul. Jarochowskiego 1). 
9 września 1945 na tutejszym stadionie odbył się Ogólnopolski Wieniec Żniwny "Wici" (dożynki). W uroczystościach udział wziął m.in. gen. Adam Nałęcz Nieniewski. 9 września 1951 w parku odbyły się Centralne Dożynki z udziałem prezydenta Bolesława Bieruta. Udział wzięło około 150.000 żniwiarzy, a w niebo wypuszczono 5000 białych gołębi. Korowód przemaszerował potem na Plac Mickiewicza (wówczas: Stalina).
Ponowne prace nad stworzeniem parku przeprowadzono w 1962, według projektu Bernarda Lisiaka. Przy budowie pracowali mieszkańcy Grunwaldu w czynie społecznym. Działania te upamiętniał nieistniejący już obelisk od strony ul. Wyspiańskiego.
W 2007 zorganizowano zamknięty konkurs urbanistyczny na zagospodarowanie parku, w którym zwyciężyła Pracownia Projektowa Wojciecha Kolesińskiego (m.in. Andrzej Kurzawski). W centrum założenia zrealizować miano krytą pływalnię i lodowisko zlokalizowane pod łukowatym dachem, który na kształt fali przechodzić miał przez park na osi północ-południe (dachy pokryć miała zieleń, zimą użytkowana jako tory saneczkowe). Od strony ul. Wyspiańskiego stanąć miały niewielkie biurowce, a od ul. Rymonta, w miejscu starego stadionu (trybuny spaliły się w 2010) – pięć wysokościowców z apartamentami. Dodatkowo odkryte baseny uległyby modernizacji. Projekt nigdy nie został zrealizowany. W 2014 mieszkańcy Łazarza zawiązali Kolektyw Kąpielisko i otworzyli na terenie parku ogród społeczny.
Obecnie (2019) w planach jest budowa krytego basenu z 25-metrowym torem, hali wrotkarskiej z torem o długości 200 metrów i szerokości 7,5 metra, a także boiska wrotkarskiego.
Obiekty.
Najważniejszą budowlą w parku jest hala widowiskowo-sportowa Arena na 6000 osób z 1974 (projekt - Jerzy Turzeniecki). Nawiązuje ona do rzymskiego "Palazzetto dello Sport". Oprócz tego zlokalizowano tu kryte korty tenisowe i do squasha, szkółkę piłkarską "Poznaniak" i małą architekturę doby modernizmu.
W pobliżu znajduje się inny stary park - Park Manitiusa. Ponadto w niewielkiej odległości mieszczą się zabytki i osobliwości architektury: willa Paula Steinbacha, Kościół św. Anny, Osiedle Chociszewskiego-Jarochowskiego, dawny klasztor Karmelitanek Bosych, szkoła przy ul. Jarochowskiego 1 wraz z dawnym Pawilonem Ceramiki Budowlanej PWK, czy Johow-Gelände.

</doc>
<doc id="2206380" url="https://pl.wikipedia.org/wiki?curid=2206380" title="Jassim Bin Hamad Stadium">
Jassim Bin Hamad Stadium

Jassim Bin Hamad Stadium ("Al-Sadd Stadium", arab. "ملعب جاسم بن حمد") – stadion piłkarski w Dosze, stolicy Kataru. Jego pojemność wynosi 17 000 widzów, z czego 3 000 stanowią miejsca dla VIP-ów. Jest w pełni zadaszony oraz klimatyzowany. Został otwarty w 1974 roku, w roku 2004 dokonano jego kompletnej przebudowy, a w latach 2009–10 modernizacji. Swoje mecze na obiekcie rozgrywa klub Al-Sadd, gra na nim również reprezentacja Kataru. Na stadionie odbywały się mecze w ramach Pucharu Narodów Arabskich 1998 (wszystkie spotkania oprócz finału i meczu o 3. miejsce), 17. edycji Pucharu Zatoki Perskiej (w tym finał), turnieju piłkarskiego na Igrzyskach Azjatyckich 2006 (w tym również finał), Pucharu Azji 2011 oraz Pucharu Azji Zachodniej 2014 (w tym finał).

</doc>
<doc id="2206398" url="https://pl.wikipedia.org/wiki?curid=2206398" title="Wieloświatowa interpretacja mechaniki kwantowej">
Wieloświatowa interpretacja mechaniki kwantowej



</doc>
<doc id="2206400" url="https://pl.wikipedia.org/wiki?curid=2206400" title="Kawiarnia u Bizanca">
Kawiarnia u Bizanca



</doc>
<doc id="2206403" url="https://pl.wikipedia.org/wiki?curid=2206403" title="Słup dębnicki">
Słup dębnicki

Słup dębnicki – kapliczka słupowa w stylu barokowym zlokalizowana w Krakowie na pograniczu dawnych osad Dębniki i Ludwinów. Kapliczka została wzniesiona z cegły pochodzącej prawdopodobnie z przełomu XVII/XVIII wieku, choć niektóre źródła szacują datę jej budowy na XVI lub początki XVII wieku. Pierwotnie pełniła funkcję latarni umarłych. Na noc zapalano latarnię wyciąganą na sznurze. We wnęce umieszczono później figurkę Chrystusa Frasobliwego.
Lokalizacja.
Kapliczkę zbudowano prawdopodobnie jako latarnię umarłych na cmentarzu cholerycznym leżącym przy trakcie wiodącym z Kazimierza do Tyńca, czyli w rejonie obecnego skrzyżowania ulic Twardowskiego i Bułhaka. W 2008 roku kapliczka została przeniesiona w stronę ul. Marii Konopnickiej. Przeprowadzane w 2008 i 2009 roku prace archeologiczne wykazały istnienie w tym miejscu w przeszłości cmentarza parafialnego ulokowanego wokół budowli sakralnej (prawdopodobnie dzwonnicy). Kapliczka ulokowana była w centralnej części fundamentów dzwonnicy po jej rozebraniu. Prawdopodobnie cmentarz powiązany był z parafią św. Michała Archanioła na Skałce.
Historia.
Słup dębnicki powstał w XVI w. lub na początku XVII w. Według Władysława Łukasiewicza pierwotnie był on pierwszą w linii latarnią umarłych, które prowadziły do opactwa tynieckiego. Pozostałości tej linii latarń dochowały się w postaci słupów w krakowskich Pychowicach, Kostrzu, Skotnikach i w samym Tyńcu.
Nie ma określonej dokładnie daty, kiedy do słupa wstawiono figurę Chrystusa i zmieniła się funkcja z latarni na kapliczkę. Pewne jest natomiast, że do 1904 wnęki słupa były ozdobione pochodzącymi prawdopodobnie z XVI wieku taflami majolikowymi przedstawiającymi scenę Męki Pańskiej. W roku tym zostały one usunięte w trakcie restauracji i wyrzucone. Uratował je hr. Edward Starzeński, który następnie przekazał je do Muzeum Narodowego w Krakowie. Podobnymi majolikami zdobiony był również słup w Batowicach. 
Ze słupem związana jest legenda, według której tu miał dokonać przeglądu wojsk król Sobieski. W innej wersji legendy mowa jest o usytuowaniu kapliczki na mogile poległych w jednej z walk o Kraków.
Kapliczka została gruntownie wyremontowana w 2009.

</doc>
<doc id="2206407" url="https://pl.wikipedia.org/wiki?curid=2206407" title="Newfoundland and Labrador Scotties Tournament of Hearts 2011">
Newfoundland and Labrador Scotties Tournament of Hearts 2011

Newfoundland and Labrador Scotties Tournament of Hearts 2011 – prowincjonalne mistrzostwa Nowej Fundlandii i Labradoru kobiet w curlingu, turniej kwalifikacyjny do Scotties Tournament of Hearts 2011. 
Turniej finałowy odbył się w dniach 19–23 stycznia 2011 w St. John’s na lodowisku Bally Haly Golf and Curling Club. Obrończynią tytułu mistrzowskiego była Shelley Nichols, która dotarła do finału jednak w pierwszym meczu przegrała ze Stacie Devereaux.
Playoff.
Finał.
23 stycznia 2011; 9:00
Półfinał.
22 stycznia 2011; 12:00
Round Robin.
Sesja 1..
19 stycznia 2011; 19:00
Sesja 2..
20 stycznia 2011; 9:00
Sesja 3..
20 stycznia 2011; 19:00
Sesja 4..
21 stycznia 2011; 9:00
Sesja 5..
21 stycznia 2011; 19:00

</doc>
<doc id="2206408" url="https://pl.wikipedia.org/wiki?curid=2206408" title="Herb Piastów dolnośląskich">
Herb Piastów dolnośląskich

Herb Piastów dolnośląskich – herb dynastii Piastów, rządzących księstwami Dolnego Śląska. Stanowiła go tarcza herbowa o złotym polu z czarnym orłem ze srebrną przepaską sierpową biegnącą przez skrzydła i pierś orła, która była zwieńczona krzyżem.
Herb ten z czasem stał się godłem całego Dolnego Śląska. Symbolizuje Śląsk w herbach wielu jednostek administracyjnych, a także miast i gmin.
Orzeł nie był ukoronowany, jednakże w późniejszych stylizacjach herbów związanych z regionem dodawano na głowie złotą koronę.
Historia.
Po raz pierwszy herb został umieszczony na pieczęci pieszej Henryka II Pobożnego, której używał w latach 1224–1240. Na otoku pieczęci znajdował się napis w tłumaczeniu: "Pieczęć Henryka, syna księcia Śląska". Pieczęci tej używał za życia ojca (do 1238), a także po jego śmierci gdy odziedziczył księstwo.
Herb ten widniał także na pieczęciach kolejnych książąt Dolnego Śląska:
Herb był używany przez większość książąt dolnośląskich w 2. połowie XIV wieku, jednakże niektórzy nie dodawali do sierpowej przepaski krzyża. Miało to miejsce w księstwie oleśnickim i brzeskim. W miarę większego podziału Śląska przyjmowano także inne barwy orła. W księstwie świdnickim w srebrnym polu znajdował się przepołowiony czarno-czerwony orzeł z przepaską, a w księstwie ziębickim czerwono-czarny orzeł z przepaską.
Motyw w herbach regionalnych.
Godło Piastów dolnośląskich przyjęły do swoich herbów miasta, wsie, gminy, a także powiaty Dolnego Śląska podkreślając swą przynależność do regionu lub związki z panującymi książętami. Herb Piastów dolnośląskich jest jednym z elementów tożsamości regionu Dolnego Śląska. Herb przyjęły władze Królestwa Prus w herbach dużych jednostek administracyjnych jak pruska prowincja Śląsk, prowincja Dolny Śląsk, a także władze Cesarstwa Austriackiego w herbie prowincji Śląsk Austriacki.
W latach międzywojennych herb przyjęto do herbu średniego i wielkiego Czechosłowacji. Także w 1993 r. w herbie Czech umieszczono w jednym polu czarny orzeł ze zgorzelcem i koroną na głowie, symbolizującą Śląsk (w heraldyce czeskiej posiada dwie głowy, a jedną). Herb ten znajduje się również w niektórych herbach miast Śląska Czeskiego (m.in. Jabłonkowa).
W 1957 r. przyjęto herb Liechtensteinu, na którym znajduje się ukoronowany orzeł symbolizujący Śląsk. Nawiązuje on do księstwa opawskiego i karniowskiego, których władcą został Karol I Liechtenstein w 1613 i 1623 roku.
Konstytucja Saksonii z 1992 r. zezwala równoprawnie z symbolami saskimi korzystać z herbu Dolnego Śląska na terenie śląskiej części kraju związkowego. Stanowi jeden z elementów herbu powiatu Görlitz.
Herb przyjęto do herbów następujących jednostek administracyjnych:

</doc>
<doc id="2206414" url="https://pl.wikipedia.org/wiki?curid=2206414" title="Aleksandr Czerwiakow">
Aleksandr Czerwiakow

Aleksandr Iwanowicz Czerwiakow (ros. Александр Иванович Червяков; ur. 18 czerwca 1980 w Kokczetaw) – kazachski biathlonista, uczestnik mistrzostw świata w biathlonie oraz zimowych igrzysk olimpijskich.

</doc>
<doc id="2206419" url="https://pl.wikipedia.org/wiki?curid=2206419" title="Robert Pugh">
Robert Pugh

Robert Pugh (ur. 1950 w Aberdare) – walijski aktor filmowy i telewizyjny.
W 1976 ukończył Rose Bruford College. Karierę aktorską rozpoczął w drugiej połowie lat 70. Zaczął występować w produkcjach serialach, filmach telewizyjnych i dokumentalnych. M.in. w 2007 zagrał w emitowanym przez ITV1 serialu dramatycznym "The Time Of Your Life". Rok wcześniej wystąpił w produkowanym przez BBC fabularyzowanym dokumencie "Nuremberg: Nazis on Trial" jako Hermann Göring. Pojawił się w paru odcinkach "Milczącego świadka", w dwóch epizodach z cyklu "Doctor Who" oraz w spin-offie tej produkcji zatytułowanej "Torchwood". Zagrał drugoplanowe bądź epizodyczne role w licznych produkcjach kinowych, tj. "", "Ostatni legion", "Autor widmo", "Robin Hood" i inne.

</doc>
<doc id="2206423" url="https://pl.wikipedia.org/wiki?curid=2206423" title="10.5 cm leFH 18/1 auf Waffenträger GW IV b">
10.5 cm leFH 18/1 auf Waffenträger GW IV b



</doc>
<doc id="2206424" url="https://pl.wikipedia.org/wiki?curid=2206424" title="Ludzie z deszczu">
Ludzie z deszczu

Ludzie z deszczu (ang. "The Rain People") – amerykański dramat z 1969 roku w reżyserii Francisa Forda Coppoli. Dwóch głównych aktorów – James Caan oraz Robert Duvall – pojawili się w późniejszym obrazie Coppoli "Ojciec chrzestny". Późniejszy reżyser, a także przyjaciel Coppoli, George Lucas podczas kręcenia filmu blisko z nim współpracował. Stworzył on 30 minutowy film dokumentalny "Filmmaker" (1968) na temat powstawania filmu. 
Opis fabuły.
Natalie Ravenna (Knight) prowadzi monotonne, wypełnione obowiązkami życie gospodyni domowej. Sfrustrowana kobieta, mimo iż spodziewa się dziecka, postanawia opuścić męża Vinny'ego (Modica) i wyruszyć w podróż po Stanach. W drodze spotyka autostopowicza, byłego futbolistę Jimmy'ego Kilgannona (Caan), który w przeszłości doznał trwałego uszkodzenia mózgu. W efekcie jest niepełnosprawny umysłowo. Mężczyzna prosi ją, by podwiozła go do rodzinnej miejscowości, gdzie rzekomo czeka na niego praca. Początkowo niechętna temu pomysłowi kobieta daje się w końcu przekonać i zabiera Kilgannona ze sobą. Wspólna wyprawa okazuje się dla obojga podróżą życia. Klasyczny film drogi w reżyserii pięciokrotnego zdobywcy Oscara, Francisa Forda Coppoli, swoją stylistyką nawiązuje do dzieł francuskiej Nowej Fali. Jego scenariusz powstał na podstawie krótkiego opowiadania autorstwa Coppoli pt. "Echoes".
Zdjęcia.
Film kręcono na terenie USA, w stanach: Kolorado, Nebraska, Nowy Jork, Pensylwania, Tennessee, Wirginia (miasto Harrisonburg) oraz Wirginia Zachodnia (Clarksburg i okolice).
Nagrody.
Obraz zdobył Złotą Muszlę na Międzynarodowym Festiwalu Filmowym w San Sebastián w 1969 roku.
Recepcja.
Odbiór filmu był zróżnicowany. Wielu widzów przyjęło go jedynie jako przyzwoity, a nie wielki film Coppoli. W późniejszych latach stał się obrazem kultowym będąc jednym z wielu filmów nawiązujących do tematu kryzysu małżeńskiego. "Ludzie z deszczu" dał okazję do zaprezentowania swoich umiejętności Duvallowi i Caanowi, którzy wtedy mieszkali razem, grając wspólnie w kilku filmach.

</doc>
<doc id="2206426" url="https://pl.wikipedia.org/wiki?curid=2206426" title="JC on the Set">
JC on the Set

JC on the Set – debiutancki album jazzowego saksofonisty Jamesa Cartera nagrany przez James Carter Quartet 14 i 15 kwietnia 1993. Płyta, na której 24-letni wtedy Carter po raz pierwszy wystąpił w roli lidera własnego zespołu, została nagrana w Sound on Sound Studios w Nowym Jorku dla japońskiej wytwórni DIW. 23 sierpnia 1994 ukazało się jej amerykańskie wydanie DIW/Columbia Records.

</doc>
<doc id="2206432" url="https://pl.wikipedia.org/wiki?curid=2206432" title="Správčice">
Správčice

Správčice (niem. "Sprawtschitz") - część hradeckiej dzielnicy Věkoše, która jest położona po lewej stronie Łaby.
Geografia i przyroda.
Położenie.
Správčice są położone na obszarze Kotliny Czeskiej, po lewej stronie rzeki Łaby. Część jej dawnego obszaru należy dzisiaj do miejscowości Předměřice nad Labem, a na terenie kolejnej części jest byłe lotnisko wojskowe. Ich współrzędne geograficzne: 50° 15' 9.189" długości geograficznej wschodniej oraz 15° 50' 7.084" szerokości geograficznej północnej (budynek byłej fermy).
Hydrologia.
Správčice leżą w dorzeczu Łaby i w ich okolicy znajduje się kilka stawów (Správčický písník, Ornstova jezera, Písník pod Ornstovými jezery), które przyciągają wielu wędkarzy, ale również pływaków, nurków oraz żeglarzy.
Geologia.
Pagórkowaty teren składający się z wapiennych mułowców i iłowców z wkładkami margli santonu i koniaku, które są w dużej mierze pokryte osadami czwartorzędowymi, głównie z okresu holocenu w północnej części, przy stawie Správčickim (pozostałość po byłej kopalni piasku). 
Fauna i flora.
Lokalna fauna i flora składa się z typowych gatunków Europy Środkowej. Reprezentowana zwłaszcza przez rośliny i zwierzęta lasów łęgowych, które mieszają się z dęąbrowami (tzw. Dotřelův háj).
Ochrona przyrody.
W Správčicach nie znajdują się obszary chronione.
Demografia.
Liczba ludności.
"Źródło: Seznam míst v království Českém. Sestaven na základě úředních dat k rozkazu c.k. místodržitelství, Praha 1879 oraz 1913"
Historia.
Początki Správčic sięgają bardzo dawnych wieków. Potwierdzają to odkryte szczątki prehistorycznej osady kultury łużyckiej przy drodze do Předměřic, w latach 1880 i 1893, do których zostały dodane rzeczy znalezione na polach użytkowanych przez rodzinę Píšów w latach osiemdziesiątych oraz dziewięćdziesiątych XIX w. Do kolejnych odkryć doszło w latach 1923-1924, podczas budowy drogi powiatowej (4 groby z młodszej epoki brązu).
Ale pierwsza pisemna wzmianka o Správčicach pojawia się dopiero w 1816 r. Miejscowość ta zawsze była związana z życiem politycznym, społecznym i kulturalnym miejscowości w okolicy, zwłaszcza Věkoš, do których została w 1850 r. dołączona jako osiedle. Dzieci chodziły do szkoły najpierw do Pouchov, a potem do Věkoš.
Osiedle również nie uniknęło zniszczeń w czasie wojny austriacko-pruskiej 1866. W lipcu 1866 r. tędy przeszła druga dywizja jazdy lekkiej pod dowództwem księcia Taxisa.
Pod koniec XIX w. często przebywał na miejscowym gospodarstwie rolnym polityk, ekonomista oraz prawnik JUDr. Josef Kaizl, w latach 1898-1899 pierwszy czeski minister finansów w rządzie Austro-Węgier. Správčice były także celem wielu podróży, odbyło się tutaj kilka koncertów oraz zebrań, nie tylko politycznych (ogród V. Ornsta). Od końca lat dwudziestych XX w., w pobliżu odbyło się w związku z istnieniem lotniska kilka wypadków lotniczych, np. w 1935 r.. Do 1930 r. Správčice były osiedlem Věkoš. Potem stały się osiedlem Hradca Králové (1930-1950). Po oddzieleniu Věkoš od miasta zostały częścią tej miejscowości. W 1961 r. doszło do połączenia Věkoš oraz Pouchova i w tej wspólnocie Správčice zostały do 1971 r., gdy Pouchov wraz z Věkošami oraz Správčicami stał się częścią miasta Hradec Králové.
Przemysł.
Dziś już nie istnieje. Wcześniej Správčice znane dzięki kowalsko-kołodziejskiemu oraz ślusarskiemu warsztatowi Václava Valáška, który został założony w 1830 r. W okresie rozkwitu zatrudniał on około 40 robotników. Miał jednak kłopoty i 21 listopada 1896 wraz z całą rodziną zniknął bez śladu. Ludzie obawiali się o jego los, na szczęście początkiem grudnia tego roku sam wrócił do domu.
Rolnictwo.
Rolnictwo ma tutaj wielowiekową tradycję. Lokalna posiadłość ziemska zawsze była w centrum wszystkich zdarzeń. Reżim komunistyczny jednak przyniósł spadek w postaci działalności Państwowego Gospodarstwa Rolnego i dzisiaj tu jest tylko spółka akcyjna Agropodnik Hradec Králové, która oferuje sprzedaż nawozów, ekspertyzy w zakresie stosowania nawozów, produkcję nawozu roślinnego, transport materiałów oraz zbiór produktów rolnych.

</doc>
<doc id="2206434" url="https://pl.wikipedia.org/wiki?curid=2206434" title="Bade">
Bade

Bade () – dzielnica miasta Taoyuan na Tajwanie. W 2014 roku liczyła 181 431 mieszkańców.
W przeszłości samodzielne miasto. 25 grudnia 2014 roku, wraz z przekształceniem powiatu Taoyuan w miasto wydzielone, pozbawione statusu miasta i ustanowione dzielnicą nowo utworzonego miasta wydzielonego.

</doc>
<doc id="2206436" url="https://pl.wikipedia.org/wiki?curid=2206436" title="Krzysztof Benedyk">
Krzysztof Benedyk

Krzysztof Benedyk (ur. 14 stycznia 1972 roku w Dębicy) – polski piłkarz, grający na pozycji pomocnika lub napastnika.
Kariera sportowa.
Karierę zaczynał w Wisłoce Dębica. W sezonie 1993/1994 był wicekrólem strzelców w II lidze polskiej. W 1994 roku przeszedł do Ruchu Chorzów, w którym to klubie zadebiutował w I lidze polskiej 1 października 1994 roku. Ogółem w I lidze zagrał w 16 meczach. Następnie krótko grał w Wawelu Kraków i Hetmanie Zamość, po czym w 1998 roku przeszedł do FC Carl Zeiss Jena, ówcześnie klubu Regionalligi. Tam zagrał w 16 spotkaniach. Także w 1998 roku na stałe przeprowadził się do Niemiec. W trakcie gry dla FC Carl Zeiss Jena odniósł kontuzję, w wyniku której pauzował dwa lata. W latach 2000–2001 grał w Polsce (w Stali Stalowa Wola i Wisłoce Dębica), po czym wrócił do Niemiec, gdzie grał w takich klubach, jak Wuppertaler SV Borussia, 1. FC Kleve, VfB Speldorf, 1. FC Wülfrath, VfB 03 Hilden czy SpVgg Germania Ratingen 04/19. Od 2010 roku był grającym trenerem w FC Polonia Wuppertal; od 2012 roku był trenerem w klubie TuS Grün-Weiß Wuppertal, od roku 2014 w klubie ASV Wuppertal.

</doc>
<doc id="2206439" url="https://pl.wikipedia.org/wiki?curid=2206439" title="Dorados UACH">
Dorados UACH

Dorados de la Universidad Autónoma de Chihuahua, znany najczęściej jako Dorados UACH – meksykański klub piłkarski z siedzibą w mieście Chihuahua, w stanie Chihuahua. Obecnie gra w Segunda División de México (III szczebel rozgrywek). Swoje domowe mecze rozgrywa na obiekcie Estadio Olímpico de la UACH, mogącym pomieścić 22 tysiące widzów.

</doc>
<doc id="2206442" url="https://pl.wikipedia.org/wiki?curid=2206442" title="Pingzhen">
Pingzhen

Pingzhen () – dzielnica miasta Taoyuan na Tajwanie. W 2014 roku liczyła 212 328 mieszkańców.
W przeszłości samodzielne miasto. 25 grudnia 2014 roku, wraz z przekształceniem powiatu Taoyuan w miasto wydzielone, pozbawione statusu miasta i ustanowione dzielnicą nowo utworzonego miasta wydzielonego.

</doc>
<doc id="2206450" url="https://pl.wikipedia.org/wiki?curid=2206450" title="Gawlikówka">
Gawlikówka



</doc>
<doc id="2206452" url="https://pl.wikipedia.org/wiki?curid=2206452" title="Yangmei">
Yangmei

Yangmei () – dzielnica miasta Taoyuan na Tajwanie. W 2014 roku liczyła 157 200 mieszkańców.
W przeszłości samodzielne miasto. 25 grudnia 2014 roku, wraz z przekształceniem powiatu Taoyuan w miasto wydzielone, pozbawione statusu miasta i ustanowione dzielnicą nowo utworzonego miasta wydzielonego.

</doc>
<doc id="2206459" url="https://pl.wikipedia.org/wiki?curid=2206459" title="Antonio Alcantara">
Antonio Alcantara



</doc>
<doc id="2206460" url="https://pl.wikipedia.org/wiki?curid=2206460" title="José Antonio Alcántara">
José Antonio Alcántara



</doc>
<doc id="2206461" url="https://pl.wikipedia.org/wiki?curid=2206461" title="Antonio Alcántara">
Antonio Alcántara

José Antonio Alcántara Herrera (ur. 22 lipca 1963 w San Mateo Atenco) – meksykański piłkarz występujący najczęściej na pozycji środkowego obrońcy.

</doc>
<doc id="2206464" url="https://pl.wikipedia.org/wiki?curid=2206464" title="Marduk-szapik-zeri">
Marduk-szapik-zeri

Marduk-szapik-zeri – siódmy król Babilonii z II dynastii z Isin, następca Marduk-nadin-ahhe; panował w latach 1082-1070 p.n.e. Według "Kroniki synchronistycznej" zawarł traktat pokojowy z władcą asyryjskim Aszur-bel-kala (1073-1056 p.n.e.). To samo źródło wspomina, iż zmarł w czasie panowania tego ostatniego.

</doc>
<doc id="2206465" url="https://pl.wikipedia.org/wiki?curid=2206465" title="Mistrz E.S.">
Mistrz E.S.

Mistrz E.S. (ur. ok. 1420, zm. ok. 1468) znany także jako Mistrz 1466 – niezidentyfikowany niemiecki grawer, złotnik i grafik.
Jeden z najpłodniejszych sztycharzy XV w., pozostawił po sobie ok. 318 rycin. Nazwa przypisana do niego przez historyków sztuki, Mistrz ES, pochodzi od monogramu ES, który znajduje się na osiemnastu jego grafikach.
Podejmował głównie tematy religijne, m.in. liczne portrety Marii, sceny ze Starego Testamentu, a także świeckie, np. eleganckie damy z kwiatami, fantazyjne inicjały czy sceny miłości dworskiej. Jego doskonałe technicznie miedzioryty jeszcze w XVI w. były używane jako wzorce kompozycji i rysunku postaci przez wielu późnogotyckich artystów.
Stworzył także serię jedenastu rycin do Ars moriendi. Jego twórczość wywarła wpływ na Martina Schongauera.

</doc>
<doc id="2206467" url="https://pl.wikipedia.org/wiki?curid=2206467" title="Pozi">
Pozi

Pozi, także Puzi () – miasto w powiecie Jiayi, położonym w zachodniej części wyspy Tajwan, wchodzącym w skład prowincji Tajwan Republiki Chińskiej. 
Populacja miasta Pozi w 2016 roku liczyła 42 585 mieszkańców – 21 043 kobiety i 21 542 mężczyzn. Liczba gospodarstw domowych wynosiła 15 635, co oznacza, że w jednym gospodarstwie zamieszkiwało średnio 2,72 osób.

</doc>
<doc id="2206468" url="https://pl.wikipedia.org/wiki?curid=2206468" title="Cesarstwo Mandżukuo">
Cesarstwo Mandżukuo



</doc>
<doc id="2206473" url="https://pl.wikipedia.org/wiki?curid=2206473" title="Taibao">
Taibao

Taibao () – miasto w powiecie Jiayi, położonym w zachodniej części wyspy Tajwan, wchodzącym w skład prowincji Tajwan Republiki Chińskiej. 
Populacja miasta Taibao w 2016 roku liczyła 37 497 mieszkańców – 18 242 kobiety i 19 255 mężczyzn. Liczba gospodarstw domowych wynosiła 12 664, co oznacza, że w jednym gospodarstwie zamieszkiwało średnio 2,96 osób.

</doc>
<doc id="2206478" url="https://pl.wikipedia.org/wiki?curid=2206478" title="Chruścielowate">
Chruścielowate



</doc>
<doc id="2206482" url="https://pl.wikipedia.org/wiki?curid=2206482" title="Ołeksandr Jesypow">
Ołeksandr Jesypow

Ołeksandr Hennadijowycz Jesypow (ukr. Олександр Геннадійович Єсипов, ros. Александр Геннадьевич Есипов, "Aleksandr Giennadjewicz Jesipow"; ur. 14 września 1965 w Charkowie, Ukraińska SRR, zm. 12 stycznia 2011 w Charkowie, Ukraina) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek Internatu Sportowego w Charkowie. Pierwszy trener - Mykoła Kolcow. W 1982 rozpoczął karierę piłkarską w klubie Metalist Charków. Najpierw występował w drużynie rezerw, a 29 sierpnia 1983 debiutował w podstawowej jedenastce. Przez ponad 10 lat był wierny charkowskiemu klubowi. 27 kwietnia 1991 w meczu z Pamirem Duszanbe obrońca Alimdżon Rafikow złamał mu nogu. W 1992 powrócił do gry w Metalistie, który już występował w mistrzostwach Ukrainy. Potem bronił barw klubów Kremiń Krzemieńczuk, Torpedo Zaporoże, Temp Szepietówka i SK Mikołajów. W 1996 powrócił do Metalista, w którym w 1996 zakończył karierę piłkarską. Po zakończeniu występów nie potrafił odnaleźć się w życiu. Najpierw próbował trenować amatorski zespół "Swit Szachtara", potem zaczął nadużywać alkoholu. 12 stycznia 2011 zmarł w Charkowie.

</doc>
<doc id="2206483" url="https://pl.wikipedia.org/wiki?curid=2206483" title="Pokusa">
Pokusa



</doc>
<doc id="2206484" url="https://pl.wikipedia.org/wiki?curid=2206484" title="Roberto Andrade">
Roberto Andrade

Roberto Francisco Andrade García (ur. 4 stycznia 1968 w mieście Meksyk) – meksykański piłkarz występujący najczęściej na pozycji środkowego pomocnika, po zakończeniu kariery trener.

</doc>
<doc id="2206485" url="https://pl.wikipedia.org/wiki?curid=2206485" title="Naturalizacja (biologia)">
Naturalizacja (biologia)

W biologii naturalizacja jest procesem, w wyniku którego gatunek obcy rozprzestrzenia się w nowym środowisku naturalnym i staje się gatunkiem utrwalonym. Populację danego gatunku uważa się za naturalizowaną, jeżeli jest ona zdolna do rozmnażania się w nowym środowisku, a jej liczność utrzymuje się na tym samym poziomie w wyniku reprodukcji.
Liczność niektórych populacji gatunków obcych utrzymuje się na stałym poziomie mimo braku zdolności reprodukcyjnych, wyłącznie z uwagi na stały napływ osobników tego gatunku z zewnątrz (np. import roślin ozdobnych). Takie populacje nie są uważane za naturalizowane.
Gatunek naturalizowany może stać się gatunkiem inwazyjnym w przypadku istotnego wzrostu jego liczności, zagrażającego gatunkom rodzimym.

</doc>
<doc id="2206486" url="https://pl.wikipedia.org/wiki?curid=2206486" title="Hrabstwo Kings (Kalifornia)">
Hrabstwo Kings (Kalifornia)

Hrabstwo Kings (ang. "Kings County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 1391,49 mil² (3603,94 km²). Według szacunków United States Census Bureau w roku 2009 miało 148 764 mieszkańców.
Hrabstwo powstało w 1893 roku. Na jego terenie znajdują się:

</doc>
<doc id="2206487" url="https://pl.wikipedia.org/wiki?curid=2206487" title="Rewolucja w Tunezji">
Rewolucja w Tunezji

Rewolucja w Tunezji w 2010/2011 (zwana też jaśminową rewolucją) – protesty mieszkańców Tunezji o charakterze społeczno-politycznym przeciwko złej sytuacji materialnej, bezrobociu, brakowi swobód obywatelskich i długoletniej władzy prezydenta Zina Al-Abidina Ben Alego. W ich rezultacie 14 stycznia 2011 prezydent zrzekł się władzy i opuścił kraj, udając się do Arabii Saudyjskiej.
Początkiem wystąpień było samospalenie się 17 grudnia 2010 w mieście Sidi Bu Zajd przez bezrobotnego Mohameda Bouaziziego z powodu zarekwirowania mu przez policję straganu, na którym nielegalnie handlował owocami. Jego próba samobójcza miała być protestem przeciwko brakowi możliwości znalezienia pracy, zmarł on później w szpitalu. Protesty w ciągu tygodnia przeniosły się do innych miast prowincji, a 27 grudnia 2010 dotarły do Tunisu. Począwszy od 8 stycznia 2011 doszło do radykalizacji nastrojów społecznych, kiedy w wyniku użycia siły przez policję z dnia na dzień wzrastała liczba ofiar śmiertelnych.
14 stycznia 2011 prezydent Ben Ali, po ponad 23 latach sprawowania władzy, zrezygnował z urzędu i wraz z rodziną odleciał za granicę. 15 stycznia 2011 obowiązki głowy państwa przejął Fu’ad al-Mubazza, a 17 stycznia 2011 premier Muhammad al-Ghannuszi utworzył nowy rząd jedności narodowej, w skład którego weszli także przedstawiciele opozycji. Przejściowe władze zobowiązały się do poszanowania zasad demokracji i organizacji wolnych wyborów w ciągu 6 miesięcy. Obywatele nie przerwali jednak protestów, domagając się odsunięcia od rządów wszystkich przedstawicieli obalonego reżimu. 27 stycznia 2011 premier Ghannouchi dokonał zmian w rządzie, dymisjonując wszystkich ministrów ze Zgromadzenia Demokratyczno-Konstytucyjnego. 6 lutego 2011 zawieszona została natomiast działalność tej partii. Pod wpływem dalszych protestów premier ustąpił ze stanowiska 27 lutego 2011.
7 marca 2011 zaprzysiężony został nowy rząd Bedżiego Caida Essebsiego, w którym nie znalazł się żaden z członków dawnej administracji. Na początku marca przejściowe władze podjęły decyzję o organizacji 24 lipca 2011 wyborów do Zgromadzenia Konstytucyjnego, mającego za zadanie opracowanie nowej konstytucji, w oparciu o którą mogłyby następnie odbyć się wybory parlamentarne i prezydenckie. W czerwcu data głosowania została jednak przesunięta na 23 października 2011 z powodu problemów organizacyjnych, w celu zagwarantowania wolnych i uczciwych wyborów. W wyborach tych, pierwszych przeprowadzonych w sposób wolny i uczciwy, zwycięstwo odniosła islamska Partia Odrodzenia. 12 grudnia 2011 Zgromadzenie Konstytucyjne nowym prezydentem kraju wybrało Moncefa Marzoukiego.
Rozwiązany został dawny aparat służb bezpieczeństwa, odpowiedzialny za represjonowanie przeciwników politycznych oraz dawna partia rządząca, Zgromadzenie Demokratyczno-Konstytucyjne. W czerwcu 2011 w zaocznym procesie prezydent Ben Ali został skazany na 35 lat pozbawienia wolności za defraudację i nadużycie funduszy państwowych, a miesiąc później na kolejne 15 lat za nielegalne posiadanie broni, narkotyków i środków finansowych oraz 16 lat za korupcję i oszustwa przy zawieraniu umów.
Rewolucja w Tunezji zapoczątkowała falę masowych protestów społecznych, do jakich doszło w pierwszych miesiącach 2011 w niemalże wszystkich krajach arabskich.
Przyczyny rewolucji.
Tunezja od 1987 znajdowała pod rządami prezydenta Zina Al-Abidina Ben Alego. W październiku 1987 objął on stanowisko premiera, a w następnym miesiącu w wyniku „pałacowego przewrotu” zajął urząd prezydenta Tunezji po tym, jak Habib Burgiba został uznanym za niezdolnego do wykonywania obowiązków głowy państwa. Ponad 23-letnie rządy prezydenta Ben Alego charakteryzowały się z jednej strony stabilnością wewnętrzną państwa i umiarkowanym wzrostem dobrobytu mieszkańców, a z drugiej ograniczaniem swobód obywatelskich, łamaniem praw człowieka i zwalczaniem opozycji politycznej.
Choć początkowo prezydent obiecywał demokratyzację kraju, w wyborach prezydenckich w 1989 i 1994 był jedynym kandydatem. Pierwsze wielopartyjne wybory prezydenckie w 1999 wygrał natomiast przytłaczającą większością głosów. Zmiana konstytucji w 2002, znosząca limit kadencji, umożliwiła mu ubieganie się o ponowną reelekcję. W wyborach w 2004 uzyskał 94% głosów poparcia, a 5 lat później niecałe 90%. Opozycja odrzuciła te wyniki, twierdząc iż obywatelom nie zapewniono rzeczywistej wolności wyboru. Widocznym znakiem dominacji politycznej prezydenta były jego olbrzymie podobizny umieszczone na wielu budynkach w przestrzeni publicznej. Organizacje broniące praw człowieka zarzucały tunezyjskim władzom prześladowania i bezprawne aresztowania przeciwników politycznych oraz tłumienie swobód obywatelskich.
Chociaż rządy Ben Alego zapewniły Tunezji miarowy wzrost gospodarczy i rozwój sektora turystycznego, nie wszyscy obywatele odczuwali poprawę sytuacji życiowej. Znaczna część kraju, zwłaszcza jego interior, pozostawała wyraźnie uboższa w porównaniu z wybrzeżem. Wśród wzrastającej liczebnie populacji ludzi młodych utrzymywało się wysokie bezrobocie. Według oficjalnych danych MFW, bezrobocie we wrześniu 2010 utrzymywało się na poziomie 13,3%, jednakże według pozarządowych źródeł w rzeczywistości było znacznie wyższe, zwłaszcza na prowincji, gdzie ok. 44% kobiet i ok. 25% mężczyzn mogło pozostawać bez pracy. Mieszkańcy dostrzegali również korupcję i nepotyzm władz i administracji. Krytykowali przywileje wieloletniej elity rządzącej, w tym samej rodziny prezydenta. Rodzina prezydenta posiadała rozległy majątek i udziały w wielu firmach.
Do zaostrzenia nastrojów na tym tle przyczyniło się także ujawnienie amerykańskich depesz dyplomatycznych przez serwis WikiLeaks na początku grudnia 2010. Opisywały one stosunki obu państw i sytuację polityczno-społeczną w Tunezji z punktu widzenia amerykańskich przedstawicieli dyplomatycznych. Tajne materiały zawierały szereg uwag podzielanych prywatnie również przez samych obywateli. Depesze zwracały uwagę na problemy korupcji, nepotyzmu i „sklerotyczny” reżim podstarzałego prezydenta. Tunezję opisywały jako „państwo policyjne, w którym zakres wolności słowa i stowarzyszania się jest ograniczony, a poszanowanie praw człowieka jest dużym problemem”. Podkreślały wyobcowanie społecznie administracji Ben Alego, odrzucanie wszelkiej krytyki międzynarodowej i krajowej oraz wolę utrzymania władzy za wszelką cenę. Zwracały uwagę na niepopularność prezydenckiej rodziny, w tym pierwszej damy Leïli Ben Ali oraz wysokie bezrobocie i dysproporcję w rozwoju regionalnym. Na koniec ostrzegały przed wzrastającym ryzykiem stabilności władzy w długoterminowym okresie.
Wpływ na rozprzestrzenienie się protestów miała również brutalna reakcja służb bezpieczeństwa na pierwsze wystąpienia oraz konfrontacyjne wypowiedzi przedstawicieli władz.
Początek wystąpień.
17 grudnia 2010 w mieście Sidi Bu Zajd, położonym 200 km na południowy wschód od Tunisu, próbę samospalenia podjął 26-letni Mohamed Bouazizi. Przed budynkiem lokalnych władz oblał się benzyną lub rozpuszczalnikiem, a następnie podpalił po tym, jak policja zarekwirowała mu stragan, na którym handlował bez zezwolenia owocami i warzywami. Bouazizi przerwał naukę, by pomóc w utrzymaniu 8-osobowej rodziny. Aby zarobić na życie handlował żywnością na ulicznym straganie. W czasie konfiskaty wagi i towarów, które zakupił na kredyt, funkcjonariuszka policji uderzyła go w twarz, co było publiczną zniewagą (uderzenie przez kobietę). Po incydencie udał się do siedziby lokalnych władz w celu złożenia skargi. Nie został jednakże wysłuchany i jeszcze tego samego dnia w akcie protestu podpalił się. Został natychmiast odwieziony do szpitala, jego stan był jednakże poważny.
28 grudnia 2010 prezydent Ben Ali odwiedził Mohameda Bouaziziego w szpitalu w mieście Bin Arus. Prezydent obiecał przewiezienie na leczenie we Francji i przyjął na audiencji jego rodzinę. Zdaniem części komentatorów i demonstrujących, wizyta miała charakter czysto wizerunkowy, a prezydentowi w istocie chodziło o uśmierzenie rosnącej już fali protestów. 4 stycznia 2011 o godzinie 17:30 Bouazizi zmarł w wyniku poparzeń trzeciego stopnia. Następnego dnia w rodzinnym mieście Sidi Bu Zajd odbył się jego pogrzeb, który zgromadził około 5 tys. osób. Uczestnicy procesji nie zostali dopuszczeni przez policję do miejsca, gdzie doszło do próby samospalenia.
19 grudnia 2010 w Sidi Bu Zajd odbył się marsz poświęcony Bouaziziemu, w czasie którego mieszkańcy wyrażali niezadowolenie z panującego bezrobocia i ogólnych warunków życiowych. Pokojowa manifestacja została rozpędzona przez służby bezpieczeństwa. W mieście doszło do starć młodzieży z policją, w czasie których niszczone były witryny sklepowe i samochody. Do zamieszek doszło także w dniu następnym. Wydarzenia z Sidi Bu Zajd odbiły się echem w kraju i za granicą dzięki portalom społecznościowym typu Facebook, Twitter i YouTube, na których użytkownicy relacjonowali przebieg protestów, zamieszczali własne nagrania bądź organizowali się na kolejne wystąpienia.
20 grudnia 2010 w Sidi Bu Zajd wybuchły kolejne starcia, choć już na mniejszą skalę. Przedstawiciele władz w pierwszym komentarzu próbowali umniejszać znaczenie zaistniałych wydarzeń. Wyrazili oburzenie próbami używania odosobnionego incydentu do wypaczania prawdziwego kontekstu i wykorzystywania go w celach politycznych. Uznali takie działania za manipulację i prowokację.
Intensyfikacja protestów.
W ciągu tygodnia demonstracje z powodu złej sytuacji materialnej przeniosły się do innych miast na prowincji. 22 grudnia 2010, 22-letni Houcine Falhi popełnił samobójstwo w proteście przeciwko bezrobociu poprzez porażenie się prądem po wejściu na słup instalacji wysokiego napięcia. 24 grudnia 2010 protesty wybuchły w Manzil Bu Zajjan, 240 km na południe od Tunisu. W mieście doszło do starć. Według przedstawicieli policji, demonstranci otoczyli posterunek policji i przy pomocy koktajli Mołotowa podpalili go, kilka radiowozów, a także siedzibę rządzącego Zgromadzenia Demokratyczno-Konstytucyjnego. Służby po oddaniu strzałów w powietrze, użyły ostrej amunicji, zdaniem władz w samoobronie. W wyniku starć zginęła jedna osoba (18-letni Mohamed Ammari), a kilka zostało rannych, w tym 44-letni Chawki Belhoussine El Hadri, który w wyniku odniesionych obrażeń zmarł 30 grudnia 2010. W czasie zamieszek poważnie poparzonych zostało kilku policjantów, w tym dwóch zapadło w stan śpiączki. Według uczestników demonstracji służby bezpieczeństwa dokonały licznych aresztowań i otoczyły miasto, kontrolując ruch w obie strony. 23 grudnia 2010 minister rozwoju Mohamed Nouri Jouini ogłosił nowy program walki z bezrobociem, na który władze miały przeznaczyć 10 mln USD. Nie uspokoiło to jednakże nastrojów społecznych.
W kolejnych dniach starcia z policją wybuchały w innych miastach, w Ar-Rakab, Al-Miknasi, Kafsa, Safakis, Bin Kirdan, Susa, Kairuan.
27 grudnia 2010 demonstracje przeniosły się do stolicy kraju. W marszu zorganizowanym przez związki zawodowe około tysiąca osób protestowało przeciwko korupcji, bezrobociu i solidaryzowało się z młodzieżą manifestującą w biedniejszych częściach kraju. Domagało się również uwolnienia wszystkich zatrzymanych przez służby bezpieczeństwa. Policja uniemożliwiła demonstrującym zajęcie głównej arterii komunikacyjnej w mieście. W wyniku marszu lekko rannych zostało kilka osób. 28 grudnia 2010 w Tunisie przed siedzibą rządu demonstrowało ok. 300 prawników, natomiast pod Ministerstwem Edukacji odbył się protest zorganizowany przez związek zawodowy szkół wyższych. 29 grudnia 2010 doszło do kolejnych wystąpień w stolicy.
28 grudnia 2010 prezydent Ben Ali o „używanie przemocy na ulicach przeciwko interesom państwa” oskarżył „mniejszość ekstremistów”. Działania te uznał za nie do zaakceptowania. Ostrzegł, że uderzą one w wizerunek Tunezji za granicą, będą miały negatywny wpływ na tworzenie miejsc pracy i zniechęcą inwestorów oraz turystów. Zagroził uczestnikom manifestacji surową karą. Oskarżył także zagraniczne media o emitowanie fałszywych informacji, niemających potwierdzenia w rzeczywistości. Media publiczne początkowo w ogóle nie informowały o protestach, a w późniejszych dniach przedstawiały wyłącznie stanowiska władz. 29 grudnia 2010 prezydent dokonał zmian w rządzie na stanowiskach czterech ministrów: młodzieży i sportu; komunikacji; handlu; spraw religijnych. Ogłosił też wdrożenie planu tworzenia miejsc pracy dla absolwentów studiów o wartości 4,5 mld USD. 30 grudnia 2010 zdymisjonował gubernatorów trzech gubernatorstw: Dżunduba, Sidi Bu Zajd i Zaghwan.
30 grudnia 2010 służby bezpieczeństwa stłumiły protesty w Monastyrze oraz miastach As-Sabicha i Asz-Szabba. 31 grudnia 2010 w Tunisie, Monastyrze i na ulicach innych miast przeciwko represjom władz protestowali prawnicy. Wyrażali oni solidarność z pozostałymi mieszkańcami kraju, sprzeciwiając się arbitralnym zatrzymaniom demonstrujących i agresywnej reakcji służb bezpieczeństwa. Protest prawników w stolicy został brutalnie rozbity, wielu z jego uczestników zostało dotkliwie pobitych. Za wspieranie protestów wielu prawników zostało aresztowanych. 3 stycznia do starć z policją doszło w mieście Tala, 250 km od Tunisu. Służby przeciwko demonstrującym użyły gazu łzawiącego, a jeden z kanistrów trafił w miejscowy meczet. Demonstrujący zaatakowali w odpowiedzi siedzibę partii rządzącej.
Wzrost liczby ofiar i radykalizacja nastrojów społecznych.
6 stycznia 2011 w całym kraju został zorganizowany strajk generalny adwokatury. Zdaniem jej przewodniczącego, przyłączyło się do niego 95% spośród 8 tys. tunezyjskich prawników. Strajk miał być wyrazem sprzeciwu wobec nieuzasadnionych ataków, pobić i aresztowań wielu członków adwokatury w poprzednich dniach (m.in. 31 grudnia 2010). 7 stycznia 2011 do strajku prawników przyłączyli się również nauczyciele.
Do 8 stycznia 2011 w wyniku protestów w Tunezji zmarły 4 osoby (2 zastrzelone 24 grudnia 2010 oraz 2 ofiary samobójstw: samospalenia i porażenia prądem). Kolejne dni przyniosły jednak zwiększenie liczby ofiar i w związku z tym radykalizację nastrojów społecznych.
W wyniku protestów i starć z policją 8 i 9 stycznia 2011 zginęło według oficjalnych danych co najmniej 14 osób, choć zdaniem opozycji liczba ta była wyższa i wynosiła co najmniej 20 osób. W mieście Al-Kasrajn protestujący zaatakowali budynki rządowe, podpalili i zniszczyli trzy banki, posterunek policji, stację benzynową oraz radiowóz. W wyniku otwarcia ognia przez służby bezpieczeństwa zginęło co najmniej 5 osób. Również w mieście Tala od ostrzału służb śmierć poniosła taka sama liczba osób. Władze zapewniały, że policja działała w ramach samoobrony, a jej celem było utrzymanie porządku. Cztery osoby zginęły w mieście Ar-Rakab. Lider opozycyjnej Demokratycznej Partii Postępowej ("Parti Démocrate Progressiste", PDP), Nadżib Szebbi, wezwał do zaprzestania używania ostrej amunicji przez służby bezpieczeństwa celem „oszczędzenia życia niewinnym obywatelom i zapewnienia im prawa do pokojowych zgromadzeń”.
10 stycznia 2011 procesje pogrzebowe poświęcone ofiarom protestów w Al-Kasrajn i Ar-Rakab przerodziły się w kolejne zamieszki ze służbami bezpieczeństwa. W miastach na prowincji wzmocnione zostały siły policyjne. W Tunisie doszło do manifestacji z udziałem studentów, a służby otoczyły kampus uniwersytecki. Z powodu masowego uczestnictwa studentów w protestach, władze postanowiły zawiesić od 10 stycznia 2011 zajęcia we wszystkich uczelniach i szkołach w kraju, co miało przyczynić się do uspokojenia sytuacji.
Prezydent Ben Ali 10 stycznia 2011 uznał wybuchające zamieszki za „terrorystyczne działania” podejmowane przez „zamaskowane gangi atakujące nocą budynki rządowe i cywilów”. Stwierdził, że wydarzeniami kierują „zagraniczne grupy, które nie chcą tego, co jest dobre dla kraju”. Zapowiedział podjęcie dochodzenia w tej sprawie i ukaranie winnych. Złożył również deklarację stworzenia 300 tys. nowych miejsc pracy w latach 2011–2012.
11 stycznia 2011 władze podniosły oficjalny bilans ofiar śmiertelnych zamieszek do 21 osób. Międzynarodowa Federacja Praw Człowieka (FIDH) ogłosiła jednak, że posiada imienną listę 35 ofiar i wyraziła przekonanie, że ich rzeczywista liczba mogła przekroczyć 50 osób. Podobne stanowisko zajął związek zawodowy UGTT. 11 stycznia zamieszki wybuchły na nowo w mieście Al-Kasrajn. Policja ostrzelała demonstrantów z dachów budynków. Funkcjonariusze stwierdzili, że działali w ramach samoobrony po tym, jak zaatakowany został ich posterunek. W tym samym dniu w Tunisie doszło do stłumionego przez policję protestu aktorów, muzyków i artystów. Wieczorem na przedmieściach stolicy wybuchły gwałtowne zamieszki z policją. Demonstranci zniszczyli budynek rządowy, samochody i witryny sklepowe. W konsekwencji na głównych arteriach stolicy rozlokowane zostały dodatkowe siły policyjne.
Utrata wiarygodności władz.
Wzrost liczby ofiar trwających wciąż zamieszek, używanie ostrej amunicji przez służby porządkowe i postawa rządzących spowodowały radykalizację nastrojów społecznych. Władze w oczach wielu obywateli utraciły wiarygodność i legitymizację. Coraz częściej wśród demonstrujących pojawiały się głosy domagające się zmian na szczytach władzy. W celu opanowania sytuacji i uspokojenia nastrojów 12 stycznia 2011 prezydent Ben Ali zdymisjonował ministra spraw wewnętrznych Rafika Belhaja Kacema, odpowiedzialnego m.in. za działalność służb policyjnych. Ogłosił również uwolnienie wszystkich osób zatrzymanych w czasie protestów oraz powołanie specjalnego komitetu śledczego ds. korupcji i zbadania „błędów pewnych urzędników”. 12 stycznia 2011 do starć z policją doszło w Tunisie oraz miastach Tauzar, Tala (w którym zginęła jedna osoba) i Duz (gdzie zginęły dwie osoby). W Tunisie wprowadzona została całonocna godzina policyjna od godziny 20:00 do 6:00.
Pomimo tego, w nocy z 12 na 13 stycznia w stolicy wybuchły zamieszki z policją, które przybrały na sile w ciągu dnia. Starcia objęły główne ulice i centrum miasta, zamknięte zostały sklepy, banki i francuska ambasada. Policja ustanowiła blokady drogowe i wzmocniła ochronę budynków rządowych, otoczonych dodatkowo drutem kolczastym. W wyniku ostrzału demonstrantów z ostrej amunicji zginęło, w zależności od źródeł, od 5 do 8 osób. Protesty trwały także w innych miastach w kraju, m.in. w Safakis, Duz i Thali. W Sidi Bu Zajd demonstrowało ok. 10 tys. mieszkańców. Międzynarodowa Federacja Praw Człowieka (FIDH) ogłosiła, że od początku zamieszek zginęło w sumie co najmniej 66 osób. Władze informowały o 23 ofiarach śmiertelnych. Według źródeł agencji Reutersa w zamieszkach 13 stycznia 2011 zginęło 12 osób, w tym 10 osób w Tunisie oraz 2 osoby w nadmorskim mieście Ras Dżabal.
Wieczorem 13 stycznia 2011 74-letni prezydent Ben Ali wystąpił z telewizyjnym orędziem, w którym zapowiedział, że nie będzie ubiegał się o kolejną kadencję w 2014. Stwierdził, że w Tunezji nie ma „dożywotniej prezydentury” i ustąpi z urzędu po upływie trwającej kadencji. Zadeklarował, że nie zamierza zmieniać przepisów konstytucji zabraniających ubiegać się o prezydenturę obywatelom powyżej 75 roku życia. Wyraził „bardzo głęboki i wielki żal” z powodu śmierci cywilów i zakazał służbom bezpieczeństwa używania ostrej amunicji poza koniecznością samoobrony. Odniósł się do głównych problemów, deklarując działania na rzecz obniżenia rosnących cen żywności oraz wprowadzenie „wolności prasy i usunięcie ograniczeń w internecie”.
Na wieść o deklaracjach prezydenta na ulicach kilku miast, w tym Tunisu, doszło do manifestacji wyrażających zadowolenie z jego decyzji. Odblokowany został również dostęp do stron internetowych, w tym serwisów YouTube i Dailymotion. Lider opozycji Nadżib Szebbi wyraził zadowolenie z postawy prezydenta, zwrócił jednak uwagę, że należy poczekać na szczegóły i konkretne działania.
Pierwsze reakcje międzynarodowe.
Zaniepokojenie eskalacją przemocy w Tunezji wyraziła część społeczności międzynarodowej. Była to pierwsza wyraźna reakcja zagranicy na wydarzenia. Wcześniej główni aktorzy sceny międzynarodowej zajmowali powściągliwe stanowisko. Przez wiele lat utrzymywali bowiem kontakty handlowe z administracją Ben Alego i traktowali go jako gwaranta stabilności kraju, powstrzymującego wpływy radykalnych ugrupowań islamskich.
Administracja Stanów Zjednoczonych już 7 stycznia 2011 wezwała tunezyjskiego ambasadora w Waszyngtonie, aby wyrazić zaniepokojenie toczącymi się protestami. Zaapelowały do tunezyjskich władz o przestrzeganie swobód obywatelskich, w tym prawa do pokojowych zgromadzeń. Poruszyły też problem ingerencji władz w treści na stronach i portalach internetowych. 11 stycznia Departament Stanu USA wyraził „głębokie zaniepokojenie używaniem nadmiernej siły przez rząd Tunezji”.
Sekretarz generalny ONZ Ban Ki-moon wezwał wszystkie strony do rozwiązania różnic poprzez dialog oraz podkreślił znaczenie pełnego respektowania swobody wypowiedzi.
Szefowa dyplomacji UE, Catherine Ashton, wezwała rządzących do zaprzestania używania siły wobec demonstrantów i poszanowania ich podstawowych wolności. Wyraziła zaniepokojenie „użyciem niewspółmiernej siły przez policję”. Władze Francji oznajmiły, że „potępiają” przemoc i zaapelowały o pokój. 13 stycznia 2011 premier François Fillon wezwał strony do zachowania umiaru i podjęcia dialogu oraz potępił „nieproporcjonalne użycie siły” przez władze.
13 stycznia 2011 Wysoki komisarz Narodów Zjednoczonych do spraw praw człowieka (UNHCHR) Navanethem Pillay wezwała tunezyjskie władze do wszczęcia postępowania w sprawie zabójstw dziesiątek cywilów przez służby policyjne wskutek użycia przez nie „nadmiernych środków”. Wyraziła również zaniepokojenie doniesieniami o torturowaniu zatrzymanych demonstrantów.
Ustąpienie prezydenta Ben Alego.
14 stycznia 2011, pomimo deklaracji prezydenta o nieubieganiu się o kolejną kadencję, protesty w Tunezji były kontynuowane, a obok postulatów ekonomicznych pojawiły się również polityczne dotyczące samego Ben Alego. W Tunisie od 5 do 7 tys. osób zgromadziło się przed budynkiem Ministerstwa Spraw Wewnętrznych, domagając się ustąpienia prezydenta ze stanowiska. Policja użyła przeciwko nim gazu łzawiącego, co jednak nie rozproszyło demonstrantów, a spowodowało tylko wycofanie się ich o niewielką odległość. Do starć z policją doszło również przed budynkiem banku centralnego. Protesty były kontynuowane także w innych miastach kraju. W odpowiedzi na pojawiające się postulaty, minister spraw zagranicznych Kamel Mordżani zapowiedział możliwość zorganizowania wcześniejszych wyborów parlamentarnych i utworzenia rządu jedności narodowej.
Kilka godzin później prezydent Ben Ali ogłosił rozwiązanie rządu i przeprowadzenie nowych wyborów w ciągu 6 miesięcy. Misję stworzenia nowego gabinetu powierzył dotychczasowemu premierowi Mohamedowi Ghannouchiemu, pełniącemu tę funkcję od 1999. Władze wprowadziły również bezterminowo stan wyjątkowy i godzinę policyjną (od 17:00 do 7:00) na terenie całego kraju. Powodem tej decyzji była „ochrona tunezyjskiej ludności i jej majątku”. W czasie obowiązywania stanu wyjątkowego zakazane było organizowanie publicznych zgromadzeń powyżej 3 osób. W przypadku niepodporządkowania się regulacjom policja posiadała prawo do użycia broni. Wojsko opanowało stołeczne lotnisko, a przestrzeń powietrzna nad Tunezją została zamknięta.
Nieoczekiwanie, 14 stycznia 2011 w godzinach popołudniowych, premier Ghannouchi ogłosił przejęcie obowiązków głowy państwa, zgodnie z art. 56 konstytucji, z powodu „tymczasowej niezdolności prezydenta do wykonywania swoich obowiązków”. Obiecał poszanowanie konstytucji, przywrócenie porządku i przeprowadzenie reform gospodarczych, politycznych i społecznych. Wezwał rodaków do „okazania patriotyzmu i jedności w celu przezwyciężenia trudnego okresu i powrotu do stabilności”. Premier nie poinformował o losie prezydenta Ben Alego.
Prezydent jednak, wraz z najbliższą rodziną, odleciał samolotem na północny wschód w kierunku Malty pod ochroną libijską. Zarówno władze maltańskie, jak i włoskie, zaprzeczyły jakoby miał przybyć na terytorium ich państw. Również prezydent Nicolas Sarkozy nie zgodził się na przyjęcie Ben Alego na terytorium Francji. Wobec braku zgody na lądowanie samolot prezydencki skierował się w stronę Zatoki Perskiej. W celu uzupełnienia zapasów paliwa lądował na krótką chwilę na Sardynii. Krótko po północy 15 stycznia 2011 wylądował ostatecznie w Dżuddzie w Arabii Saudyjskiej. Saudyjskie władze, w opublikowanym oświadczeniu, potwierdzały przyjęcie Ben Alego i jego rodziny w swoim królestwie „z uwagi na wyjątkowe okoliczności, w obliczu których stanął braterski naród tunezyjski oraz w celu wsparcia bezpieczeństwa i stabilności jego kraju”. 17 stycznia 2011 Ben Ali został przewieziony z pałacu królewskiego w Dżuddzie, w którym początkowo przebywał, do miasta Abha w pobliżu granicy z Jemenem.
W nocy po ucieczce prezydenta w stolicy kraju zapanował chaos. Część mieszkańców, pomimo obowiązywania godziny policyjnej i stanu wyjątkowego, wyszła na ulice świętować ustąpienie Ben Alego. W mieście działały także uzbrojone grupy szabrowników zastraszające cywilów, którzy wznosili barykady, broniąc się przed przestępcami. Oddawano strzały, niektóre budynki stanęły w ogniu, w tym supermarkety, a także główny dworzec kolejowy. Nad miastem latały helikoptery z włączonymi reflektorami, patrolujące miasto, a wojsko ochraniało budynki publiczne. Ranem 15 stycznia 2011 centrum miasta pozostawało opustoszałe.
Ukonstytuowanie się nowych władz.
15 stycznia 2011 Rada Konstytucyjna stwierdziła trwałe opróżnienie urzędu prezydenta, a jego obowiązki zgodnie z art. 57 konstytucji przejął od premiera Ghannouchiego przewodniczący parlamentu, Fu’ad al-Mubazza. Zgodnie z przepisami był on zobligowany do organizacji wyborów prezydenckich w terminie od 45 do 60 dni od tej daty. Tego samego dnia został oficjalnie zaprzysiężony na stanowisku tymczasowego szefa państwa, po czym powierzył premierowi Ghannouchiemu misję utworzenia nowego koalicyjnego rządu jedności narodowej. Premier Ghannouchi rozpoczął rozmowy na ten temat z przedstawicielami głównych partii opozycyjnych.
15 stycznia 2011 na ulicach Tunisu pojawiły się oddziały wojska pilnujące przestrzegania porządku i zwalczające akty grabieży. Otwarte zostało stołeczne lotnisko i cała przestrzeń powietrzna nad krajem, co umożliwiło wyjazd i ewakuację tysięcy zagranicznych turystów. W więzieniach w Monastyrze i Al-Mahdijji doszło do zamieszek i ucieczki osadzonych. Zakład karny w pierwszym z miast stanął w płomieniach, a w czasie ucieczki zginęły co najmniej 42 osoby. W Al-Mahdijji zginęło co najmniej 5 osób.
16 stycznia 2011 zatrzymany został generał Ali Serati, były szef straży prezydenckiej, usiłujący zbiec do Libii. Został oskarżony o szerzenie przemocy, brutalne działania przeciwko ludności i spiskowanie przeciw bezpieczeństwu narodowemu. Na wieść o jego aresztowaniu, w pobliżu pałacu prezydenckiego doszło do starć między siłami wojskowymi a członkami straży prezydenckiej obalonego szefa państwa. Wojsko podjęło ostatecznie udany atak na pałac, w którym schronili się zwolennicy Ben Alego. Do wymiany ognia doszło także w sąsiedztwie Ministerstwa Spraw Wewnętrznych i siedziby jednej z partii opozycyjnych. Dwóch uzbrojonych sprawców strzelających z dachu budynku w okolicy ministerstwa zostało zabitych przez służby bezpieczeństwa. Oprócz gen. Seratiego zatrzymano ministra spraw wewnętrznych Rafika Belhama Kacema oraz bratanka prezydenta Ben Alego, Kaisa Ben Alego. Z kolei bratanek żony prezydenta, Imed Trabelsi, zmarł w wyniku ran zadanych mu poprzedniego dnia. Premier Ghannouchi zapowiedział politykę „zera tolerancji” dla osób zagrażających bezpieczeństwu publicznemu. Władze o trzy godziny skróciły też obowiązywanie godziny policyjnej (z godzin 17:00–7:00 do godzin 18:00–5:00).
15 i 16 stycznia 2011 premier Muhammad al-Ghannuszi toczył rozmowy z liderami największych partii opozycyjnych na temat stworzenia wspólnego rządu przejściowego. Wśród rozmówców znalazł się przywódca Demokratycznej Partii Postępowej ("Parti Démocrate Progressiste", PDP), Nadżib Szebbi, który domagał się organizacji wyborów pod międzynarodowym nadzorem w ciągu 6 lub 7 miesięcy, a także lider Ruchu Ettajid (Odnowa) Ahmed Ibrahim oraz Mustafa Ben Dżaafar, przewodniczący Demokratycznego Forum na rzecz Pracy i Wolności ("Forum Démocratique pour le Travail et les Libertés", FDTL), postulujący konieczność przeprowadzenia „prawdziwych reform”. Powrót do Tunezji, po wieloletniej emigracji, zapowiedział dodatkowo przywódca islamistów Raszid Ghannuszi, lider zdelegalizowanej Partii Odrodzenia.
17 stycznia 2011 premier Ghannouchi ogłosił utworzenie rządu jedności narodowej. W nowym rządzie trzy stanowiska przypadły członkom opozycji. Nadżib Szebbi został ministrem rozwoju regionalnego. Resort szkolnictwa wyższego otrzymał Ahmed Ibrahim, a resort zdrowia Mustafa Ben Dżaafar. Dodatkowo, stanowisko sekretarza stanu ds. młodzieży i sportu zajął zatrzymany w czasie protestów Slim Amamou z Tunezyjskiej Partii Piratów ("Parti Pirate Tunisien"). Główne funkcje utrzymali natomiast członkowie Zgromadzenia Demokratyczno-Konstytucyjnego ("Rassemblement Constitutionnel Démocratique", RCD), partii rządzącej prezydenta Ben Alego. Resort spraw wewnętrznych zachował Ahmed Friaâ, resort spraw zagranicznych – Kamel Mordżani, resort obrony – Ridha Grira, a resort finansów – Ridha Chalghoum.
Premier Ghannouchi, ogłaszając skład rządu, zapowiedział szereg zmian, w tym uwolnienie wszystkich więźniów politycznych „osadzonych za swoje poglądy, przekonania bądź wyrażanie dysydenckich opinii”, swobodę działania wszelkich partii politycznych, likwidację ministerstwa informacji i zapewnienie mediom „całkowitej wolności” oraz wszczęcie postępowania przeciwko każdemu kto zgromadził wielki majątek w czasie rządów Ben Alego lub podejrzewanemu o korupcję. Premier zobowiązał się do zwiększenia wysiłków na rzecz przywrócenia pokoju i „spokoju w sercach wszystkich Tunezyjczyków”, a także przeprowadzenia reform politycznych i gospodarczych.
Minister spraw wewnętrznych poinformował, że w wyniku protestów zginęło co najmniej 78 osób, a 94 zostały ranne. Straty materialne ocenił na 3 mld dinarów (2 mld USD). Bank Centralny Tunezji zaprzeczył natomiast oficjalnie doniesieniom francuskiej prasy („Le Monde”) o tym jakoby pierwsza dama Leïla Ben Ali miała zabrać ze sobą 1,5 tony sztabek złota o wartości 66 mln USD przed odlotem z kraju.
18 stycznia 2011 Ghannouchi zapowiedział organizację powszechnych wyborów ciągu 6 miesięcy, pod nadzorem niezależnej komisji wyborczej i z udziałem międzynarodowych obserwatorów. Wydarzenia w kraju nazwał „historyczną przemianą” i początkiem „ery wolności”. Bronił także swoich ministrów, oświadczając, że wszyscy którzy zachowali swoje stanowiska mają „czyste ręce” i zawsze działali w „obronie interesu narodowego”.
Protesty antyrządowe i żałoba narodowa.
Obecność przedstawicieli dawnej władzy na najważniejszych stanowiskach w rządzie jedności narodowej wywołało niezadowolenie wśród mieszkańców, którzy nie szczędzili krytycznych uwag pod jego adresem. Już 17 stycznia 2011, na kilka godzin przed ogłoszeniem jego oficjalnego składu, a gdy był on już znany z doniesień prasowych, około tysiąca osób demonstrowało w Tunisie przeciwko obsadzeniu stanowisk przez członków Zgromadzenia Demokratyczno-Konstytucyjnego (RCD). Policja do rozpędzenia tłumu użyła gazu łzawiącego, kanonierek wodnych i strzałów w powietrze. Protesty były kontynuowane następnego dnia. Oprócz Tunisu objęły także Monastyr, Safakis, Ar-Rakab, Al-Kasrajn i Sidi Bu Zajd. Demonstranci wznosili antyrządowe okrzyki i transparenty. Domagali się rozwiązania RCD i odsunięcia od władzy jego członków. Również 19 stycznia doszło w stolicy do protestów.
Już dzień po utworzeniu rządu wycofało się z niego czterech ministrów z ugrupowań opozycyjnych: minister szkoleń i zatrudnienia – Houssine Dimassi, minister bez teki – Abdeljelil Bédoui, sekretarz stanu ds. transportu – Anouar Ben Gueddour (wszyscy trzej ze związku zawodowego Powszechnej Tunezyjskiej Unii Pracy – "Union Générale Tunisienne du Travail", UGTT) oraz minister zdrowia Mustafa Ben Dżaafar z Demokratycznego Forum na rzecz Pracy i Wolności. Przedstawiciele UGTT ogłosili, że rezygnacja była reakcją na obecność członków RCD w rządzie oraz „odpowiedzią na żądania ludzi na ulicach”. Do Tunezji, po ponad 20 latach emigracji we Francji, powrócił także Al-Munsif al-Marzuki, lider Kongresu Republiki ("Congrès pour la République", CPR), świeckiego ugrupowania zdelegalizowanego w czasach rządów Ben Alego. Zapowiedział on możliwość swojego startu w przyszłych wyborach i również opowiedział się za usunięciem z rządu przedstawicieli dawnej władzy.
18 stycznia 2011, w obliczu antyrządowych manifestacji, premier Muhammad al-Ghannuszi i p.o. prezydenta Fu’ad al-Mubazza zrezygnowali z członkostwa w RCD, co motywowali wolą „oddzielenia państwa od partii”. 19 stycznia 2011 członkostwa w partii pozbawiono prezydenta Ben Alego i jego najbliższą rodzinę. Władze skróciły obowiązywanie godziny policyjnej o kolejne 2 godziny (z godzin 18:00–5:00 na godziny 20:00–5:00). Podjęły także dochodzenie w sprawie zagranicznych środków finansowych zgromadzonych przez prezydenta Ben Alego w celu sprawdzenia czy nie zostały zdobyte w sposób nielegalny. Wysoki komisarz Narodów Zjednoczonych do spraw praw człowieka (UNHCHR) Navanethem Pillay poinformowała, że według jej informacji w wyniku zamieszek zginęło ponad 100 osób. Rząd podał do wiadomości, że zwolnił wszystkich więźniów politycznych reżimu Ben Alego, a p.o. prezydenta Fu’ad al-Mubazza nazwał wydarzenia „rewolucją wolności i godności” i zapowiedział „całkowite zerwanie z przeszłością”. Aresztowanych zostało także 33 członków rodziny prezydenta Ben Alego, a telewizja pokazała zarekwirowane od nich złoto i biżuterię.
20 stycznia 2011 antyrządowe protesty odbyły się w Tunisie, Kafsie i Al-Kaf. W stolicy demonstranci próbowali szturmować siedzibę Zgromadzenia Demokratyczno-Konstytucyjnego, lecz zostali rozproszeni przez policję, która oddała strzały ostrzegawcze. Protest zorganizowali także członkowie wymiaru sprawiedliwości, domagając się rezygnacji wszystkich sędziów pracujących dla obalonego prezydenta. 21 stycznia 2011 rozpoczęła się ogłoszona przez rząd trzydniowa żałoba narodowa poświęcona pamięci ofiar protestów. Pomimo tego demonstracje trwały nadal i poza Tunisem, Kafsą i Al-Kaf, objęły także Tatawin. W Tunisie protestujący zgromadzili się przed budynkiem rządu, który otoczony był drutem kolczastym i strzeżony przez wojsko. Następnego dnia do antyrządowych demonstracji przyłączyli się m.in. policjanci, którzy podkreślali, że nie są winni śmierci dziesiątek ofiar zamieszek oraz domagali się utworzenia własnego związku zawodowego i poprawy warunków pracy. Z miasta Manzil Bu Zajjan wyruszyła natomiast w kierunku Tunisu „Karawana Wyzwolenia”, marsz zorganizowany przez związek zawodowy UGTT. 23 stycznia 2011 dotarł on do stolicy, protestując przeciwko RCD.
20 stycznia 2011 odbyło się pierwsze posiedzenie rządu jedności narodowej. Na krótko przed tym ze swojej funkcji zrezygnował wywodzący się z RCD minister stanu Zouheir M’Dhaffar. Uzasadniał to wolą „wyciągnięcia kraju z kryzysu i zagwarantowania demokratycznej transformacji”. Wszyscy pozostali członkowie rządu z tej partii oficjalnie opuścili jej szeregi. Rozwiązany został również jej komitet centralny. Bank Centralny zablokował dostęp do środków finansowych i majątku prezydenta Ben Alego i jego rodziny. 21 stycznia 2011 premier Muhammad al-Ghannuszi zapowiedział wycofanie się polityki po przeprowadzeniu wyborów prezydenckich. Dystansując się od poprzedniego systemu, stwierdził, że w czasie rządów Ben Alego „żył i lękał się jak wszyscy Tunezyjczycy”. Zapowiedział także wypłatę odszkodowań ofiarom nadużyć praw człowieka z czasów poprzedniego reżimu. 22 stycznia 2011 rząd utworzył trzy specjalne komisje celem przeglądu przepisów prawnych oraz zbadania zabójstw cywilów w czasie protestów, w tym roli Ministerstwa Spraw Wewnętrznych (Narodowa Komisja ds. Badania Nadużyć). Wysoki komisarz Narodów Zjednoczonych do spraw praw człowieka (UNHCHR) Navanethem Pillay poinformowała tego dnia, że w wyniku zamieszek zginęło co najmniej 117 osób. 23 stycznia 2011 władze zatrzymały dwóch byłych współpracowników prezydenta Ben Alego, m.in. byłego ministra spraw wewnętrznych i przewodniczącego Izby Radców, Abdallaha Qallala.
Protesty przed siedzibą rządu i zmiany w rządzie.
Uczestnicy marszu „Karawany Wyzwolenia” spędzili noc w stolicy i kontynuowali demonstracje 24 stycznia 2011 przed budynkiem rządu i Ministerstwa Finansów. Policja użyła przeciwko nim gazu łzawiącego. 24 stycznia 2011 przywrócone zostały zawieszone zajęcia szkolne, jednakże część nauczycieli przyłączyło się do organizowanego tego dnia strajku pracowników oświaty. 25 stycznia 2011 demonstracje przeciwko rządowi trwały nadal, protestujący założyli obozowisko przed jego siedzibą. W Kafsie policja w celu rozpędzenia tłumu oddała strzały ostrzegawcze w powietrze.
24 stycznia 2011 w Tunisie rozpoczęły się rozmowy polityków i organizacji społecznych na temat powołania specjalnego ciała, tzw. rady „mędrców”, nadzorującego rząd tymczasowy i mającego na celu zabezpieczenie celów rewolucji. Rząd podjął decyzję o wysokości odszkodowań dla każdej z rodzin ofiar zamieszek (500 mln dinarów) oraz o wysokości zasiłków dla bezrobotnych (150 dinarów miesięcznie).
26 stycznia 2011 rząd tymczasowy zwrócił się do Interpolu z wnioskiem o wydanie międzynarodowego nakazu aresztowania wobec Zina Al-Abidina Ben Alego i 6 innych osób (w tym jego małżonki) pod zarzutem „nielegalnego nabycia” majątku i transferu środków finansowych za granicę. Interpol wydał nakaz aresztowania jeszcze tego samego dnia. Rząd skrócił obowiązywanie godziny policyjnej do godzin 22:00–4:00. Minister rozwoju regionalnego, Nadżib Szebbi, poinformował o zwolnieniu prawie 2,5 tys. więźniów osadzonych w czasie prezydentury Ben Alego. Oznajmił, że w czasie protestów z więzień uciekła 1/3 skazanych, tj. ok. 11 tys. osób. Przed budynkiem rządu policja starła się z demonstrantami, którzy próbowali przełamać barykady i dostać się do jego środka. W strajku w Safakis, zorganizowanym przez Generalny Tunezyjski Związek Zawodowy (UGTT), wzięło udział ok. 100 tys. pracowników, następnego dnia strajk został zorganizowany w Sidi Bouzid.
27 stycznia 2011 do dymisji podał się minister spraw zagranicznych w rządzie tymczasowym Kamel Mordżani, co uzasadniał interesem państwa i wzmocnieniem jedności narodowej. Kilka godzin później premier Ghannouchi ogłosił zmiany w szeregach rządu, które objęły wszystkich 12 ministrów z RCD, w tym ministrów obrony, spraw wewnętrznych i finansów. Stanowiska zachowało 9 ministrów. Zadeklarował, że celem rządu jest „zaprowadzenie w kraju demokracji”. Dymisje członków RCD poparł związek zawodowy UGTT, chociaż sam odmówił wejścia w skład gabinetu. Nowym szefem dyplomacji został Ahmed Ounais, były ambasador w Moskwie i Nowym Delhi; ministrem spraw wewnętrznych – Farhat Rajhi, były prokurator; ministrem obrony – Abdelkarim Zebidi, profesor medycyny. Wszyscy trzej nie byli związani z żadną partią polityczną.
Zmiany w rządzie nie spowodowały zakończenia protestów w Tunisie. 28 stycznia 2011, w piątym dniu oblegania siedziby rządu przez demonstrantów, policja rozbiła ich obozowisko i miasteczko namiotowe oraz rozpędziła samych uczestników protestu. 29 stycznia 2011 sytuacja w Tunisie zaczęła się powoli normalizować.
Znaczącym symbolem upadku reżimu był powrót do kraju 30 stycznia 2011, po 22 latach emigracji, lidera islamistycznej Partii Odrodzenia, Raszida Ghannusziego. Na lotnisku w Tunisie witało go ok. 10 tys. osób. Ghannuszi od 1989 przebywał we Francji po tym, jak opuścił ojczyznę z powodu represji ze strony administracji prezydenta Ben Alego.
W kolejnych dniach po rewolucji, w Tunezji odnotowany został wzrost przypadków chuligaństwa i wandalizmu. 29 stycznia 2011 w Tunisie gang młodzieży zaatakował protest tunezyjskich feministek. 31 stycznia 2011 w mieście Gessrine grupa młodych zaatakowała siedzibę lokalnych władz, centrum młodzieżowego oraz inne budynki. 1 lutego 2011 zaatakowane zostały budynki stołecznych szkół, siedziba Ministerstwa Spraw Wewnętrznych, a także synagoga w mieście Kabis. Minister spraw wewnętrznych uznał akty wandalizmu za zorganizowaną akcję przeciwników nowych władz.
1 lutego 2011 szef misji ONZ badającej przypadki przemocy w czasie rewolucji w Tunezji poinformował, że w jej trakcie zginęło 219 osób, z czego 72 w czasie zamieszek i ucieczki z więzień; ponadto 510 osób zostało rannych.
3 lutego 2011 rząd tymczasowy dokonał zmian na wszystkich 24 stanowiskach gubernatorów prowincji. 5 lutego 2011 władze skróciły obowiązywanie godziny policyjnej o dwie godziny, do godzin 24:00–4:00.
Protesty na prowincji i działania władz.
4 lutego 2011 do wybuchu nowych protestów doszło w Sidi Bu Zajd po tym, jak w czasie pożaru w komisariacie policji zginęły dwie aresztowane osoby. Następnego dnia protesty wybuchły w mieście Al-Kaf, gdzie setki demonstrujących domagało się ustąpienia szefa lokalnej policji Khaleda Ghazouaniego oskarżanego o nadużycia urzędu. Według doniesień telewizyjnych impulsem prowadzącym do manifestacji było spoliczkowanie przez Ghazouaniego jednej z kobiet. Protestujący otoczyli i podpalili miejscowy posterunek policji. Funkcjonariusze otworzyli ogień w stronę mieszkańców, w wyniku czego zginęły 2 osoby, a 17 zostało rannych. Jeszcze tego samego dnia Khaled Ghazouani został aresztowany.
6 lutego 2011 protest w Al-Kaf był kontynuowany. Demonstranci podpalili ponownie posterunek policji oraz próbowali dostać się do zakładu karnego, jednak zostali powstrzymani przez służby bezpieczeństwa. Do wystąpień doszło również w miastach Kibili, gdzie w wyniku rozpylenia gazu łzawiącego zmarła jedna osoba oraz w Kafsie, gdzie protestowano przeciwko nominacji nowego gubernatora. Tego samego dnia rząd tymczasowy zawiesił funkcjonowanie Zgromadzenia Konstytucyjno-Demokratycznego (RCD) w oczekiwaniu na sądowy wyrok rozwiązania partii. Minister spraw wewnętrznych uzasadniał to potrzebą „zapewnienia bezpieczeństwa i ochroną wyższych interesów państwa”. 8 lutego 2011 do protestów doszło w mieście Al-Kasrajn, co doprowadziło do ustąpienia gubernatora prowincji.
9 lutego 2011 Izba Radców, a dwa dni wcześniej Izba Deputowanych uchwaliły specjalną ustawę poszerzającą kompetencje p.o. prezydenta Fouada Mebazy i umożliwiającą mu wydawanie dekretów z mocą ustawy, bez udziału zdominowanego przez członków RCD parlamentu. Premier Ghannouchi zapewnił, że celem zmian w prawie miało być przyspieszenie procesu reform. 10 lutego 2011 przewodniczący komisji ds. reform wyraził pogląd, że wybory prezydenckie powinny odbyć się do połowy lipca 2011.
15 lutego 2011 rząd zniósł całkowicie godzinę policyjną, utrzymując jednak w mocy obowiązywanie stanu wyjątkowego. 17 lutego 2011 tunezyjskie władze zmieniły nazwę głównego placu w stolicy z Placu 7 Listopada (dzień objęcia władzy przez Ben Alego) na Plac Mohameda Bouaziziego. 19 lutego 2011 p.o. prezydenta Fouad Mebazaa podpisał ustawę o amnestii generalnej wobec wszystkich więźniów politycznych. Według szacunków organizacji broniących praw człowieka, w Tunezji znajdowało się około tysiąca takich osób. Rząd tymczasowy ogłosił, że od czasu rezygnacji prezydenta Ben Alego zwolnił z zakładów karnych ok. 3 tys. osadzonych, choć większość z nich zdaniem komentatorów prasowych stanowili drobni pospolici przestępcy.
18 lutego 2011 w Tunisie doszło do manifestacji islamistów, domagających się zamknięcia domów publicznych w stolicy. Policja dla rozpędzenia jej uczestników oddała strzały w powietrze i użyła gazu łzawiącego, wskutek czego ranne zostały 3 osoby. Tunezja jest jedynym państwem arabskim, w którym prostytucja jest legalna. Tego samego dnia zamordowany został polski ksiądz prowadzący działalność misyjną. Władze oskarżyły o zabójstwo „terrorystów”. W odpowiedzi 15 tys. zwolenników świeckości państwa zorganizowało nazajutrz demonstrację, nawołując do tolerancji religijnej. 20 lutego 2011 ok. 40 tys. osób protestowało przed siedzibą rządu, domagając się ustąpienia przejściowych władz, które oskarżali o nieradzenie sobie z zapewnieniem bezpieczeństwa w kraju oraz powolne tempo reform.
20 lutego tunezyjskie władze wystąpiły z wnioskiem o ekstradycję prezydenta Ben Alego z Arabii Saudyjskiej z powodu „poważnych przestępstw” prowadzących do „niezgody między mieszkańcami kraju poprzez nawoływanie ich do zabijania się nawzajem”. Już 26 stycznia 2010 rząd wydał wniosek domagający się ekstradycji byłego prezydenta, jednak wówczas oparty był on o zarzuty nielegalnego nabycia i transferu środków finansowych. 21 lutego minister spraw wewnętrznych Tunezji złożył natomiast do sądu wniosek o rozwiązanie Zgromadzenia Demokratyczno-Konstytucyjnego, uzasadniając to podejmowaniem przez jego członków działań prowadzących do niestabilności w kraju.
Rezygnacja premiera Ghannouchiego.
25 lutego 2011 w Tunisie doszło do największej manifestacji od czasu obalenia prezydenta Ben Alego. Około 100 tys. osób wyszło na ulice miasta, domagając się ustąpienia premiera Mohameda Ghannouchiego. Tunezyjczycy solidaryzowali się z Libijczykami, wzywając także do ustąpienia Muammara Kadafiego. Policja do rozproszenia demonstrantów użyła gazu łzawiącego i oddała strzały ostrzegawcze w powietrze. Rannych zostało kilka osób, a prawie 90 zostało aresztowanych. Rząd tymczasowy ogłosił podjęcie szerokich konsultacji z partiami politycznymi i organizację wyborów do połowy lipca 2011. Nazajutrz demonstranci próbowali dostać się do budynku Ministerstwa Spraw Wewnętrznych. Policja użyła przeciwko nim ostrej amunicji. W wyniku starć zginęło 5 osób, a 12 zostało rannych. Aresztowano ponad 100 osób. Tego samego dnia zastrajkowali dziennikarze i pracownicy techniczni tunezyjskiej telewizji publicznej, domagając się całkowitego zniesienia cenzury i nieskrępowanej pracy redakcyjnej.
27 lutego 2011 antyrządowe protesty w stolicy były kontynuowane. Pod wpływem wydarzeń premier Muhammad al-Ghannuszi ogłosił swoją rezygnację ze stanowiska. Uznał, że „przysłuży się ona krajowi, rewolucji i przyszłości Tunezji”. Stwierdził, że nie chce być osobą, której decyzje prowadzą do ofiar. Decyzję premiera pochwalił związek zawodowy UGTT oraz opozycyjna Partia Odrodzenia. P.o. prezydenta Fouad Mebazaa nowym szefem rządu mianował Bedżiego Caida Essebsiego, byłego ministra spraw zagranicznych.
Pomimo zmiany na stanowisku premiera, 28 lutego 2011 w Tunisie doszło do nowych protestów, w których demonstrujący domagali się usunięcia z rządu wszystkich członków wchodzących w skład gabinetu w czasach prezydenta Ben Alego. Ich żądania odniosły skutek, gdyż jeszcze tego samego dnia do dymisji podali ministrowie: przemysłu i technologii – Mohamed Afif Chelbi oraz planowania i współpracy międzynarodowej – Mohamed Nouri Jouini, ostatni członkowie rządu sprzed rewolucji. Nazajutrz do dymisji podało się troje kolejnych ministrów; Elyes Jouini – minister ds. reformy gospodarczej oraz dwaj przedstawiciele największych partii opozycyjnych, minister rozwoju regionalnego Nadżib Szebbi i minister szkolnictwa wyższego Ahmed Ibrahim. Szebbi oznajmił, iż nie zgadza się z kierunkiem działań rządu, natomiast Ibrahim stwierdził, że odegra efektywniejszą rolę będąc w opozycji.
1 marca 2011 rząd tymczasowy zalegalizował działalność Partii Odrodzenia, zdelegalizowanej po zajęciu drugiego miejsca w wyborach parlamentarnych w 1989. W kolejnych miesiącach w kraju powstawały bądź wmawiały oficjalną działalność kolejne ugrupowania polityczne. Do czerwca 2011 zarejestrowanych zostało 81 nowych partii.
3 marca 2011 Fouad Mebazaa podjął pierwsze decyzje w sprawie kalendarza wyborczego. Na 24 lipca 2011 wyznaczył datę wyborów do Zgromadzenia Konstytucyjnego, ciała ustawodawczego, którego głównym zadaniem miało być opracowanie nowej konstytucji. Wybory prezydenckie miały odbyć się w dalszej kolejności. Stało to w sprzeczności z przepisami konstytucji, które przewidywały organizację wyborów prezydenckich w ciągu 45–60 dni od dnia opróżnienia urzędu. Mebazaa stwierdził jednak, że dawna konstytucja „nie odzwierciedla aspiracji narodu tunezyjskiego po rewolucji”. Mandat przejściowych władz miał obowiązywać do czasu wyboru konstytuanty, mogącej powziąć właściwe decyzje w tym zakresie (powołanie nowego gabinetu lub przedłużenie mandatu urzędującego do czasu wyborów).
7 marca 2011 zaprzysiężony został 22-osobowy rząd premiera Essebsiego. W jego składzie nie znalazł się żaden z byłych członków administracji czasów prezydenta Ben Alego. Najważniejsze resorty: spraw zagranicznych, spraw wewnętrznych, obrony, sprawiedliwości zachowali dotychczasowi ministrowie, niewywodzący się z żadnej partii politycznej. Premier Essebsi za swój priorytet uznał przywrócenie bezpieczeństwa i stabilności oraz odbudowę gospodarki kraju. Zadeklarował, że żaden z członków rządu nie będzie mógł ubiegać się o urząd prezydenta w przyszłych wyborach. Tego samego dnia Ministerstwo Spraw Wewnętrznych rozwiązało Departament Bezpieczeństwa Państwa, odpowiedzialny za funkcjonowanie służb bezpieczeństwa i policji politycznej. W komunikacie wyjaśniało, że decyzja ta pozostaje „w zgodzie z wartościami i zasadami rewolucji”. Rozwiązanie aparatu bezpieczeństwa było jednym z głównych żądań demonstrujących. Według Human Rights Watch był on odpowiedzialny za prześladowania opozycji i stosowanie tortur wobec zatrzymanych. Po powołaniu rządu Essebsiego zakończony został protest przed siedzibą władz przejściowych.
9 marca 2011 sąd w Tunisie rozpatrzył wniosek ministra spraw wewnętrznych z 21 lutego i rozwiązał Zgromadzenie Demokratyczno-Konstytucyjne (RCD) oraz skonfiskował cały majątek i fundusze partii. Na wieść o jej likwidacji setki osób świętowały na ulicach stolicy. 28 marca 2011 sąd odrzucił apelację od wyroku złożoną przez członków rozwiązanej partii.
19 kwietnia 2011 zwolniona z aresztu została Fadia Hamdi, policjantka, która miała uderzyć w twarz Mohameda Bouziziego. Została ona aresztowana z polecenia prezydenta Ben Alego tuż przed jego ucieczką z kraju. Nie przyznała się do winy i oskarżyła władze o polityczne działanie i próbę uwiarygodniania się przed opinią publiczną. Zarzuty wobec Hamdi zostały wycofane przez matkę Bouaziziego na krótko przed rozpoczęciem jej procesu, co ta motywowała troską o pojednanie narodowe i wolę uniknięcia spirali nienawiści.
Przygotowania do wyborów.
26 kwietnia 2011 premier Essebsi zapowiedział objęcie zakazem kandydowania w wyborach do Zgromadzenia Konstytucyjnego wszystkich wysokich rangą byłych członków rządzącego RCD, zapewniając przy tym, że głosowanie nadzorowane będzie przez niezależną komisję wyborczą.
Pomimo postępującej stabilizacji sytuacji bezpieczeństwa, 5 maja 2011 doszło do wybuchu nowej fali protestów społecznych w Tunisie. Nastąpiły one po tym jak były minister spraw wewnętrznych ostrzegł przed możliwością dokonania przez zwolenników dawnego reżimu zamachu stanu w przypadku zwycięstwa w wyborach do Zgromadzenia Konstytucyjnego radykalnych ugrupowań islamskich. Władze potępiły jego słowa, uznając za nieodpowiedzialne. Protestujący domagali się dymisji rządu, wobec którego deklarowali brak zaufania i któremu zarzucali brak działań na rzecz poprawy sytuacji w kraju. Policja użyła przeciwko nim gazu łzawiącego. 7 maja w rejonie stolicy wprowadzona została godzina policyjna. 8 maja 2011 do dalszego wzrostu napięć przyczyniła się wypowiedź premiera, w której, choć podkreślił, że rząd dąży do przeprowadzenia wyborów w planowym terminie, po raz pierwszy zastrzegł możliwość przesunięcia daty wyborów w przypadku technicznych opóźnień w procesie wyborczym. Protesty trwały do 8 maja 2011.
9 maja 2011 rząd, zgodnie z wcześniejszą deklaracją, powołał niezależną komisję wyborczą złożoną z 13 członków, wśród których znaleźli się prawnicy, urzędnicy i profesorowie uniwersytetów. W kolejnych dniach aresztowanych zostało około 1,4 tys. uczestników demonstracji, którym postawione zostały zarzuty ataku na funkcjonariuszy policji, kradzieży lub wandalizmu. 18 maja 2011 władze zniosły godzinę policyjną, uzasadniając to poprawą sytuacji bezpieczeństwa.
22 maja 2011 przewodniczący komisji wyborczej Kamel Jandoubi zasugerował przełożenie wyborów do Zgromadzenia Konstytucyjnego z 24 lipca na 16 października 2011, stwierdzając, że niemożliwym będzie zorganizowanie transparentnego głosowania do końca lipca. Islamska partia Enhada, największa partia opozycyjna, odniosła się sceptycznie do tych planów, określając je jako motywowane bardziej politycznie aniżeli technicznie. Jednakże część mniejszych ugrupowań poparło je, jako że zapewniały większą ilość czasu na przygotowanie się do kampanii wyborczej. 24 maja 2011 rząd, po rozmowach z największymi partiami politycznymi i z powodu ich negatywnego stanowiska, odrzucił plan zmiany terminu głosowania i potwierdził datę 24 lipca 2011. 26 maja 2011 komisja wyborcza jednakże ponownie postulowała przełożenie wyborów, co uzasadniała trudnościami technicznymi, w tym koniecznością zatrudnienia i przeszkolenia 24 tys. pracowników oraz wydania kart do głosowania dla 400 tys. obywateli.
8 czerwca 2011 premier Essebsi ostatecznie zadecydował o przesunięciu terminu wyborów na 24 października 2011. Stwierdził, że choć część sił politycznych jest przeciwna późniejszemu głosowaniu, to misją rządu jest przeprowadzanie wolnych i uczciwych wyborów w celu zachowania „dobrego imienia” rewolucji.
W obliczu zbliżających się wyborów sytuacja w Tunezji pozostawała napięta. Część klasy politycznej i społeczeństwa obawiała się wzrostu znaczenia i wpływów ugrupowań islamskich. W czerwcu islamscy fundamentaliści dokonali ataku na stołeczne kino, w którym wyświetlany był film uważany przez nich za bluźnierczy. 7 lipca 2011 ponad tysiąc osób protestowało w Tunisie przeciwko religijnemu ekstremizmowi. W kraju dochodziło do wystąpień ludności na tle ekonomicznym i politycznym, rozczarowanych efektami rewolucji i domagających się przyspieszenia reform i działań rządu. Do większych wystąpień doszło w Tunisie i kilku innych miastach w dniach 15–17 lipca 2011. Protesty przybrały na sile po tym jak policja rozpyliła gaz łzawiący we wnętrzu meczetu. 17 lipca w Sidu Bu Zajd od rykoszetu zginęła jedna osoba po tym, jak policja otworzyła ogień, oddając strzały w powietrze. Władze o inspirowanie zamieszek i próbę destabilizacji sytuacji oskarżyły islamskie ugrupowania ekstremistyczne. Największa partia islamska, Partia Odrodzenia, zaprzeczyła odpowiedzialności za przemoc. 26 lipca władze bezterminowo przedłużyły obowiązywanie stanu wyjątkowego na terenie całego kraju. 15 sierpnia 2011 w stolicy i innych miastach ponownie doszło do protestów, domagających się „nowej rewolucji” i ustąpienia władz przejściowych. 2 września 2011 w wyniku zamieszek w mieście Subajtila zginęła jedna osoba
Proces prezydenta Ben Alego.
8 kwietnia 2011 rząd tymczasowy wydał zakaz podróżowania dla wszystkich osób, wobec których wszczęte zostało postępowanie sądowe w sprawie korupcji. Zakaz odnosił się do ministrów i urzędników z czasów prezydentury Ben Alego oraz jego krewnych i został wydany po wcześniejszym zamrożeniu aktywów finansowych tych osób do czasu zakończenia postępowania.
13 kwietnia 2011 minister sprawiedliwości Lazhar Karoui Chebbi poinformował, że wobec byłego prezydenta Ben Alego postawionych zostało 18 zarzutów, w tym zarzut nieumyślnego spowodowania śmierci, spiskowania przeciwko państwu, przemytu narkotyków oraz nielegalnego posiadania narkotyków. 4 maja 2011 władze postawiły prezydentowi dodatkowe zarzuty „podżegania do niepokoju, zabójstwa i grabieży” i „spiskowania przeciwko bezpieczeństwu wewnętrznemu”. 11 maja 2011 sprawa prezydenta Ben Alego została dodatkowo skierowana do sądu wojskowego.
13 czerwca 2011 premier Essebsi ogłosił rozpoczęcie procesu Ben Alego w trybie zaocznym w dniu 20 czerwca 2011. Arabia Saudyjska nie odpowiedziała na wniosek o jego ekstradycję. Ben Ali tuż przed jego rozpoczęciem stwierdził, że służy on władzom do odwrócenia uwagi od własnych niepowiedzeń w przywracaniu stabilności kraju. Zaprzeczył stawianym mu zarzutom i porównywał jego oskarżenie do przypadku „sprawiedliwości zwycięzców”. Wyjaśniając okoliczności swojego wyjazdu z kraju, stwierdził, że nie była to ucieczka, a on sam został oszukany w tej kwestii. Wedle jego słów, został ostrzeżony przez szefa służb specjalnych o planowanym zamachu na jego osobę, a następnie przekonany o konieczności ewakuacji rodziny w bezpieczne miejsce. Jak mówił, planował natychmiastowy powrót do Tunezji, jednak piloci nie podporządkowali się jego instrukcjom i odlecieli bez niego.
20 czerwca 2011, w pierwszym z procesów, który dotyczył defraudacji i nadużycia funduszy państwowych, został skazany wraz z żoną Leilą na 35 lat pozbawienia wolności. Dodatkowo miał zapłacić 36 mln USD grzywny, a jego małżonka 30 mln USD. Pomimo nieobecności skazanych, wyrok miał natychmiastowy efekt. Trwający 6 godzin proces został skrytykowany i przez prawników byłego prezydenta, którzy określili wyrok mianem „żartu” i uznali go za polityczny. Kolejny proces, w sprawie nielegalnego posiadania broni, narkotyków, biżuterii i środków finansowych, został odłożony w celu umożliwienia przygotowania się obronie.
Prokuratura jako dowód w tym procesie przedstawiła m.in. dwa kilogramy marihuany oraz 27 mln USD w gotówce i biżuterii, które miały zostać zarekwirowane w jego rezydencjach byłego prezydenta. Ben Ali, w jednym ze swoich oświadczeń, twierdził, że pieniądze i narkotyki zostały podłożone, broń była prezentem od innych szefów państwa (m.in. prezydenta Algierii Abdelaziza Butefliki), a biżuteria należała do żony i również stanowiła prezent od zagranicznych dygnitarzy.
4 lipca 2011 został skazany na karę 15 lat pozbawienia wolności. Wyrok zapadł również w czasie jednodniowego posiedzenia sądu. Zostało ono zbojkotowane przez jego obrońców po tym, jak sąd odrzucił ich wniosek o odłożenie posiedzenia w celu odpowiedniego przygotowania się do obrony. Prawnicy postawione zarzuty uznali za irracjonalne, a Ben Ali nazwał proces „parodią sprawiedliwości”.
28 lipca 2011 Ben Ali w kolejnym procesie został skazany na 16 lat pozbawienia wolności i grzywnę w wysokości 97 mln dinarów (70,65 mln USD) pod zarzutem korupcji i oszustwa przy zawieraniu umów o sprzedaży nieruchomości w Tunisie. Taki sam wyrok otrzymał również jego zięć Sakher al-Materi, natomiast jego córka Nisrine, została skazana na 5 lat pozbawienia wolności i grzywnę w wysokości 50 mln dinarów. 12 sierpnia 2011 sąd skazał na kary pozbawienia wolności od 4 miesięcy do 6 lat 23 krewnych i byłych współpracowników prezydenta Ben Alego (w tym jego żonę), oskarżając ich o próbę ucieczki z kraju i nielegalne posiadanie gotówki oraz drogocennej biżuterii.
Wybory do Konstytuanty.
1 października 2011 rozpoczęła się kampania wyborcza przed wyborami do Zgromadzenia Konstytucyjnego, którego zadaniem miało być opracowanie projektu nowej konstytucji, w oparciu o którą miały zostać przeprowadzone wybory parlamentarne i prezydenckie. Zgromadzenie Konstytucyjne miało również dokonać wyboru nowych władz przejściowych kierujących kolejnych etapem transformacji. Niezależna komisja wyborcza do udziału w wyborach zarejestrowała ponad 11 tys. kandydatów reprezentujących ok. 1,5 tys. list wyborczych, w tym 110 partii politycznych.
Faworytem sondaży przedwyborczych pozostawała islamska Partia Odrodzenia, a jednym z głównych tematów kampanii była rola i miejsce islamu w życiu społecznym i państwie. Sekularyści oraz środowiska centrowe i lewicowe obawiali się zwycięstwa Partii Odrodzenia i przeprowadzenia przez nią radykalnych reform. Tunezja była jednym z najbardziej liberalnych państw w świecie arabskim. W trakcie kampanii kilkukrotnie dochodziło do demonstracji zwolenników przestrzegania ścisłych nakazów islamu, m.in. 14 października 2011, kiedy w Tunisie protestowali oni przeciwko emisji w jednej z prywatnych telewizji filmu „Persepolis” ukazującego w jednej ze scen wizerunek Allaha. lider partii Odrodzenia Raszid Ghannuszi jeszcze przed wyborami zapewnił, że jego ugrupowanie nie zamierza zaprowadzać radykalnym zmian i będzie dążyć do znalezienia równowagi między islamem a nowoczesnością. Zadeklarował poszanowanie dla zasad demokracji, w tym przestrzeganie praw i wolności kobiet oraz liberalny stosunek do zasad moralności. Zapewnienia te powtórzył również po wyborach. Odnosząc się do konkretnych przykładów, zapowiedział m.in. utrzymanie swobody sprzedaży alkoholu oraz wolności do wyboru ubioru, w tym noszenia chust przez kobiety czy noszenia strojów kąpielowych.
Komisja wyborcza do udziału w wyborach zarejestrowała 4,1 mln osób, co stanowiło 55% wszystkich obywateli powyżej 18 roku życia. Z tego powodu zadecydowała o umożliwieniu głosowania w kraju wszystkim obywatelom, niezależnie od uprzedniej rejestracji, na podstawie dowodu osobistego. Zwiększyło to liczbę uprawnionych do głosowania do 7,2 mln osób. Wyborcy wybierali 217 członków Zgromadzenia Konstytucyjnego w oparciu o ordynację proporcjonalną. 199 deputowanych wybieranych było w 27 okręgach wyborczych w kraju, a pozostałych 18 w okręgach za granicą. Połowę liczby kandydatów na listach wyborczych stanowić musiały kobiety.
Głosowanie w dniu 23 października 2011 przebiegło w pokojowej atmosferze i sprawnie. Frekwencja wyborcza wśród zarejestrowanych wyborców wyniosła ok. 90%. Przebieg procesu wyborczego pochwaliła Unia Europejska oraz Stany Zjednoczone, uznając wybory za wolne i sprawiedliwe.
Dzień po wyborach, jeszcze przed ogłoszeniem wstępnych wyników, swoje zwycięstwo ogłosiła Partia Odrodzenia, a liberalna Postępowa Partia Demokratyczna (PDP) przyznała się do porażki. 27 października 2011 komisja wyborcza ogłosiła wstępne wyniki wyborów, według których Partia Odrodzenia zdobyła ponad 41% głosów i 90 mandatów. Drugie miejsce zajął Kongres Republiki (CPR), centrolewicowe ugrupowanie popierające świeckość państwa, na czele którego stał Al-Munsif al-Marzuki. Kolejne miejsce zajęło socjaldemokratyczne Demokratyczne Forum na rzecz Pracy i Wolności (Ettakatol) (21 mandatów) na czele z Mustafą Ben Dżafarem oraz Postępowa Partia Demokratyczna (17 mandatów). Ponadto 27 mandatów zdobyła nowo powstała partia Petycja Ludowa na czele z biznesmenem Heczmim Haamdim. Jednakże z powodu nieprawidłowości finansowych w czasie kampanii komisja wyborcza zadecydowała o unieważnieniu wyników tej partii w 6 okręgach i odebraniu jej 8 zdobytych w nich mandatów.
Po ogłoszeniu wyników wyborów i po komunikacie komisji o anulowaniu mandatów zdobytych przez Petycję Ludową, w mieście Sidi Bu Zajd doszło do gwałtownych protestów jej zwolenników. Około 2 tys. demonstrantów wyszło na ulice. Tłum podpalił ratusz i obrzucał kamieniami policjantów. Ponadto splądrowano też lokal wyborczy zwycięskiej Partii Odrodzenia. 28 października siły bezpieczeństwa ostrzegawczo otworzyły ogień w powietrze, wprowadzona została również godzina policyjna. W związku z rozruchami zamknięto szkoły i sklepy, a nad miastem krążył helikopter służb bezpieczeństwa. 8 listopada 2011 Sąd Administracyjny, po rozpatrzeniu skargi złożonej przez Petycję Ludową, przyznał partii 7 mandatów, wskutek czego uzyskała ona w sumie 26 miejsc w Zgromadzeniu Konstytucyjnym.
14 listopada 2011 ogłoszone zostały oficjalne wyniki wyborów, zgodnie z którymi Partia Odrodzenia zdobyła 89 mandatów, Kongres Republiki – 29 mandatów, Petycja Ludowa – 26 mandatów, Demokratyczne Forum na rzecz Pracy i Wolności – 20 mandatów, a Postępowa Partia Demokratyczna – 16 mandatów. Partia Odrodzenia ogłosiła Hamadiego Dżebaliego swoim kandydatem na urząd szefa rządu oraz rozpoczęła rozmowy na temat utworzenia koalicji z Kongresem na rzecz Republiki oraz Demokratycznym Forum na rzecz Pracy i Wolności.
Wybór władz przez Zgromadzenie Konstytucyjne.
21 listopada 2011 Partia Odrodzenia, Kongres Republiki (CPR) i Demokratyczne Forum na rzecz Pracy i Wolności (Ettakatol) zwarły porozumienie koalicyjne, zgodnie z którym lider CPR Al-Munsif al-Marzuki miał objąć stanowisko prezydenta, lider Ettakatol Mustafa Ben Dżafar stanowisko przewodniczącego Zgromadzenia Konstytucyjnego, a sekretarz generalny Partii Odrodzenia Hamadi Dżebali urząd premiera. 22 listopada 2011, w czasie inauguracyjnego posiedzenia Zgromadzenia Konstytucyjnego, Ben Dżafar został wybrany na urząd przewodniczącego izby.
10 grudnia 2011 Zgromadzenie Konstytucyjne (głosami 141 za, 37 przeciw, przy 39 wstrzymujących się) przyjęło tymczasową, tzw. „małą konstytucję”, regulującą kompetencje władzy wykonawczej, ustawodawczej i sądowniczej do czasu uchwalenia konstytucji pełnej. Zgodnie z nią, dominującą pozycję w systemie politycznym zajmował rząd na czele z premierem. Prezydent posiadał ograniczone kompetencje, jak prowadzenie polityki zagranicznej w porozumieniu z rządem, a także dowództwo nad siłami zbrojnymi oraz mianowanie oficerów, choć również po konsultacjach z szefem rządu.
12 grudnia 2011 Zgromadzenie Konstytucyjne (głosami 153 za, 3 przeciw, przy 44 wstrzymujących się) wybrało Moncefa Marzoukiego na stanowisko prezydenta Tunezji. Od głosu wstrzymali się przedstawiciele opozycji, protestując przeciwko ich zdaniem nazbyt ograniczonym uprawnieniom szefa państwa. Marzouki był jedynym kandydatem na urząd, jako że pozostałych 9 pretendentów nie uzyskało wymaganych 15 podpisów ze strony deputowanych. 13 grudnia 2011 został uroczyście zaprzysiężony w pałacu prezydenckim należącym wcześniej do Ben Alego. Urząd objął na okres jednego roku, do czasu wyborów prezydenckich planowanych po przyjęciu nowej konstytucji.
14 grudnia 2011 prezydent Marzouki powierzył Hamadiemu Dżebaliemu misję utworzenia rządu. 22 grudnia 2011 Dżebali przedstawił skład gabinetu. Następnego dnia jego rząd uzyskał akceptację ze strony Zgromadzenia Konstytucyjnego. 24 grudnia 2011 został oficjalnie zaprzysiężony przez prezydenta.
Reakcje międzynarodowe.
Organizacje międzynarodowe.
Sekretarz generalny ONZ Ban Ki-moon 14 stycznia 2011 wyraził zaniepokojenie sytuacją w Tunezji. Stwierdził, że rozwija się ona szybko i wezwał wszystkie zainteresowane strony do dialogu i pokojowego rozwiązania problemów w celu uniknięcia dalszych ofiar, przemocy i eskalacji. W kolejnych dniach wezwał do szerokich konsultacji w celu utworzenia w pełni reprezentatywnego rządu przejściowego. 27 stycznia 2011 do Tunezji przybył kilkuosobowy zespół wysłanników ONZ celem zbadania przypadków przemocy i doradztwa rządowi tymczasowemu w sprawie reform i wymiaru sprawiedliwości.
Unia Afrykańska 15 stycznia 2011 potępiła „nadmierne użycie siły przeciwko demonstrantom, skutkującym ofiarami w ludziach”. Zaapelowała do „politycznych decydentów i narodu tunezyjskiego o wspólną pracę” i wezwała do organizacji „wolnych, otwartych i demokratycznych wyborów”.
15 stycznia 2011 Catherine Ashton, wysoki przedstawiciel Unii ds. zagranicznych i polityki bezpieczeństwa oraz Štefan Füle, komisarz UE ds. rozszerzenia i polityki sąsiedztwa, wyrazili swoje wsparcie i zrozumienie dla Tunezyjczyków, zwłaszcza dla ich dążeń do reform zmierzających do większej demokratyzacji kraju. Wezwali wszystkie strony do wykazania spokoju w celu uniknięcia kolejnych ofiar i przemocy. Zaapelowali również o uwolnienie wszystkich osób zatrzymanych w czasie protestów, m.in. dziennikarzy, blogerów i prawników. Wyrazili gotowość zaangażowania się w rozwiązanie trwającego kryzysu. Poparcie dla działań narodu tunezyjskiego w kierunku ustanowienia demokratycznego państwa wyraził także Parlament Europejski. Jego przewodniczący Jerzy Buzek zaapelował do władz Tunezji o zwolnienie zatrzymanych demonstrantów, podjęcie kroków w celu eliminacji korupcji i przemocy, powołanie demokratycznego rządu oraz organizację wolnych wyborów. Parlament Europejski zaoferował swoją pomoc w tej ostatniej kwestii.
31 stycznia 2011 UE zablokowała dostęp do środków finansowych prezydenta Ben Alego i jego małżonki na terenie swoich państw członkowskich. Zaoferowała również pomoc przy organizacji wyborów i procesie stabilizacji kraju. Podobną pomoc zadeklarowali posłowie Parlamentu Europejskiego w trakcie wizyty w Tunezji. 4 lutego 2011 UE rozszerzyła blokadę dostępu do środków finansowych na 46 współpracowników i krewnych prezydenta Ben Alego.
14 lutego 2011 Catherine Ashton w czasie wizyty w Tunisie, obok deklaracji poparcia dla demokratycznych przemian w Tunezji, ogłosiła uruchomienie natychmiastowego programu pomocy finansowej dla tego kraju w wysokości 17 mln euro oraz programu długoterminowego (do 2013) o wartości 258 mln euro. Równocześnie ogłosiła rozpoczęcie negocjacji z Europejskim Bankiem Inwestycyjnym w sprawie przyznania Tunezji pomocy finansowej w wysokości 1 mld euro przeznaczonego na rozwój małej i średniej przedsiębiorczości oraz modernizację infrastruktury. 3 marca 2011 Europejski Bank Inwestycyjny zapowiedział zwiększenie kredytu dla Tunezji w 2011 do poziomu 1,8 mld euro.
27 stycznia 2011 Zgromadzenie Parlamentarne Rady Europy w przyjętej rezolucji wyraziło ubolewanie, że „Europa nie potępiła charakteru reżimu Ben Alego i wolała wykorzystywać pozorną stabilność do prowadzenia interesów”. Złożyło wyrazy uznania narodowi tunezyjskiemu dla jego dążenia do wolności oraz wojsku, które pozostało neutralne wobec toczącej się polityki. Zaapelowało do władz o podjęcie działań na rzecz demokratyzacji kraju, w tym szybkie wyznaczenie terminu wyborów, mających spełniać standardy międzynarodowe.
28 marca 2011 Afrykański Bank Rozwoju przyznał Tunezji linię kredytową o wartości 1,2 mld USD w celu odbudowy kraju po okresie rewolucji.
27 maja 2011 grupa państw G8 w czasie szczytu w Deauville zadeklarowała pomoc Tunezji i Egiptowi w wysokości 20 mld USD w latach 2011–2013. Wyraziła przy tym „silne poparcie dla aspiracji Arabskiej Wiosny”, a zmiany w Afryce Północnej i na Bliskim Wschodzie uznała za historyczne i przyrównała do transformacji w Europie Środkowo-Wschodniej po upadku Muru Berlińskiego.
Świat zachodni.
Prezydent Stanów Zjednoczonych Barack Obama potępił użycie przemocy przeciwko obywatelom wyrażającym w sposób pokojowy swoje zdanie oraz „pochwalił odwagę i godność narodu tunezyjskiego”. Wystąpienia ludności nazwał „odważną i zdecydowaną walką o uniwersalne prawa”. Wezwał wszystkie strony do zachowania spokoju i unikania przemocy, a rząd do poszanowania praw człowieka i organizacji w najbliższym czasie wolnych wyborów, które odzwierciedlą prawdziwą wolę i aspiracje narodu. 17 stycznia 2011 Stany Zjednoczone pochwaliły ogłoszenie reform politycznych przez rząd jedności narodowej, w tym walkę z korupcją, swobodę działania mediów i uwolnienie więźniów politycznych. Wezwały rząd do ich realizacji oraz organizacji wolnych wyborów. 26 stycznia 2011 do Tunisu przybył podsekretarz stanu, Jeffrey Feltman, który wezwał rząd tymczasowy do spełnienia oczekiwań narodu i zaoferował pomoc USA przy organizacji wolnych wyborów.
Francja zachowywała początkowo ostrożne stanowisko w sprawie wydarzeń w Tunezji, nie pozwalając sobie na słowa bezpośredniej krytyki wobec prezydenta Ben Alego. 11 stycznia 2011 minister spraw zagranicznych Michèle Alliot-Marie zasugerowała możliwość udzielenia przez francuskie siły zbrojne pomocy administracji Ben Alego w „wyciszeniu sytuacji poprzez środki wymuszenia prawa”, co ściągnęło na nią słowa krytyki ze strony opozycji i części mediów. Dopiero 13 stycznia 2011 premier François Fillon potępił „nieproporcjonalne użycie siły” przez władze. Rzecznik rządu stwierdził wówczas, że francuskie stanowisko wobec wydarzeń w Tunezji jest „zrównoważone”, gdyż zawiera „potępienie przemocy, apel o pokój i wyrażenie zaniepokojenia”. Każdą bardziej zdecydowaną postawę uznał za formę ingerencji w sprawy wewnętrzne, która nie leży we „francuskim stylu dyplomatycznym”.
Już po rezygnacji ze stanowiska przez Ben Alego 14 stycznia 2011 prezydent Nicolas Sarkozy wyraził nadzieję na pokojowe rozwiązanie kryzysu, stwierdzając, iż tylko dialog może przynieść demokratyczne zmiany. Następnego dnia oświadczył, że ludność Tunezji wyraziła swoją „demokratyczną wolę” i wezwał do organizacji wolnych wyborów w możliwie najszybszym czasie. Francja podjęła również działania mające na celu zablokowanie podejrzanych przepływów finansowych tunezyjskich depozytów państwowych. 24 stycznia 2011 francuskie władzy rozpoczęły wstępne dochodzenie w sprawie legalności majątku prezydenta Ben Alego znajdującego się na terytorium ich państwa po tym, jak trzy organizacje pozarządowe (stowarzyszenie Sherpa, francuska Transparency International, Arabska Komisja ds. Praw Człowieka) złożyły przeciwko niemu pozew o korupcję. Tego samego dnia prezydent Sarkozy przyznał, że reakcja Francji na rewolucję w Tunezji była spóźniona. Oświadczył, że Francja „niewłaściwie oceniła desperację, krzywdy i odczucia” narodu tunezyjskiego. Uzasadniał, iż za obraną postawą stała obawa przed oskarżeniami o ingerowanie w wewnętrzne sprawy swojej byłej kolonii. Równocześnie Nicolas Sarkozy zaoferował nowym władzom Tunezji środki pomocowe, w tym pomoc finansową. 26 stycznia 2011 prezydent wymienił na stanowisku ambasadora w Tunisie.
Minister spraw zagranicznych Wielkiej Brytanii William Hague potępił przemoc w Tunezji i wezwał władze do pokojowego rozwiązania sytuacji, szybkiego przywrócenia prawa i porządku, podjęcia działań w celu organizacji wolnych wyborów i natychmiastowego poszerzenia wolności politycznych. Kanclerz Niemiec Angela Merkel uznała sytuację w Tunezji za „niezwykle poważną”. Wezwała władze do pojednania z protestującymi i wprowadzenia „prawdziwej demokracji”, przestrzegania praw człowieka oraz zagwarantowania wolności prasy i zgromadzeń.
19 stycznia 2011 władze Szwajcarii zablokowały dostęp do funduszy finansowych należących do prezydenta Ben Alego i jego „świty”, aby zapobiec ich wycofaniu i umożliwić nowym władzom odzyskanie środków przejętych nielegalnie. Uziemiły także w Genewie należący do Ben Alego samolot Falcon 900. 2 maja 2011 Szwajcaria zidentyfikowała majątek o wartości 60 mln franków należący do Ben Alego, blokując do niego dostęp.
Premier Izraela Binjamin Netanjahu stwierdził, iż region, w którym znajduje się jego państwo jest bardzo niestabilny, wyrażając przy tym nadzieję na rychłe przywrócenie pokoju i bezpieczeństwa.
1 lutego 2011 francuskie władze skonfiskowały na lotnisku La Bourget samolot Bambardier należący do rodziny zięcia prezydenta Ben Alego. Transparency International szacowała majątek rodziny byłego prezydenta na 5 mld USD. W jego skład miały wchodzić udziały w sektorze bankowym i ubezpieczeń, depozyty na kontach bankowych, około 30 nieruchomości (w tym hotele) położone w Paryżu, Alpach i na Lazurowym Wybrzeżu.
27 lutego 2011 do dymisji podała się francuska minister spraw zagranicznych Michèle Alliot-Marie, co miało bezpośredni związek z jej postawą wobec wydarzeń w Tunezji. Głosy krytyki mediów i opozycji, oprócz wypowiedzi na temat Tunezji z 11 stycznia 2011, wywoła także sprawa spędzania przez nią i jej partnera Patricka Olliera świątecznego urlopu w Tunezji, w czasie gdy trwały już protesty w tym kraju. W czasie wypoczynku minister dwukrotnie korzystała także z podróży prywatnym samolotem należącym do tunezyjskiego biznesmena blisko powiązanego z rodziną prezydenta Ben Alego. Zdaniem części komentatorów zmiany we francuskim rządzie były również odpowiedzią na niskie notowania społeczne administracji prezydenta Nicolasa Sarkozy’ego.
Świat muzułmański.
Liga Państw Arabskich 15 stycznia 2011 zaapelowała do „wszystkich sił politycznych, przedstawicieli tunezyjskiego społeczeństwa i urzędników o pozostanie zjednoczonymi w celu utrzymania osiągnięć narodu tunezyjskiego oraz pokoju”. 17 stycznia 2011 przewodniczący organizacji Amr Musa wyraził nadzieję, że społeczeństwo Tunezji zbuduje system polityczny, jakiego pragnie. Stwierdził, że świat arabski powinien wyciągnąć lekcję i wnioski z wydarzeń w Tunezji. Zastrzegł, że wydarzeń tych nie można traktować jako odosobnionego przypadku, gdyż społeczeństwa arabskie mają wiele cech wspólnych oraz funkcjonują i reagują wzajemnie. 19 stycznia 2011 Moussa wezwał przywódców państw arabskich do rozważenia problemów gospodarczych i politycznych we własnych państwach, a które doprowadziły do protestów w Tunezji, jako że skala gniewu i złości obywateli w regionie osiągnęła „bezprecedensowy poziom”. Stwierdził, że „arabska dusza jest rozdarta przez biedę, bezrobocie i ogólną recesję”.
Egipskie Ministerstwo Spraw Zagranicznych „uszanowało wybór narodu w bratniej Tunezji” i wyraziło zaufanie w „mądrość tunezyjskich braci w rozwiązaniu sytuacji i uniknięciu pogrążenia Tunezji w chaosie”. Szef egipskiej dyplomacji Ahmad Abu al-Ghajt stwierdził, że kryzys polityczny nie rozprzestrzeni się na inne kraje arabskie, gdyż sytuacja w każdym z nich jest odmienna.
Ministerstwo Spraw Zagranicznych Sudanu w wydanym oświadczeniu z zadowoleniem przyjęło polityczną zmianę w Tunezji i uszanowało polityczną wolę i społeczną aspirację narodu tunezyjskiego do wyboru politycznej przyszłości. Wyraziło nadzieję, że wydarzenia zapewnią krajowi „wolność, bezpieczeństwo, stabilność i dobrą przyszłość”. Władze Maroka wyraziły „głęboką solidarność” z ludnością Tunezji. Wyraziły nadzieję, że Tunezyjczycy przezwyciężą zaistniałą sytuację w sposób solidarny i zjednoczony. Podkreśliły znaczenie stabilności państwa dla bezpieczeństwa w regionie Maghrebu. Solidarność z mieszkańcami Tunezji wyraził również Katar.
Arabia Saudyjska przyjęła prezydenta Ben Alego na swoim terytorium, co jej władze uzasadniały „wyjątkowymi okolicznościami” i potrzebą wsparcia bezpieczeństwa i stabilności Tunezji. Władze Zjednoczonych Emiratów Arabskich zaapelowały do Tunezyjczyków o pozostanie zjednoczonymi w celu zachowania jedności narodowej i uniemożliwienia wszelkich prób zaburzenia bezpieczeństwa i stabilności kraju. Ministerstwo Spraw Zagranicznych Turcji wyraziło zaniepokojenie sytuacją w Tunezji oraz nadzieję na jak najszybsze przywrócenie porządku bez dalszej eskalacji przemocy.
Irańskie Ministerstwo Spraw Zagranicznych wyraziło nadzieję na realizację postulatów narodu tunezyjskiego w możliwie najlepszej formie, tak by państwo mogło odgrywać efektywną rolę w świecie islamskim. Przewodniczący irańskiego parlamentu Ali Ralidżani ostrzegł społeczeństwo Tunezji przed działaniami niektórych państw Zachodu, próbującymi według niego wykorzystać zaistniałą sytuację w tym kraju. Zachowanie tych państw określił jako „absurdalne”. Stwierdził, że najpierw wspierały dyktaturę, a po obaleniu Ben Alego udają, że sympatyzują z narodem tunezyjskim.
Przywódca Libii Mu’ammar al-Kaddafi wyraził żal z powodu odsunięcia prezydenta Ben Alego od władzy, który według niego był najlepszą osobą do rządzenia krajem. Jego odejście uznał za „wielką stratę”. Stwierdził, że Tunezja „padła ofiarą zakapturzonych gangów i złodziei”, a zaistniałą sytuację nazwał „chaosem bez perspektyw na zakończenie”. Ostrzegł Tunezyjczyków przed oszustwami ze strony WikiLeaks, których opublikowane informacje miały być kłamliwe i miały służyć tworzeniu chaosu. 25 stycznia 2011 wyraził obawę, że rewolucja tunezyjska będzie „służyć zagranicznym interesom”. Zaprzeczył również pogłoskom, jakoby miał zaprosić Ben Alego do Libii.
Protesty w regionie.
Rewolucja w Tunezji stała się zarzewiem prowadzącym do wybuchu protestów i rewolucji w innych krajach arabskich w regionie Afryki Północnej i Bliskiego Wschodu. Już 28 grudnia 2010 do pierwszych wystąpień społecznych doszło w sąsiedniej Algierii. Zmusiły one prezydenta Abd al-Aziza Buteflikę do zniesienia obowiązującego od 19 lat stanu wyjątkowego i powołania komisji konstytucyjnej celem przygotowania zmian w ustawie zasadniczej. Masową falę protestów w innych państwach przyniosło jednakże dopiero obalenie prezydenta Ben Alego. Mieszkańcy tych krajów, zmagający się jak Tunezyjczycy z podobnymi problemami bezrobocia, złej sytuacji materialnej, korupcji i ograniczania swobód obywatelskich przez rządzące nierzadko od dziesięcioleci władze, zachęceni udaną rewolucją, wyszli na ulice swoich największych miast bądź dokonywali demonstracyjnych aktów samospaleń.
W styczniu 2011 do wybuchu masowych protestów społecznych doszło w Jordanii i Jemenie. W ich wyniku król Jordanii Abdullah II zdymisjonował rząd premiera Samira ar-Rifa’ia i powołał nowy gabinet na czele z Marufem al-Bachitem. Z kolei prezydent Jemenu Ali Abd Allah Salih po kilkumiesięcznych walkach zadeklarował wolę podjęcia dialogu z opozycją i podał się do dymisji, dzięki czemu przeprowadzono transformację w kraju.
25 stycznia 2011 rozpoczęły się wystąpienia w Egipcie, zorganizowane za pośrednictwem sieci internetowej. W kolejnych dniach protesty objęły największe miasta w kraju i przerodziły się w ludową rewolucję. W jej wyniku prezydent Husni Mubarak powołał nowy rząd na czele z Ahmadem Szafikiem oraz mianował na stanowisko wiceprezydenta Umara Sulajmana. Nie złagodziło to jednak nastrojów społecznych. 11 lutego 2011, po 18 dniach protestów, Husni Mubarak zrezygnował z urzędu szefa państwa i przekazał władzę Najwyższej Radzie Sił Zbrojnych na czele z marszałkiem Muhammadem Husajnem Tantawim.
15 lutego 2011 protesty na masową skalę wybuchły w Libii, rządzonej od ponad 40 lat przez pułkownika Muammara al-Kaddafiego. Demonstrujący domagali się jego odejścia i reform. Wojsko i służby bezpieczeństwa zdecydowanie zareagowały na wystąpienia, w wyniku starć zginęły tysiące osób. Przeciwnicy Kaddafiego, w wyniku regularnych walk, opanowali całą wschodnią część kraju oraz miasta na jego zachodnim wybrzeżu. Powstanie przerodziło się z czasem w regularną wojnę domową. Rebelianci powołali do życia Narodową Radę Tymczasową na czele z Mustafą Muhammadem Abd ad-Dżalilem. Przy wsparciu z powietrza przez siły NATO w sierpniu 2011 zdobyły Trypolis, pozbawiając władzy pułkownika Kaddafiego. We wrześniu 2011 nowe władze uzyskały uznanie ze strony ONZ. W październiku 2011 ukrywający się na południu kraju pułkownik Kaddafi został schwytany i zabity.
W połowie marca 2011 do protestów na masową skalę doszło w Syrii, gdzie demonstranci sprzeciwiali się autorytarnej polityce prezydenta Baszara al-Assada. Władze skierowały przeciwko protestującym wojsko. Protesty szybko zamieniły się w konfrontację zbrojną, która doprowadziła do wybuchu wojny domowej.
Do wybuchu protestów doszło również w Arabii Saudyjskiej, Autonomii Palestyńskiej, Bahrajnie, Dżibuti, Iraku, Kuwejcie, Libanie, Maroku, Mauretanii, Omanie, Saharze Zachodniej, Somalii i Sudanie. Oprócz krajów arabskich, manifestacje antyrządowe wybuchły również w sąsiednim Iranie.
Migracja ludności.
Migracja do Unii Europejskiej.
Jednym z następstw rewolucji w Tunezji była fala migracji ludności z tego kraju. Większość z imigrantów opuszczała ojczyznę z powodu biedy i złych warunków życiowych, jednakże część z nich mogła być związana z obalonym reżimem i szukać nowego miejsca osiedlenia. Celem ich podróży była głównie Unia Europejska, w tym położone najbliżej granic Tunezji Włochy. W pierwszej połowie lutego 2011 na wyspę Lampedusa, wchodzącej w skład archipelagu Wysp Pelagijskich leżącego między Tunezją a Maltą, dostało się ok. 5,5 tys. nielegalnych imigrantów. Większość z nich dotarła tam na niewielkich łodziach, została następnie przechwycona przez straż przybrzeżną i osadzona w specjalnych centrach pobytowych. Patrole tunezyjskiej straży przybrzeżnej w czasie i po rewolucji były mniej intensywne i fragmentaryczne. Liczba migrantów przewyższyła możliwości kwaterunkowe i administracyjne, tak że część z nich była lokowana w miejscowych szkołach i hotelach. W centrach znajdowały się w sumie miejsca dla 850 osób. Niespodziewana i wysoka fala migracji spowodowała chaos na niewielkiej wyspie liczącej ok. 5 tys. mieszkańców. Burmistrz Lampedusy oświadczył, że sytuacja pozostawała poza kontrolą.
12 lutego 2011 włoski rząd ogłosił stan pogotowia humanitarnego, który umożliwiał zwiększenie środków finansowych i liczby pracowników oraz niezbędnych służb w celu opanowania sytuacji. Część z imigrantów została przetransportowana do ośrodków migracyjnych na Sycylii i w południowych Włoszech w celu ustalenia ich tożsamości.
11 lutego 2011 włoski minister spraw wewnętrznych Roberto Maroni oraz minister spraw zagranicznych Franco Frattini wystąpili z apelem do UE o natychmiastowe rozmieszczenie w pobliżu włoskich granic misji patrolowej agencji Frontex. 13 lutego Maroni oskarżył UE o bezczynność w tej kwestii i pozostawienie Włoch z tym problemem samych sobie. Podkreślił upadek systemu Tunezji i zwrócił się do władz tego kraju z prośbą o zgodę na rozmieszczenie włoskich służb na jego terytorium w celu powstrzymania nielegalnej migracji. Jej falę określił mianem „biblijnego exodusu”. Władze Tunezji uznały takie stanowisko za niedopuszczalne i próbę naruszenia suwerenności państwa. Równocześnie rozmieściły wojsko na wybrzeżu Zatoki Kabiskiej i w pobliżu miasta Dżardżis.
14 lutego 2011 minister Maroni wystąpił do UE z wnioskiem o pomoc finansową w wysokości 100 mln euro w celu pokrycia kosztów opanowania kryzysu humanitarnego oraz wysłał na Lampedusę kontyngent 200 żołnierzy. 15 lutego 2011 agencja Frontex wyraziła zgodę na rozpoczęcie misji u wybrzeży Włoch, liczącej 50 osób personelu i składającej się z jednostek łodzi i samolotów patrolowych. UE zgodziła się natomiast na udzielenie pomocy finansowej Włochom. Władze Tunezji i Włoch uzgodniły porozumienie o współpracy w celu zwalczania nielegalnej migracji. Włochy zadeklarowały wsparcie tunezyjskich sił zbrojnych w postaci pomocy technicznej i wyposażenia.
W marcu 2011 do rzeszy Tunezyjczyków migrujących na Lampedusę dołączyli także uchodźcy innych nacji, uciekających przed walkami zbrojnymi w Libii. Według włoskich władz pod koniec marca 2011 liczba uchodźców przybyłych do tego kraju osiągnęła liczbę 19 tys. osób, by w połowie kwietnia 2011 dojść do liczby 25 tys. osób. Włoski rząd, pod naciskiem miejscowej ludności protestującej przeciwko przeciągającemu się kryzysowi na wyspie i blokadzie portu, pod koniec marca 2011 zadecydował o przetransportowaniu większości uchodźców przebywających na Lampedusie w inne regiony kraju, m.in. do Mineo oraz Mandurii. Zaoferował także tunezyjskim władzom pomoc finansową w wysokości 200 mln euro w celu wzmocnienia kontroli granic. 30 marca 2011 premier Silvio Berlusconi, w trakcie wizyty na Lampedusie, zobowiązał się do przetransportowania z wyspy w inne rejony kraju wszystkich pozostających tam imigrantów w ciągu 60 godzin. Zaproponował przy tym zgłoszenie Lampedusy do Pokojowej Nagrody Nobla.
Amnesty International 1 kwietnia 2011 zarzuciła włoskim władzom niezapewnienie uchodźcom odpowiednich warunków mieszkaniowych i sanitarnych w przeznaczonych dla nich obozach. Opinię tę powtórzyła także organizacja Lekarze bez Granic. Włoski rząd oskarżył natomiast Unię Europejską o brak reakcji i pozostawienie Włochów samych sobie w obliczu problemu.
4 kwietnia 2011 do Tunisu udał się premier Berlusconi, czego efektem było podpisanie następnego dnia porozumienia między rządami włoskim i tunezyjskim. Porozumienie przewidywało zwiększenie współpracy policyjnej w zakresie zwalczania nielegalnej migracji oraz obowiązkowe deportacje. Zgodnie z nim, włoski rząd przyznał 20 tysiącom migrantów przebywającym już na ich terytorium prawo 6-miesięcznego pobytu. Porozumienie zakładało natomiast deportacje kolejnych napływających migrantów.
Przetransportowanie uchodźców do obozów na Półwyspie Apenińskim i zapewnienie prawa czasowego pobytu umożliwiło im przemieszczanie się po terytorium Włoch, a także całej strefy Schengen. Kwestia afrykańskich migrantów doprowadziła do napięcia w stosunkach włosko-francuskich, kiedy włoski minister spraw zagranicznych Franco Frattini oskarżył Francję o brak solidarności po tym, jak kraj nie wpuścił na swoje terytorium tunezyjskich uchodźców próbujących przekroczyć przejście graniczne w miejscowości Ventimiglia. Część z tunezyjskich uchodźców, posługujących się językiem francuskim, w sposób naturalny kierowało się ku granicy z Francją, próbując przedostać się na jej terytorium. Francuskie służby graniczne nie wpuszczały jednak uchodźców nieposiadających ważnych dokumentów tożsamości i środków finansowych niezbędnych do utrzymania się. Włoski rząd uznał takie działanie za „wrogie” i sprzeczne z prawem UE. W celu złagodzenia napięcia 8 kwietnia 2011 w Mediolanie doszło do spotkania ministrów spraw wewnętrznych obu krajów. Ministrowie Claude Guéant i Roberto Maroni zawarli wówczas porozumienie o wspólnym patrolowaniu wybrzeża Tunezji w celu zwalczania nielegalnej migracji. Podobne porozumienie zawarły również rządy francuski oraz niemiecki.
Kwestia afrykańskich imigrantów była jednym z tematów posiedzenia posiedzenia Rady UE 11 kwietnia 2011. Większość ministrów spraw wewnętrznych państw członkowskich uznała decyzję Włoch o przyznaniu im zezwolenia na pobyt czasowy za błędną, uznając że większość z nich to imigranci zarobkowi, a nie uchodźcy czy azylanci wymagający międzynarodowej ochrony. Przewodniczący Komisji Europejskiej José Manuel Barroso wezwał tunezyjski rząd do zwiększenia wysiłków na rzecz zapobieżenia nielegalnej migracji.
17 kwietnia 2011 Francja ponownie nie wpuściła na swoje terytorium tunezyjskich migrantów z Włoch, zatrzymując pociągi na przejściu granicznym w Ventimiglii. Działanie to wywołało protest ze strony włoskiej dyplomacji. 22 kwietnia 2011 francuskie władze wystąpiły natomiast z propozycją zmian w porozumieniu z Schengen i wprowadzenie możliwości jego przejściowego zawieszania w przypadku „systemowego załamania się kontroli na granicach zewnętrznych”. 26 kwietnia 2011 prezydent Nicolas Sarkozy i premier Silvio Berlusconi w czasie spotkania w Rzymie wspólnie zaapelowali o zmianę porozumienia z Schengen, w taki sposób, by możliwe było przywrócenie kontroli granicznej w przypadku „wyjątkowych trudności”. Francja zobowiązała się także do respektowania zasad porozumienia i wpuszczania na swoje terytorium wszystkich migrantów posiadających odpowiednie zabezpieczenie finansowe.
4 maja 2011 Komisja Europejska przedstawiła program działań w zakresie polityki migracyjnej i azylowej. Wśród proponowanych zmian znalazł się przepis dopuszczający wprowadzenie przez państwa strefy Schengen czasowej kontroli granic w wyjątkowych okolicznościach, takich jak nagły napływ migrantów do granic zewnętrznych. Dotychczasowe przepisy zakładały wprowadzenie kontroli granicznej wyłącznie w przypadku zagrożenia porządku publicznego, co w praktyce znajdowało zastosowanie w przypadku masowych imprez sportowych.
24 czerwca 2011, w czasie szczytu w Brukseli, Rada Europejska oficjalnie zwróciła się do Komisji Europejskiej w celu przygotowania ostatecznego projektu zmian w systemie Schengen. Zmiany te miały dopuszczać przywrócenie przez państwa kontroli granic wewnętrznych w „naprawdę krytycznej sytuacji”. Decyzja taka miała być podjęta na podstawie „wspólnej oceny”, w „ściśle ograniczonym zakresie i czasie” oraz „bez narażania na szwank zasady swobodnego przepływu osób”. Przywódcy państw zobowiązali się również do przyjęcia Wspólnego Europejskiego Systemu Azylowego ("Common European Asylum System", CEAS).
Migracja do Tunezji.
Pod koniec lutego 2011, z powodu wojny domowej w Libii, granicę libijsko-tunezyjską przekroczyło kilkadziesiąt tysięcy osób. 27 lutego 2011 Biuro UNCHR poinformowało, że liczba ta wyniosła ok. 50 tys. osób. Wśród nich znaleźli się głównie Tunezyjczycy, Egipcjanie i Libijczycy, a także obywatele państw azjatyckich. UNHCR zaapelował do społeczności międzynarodowej o pomoc humanitarną dla rządów Tunezji i Egiptu w celu opanowania sytuacji napływających uchodźców. Biuro rozpoczęło także akcję dostarczania namiotów i niezbędnego zaopatrzenia na wyspę Dżerba. Na powrót do kraju w prowizorycznych warunkach oczekiwało ok. 20 tys. Egipcjan.
W kolejnych dniach fala migracja rosła i do 1 marca 2011 osiągnęła poziom 70-75 tys. osób. Tylko tego dnia granicę przekroczyło ok. 14 tys. uchodźców, a dalszych 20 tys. oczekiwało na jej przekroczenie po stronie libijskiej. Pomoc humanitarną na tunezyjskie pogranicze dostarczało Biuro UNHCR, Światowy Program Żywnościowy oraz Organizacja Czerwonego Półksiężyca. Dziesiątki tysięcy osób oczekiwało na przetransportowanie do innych miast i ich państw ojczystych. UNHCR w pobliżu granicy zorganizował przejściowy obóz dla ok. 20 tys. uchodźców.
Organizacje pomocowe ogłosiły stan pogotowia humanitarnego. Przewodniczący Komisji Europejskiej Jose Manuel Barroso określił sytuację mianem „ludzkiej tragedii”. W odpowiedzi na apele, pomoc logistyczną w postaci samolotów i okrętów dostarczyła Francja, Wielka Brytania oraz Stany Zjednoczone, co umożliwiło ewakuację kilku tysięcy Egipcjan. Do 3 marca 2011 liczba osób, które przekroczyły tunezyjską granicę wzrosła do 90-95 tys. Gwałtowny napływ migrantów do Tunezji rozpoczął się 21 lutego 2011, osiągając swoje apogeum w dniach 1-2 marca. W kolejnych dniach liczba osób przekraczających granicę stopniowo się zmniejszała. W połowie marca 2011 liczba osób, które przekroczyły granicę tunezyjsko-libijską wzrosła ogółem do 120 tys., z czego 20 tys. osób stanowili Tunezyjczycy, którzy powrócili do swoich rodzinnych stron, a 75 tys. Egipcjanie przetransportowani do swego kraju drogą morską i powietrzną. Z pozostałej liczby, ok. 15-20 tys. osób przebywało nadal w obozach dla uchodźców w pobliżu granicy.
Gospodarka.
Rewolucja tunezyjska wpłynęła na krajową gospodarkę, w tym zwłaszcza na sektor turystyczny. Sektor ten generował największe dochody zagraniczne i zatrudniał ok. 400 tys. osób, co czyniło go drugą pod względem wielkości gałęzią gospodarki, zaraz po rolnictwie. W 2010 dochody z turystyki wzrosły o 1 punkt procentowy w porównaniu z rokiem poprzednim i wyniosły 3,5 mld dinarów (2,48 mld USD). Tunezję odwiedziło wówczas ok. 7 mln turystów.
W styczniu 2011, z powodu protestów ewakuowanych zostało tysiące zagranicznych turystów. Część z państw wydało także oświadczenia odradzające wyjazdów do Tunezji. Na początku lutego 2011 minister turystyki Mehdi Houass ogłosił, że dochody w tym sektorze i liczba zagranicznych przyjazdów do Tunezji spadły w styczniu 2011 o ok. 40%. Jednocześnie jednak wyraził przekonanie, że rewolucja była skuteczną promocją kraju, a rozgłos medialny i dążenie narodu tunezyjskiego do wolności przyczynią się do wzrostu liczby turystów w kolejnych miesiącach. Na początku lipca 2011 minister turystyki oznajmił, iż w okresie od stycznia do czerwca 2011 dochody z turystyki spadły o 51% w porównaniu z rokiem poprzednim (z 1,26 mld dinarów do 614 mld dinarów), a liczba turystów o 40% (do 1,59 mln). Według szacunków ministerstwa z czerwca 2011 całkowita liczba turystów odwiedzających Tunezję w 2011 miała spaść o połowę, do 3,5 mln, a dochody w tym sektorze do 1,8 mld dinarów.
Szacunki analityków z lutego 2011 przewidywały spadek wzrostu gospodarczego Tunezji z powodu protestów z 3,4% w 2010 do ok. 1,5%–2,5% w 2011. Rząd ocenił straty gospodarcze z tego tytułu na kwotę 5 mld USD, tj. 11% PKB. Analizy gospodarcze zakładały również zwiększenie deficytu budżetowego oraz deficytu rachunku bieżącego bilansu płatniczego.
Tunezyjska giełda dwukrotnie wstrzymywała pracę z powodu rewolucji na czas kilkunastu dni. Pierwszy raz 17 stycznia 2011, po spadkach indeksu TUNINDEX z poprzedniego tygodnia (7–14 stycznia) sięgających niemal 13%. Po raz drugi giełda zaprzestała pracy 28 lutego 2011, gdy do dymisji podał się premier Ghannouchi i część członków jego rządu. W sumie przed jej drugim zamknięciem indeks TUNINDEX spadł o 20% w porównaniu do stanu sprzed rewolucji. Natomiast po otwarciu giełdy 7 marca 2011 wzrósł do końca tegoż miesiąca o 9%.
1 kwietnia 2011 tunezyjski minister finansów Jalloul Ayed wyszacował poziom planowanego wzrostu gospodarczego w 2011 pomiędzy 0% a 1%. Tymczasem przedrewolucyjny rząd premiera Ghannouchiego prognozował wzrost gospodarczy w 2011 na poziomie 5,4%. Na trudną sytuację gospodarczą kraju złożył się spadek dochodów z turystyki, eksportu oraz spadek poziomu inwestycji. Poziom inwestycji zagranicznych po rewolucji zmniejszył się o miliard dinarów (720 mln USD). Minister ocenił potrzeby pożyczkowe Tunezji w 2011 na 4 mld dinarów (przy całkowitym zadłużeniu zagranicznym kraju sięgającym 16 mld dinarów). W połowie kwietnia 2011 Afrykański Bank Rozwoju przedstawił trzy scenariusze rozwoju tunezyjskiej gospodarki w 2011. W wariancie najbardziej optymistycznym wzrost gospodarczy szacował na 3,6%, w umiarkowanym na 1,1%, a w pesymistycznym zakładał jego spadek o 2,5%. Pod koniec kwietnia 2011 prezes tunezyjskiego banku centralnego przewidywał wzrost gospodarczy w 2011 na poziomie 1-2%, oświadczając, że gorszy od przewidywań rozwój gospodarki może stanowić zagrożenie dla procesu transformacji politycznej.
W połowie czerwca 2011 rząd zdecydował o zwiększeniu wydatków budżetowych w 2011 o 11%, z 19,19 mld dinarów do 21,33 mld dinarów (15,5 mld USD). Nowelizacja ustawy budżetowej, uchwalonej w grudniu 2010 jeszcze w czasie rządów prezydenta Ben Alego, spowodowana była rosnącymi wydatkami na cele społeczne, w tym subsydia paliw i produktów pierwszej potrzeby, podwyżki wynagrodzeń, zasiłki dla bezrobotnych (bez pracy pozostawało 700 tys. osób) oraz odszkodowania dla przedsiębiorstw dotkniętych przez kryzys wywołany rewolucją.
Internet i media.
Ważną rolę w czasie rewolucji tunezyjskiej odegrał internet. Przyczynił się on do jej rozwoju, rozpowszechniania informacji oraz organizacji wystąpień i mobilizacji ich uczestników. Internet po raz pierwszy został wykorzystany do celów politycznych przez określone grupy społeczne w 2009, w czasie zamieszek w Mołdawii oraz zamieszek po wyborach w Iranie. Sieć internetowa już od samego początku miała wpływ na wydarzenia w Tunezji, gdyż w pierwszych dniach grudnia 2010 w serwisie WikiLeaks zostały opublikowane tajne depesze amerykańskich dyplomatów, krytyczne względem administracji prezydenta Ben Alego.
Tuż po wybuchu protestów władze starały się bagatelizować ich znaczenie. Publiczne media nie informowały o nich, natomiast w mediach światowych były one przedstawiane jako protesty przeciwko panującej biedzie, wyłącznie o charakterze ekonomicznym. Rozpowszechnienie informacji stało się możliwe dzięki narzędziom internetowym. Dzięki takim serwisom społecznościowym jak Facebook, Twitter czy YouTube oraz licznym blogom możliwa stała się publikacja materiałów audiowizualnych oraz wymiana informacji między uczestnikami wydarzeń. Wykorzystanie internetu do celów politycznych nastąpiło dzięki jego powszechności w społeczeństwie tunezyjskim, relatywnie wysokim w porównaniu do innych państw regionu. Ponad 34% spośród 10 mln mieszkańców kraju dysponowało dostępem do sieci internetowej, a ponad 20% mieszkańców (ponad 2 mln) posiadało konto w serwisie Facebook, który był jednym z głównym kanałów wymiany wiadomości.
Władze w czasie trwania protestów starały się uniemożliwić swobodny dostęp do sieci internetowej. Już przed wybuchem rewolucji pozarządowa organizacja Reporterzy bez Granic sklasyfikowała Tunezję na 164 pozycji (na 178) w rankingu wolności prasy. Umieściła również kraj na liście „15 wrogów internetu”, odnotowując istnienie „bardzo efektywnego systemu cenzury”. Władze w czasie rewolucji blokowały dostęp lub cenzurowały treści wielu stron internetowych. Przeprowadzały także operacje typu phishing służące przechwyceniu haseł do kont na stronach internetowych w celu ich kontroli bądź likwidacji. Ograniczony był dostęp do portali społecznościowych oraz zagranicznych serwisów informacyjnych, w tym BBC i Al-Dżaziry.
Aresztowanych zostało także pięciu blogerów. 6 stycznia 2011 władze aresztowały znanego blogera Aziza Amamiego, a także rapera Hamadę Ben-Amora, który tydzień wcześniej opublikował w internecie singiel pt. „Prezydencie, twoi ludzie umierają”, mówiący o problemach młodzieży i bezrobocia. Zatrzymany został również bloger Slim Amamou.
Udaną akcję o charakterze politycznym przeprowadziła w sieci 3 stycznia 2011 grupa hakerów określająca się jako „Anonymous”. Zaatakowała i zablokowała dostęp na kilka dni do co najmniej 14 oficjalnych stron internetowych głównych tunezyjskich instytucji państwowych, w tym strony internetowej prezydenta, rządu, Ministerstwa Spraw Zagranicznych, Ministerstwa Przemysłu oraz giełdy. Atak cybernetyczny pod nazwą „Operation Tunisia” (operacja Tunezja) był wyrazem solidarności z protestującymi. W oświadczeniu umieszczonym na zhakowanej stronie rządu Tunezji, grupa potępiała zachowanie władz i tłumienie przez nie swobody wypowiedzi, informacji i cenzurowania internetu.
Internet odegrał jeszcze większą rolę w czasie rewolucji w Egipcie, która wybuchła 25 stycznia 2011 pod wpływem wydarzeń w Tunezji.
Wydarzenia w krajach Afryki Północnej i Bliskiego Wschodu wpłynęły do pewnego stopnia na kulturę i sztukę. Wniosły nowy impuls w tworzenie dzieł o tematyce społecznej i politycznej, poruszających takie tematy jak korupcja, wolność i powstania ludowe. Prace o takim charakterze zostały zaprezentowane m.in. w kwietniu 2011 na corocznym Biennale w Szardży w Zjednoczonych Emiratach Arabskich.
Nazwa.
Wydarzenia w Tunezji nazwane zostały mianem „jaśminowej rewolucji”. Określenia tego po raz pierwszy użył tunezyjski dziennikarz Ziad Al-Hani 13 stycznia 2011 na swoim blogu, zablokowanym później przez władze. Pomysł ten zrodził się w czasie spotkania związku dziennikarzy dwa dni wcześniej. Nazwa nawiązywała do narodowego kwiatu Tunezji, jaśminu.
Określenie szybko podchwyciły zagraniczne media i użytkownicy internetu. Naśladowało ono tendencję przypisywania ludowym rewolucjom nazw kwiatów bądź kolorów, tzw. kolorowe rewolucje. Sami Tunezyjczycy w odniesieniu do toczących się wydarzeń stosowali początkowo określenie „rewolucja/rewolta Sidi Bu Zajd”, od miejsca w którym doszło do jej wybuchu. Z czasem nazwa „jaśminowa rewolucja” coraz bardziej się upowszechniła.
Nazwa „jaśminowa rewolucja” spotkała się z krytyką części komentatorów. Podkreślali oni, iż wystąpienia w Tunezji, w odróżnieniu od „kolorowych rewolucji”, nie miały pokojowego charakteru i skutkowały setkami ofiar śmiertelnych i rannych. Podkreślano także wtórność nazwy. Była ona używana już wcześniej do określenia protestów w Syrii w 2005 oraz w Pakistanie w 2007. Jaśmin jest również narodowym kwiatem drugiego z tych państw. Co więcej, część Tunezyjczyków takim mianem określała także bezkrwawe dojście do władzy Ben Alego w 1987.
W nawiązaniu do ważnej roli internetu w czasie wydarzeń w Tunezji, w mediach pojawiały się też takie określenia, jak „Twitterowa rewolucja”, „Rewolucja WikiLeaks” lub „Facebookowa rewolucja”.

</doc>
<doc id="2206488" url="https://pl.wikipedia.org/wiki?curid=2206488" title="Bund">
Bund



</doc>
<doc id="2206492" url="https://pl.wikipedia.org/wiki?curid=2206492" title="Wyluzuj czapkę">
Wyluzuj czapkę

Wyluzuj czapkę – singel zespołu Voo Voo.
Utwór "Wyluzuj czapkę" nie był publikowany na żadnej innej innej płycie. Został napisany i zarejestrowany jako hymn finału Wielkiej Orkiestry Świątecznej Pomocy, który odbył się 7 stycznia 2001 roku.
Singel Voo Voo zawiera obok utworu "Wyluzuj czapkę" różnej długości reklamówki kolejnego finału WOŚP przeznaczone do emisji radiowej.
Lista utworów.
Muzyka i słowa: Wojciech Waglewski

</doc>
<doc id="2206493" url="https://pl.wikipedia.org/wiki?curid=2206493" title="Kriokoagulacja">
Kriokoagulacja

Kriokoagulacja – bezbolesna i bezkrwawa metoda kriochirurgii będącej częścią krioterapii polegająca na płytkim zniszczeniu chorej lub zbędnej tkanki bez naruszenia jej ciągłości wskutek zamrożenia, tj. poddania tej tkanki działaniu niskich, ujemnych temperatur, z reguły od -21 do -5, zwykle poprzedzona znieczuleniem.

</doc>
<doc id="2206494" url="https://pl.wikipedia.org/wiki?curid=2206494" title="Zhubei">
Zhubei

Zhubei () – miasto w północno-zachodnim Tajwanie, w powiecie Xinzhu, nad Cieśniną Tajwańską. W 2010 roku miasto liczyło 141 852 mieszkańców.

</doc>
<doc id="2206500" url="https://pl.wikipedia.org/wiki?curid=2206500" title="Rallicula">
Rallicula

Rallicula – rodzaj ptaka z rodziny kusokurek (Sarothruridae).
Zasięg występowania.
Rodzaj obejmuje gatunki występujące na Nowej Gwinei.
Morfologia.
Długość ciała 18–25 cm; masa ciała samców 71–136 g, samic 65–123 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2206502" url="https://pl.wikipedia.org/wiki?curid=2206502" title="Hrabstwo Lake (Kalifornia)">
Hrabstwo Lake (Kalifornia)

Hrabstwo Lake (ang. "Lake County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 1329,48 mil² (3443,34 km²). Według szacunków United States Census Bureau w roku 2009 miało 65 279 mieszkańców.
Hrabstwo powstało w 1861 roku. Na jego terenie znajdują się:

</doc>
<doc id="2206506" url="https://pl.wikipedia.org/wiki?curid=2206506" title="Reprezentacja Meksyku U–17 w piłce nożnej">
Reprezentacja Meksyku U–17 w piłce nożnej



</doc>
<doc id="2206508" url="https://pl.wikipedia.org/wiki?curid=2206508" title="Wulgata sykstyńska">
Wulgata sykstyńska

Wulgata sykstyńska – wydanie Wulgaty z roku 1590 autoryzowane przez papieża Sykstusa V. Pracę nad opracowaniem wydania Wulgaty rozpoczęto w 1561 roku, pracowały nad nim trzy kolejne komisje, jednak zniecierpliwiony Sykstus V w końcu sam przygotował wydanie. Wykorzystane zostały dobre rękopisy, jednak edycja przygotowana w pośpiechu zawierała błędy i dlatego już w 1592 roku zastąpiona została następnym wydaniem – Wulgatą klementyńską. We współczesnych krytycznych wydaniach tekstu biblijnego Wulgata sykstyńska jest rzadko cytowana.
Praca komisji.
Podczas IV Sesji Soboru Trydenckiego orzeczono, że starożytne wydanie Wulgaty ma być uznane za tekst autentyczny i jedyny dopuszczalny w liturgii, nauczaniu i rozprawach, zaś przewodniczący Soboru poprosił papieża o zainicjowanie prac nad opracowaniem autentycznego tekstu Pisma Świętego Wulgaty. Po zakończeniu Soboru Trydenckiego powstawały kolejne komisje, których zadaniem było opracowanie zrewidowanej, autoryzowanej wersji Wulgaty. 
Pierwszą taką komisję (pod przewodnictwem czterech kardynałów) powołał Pius IV w 1561 roku, jednak praca tej komisji posuwała się powoli i utknęła w miejscu ze względu na brak możliwości uzgodnienia zasad działania. 
Drugą komisję powołał w 1569 roku Pius V ("Congregatio pro emendatione Bibliorum"), należeli do niej kardynałowie Marco Antonio Colonna, Guglielmo Sirleto, Ludovico Madruzzo, Jérôme Souchier i Antonio Carafa. Komisja odbyła w sumie 26 sesji roboczych. Sirleto skolacjonował Codex Amiatinus na potrzeby przygotowywanego wydania, natomiast Carafa Codex Carafianus. Jednak prace komisji zostały przerwane za papieża Grzegorza XIII. Sugerowano, że odpowiedzialnym za przerwanie prac tej komisji jest Grzegorz XIII.
Trzecią komisję powołał Sykstus V w 1586 roku, a na jej czele stanął kard. Carafa, który wykorzystał swoje doświadczenie oraz dorobek zdobyty podczas prac poprzedniej komisji. Wykorzystano dobre rękopisy takie jak: Codex Hentenius, Amiatinus, Carafianus i Legionensis, jednak podstawą tekstualną było wydanie lowańskie z 1583 roku.
Wydanie.
Po dwóch latach komisja przedstawiła papieżowi wyniki swoich prac – był to gruby foliał krytycznej edycji Wulgaty lowańskiej z 1583 roku z naniesionymi licznymi poprawkami tekstu. Gdyby Sykstus V zaakceptował tekst opracowany przez kard. Carafa, to wydany przezeń tekst byłby satysfakcjonujący pod względem krytycznym. Jednak przygotowany tekst łaciński odbiegał od oczekiwań Sykstusa, który nie zaakceptował wyników prac tej komisji i postanowił opracować własną autoryzowaną edycję Wulgaty. Jednym ze źródeł, w oparciu o które dokonywał korekt, był "Codex Carafianus". Zmienił układ rozdziałów, numerów wierszy i wariantów manuskryptu według własnego uznania. Edycja przygotowana została w pośpiechu, była niedoskonała pod względem krytycznym, ponadto zawierała liczne błędy drukarskie. Wydanie ukazało się w maju 1590 roku, a poprzedzone zostało bullą promulgacyjną "Aeternus Ille" (1 marca 1590) nakazującą pod karą ekskomuniki przyjęcie swej wersji Wulgaty jako jedynej prawdziwej i autentycznej, do prywatnego i publicznego czytania, wyjaśniania i do kazań, zakazując jednocześnie jakichkolwiek wznowień Wulgaty w okresie krótszym niż 10 lat oraz nakładając automatycznie ekskomunikę większą na każdego, kto wyda Wulgatę różniącą się od edycji sykstyńskiej nawet w najmniejszej części. W bulli tej wyłożył też zasady, które jego zdaniem zostały zastosowane w tej edycji: wykorzystano starożytne rękopisy, a w przypadku niezgodności rękopisów sięgano po tekst hebrajski bądź grecki. Nie trzymał się jednak tych zasad konsekwentnie. Pełny tytuł wydania brzmi: "Biblica Sacra Vulgatae editionnis, ad Concilii Tridenti praescriptum emendata et a Sixto V P. M. recognita et approbata".
Pod względem tekstuologicznym Wulgata sykstyńska bliska jest wydaniu Stefanusa. Obecnie w wydaniach krytycznych oznaczana jest przez siglum vgs.
Dalsze losy wydania.
Po kilku miesiącach papież nagle zmarł (27 sierpnia 1590), a kardynałowie i biskupi już 5 września postanowili uczynić wszystko, aby zapobiec rozprzestrzenianiu się Biblii sykstyńskiej. Jezuici dostali polecenie wykupienia wszystkich dostępnych egzemplarzy Wulgaty sykstyńskiej. Jednak nie dało się wykupić wszystkich egzemplarzy – zachował się m.in. jeden egzemplarz w bibliotece uniwersyteckiej w Oksfordzie (Bodleian Library), inny w Londynie. Jeden z egzemplarzy znajduje się dzisiaj w Bibliotece Watykańskiej – Codex Vaticanus latinus 9509. Oficjalnym wyjaśnieniem dla tej akcji były błędy zawarte w wydaniu. Dzisiaj jednak przyjmuje się, że była to zemsta jezuitów za umieszczenie książki Bellarmina w Indeksie ksiąg zakazanych.
Gdy papieżem został Grzegorz XIV, jezuita Bellarmin wyjednał u niego ustanowienie nowej komisji w celu usunięcia pewnych, jego zdaniem niemożliwych do przyjęcia, poprawek oraz błędów drukarskich, a edycję sykstyńską nazwał jednym z największych skandali w Kościele katolickim. W 1592 roku wydana została Wulgata klementyńska, różniła się od sykstyńskiej w około 4900 miejscach.
Różnice względem wydania lowańskiego.
W Księdze Rodzaju 40-50 dokonano 43 korekt względem wydania lowańskiego (w oparciu o kodeks Carafianus):
&lt;poem&gt;
40,8 – nunquam ] numquam
40,14 – tibi bene ] bene tibi
41,13 – quicquid ] quidquid
41,19 – nunquam ] numquam
41,20 – pecoribus ] prioribus
41,39 – nunquid ] numquid
41,55 – quicquid ] quidquid
42,4 – quicquam ] quidquam
42,11 – quicquam ] quidquam
42,13 – at illi dixerunt ] at illi
42,22 – nunquid ] numquid
42,38 – adversitatis ] adversi
43,3 – denuntiavit ] denunciavit
43,5 – denuntiavit ] denunciavit
43,7 – nunquid ] numquid
43,19 – dispensatorem ] dispensatorem domus
43,30 – lachrymae ] lacrymae
44,4 – ait surge ] surge
44,29 – maerore ]moerore
45,13 – nuntiate ] nunciate
45,20 – dimittatis ] demittatis
45,20 – auicquam ] quidquam
45,23 – tantundem ] tantumdem
45,23 – addens eis ] addens et
45,26 – nuntiaverunt ] nunciaverunt
46,10 – Chananitidis ] Chanaanitidis
46,10 – Cahath ] Caath
46,13 – Simeron ] Semron
46,16 – Sephon ] Sephion
46,16 – Aggi ] Haggi
46,16 – et Esebon et Suni ] et Suni et Esebon
46,17 – Jamma ] Jamme
46,22 – quatuordecim ] quattuordecim
46,26 – cunctaeque ] cunctae
46,28 – nuntiaret ] nunciaret
46,28 – et ille occurreret ] et occurreret
46,31 – nuntiabo ] nunciabo
47,1 – nuntiavit ] nunciavit
47,9 – peregrinationis vitae meae ] peregrinationis meae
47,24 – quatuor ] quattuor
47,31 – Dominum ] Deum
48,1 – nuntiatum ] nunciatum
49,1 – annuntiem ] annunciem
&lt;/poem&gt;
Wśród owych 43 korekt, 31 ma charakter gramatyczny, z których 6 jest poprawnych.
W trzydziestu pierwszych rozdziałach Księgi Rodzaju dokonano następujących zmian:
Krytyka.
Protestanci wykorzystali sytuację do polemiki z Kościołem katolickim. Thomas James w swoim "Bellum Papale sive Concordia discors" (1600) sporządził długą listę różnic zachodzących pomiędzy Wulgatą sykstyńską a klementyńską. Z kolei tłumacze "King James Version", we wstępie do pierwszej edycji z 1611 roku, zarzucili papieżowi targnięcie się na Słowo Boże.
We współczesnych krytycznych wydaniach tekstu biblijnego Wulgata sykstyńska albo w ogóle nie jest cytowana, albo cytowana jest rzadko. Nie cytuje jej Stuttgartiana, nie cytują wydania greckiego Nowego Testamentu przygotowywane przez United Bible Societies. Cytowana jest natomiast w wydaniu greckiego Nowego Testamentu Nestle-Alanda, jakkolwiek rzadko.

</doc>
<doc id="2206509" url="https://pl.wikipedia.org/wiki?curid=2206509" title="Edson Astivia">
Edson Astivia

Rafael Edson Astivia Hernández (ur. 9 kwietnia 1975 w mieście Meksyk) – były meksykański piłkarz występujący najczęściej na pozycji prawego obrońcy.

</doc>
<doc id="2206511" url="https://pl.wikipedia.org/wiki?curid=2206511" title="Szwajcarska Giełda Papierów Wartościowych SWX">
Szwajcarska Giełda Papierów Wartościowych SWX



</doc>
<doc id="2206512" url="https://pl.wikipedia.org/wiki?curid=2206512" title="Hrabstwo Lassen">
Hrabstwo Lassen

Hrabstwo Lassen (ang. "Lassen County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 4720,37 mil² (12 225,7 km²). Według szacunków United States Census Bureau w roku 2009 miało 34 473 mieszkańców.
Hrabstwo powstało w 1864 roku. Na jego terenie znajduje się 

</doc>
<doc id="2206515" url="https://pl.wikipedia.org/wiki?curid=2206515" title="Adad-apla-iddina">
Adad-apla-iddina

Adad-apla-iddina, Adad-aplu-iddina (akad. "Adad-aplu-iddina", tłum. „Adad dał mi następcę”) – ósmy król Babilonii z II dynastii z Isin, następca Marduk-szapik-zeri; panował w latach 1069-1048 p.n.e. lub 1068-1047 p.n.e.
Wydaje się, iż nie wywodził się z rodziny królewskiej. Według "Kroniki nowobabilońskiej" był uzurpatorem, natomiast według "Kroniki synschronistycznej" wyznaczył go na władcę Babilonii król asyryjski Aszur-bel-kala, który pojął jego córkę za żonę. Kroniki babilońskie wspominają o rewoltach Aramejczyków i Sutejów za czasów jego panowania. Znane są jego inskrypcje budowlane dotyczące odbudowy murów miejskich Babilonu i Kisz oraz licznych świątyń w całym kraju.

</doc>
<doc id="2206521" url="https://pl.wikipedia.org/wiki?curid=2206521" title="Muhammad VIII (Husajnidzi)">
Muhammad VIII (Husajnidzi)

Muhammad VIII (ur. 4 września 1881, zm. 30 września 1962, arab. الأمين باي بن محمد الحبيب) − ostatni bej Tunisu i jedyny król Tunezji, panował od 15 maja 1943 do 25 lipca 1957 roku. Był pierwszą głową niepodległej Tunezji po zrzuceniu francuskiego protektoratu. Zdetronizowany przez Habiba Burgibę, który został prezydentem kraju.
Życiorys.
Urodził się jako syn beja Muhammada VI. Władzę objął, gdy Wolni Francuzi opanowali Tunezję i zdetronizowali jego kuzyna, Muhammada VII, który współpracował z rządem Vichy. Muhammad proklamował niepodległość Tunezji 20 marca 1956 roku, jednocześnie przyjmując tytuł króla tego kraju. Monarchia nie znalazła uznania w oczach Habiba Burgiby, polityka i działacza niepodległościowego, który doprowadził do zamachu stanu i obalenia monarchii. Burgiba zastąpił Straż Pałacową żołnierzami lojalnymi wobec siebie i nałożył na króla areszt domowy, odcinając go jednocześnie od łączności ze światem. Zamach miał miejsce 15 lipca 1957 roku, a dziesięć dni później Zgromadzenie Konstytucyjne wprowadziło republikę.
Muhammad został zesłany do jednej z rezydencji na prowincji, gdzie przebywał pod strażą, jednak po śmierci żony uzyskał pozwolenie na powrót do Tunisu. Nigdy oficjalnie nie zrzekł się praw do tronu.
Zmarł w Tunisie 30 września 1962 roku.

</doc>
<doc id="2206522" url="https://pl.wikipedia.org/wiki?curid=2206522" title="Państwowy Fundusz Kombatantów">
Państwowy Fundusz Kombatantów

Państwowy Fundusz Kombatantów – podlega bezpośrednio Kierownikowi Urzędu ds. Kombatantów i Osób Represjonowanych, nie posiada osobowości prawnej. 
Fundusz tworzy się prawie wyłącznie z dotacji budżetowych (w 99%). Plan finansowy Państwowego Funduszu Kombatantów jest częścią ustawy budżetowej.
Organ przyznający pomoc.
Zgodnie z Rozporządzeniem Ministra Pracy i Polityki Socjalnej z dnia 17 kwietnia 1998 r. w sprawie kryteriów, form i trybu przyznawaniu u udzielania pomocy pieniężnej z Państwowego Funduszu Kombatantów, pomoc pieniężną z Funduszu przyznaje kierownik ośrodka pomocy społecznej działający z upoważnienia rady gminy, Związek Inwalidów Wojennych RP lub Związek Ociemniałych Żołnierzy RP ().
Warunki przyznania pomocy.
Pomoc może być przyznana pod warunkiem, że dochód na osobę w rodzinie osoby uprawnionej, pomniejszony o miesięczne obciążenie zaliczką na podatek dochodowy, nie przekracza:
Forma pomocy.
Pomoc z "Państwowego Funduszu Kombatantów" wypłacana jest w formie:

</doc>
<doc id="2206523" url="https://pl.wikipedia.org/wiki?curid=2206523" title="Marduk-ahhe-eriba">
Marduk-ahhe-eriba

Marduk-ahhe-eriba (akad. "Marduk-ahhē-erība", tłum. „Bóg Marduk zastąpił mi braci”) – dziewiąty król Babilonii z II dynastii z Isin, następca Adad-apla-iddiny; panował jedynie przez sześć miesięcy w 1047 r. p.n.e. Znany tylko z inskrypcji na jednym kudurru, poświadczającej nadanie ziemi w północnej Babilonii.

</doc>
<doc id="2206524" url="https://pl.wikipedia.org/wiki?curid=2206524" title="Lindt &amp; Sprüngli">
Lindt &amp; Sprüngli

Chocoladefabriken Lindt &amp; Sprüngli AG – szwajcarskie przedsiębiorstwo zajmujące się produkcją wyrobów cukierniczych, głównie czekolady. Siedziba przedsiębiorstwa znajduje się w Kilchberg, w kantonie Zurych.
Przedsiębiorstwo powstało w 1845 roku pod nazwą Sprüngli &amp; Sohn. Od 1986 roku spółka jest notowana na giełdzie papierów wartościowych SIX Swiss Exchange.

</doc>
<doc id="2206525" url="https://pl.wikipedia.org/wiki?curid=2206525" title="Lindt">
Lindt



</doc>
<doc id="2206527" url="https://pl.wikipedia.org/wiki?curid=2206527" title="Azepan">
Azepan

Azepan − organiczny związek chemiczny należący do grupy związków heterocyklicznych. Cząsteczka azepanu zbudowana jest z siedmioczłonowego pierścienia, który składa się z sześciu atomów węgla oraz jednego atomu azotu.
Dobrze znanymi pochodnymi azepanu są leki benzodiazepinowe np. diazepam, a także kaprolaktam - wyjściowy związek do produkcji nylonu.

</doc>
<doc id="2206531" url="https://pl.wikipedia.org/wiki?curid=2206531" title="William Morgan Sheppard">
William Morgan Sheppard

William Morgan Sheppard (ur. 24 sierpnia 1932 w Londynie, zm. 6 stycznia 2019 w Los Angeles) – brytyjski aktor filmowy, teatralny, telewizyjny i dubbingowy. Ojciec Marka.
Życiorys.
Absolwent Royal Academy of Dramatic Art, związał się następnie zawodowo z Royal Shakespeare Company. Występował też w teatrach broadwayowskich. Za jedną z ról w 1995 uhonorowany nagrodą przyznawaną przez amerykańskie zrzeszenie krytyków teatralnych (Los Angeles Drama Critics Circle Award).
Gościnnie wystąpił w kilku epizodach z różnych serii "Star Treka", m.in. w "The Schizoid Man". Zagrał w filmach fabularnych z tego cyklu, zatytułowanych "" i "Star Trek". W "Gettysburgu" i "Generałach" pojawił się w roli konfederackiego generała Isaaca Trimble. Grał w serialach science fiction "Babilon 5" i "SeaQuest", a także w dwóch odcinkach "MacGyvera" (jako dr Zito).
Udzielał się również jako aktor głosowy, m.in. na potrzeby gier "Escape from Monkey Island", "The Conduit" i innych.

</doc>
<doc id="2206534" url="https://pl.wikipedia.org/wiki?curid=2206534" title="Prewencja rentowa">
Prewencja rentowa

Prewencja rentowa – działanie prowadzone przez Zakład Ubezpieczeń Społecznych mające na celu leczenie ludzi pobierających od dłuższego czasu (min. 30 dni) zasiłek chorobowy lub świadczenie rehabilitacyjne i mających realną szansę na odzyskanie zdolności do pracy. Najczęściej są to ludzie cierpiący na choroby układu krążenia lub schorzenia układu ruchu. ZUS ma za zadanie wspierać ubezpieczonych, aby zminimalizować wydatki na świadczenia z tytułu niezdolności do pracy.
W tym orzeka, a następnie kieruje na rehabilitację leczniczą i pokrywa część kosztów tej rehabilitacji. Zadaniem Zakładu Ubezpieczeń Społecznych jest również przeprowadzanie badań na temat przyczyn inwalidztwa (wynikłego z tytułu wypadków przy pracy lub chorób zawodowych) oraz finansowe wspieranie badań naukowych dotyczących tych kwestii.

</doc>
<doc id="2206536" url="https://pl.wikipedia.org/wiki?curid=2206536" title="Chruściel kalajański">
Chruściel kalajański



</doc>
<doc id="2206538" url="https://pl.wikipedia.org/wiki?curid=2206538" title="Park Charlesa Clore’a">
Park Charlesa Clore’a

Park Charles Clore (hebr. פארק צ'ארלס קלור) – park miejski położony na wybrzeżu Morza Śródziemnego w zachodniej części Tel Awiwu.
Położenie.
Park zajmuje powierzchnię 1,2 ha, która rozciąga się na wybrzeżu Morza Śródziemnego w osiedlu Menaszijja, w zachodniej części Tel Awiwu. Ma on podłużny kształt o długości około 1,6 km i szerokości 50–150 m. Wzdłuż parku przebiega nadmorska promenada.
Środowisko naturalne.
Tereny parku Charles Clore są w większości porośnięte trawami, a drzewostan jest zdominowany przez palmy i drzewa tamaryszkowe, które zostały zasadzone we wschodniej części parku. W pozostałej części parku zasadzono różne krzewy pustynne, wśród których umieszczono między innymi wiesiołka.
Rozkład przestrzenny.
Park został ukształtowany w formie niewielkich wzgórz porośniętych trawami, pojedynczymi drzewami i krzewami. Od strony plaży sformowano nową linię brzegową, umocnioną kamieniami. W ten sposób zabezpieczono infrastrukturę parku przed wpływem sąsiedniego morza. Wzdłuż plaży przebiega promenada. W centralnej części umieszczono obszerny plac zabaw dla dzieci.
W bezpośrednim sąsiedztwie parku powstało główne centrum biznesowe miasta - Centrum Tekstylne. Zostało ono zaprojektowane na wzór amerykańskich obszarów metropolitalnych, z wysokimi biurowcami, szerokimi drogami dojazdowymi i dużymi parkingami. Pierwsze wieżowce zaczęły powstawać w 1978.
Historia.
Pierwotnie w miejscu tym znajdowało się arabskie osiedle Menaszijja, będące najbardziej wysuniętym na północ osiedlem mieszkaniowym Jafy. Podczas wojny domowej w Mandacie Palestyny (1947–1948) rejon osiedla był wykorzystywany przez arabskich snajperów do ostrzeliwania sąsiednich osiedli żydowskich Tel Awiwu. W kwietniu 1948 podczas operacji Chametz oddziały Hagany i Irgunu zajęły ten teren. Wiele tutejszych domów została zburzona bezpośrednio po 1948. W pierwszych latach niepodległości Izraela, w osiedlu Menaszijja osiedlało się wielu żydowskich imigrantów przyjeżdżających z całego świata. Osiedle stało się zatłoczonym slumsem. W latach 50. planiści miejscy z dużym niepokojem przyglądali się postępującej degradacji tej okolicy. W 1960 przedstawiono projekt całkowitego wyburzenia wszystkich tutejszych domów, a na ich miejscu stworzenia głównego centrum biznesowego miasta. Po licznych dyskusjach plan zaakceptowano w 1963.
Pod koniec lat 60. XX wieku przeprowadzono ewakuację mieszkańców osiedla i przystąpiono do rozbiórki domów. W rezultacie, z całego osiedla Menaszijja pozostały jedynie dwa budynki: meczet Hassan Bek oraz budynek w którym utworzono Muzeum Niepodległości Ecel. Wykonawcy prac rozbiórkowych, aby zaoszczędzić na kosztach wywózki gruzu, spychali go bezpośrednio do morza. W wynik tego na plażach i w najbliższych wodach morskich zgromadziły się duże ilości śmieci i odpadów komunalnych. Bardzo szybko okazało się, że koszty usunięcia śmieci będą bardzo wysokie, i bardziej opłacalnym będzie przykrycie całości terenu nową warstwą ziemi. W ten sposób władze miejskie podjęły decyzję o utworzenia parku rekreacyjnego. W rezultacie powstał Park Charles Clore, który zajął cały pas wybrzeża.
Projekt założenia parku przygotował architekt Hillel Omer. Był on bardzo mocno ograniczony przez uwarunkowania wynikające z kształtu położenia projektowanego parku. Był to długi obszar, o bardzo niewielkiej szerokości. Podłożem była płytka warstwa ziemi, pod którą kryły się ruiny wyburzonych domów. Warunki te uniemożliwiały sadzenie drzew i krzewów. Dodatkową trudność stanowiło bliskie sąsiedztwo morza, i wynikające z tego silne wiatry oraz osadzająca się sól morska. Hillel Omer postanowił ukształtować niewielkie wzgórza, które zostały pokryte krzewami odpornymi na sól i silne wiatry. Ponadto we wschodniej części parku zasadzono palmy i drzewa tamaryszkowe. Otwarcie parku nastąpiło w 1974.
W północnym krańcu parku znajduje się budynek Delfinarium (hebr. דולפינריום). W latach 1979-1990 mieściło się w nim delfinarium. Budynek nie spełniał wymagań odnośnie do zapewnienia odpowiednich warunków życia i szkolenia delfinów, i dlatego delfinarium zostało zamknięte. Następnie otworzono w nim dyskotekę, która funkcjonowała do 2002.
Zamachy terrorystyczne.
W parku doszło do jednego zamachu terrorystycznego zorganizowanego przez palestyńskiego terrorystę-samobójcę:
Nazwa.
Park został nazwany na cześć żydowskiego filantropa pochodzącego z Wielkiej Brytanii, Charlesa Clore’a (1904–1979). Był on właścicielem firmy produkującej obuwie oraz sieci supermarketów Selfridge. Założył fundację Clore Foundation, której celem była działalność na rzecz Żydów na całym świecie.
Kultura.
W południowej części parku znajduje się Muzeum Niepodległości Ecel, które gromadzi dokumenty, publikacje i zdjęcia związane z historią działalności żydowskiej podziemnej organizacji paramilitarnej Irgun.
Sport i rekreacja.
Tereny parku są popularnym miejscem spędzania wolnego czasu przez mieszkańców Tel Awiwu. Wybrukowane alejki umożliwiają spacery i wygodne przejażdżki rowerami. W parku dozwolone jest wyprowadzanie zwierząt domowych.
W bezpośrednim sąsiedztwie parku znajdują się dwie plaże:
Tutejsze plaże są bardziej spokojne od tych położonych bliżej centrum miasta. Są one także pozbawione falochronów, co nadaje im specyficzny klimat. Można tutaj uprawiać różne sporty wodne - między innymi swoją siedzibę ma tutaj klub surfingowy „Blue Bird”. Dodatkowo na plaży Aviv zazwyczaj w piątki zbierają się bębniarze.
Wzdłuż plaży biegnie nadmorska promenada.

</doc>
<doc id="2206540" url="https://pl.wikipedia.org/wiki?curid=2206540" title="Kriochirurgia">
Kriochirurgia

Kriochirurgia () – metoda krioterapii polegająca na miejscowym, kontrolowanym niszczeniu chorych lub przerośniętych tkanek za pomocą niskich temperatur.
Źródłem niskiej temperatury jest zazwyczaj ciekły azot, który zaaplikowany na tkankę schładza ją i wskutek pobrania ciepła od ciała natychmiast paruje.

</doc>
<doc id="2206542" url="https://pl.wikipedia.org/wiki?curid=2206542" title="Muhammad VII (Husajnidzi)">
Muhammad VII (Husajnidzi)

Muhammad VII (ur. 4 marca 1881, zm. 1 września 1948, arab. محمد المنصف باي) − bej Tunisu, panował od 19 czerwca 1942 do 15 maja 1943 roku.
Urodził się jako syn beja Muhammada V. Muhammad objął władzę po śmierci kuzyna Ahmada II. W 1942 roku poparł usuwanie władz francuskich. Współpracował z rządem Vichy, za co został 15 maja 1943 roku zdetronizowany przez Francuzów, gdy ci odzyskali kontrolę nad Tunezją. Abdykował 6 lipca. Jego następcą został kuzyn, Muhammad VIII.
Muhammad został zesłany do jednej z rezydencji w południowej Algierii, a następnie w 1945 roku do Pau we Francji. Tam też zmarł w 1 września 1948 roku.

</doc>
<doc id="2206544" url="https://pl.wikipedia.org/wiki?curid=2206544" title="Hrabstwo Madera">
Hrabstwo Madera

Hrabstwo Madera (ang. "Madera County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 2153,32 mil² (5577,07 km²). Według szacunków United States Census Bureau w roku 2009 miało 148 632 mieszkańców.
Hrabstwo powstało w 1893 roku. Na jego terenie znajdują się:

</doc>
<doc id="2206545" url="https://pl.wikipedia.org/wiki?curid=2206545" title="Antti Määttä">
Antti Määttä

Antti Määttä (ur. 14 marca 1993 w Kuusamo) – fiński skoczek narciarski, reprezentant klubu Kuusamon Erä-veikot, medalista mistrzostw kraju.
26 stycznia 2008 zadebiutował w zawodach FIS Cup, zajmując 12. miejsce w Kuopio. W Pucharze Kontynentalnym po raz pierwszy skakał w październiku 2008 na skoczni w Falun. Nigdy nie zdobył punktów tego cyklu. Dwukrotnie wystartował w zawodach skoków narciarskich na mistrzostwach świata juniorów w narciarstwie klasycznym: w 2011 był 7. w drużynie, a w 2012 54. indywidualnie.
Jest byłym rekordzistą skoczni Tehvandi o punkcie K-90, w Otepää. 2 lutego 2008 skoczył tam 99 metrów. Rekord ten poprawił półtora roku później o pół metra Kaarel Nurmsalu.
W 2011, reprezentując Puijon Hiihtoseura, zdobył brązowy medal letnich mistrzostw kraju w konkursie drużynowym.
Starszy brat Jarkko Määttä, również skoczka narciarskiego.

</doc>
<doc id="2206547" url="https://pl.wikipedia.org/wiki?curid=2206547" title="Ahmad II">
Ahmad II

Ahmad II (ur. 13 kwietnia 1862, zm. 19 czerwca 1942, arab. أحمد باي بن علي باي) − bej Tunisu, panował od 11 lutego 1929 do 19 czerwca 1942 roku. 
Życiorys.
Był synem Beja-al-Mahalla.
Jest pochowany w Turbat al-Bey.
Odznaczony m.in. papieskim Orderem Złotej Ostrogi w 1931.

</doc>
<doc id="2206549" url="https://pl.wikipedia.org/wiki?curid=2206549" title="Jiuhua Shan">
Jiuhua Shan

Jiuhua Shan (chin. upr.: 九华山, chin. trad.: 九華山, pinyin: "Jǐuhuá Shān") – góra w chińskiej prowincji Anhui, w pobliżu miasta Chizhou. Sławna jest z powodu spektakularnych widoków i starożytnych świątyń. Za najważniejszy szczyt uważany jest Tiantai, chociaż nie jest on najwyższy. Stanowi on popularny cel pielgrzymek chińskich buddystów. Jedna z czterech najważniejszych świętych gór buddyzmu chińskiego, obok Wutai Shan, Emei Shan i Putuo Shan. Wiele świątyń jest poświęconych bodhisattwie Kszitigarbhie (chiń.: 地藏, Dìzàng).
Historia.
Góra początkowo nosiła nazwę Jiuzi Shan (九子山 - "Góra Dziewięciu Szczytów"). Obecną nazwę "Góra Dziewięciu Lotosów" zawdzięcza sławnemu poecie Li Bai. Świątynie były budowane sukcesywnie począwszy od epoki Tang. W roku 1982 utworzono park narodowy.
Świątynie.
Najbardziej znane świątynie buddyjskie na Jiuhua:

</doc>
<doc id="2206551" url="https://pl.wikipedia.org/wiki?curid=2206551" title="Muhammad VI (Husajnidzi)">
Muhammad VI (Husajnidzi)

Muhammad VI (ur. 13 sierpnia 1858, zm. 13 lutego 1929, arab. محمد الحبيب) − bej Tunisu, panował od 10 lipca 1922 do 11 lutego 1929 roku.
Urodził się w Pałacu Bardo jako jedyny syn księcia Muhammada al-Ma'mun Bey. 12 maja 1906 roku został następcą tronu z tytułem Bey al-Mahalla. Po śmierci swojego kuzyna Muhammada V-Nasira objął tron.
Muhammad VI był trzykrotnie żonaty. Miał dwie córki i trzech synów, w tym Muhammad al-Amin VIII.
Zmarł 13 lutego 1929 r. w Carthage.

</doc>
<doc id="2206555" url="https://pl.wikipedia.org/wiki?curid=2206555" title="Frankolin chiński">
Frankolin chiński

Frankolin chiński ("Francolinus pintadeanus") − gatunek średniej wielkości azjatyckiego ptaka z rodziny kurowatych (Phasianidae). Osiadły.
Systematyka.
Wyróżniono dwa podgatunki "F. pintadeanus":
Charakterystyka.
Morfologia.
Wygląd zewnętrzny: Samiec od pokrewnych gatunków różni się ma czarnym paskiem policzkowym i brakiem przedkońcowego, płowego paska na barkówkach. Samica ma mniej kontrastowy rysunek głowy i nie ma rdzawego koloru na piórach skrzydeł. Młode ubarwione podobnie do samicy.
Rozmiary: długość ciała: ok. 33 cm
Masa ciała: samiec ok. 370 g, samica ok. 310 g
Występowanie.
Środowisko.
Suche, luźne lasy oraz zarośla i tereny trawiaste, często na granicy pól uprawnych.
Zasięg występowania.
Południowo-wschodnia Azja od północno-wschodnich Indii, poprzez Mjanmę, południowo-wschodnie Chiny, Tajlandię i Laos aż po Kambodżę i Wietnam. Introdukowany na Filipiny i Mauritius.
Pożywienie.
Nasiona, pędy roślin i owady.
Rozród.
Gniazdo: na ziemi, ukryte wśród traw lub pędów bambusa.
Okres lęgowy: Od marca do września. 
Jaja: znosi 4–5 jaj.
Status, zagrożenie i ochrona.
Status według kryteriów Czerwonej księgi gatunków zagrożonych IUCN: gatunek najmniejszej troski (LC – "least concern"). Trend liczebności populacji uznaje się za stabilny.

</doc>
<doc id="2206556" url="https://pl.wikipedia.org/wiki?curid=2206556" title="Francolinus pintadeanus">
Francolinus pintadeanus



</doc>
<doc id="2206558" url="https://pl.wikipedia.org/wiki?curid=2206558" title="VH1 Europe">
VH1 Europe

VH1 Europe (znany również pod nazwą "VH1 European") – telewizyjny kanał muzyczny przeznaczony na rynek europejski, należący do koncernu MTV Networks. Prezentował głównie muzykę wydaną po 2000 roku, choć przez większość czasu nadawania (do 2020 r.) grał także utwory z lat osiemdziesiątych i dziewięćdziesiątych.
Historia.
Kanał z początku dostępny był tylko na terenie Wielkiej Brytanii, lecz z czasem zasięg został rozszerzony o kraje europejskie w tym Polskę. W Polsce kanał dostępny był za pośrednictwem platformy Wizja TV od 7 lipca 2000 roku oraz w sieciach kablowych. Stacja została wprowadzona w dniu startu polskiej wersji MTV. W 2002 roku po raz pierwszy wycofano VH1 Europe z Polski, tłumacząc to utworzeniem polskiej wersji kanału MTV Classic, który potem został przekształcony w 2005 roku w odpowiednik VH1 nad Wisłą – VH1 Polska.
Od 1 września 2020 r. stacja zmodyfikowała swoją playlistę, skupiając się na utworach wydanych po 2000 roku, zostawiając poprzednie dekady dla dedykowanych kanałów MTV 80s i MTV 90s, które zostały uruchomione miesiąc później. 7 października 2020 stacja zyskała nową oprawę graficzną; tego samego dnia stała się dostępna dla widzów w krajach Ameryki Łacińskiej, gdzie zastąpiła lokalny odpowiednik VH1. 2 sierpnia zmieniła nazwę na MTV 00s, skupiając się na muzyce z pierwszej dekady XXI wieku
VH1 Europe w Polsce.
Od lipca 2007 roku kanał, wraz z MTV Europe i VH1 Classic Europe, produkowany był przez polski oddział MTV Networks z siedzibą w Warszawie. Od 16 września 2010 roku VH1 Europe ponownie był dostępny w Polsce m.in. w ofercie platformy Cyfra+ i n. Europejską odmianę VH1 proponowano również w ofercie prepaid MTV Unlimited. 1 lutego 2011 kanał dołączył do oferty Cyfrowego Polsatu w miejsce VH1 Polska, które przekształcono w Comedy Central Family.
Po raz drugi VH1 Europe wycofano z Polski 24 kwietnia 2012 r. po tym, jak znów uruchomiono polską wersję VH1. W latach 2017-2020 playlista i ramówka VH1 Polska była taka sama, jak odpowiednik w wersji europejskiej (różniły się oprawą graficzną i obecnością reklam w polskiej odmianie).
Po kolejnym zakończeniu emisji przez program VH1 Polska 3 marca 2020 r., zdecydowano o emisji sygnału VH1 Europe. Był to trzeci (i ostatni) powrót odmiany europejskiej na polski rynek.

</doc>
<doc id="2206560" url="https://pl.wikipedia.org/wiki?curid=2206560" title="Fundusz Gwarantowanych Świadczeń Pracowniczych">
Fundusz Gwarantowanych Świadczeń Pracowniczych

Fundusz Gwarantowanych Świadczeń Pracowniczych – fundusz utworzony w 1994 w celu ochrony płac pracowników przed utratą wynagrodzenia spowodowaną niewypłacalnością pracodawcy. Jest państwowym funduszem celowym. Podstawę prawną stanowi "Ustawa o ochronie roszczeń pracowniczych w razie niewypłacalności pracodawcy z dnia 13 lipca 2016 o ochronie roszczeń pracowniczych w razie niewypłacalności pracodawcy" () 
Historia.
FGŚP początkowo posiadał osobowość prawną. Od dnia 1 stycznia 2012 r. Fundusz Gwarantowanych Świadczeń Pracowniczych stał się jednak państwowym funduszem celowym w rozumieniu ustawy z dnia 27 sierpnia 2009 r. o finansach publicznych (), która wprowadziła nowe zasady działania oraz zmianę statusu tych funduszy, w wyniku której utraciły one osobowość prawną. Szczegóły dotyczące sposobu i terminu wprowadzenia powyższej zmiany określają zapisy ustawy z dnia 27 sierpnia 2009 r. Przepisy wprowadzające ustawę o finansach publicznych (, z późn. zm.) – przepisy art. 70 oraz art. 91 i 99 ww. ustawy.
Działalność FGŚP finansowana jest ze składek płaconych przez pracodawców, windykacji oraz innych dochodów. Pobór składek jest realizowany przez Zakład Ubezpieczeń Społecznych.
Roszczenia zaspokajane przez Fundusz.
Ze środków Funduszu zaspokajane są roszczenia dotyczące:
Niewypłacalność pracodawcy.
Zgodnie z ustawą niewypłacalność pracodawcy zachodzi, gdy sąd upadłościowy opierając się na przepisach prawa upadłościowego wyda postanowienie o:
Niewypłacalność pracodawcy występuje również w sytuacjach związanych z:
a) rozwiązaniem spółki – w przypadku wydania przez sąd orzeczenia o jej rozwiązaniu (art. 8 ust. 1 pkt 3 ww. ustawy),
b) wykreśleniem działalności gospodarczej w ewidencji działalności gospodarczej z powodu braku środków finansowych (art. 8 ust. 1 pkt 6 cytowanej ustawy).
Z niewypłacalnością mamy również do czynienia, gdy jeden z sądów lub właściwych organów sądowych Unii Europejskiej wyda:

</doc>
<doc id="2206561" url="https://pl.wikipedia.org/wiki?curid=2206561" title="Alive 2007">
Alive 2007

Alive 2007 – album koncertowy francuskiego duetu Daft Punk, po raz pierwszy wydany 19 listopada 2007. Po Alive 1997 jest to drugi album na żywo nagrany przez zespół. "Alive 2007" zawiera ich występ w Bercy w Paryżu 14 czerwca 2007.
Wydanie albumu w Ameryce Północnej zostało opóźnione do 4 grudnia 2007 z powodu problemów produkcyjnych. Mimo to pobranie płyty w wersji cyfrowej było możliwe dopiero 20 listopada 2007. Wypuszczono również wydanie specjalne płyty zawierające bis z Alive Tour 2007 na drugim dysku. Zawiera również 50-stronicową książkę zawierającą zdjęcia z wycieczki zebrane przez DJ Falcona. Pierwszy singiel z albumu, "Harder, Better, Faster, Stronger (Alive 2007)" został wydany cyfrowo 15 października 2007.
Album zdobył nagrodę Grammy w kategorii Best Electronic / Dance Album w 2009 roku.

</doc>
<doc id="2206565" url="https://pl.wikipedia.org/wiki?curid=2206565" title="Espen Røe">
Espen Røe

Espen Røe (ur. 26 lipca 1993) – norweski skoczek narciarski. Dwukrotny drużynowy medalista mistrzostw świata juniorów (2011 i 2012).
Przebieg kariery.
25 września 2010 zadebiutował w zawodach FIS Cup, zajmując 28. miejsce w Falun. W styczniu 2011 wystąpił w mistrzostwach świata juniorów – indywidualnie był 8., a w konkursie drużynowym zdobył brązowy medal. W lutym 2011 w Iron Mountain po raz pierwszy wystąpił w Pucharze Kontynentalnym, zajmując 30. lokatę.
10 grudnia 2011 w Notodden odniósł pierwsze w karierze zwycięstwo w konkursie FIS Cupu. W lutym 2012 ponownie wziął udział w mistrzostwach świata juniorów – w konkursie indywidualnym zajął 10. pozycję, a w zmaganiach drużynowych zdobył złoty medal.
We wrześniu 2015 w Oslo, w ramach letniej edycji cyklu, po raz pierwszy uplasował się w czołowej dziesiątce zawodów Pucharu Kontynentalnego (był 10.). Osiągnięcie to powtórzył jeszcze sześciokrotnie w sezonie zimowym 2015/2016, najlepszy wynik notując 12 grudnia 2015 w Renie, gdzie był 5. W klasyfikacji generalnej Pucharu Kontynentalnego w sezonie 2015/2016 uplasował się na 15. pozycji. 5 grudnia 2015 w Lillehammer zadebiutował w konkursie Pucharu Świata. Został w nim zdyskwalifikowany za nieprzepisowy kombinezon.
W październiku 2019 podczas FIS Cupu w Villach doznał poważnej kontuzji kolana, w wyniku której w trakcie kolejnych pięciu miesięcy przeszedł trzy operacje.
Røe był rekordzistą skoczni Granåsen K-90 w Trondheim (18 grudnia 2010 skoczył tam 105 metrów, czym wyrównał rekord Kennetha Gangnesa), a także obiektu Lysgårdsbakken K-90 w Lillehammer (wspólnie z Sigmundem Hagehaugenem – obaj skoczyli po 105 metrów). Oba te wyniki zostały później poprawione przez innych zawodników.

</doc>
<doc id="2206567" url="https://pl.wikipedia.org/wiki?curid=2206567" title="Espen Roee">
Espen Roee



</doc>
<doc id="2206570" url="https://pl.wikipedia.org/wiki?curid=2206570" title="Espen Roe">
Espen Roe



</doc>
<doc id="2206572" url="https://pl.wikipedia.org/wiki?curid=2206572" title="VK 3001 (P)">
VK 3001 (P)

VK 3001 (P) Leopard – prototyp niemieckiego czołgu średniego wyprodukowany przez firmę Porsche w 1941 roku. 
Historia.
W 1937 roku równolegle z firmą Henschel, zakłady Porsche otrzymały zadanie wybudowania czołgu średniego mającego zastąpić czołg PzKpfw IV. Nowy pojazd miał być wyposażony w armatę 7,5 cm KwK 37 lub 10,5 cm KwK L/28 oraz karabin maszynowy MG 34. Był to pierwszy prototyp Porsche od 1927 roku. Jego rysunki zostały ukończone 5 września 1939 roku przez głównego inżyniera firmy Karla Rabe. 
Pojazd miał zostać wyposażony w wieże produkcji firmy Krupp. Planowano wyposażenie prototypu w armaty 75 mm KwK 37 L/24 lub 105 mm KwK L/28. W końcu w lipcu 1941 roku zamówiono sześć wież z działem 88 mm KwK 36 L/56, jednak żadna z nich nie została wyprodukowana. Były one bardzo podobne do tych, które zamontowano później w czołgu PzKpfw VI Tiger. W pojeździe przewidziano użycie dwóch chłodzonych powietrzem silników Porsche Typ 100. 
Wyprodukowano zaledwie jeden lub dwa prototypy w zakładach Nibelungenwerke w Austrii pod koniec października 1941 roku. Mimo problemów z zaawansowanym zasilaniem i systemem kierowania pojazdy spisywały się dobrze. Podczas testów rozpędzono pojazd do 60 km/h, jednak przy dużym spalaniu rzędu 170 litrów paliwa na 100 kilometrów. W celu rozwiązania problemów technicznych zaprojektowano nowy silnik Diesla Porsche Typ 200, jednak nigdy nie wszedł on do produkcji. 
Projekt przerwano w 1941 roku, jednak doświadczenie nabyte przy jego projektowaniu wykorzystano przy budowie pojazdu VK 4501 (P) – jednego z dwóch prototypów czołgu PzKpfw VI Tiger. 

</doc>
<doc id="2206574" url="https://pl.wikipedia.org/wiki?curid=2206574" title="Sigmund Hagehaugen">
Sigmund Hagehaugen

Sigmund Hagehaugen (ur. 10 czerwca 1991) – norweski skoczek narciarski, reprezentant klubu Gausdal Sl. Drużynowy brązowy medalista mistrzostw świata juniorów (2011).
28 sierpnia 2010 zadebiutował w zawodach FIS Cup, zajmując 7. miejsce w szwedzkim Örnsköldsvik. Jest współrekordzistą norweskiej skoczni Lysgårdsbakken K90 w Lillehammer – 8 stycznia 2011 wraz z Espenem Røe skoczyli tam po 105 metrów.

</doc>
<doc id="2206576" url="https://pl.wikipedia.org/wiki?curid=2206576" title="N-Glikozydy">
N-Glikozydy



</doc>
<doc id="2206578" url="https://pl.wikipedia.org/wiki?curid=2206578" title="S-Glikozydy">
S-Glikozydy



</doc>
<doc id="2206584" url="https://pl.wikipedia.org/wiki?curid=2206584" title="Pozdrawlenije mołodych w domie pomieszczika">
Pozdrawlenije mołodych w domie pomieszczika

Pozdrawlenije mołodych w domie pomieszczika (dosł. "Składanie życzeń młodym w domu ziemianina", ros. "Поздравление молодых в доме помещика") – obraz malarza rosyjskiego, należącego do grupy Pieriedwiżników, Grigorija Miasojedowa. Został namalowany w 1861 roku, a na jego powstanie prawdopodobnie wpłynął własny ślub malarza.
W jednym z artykułów współczesnego Miasojedowowi krytyka sztuki, Władimira Stasowa, obraz został nazwany "Prichod mołodych" (dosł. "Przybycie młodej pary" lub "Nadejście młodych", ros. "Приход молодых"), co też w ustach Stasowa mogło oznaczać nadejście młodej generacji malarzy.
Okoliczności powstania obrazu.
Na początku lat sześćdziesiątych XIX wieku, w okresie reform społeczno-ekonomicznych, próby unormowania kwestii chłopskiej w Rosji poniekąd określiły kierunek w sztuce, a przede wszystkim w literaturze, malarstwie i muzyce. Malarze poetyzowali i idealizowali życie wiejskie, także często przedstawiali na swych płótnach doniosłe chwile w życiu chłopów.
Grigorij Miasojedow już w okresie studiów na Cesarskiej Akademii Sztuki w Petersburgu interesował się malarstwem rodzajowym, którego główną tematyką był socjalno-bytowy aspekt życia społeczeństwa. Wyrazem tych zainteresowań był jego jeden z pierwszych obrazów – "Pozdrawlenije mołodych w domie pomieszczika", za który otrzymał Mały Złoty Medal (Малая золотая медаль), wręczany przez Cesarską Akademię Sztuki za twórczą pracę na uczelni.
Opis fizyczny.
Obraz został namalowany olejem na płótnie o wymiarach 96 × 123,5 cm. Znajduje się w Muzeum Rosyjskim w Sankt Petersburgu (dawniej Rosyjskie Muzeum Cesarza Aleksandra III).
Rok przed powstaniem obrazu Miasojedow namalował szkic, który obecnie jest przechowywany w Galerii Tretjakowskiej w Moskwie. Nosi nazwę "Pozdrawlenije pomieszczikom swoich kriepostnych nowobracznych", ros. "Поздравление помещиком своих крепостных новобрачных" (dosł. "Pozdrowienie przez ziemianina swoich chłopów pańszczyźnianych nowożeńców").
Refleksje.
W 1861 roku Miasojedow poślubił córkę tulskiego ziemianina, Jelizawietę Michajłownę Kuzniecową. To wydarzenie prawdopodobnie przyczyniło się do stworzenia obrazu "Pozdrawlenije mołodych w domie pomieszczika". Jako młoda kobieta w bieli została przedstawiona Kuzniecowa. Malarz nadał jej rysy miękkie i ciepłe. Obok niej siedzi ziemianin, trzymający w ręce puchar. Jego twarz jest wyrazista, ma ostre rysy, ożywiona została lekkim przyzwalającym uśmiechem.
Po raz pierwszy obraz został pokazany w 1861 roku na wystawie w Akademii Sztuki. Według Władimira Stasowa młode pokolenie malarzy (Walerij Jakobi, Wasilij Pierow, Grigorij Miasojedow, Michaił Clodt) zrywali z tradycjami malarstwa akademickiego, tworząc dzieła, które ukazywały codzienność.

</doc>
<doc id="2206588" url="https://pl.wikipedia.org/wiki?curid=2206588" title="Puzi">
Puzi



</doc>
<doc id="2206592" url="https://pl.wikipedia.org/wiki?curid=2206592" title="LTPS LCD">
LTPS LCD



</doc>
<doc id="2206594" url="https://pl.wikipedia.org/wiki?curid=2206594" title="Bogumiła Rouba">
Bogumiła Rouba

Bogumiła Jadwiga Rouba (z domu Anszperger, ur. 16 października 1947 w Bełchatowie) – polski przedstawiciel nauk o sztukach pięknych, specjalizująca się w konserwacji malarstwa i rzeźby polichromowanej.
W 1965 roku ukończyła Liceum Ogólnokształcące w Bełchatowie. Studiowała biologię na Uniwersytecie Łódzkim oraz sztuki piękne na Uniwersytecie Mikołaja Kopernika. Specjalizowała się w konserwacji i restauracji dzieł sztuki, wykładanej przez Jerzego Wolskiego. Studia ukończyła w 1972 roku i podjęła pracę jako asystent naukowo techniczny w Katedrze Konserwacji Malarstwa i Rzeźby Polichromowanej na Wydziale Sztuk Pięknych UMK.
W 1983 roku uzyskała stopień doktora. Tematem rozprawy doktorskiej była "Budowa techniczna obrazów XIX-wiecznych malowanych na handlowych podobraziach płóciennych", a promotorem Zbigniew Brochwicz. W 1993 roku uzyskała na Akademii Sztuk Pięknych w Warszawie przewód kwalifikacyjny II stopnia, na podstawie rozprawy "Osłony odwroci jako metoda profilaktycznej ochrony obrazów".
W 1995 roku otrzymała stanowisko profesora UMK, a w 2001 – tytuł profesora sztuk plastycznych. W latach 2001-2014 kierowała Zakładem Konserwacji Malarstwa i Rzeźby Polichromowanej UMK. Wraz ze współpracownikami prowadziła m.in. badania nad możliwością wykorzystania metod optyki koherentnej do analiz konserwatorskich, w tym badań reakcji obrazów na zmiany klimatu i możliwości nieinwazyjnego rejestrowania tych zmian oraz badania możliwości pomiarów naprężeń powstających w obrazach metodami fizycznymi. Brała udział w ponad 80 konferencjach naukowych.
Pracowała przy konserwacji obiektów w katedrze Św. Janów, kościele św. Ducha, kościele św. Jakuba w Toruniu. Kierowała zespołem, który prowadził restaurację malowideł w klasztorze bernardynów w Skępem. Była doradcą przy konserwacji Dworu Artusa w Gdańsku, pracowała w komisji eksperckiej ds. "Sądu Ostatecznego" Hansa Memlinga.
Została odznaczona Srebrnym Medalem „Zasłużony Kulturze Gloria Artis” (2005), a także krzyżem Pro Ecclesia et Pontifice (2010).

</doc>
<doc id="2206597" url="https://pl.wikipedia.org/wiki?curid=2206597" title="Australian Open 2011 (gra pojedyncza mężczyzn)">
Australian Open 2011 (gra pojedyncza mężczyzn)



</doc>
<doc id="2206598" url="https://pl.wikipedia.org/wiki?curid=2206598" title="Strefa neutralna między Irakiem a Arabią Saudyjską">
Strefa neutralna między Irakiem a Arabią Saudyjską

Strefa Neutralna między Irakiem a Arabią Saudyjską, Strefa Neutralna między Arabią Saudyjską a Irakiem, Saudyjsko-Iracka Strefa Neutralna – obszar bezpaństwowy o powierzchni 7044 km² na Półwyspie Arabskim położony między terytoriami Iraku i Arabii Saudyjskiej, stykający się z granicami: kuwejcko-saudyjską i kuwejcko-iracką.
Strefa neutralna powstała 2 grudnia 1922 r. na mocy protokołu z Uqair który wytyczył granicę między Irakiem – wówczas brytyjskim terytorium mandatowym Ligi Narodów a Królestwem Nadżdu, które po przyłączeniu Asiru i Hedżazu przyjęło w 1932 r. nazwę Arabia Saudyjska.
Na obszarze Strefy Neutralnej nie było wolno budować żadnych stałych budynków ani instalacji militarnych, zaś nomadzi z obydwu krajów mieli zapewniony bez przeszkód dostęp do swoich pastwisk.
Podział administracyjny strefy został dokonany w 1975 r., zaś traktat graniczny podpisano w 1981. Z niewiadomych przyczyn traktat ten nie został zarejestrowany w ONZ i nikt poza Irakiem i Arabią Saudyjską nie został poinformowany o tej zmianie na mapie ze szczegółami nowej granicy.
Kiedy wybuchła I wojna w Zatoce Perskiej, z początkiem 1991 Irak unieważnił wszystkie międzynarodowe porozumienia z Arabią Saudyjską począwszy od 1968 r. Arabia Saudyjska odpowiedziała zarejestrowaniem w ONZ w czerwcu 1991 porozumień granicznych, które zostały zawarte z Irakiem. Był to ostateczny koniec legalnego istnienia Strefy Neutralnej między obydwoma państwami.
Obecnie na mapach politycznych nie jest już zaznaczana Strefa Neutralna zaś granica iracko-saudyjska jest wykreślana mniej więcej przez środek dawnej Stefy.
Saudyjsko-Iracka Strefa Neutralna miała kod ISO 3166-1. Został on zamknięty w 1993. Kod FIPS 10-4 dla Strefy Neutralnej był IY, został on usunięty w 1992 r.

</doc>
<doc id="2206600" url="https://pl.wikipedia.org/wiki?curid=2206600" title="Renta Rolnicza Szkoleniowa">
Renta Rolnicza Szkoleniowa

Renta Rolnicza Szkoleniowa jest to świadczenie przeznaczone dla osób ubezpieczonych w KRUS i spełniających warunki niezbędne do uzyskania renty rolniczej z tytułu trwałej niezdolności do pracy w gospodarstwie rolnym. Koszty przekwalifikowania zawodowego pokrywane są przez Państwowy Fundusz Rehabilitacji Osób Niepełnosprawnych. Osoba zakwalifikowana do grupy osób otrzymujących powyższe świadczenie kierowana jest do Powiatowego Urzędu Pracy w celu przekwalifikowania zawodowego. Rentę można pobierać przez 6 miesięcy lub dłużej (maksymalnie do 36 miesięcy), jeśli czas potrzebny do przekwalifikowania się wydłuży. Jeśli ustanie prawo do pobierania renty szkoleniowej wypłacana jest renta rolnicza z tytułu niezdolności do pracy.

</doc>
<doc id="2206601" url="https://pl.wikipedia.org/wiki?curid=2206601" title="Mistrzostwa Świata Juniorów w Narciarstwie Klasycznym 2006">
Mistrzostwa Świata Juniorów w Narciarstwie Klasycznym 2006

Mistrzostwa Świata Juniorów w Narciarstwie Klasycznym 2006 – zawody sportowe, które odbyły się w dniach 31 stycznia - 5 lutego 2006 r. w słoweńskim Kranju. Podczas mistrzostw zawodnicy rywalizowali w 20 konkurencjach, w trzech dyscyplinach klasycznych: skokach narciarskich, kombinacji norweskiej oraz w biegach narciarskich. W tabeli medalowej zwyciężyła reprezentacja Norwegii, której zawodnicy zdobyli 7 złotych i 1 srebrny i 2 brązowe medale. Najwięcej medali zdobyli reprezentanci Rosji, którzy wywalczyli 1 złoty, 8 srebrnych i 5 brązowych medali (w sumie 14).
Program.
31 stycznia
1 lutego
2 lutego
3 lutego
4 lutego
5 lutego
Medaliści.
Biegi narciarskie - juniorzy.
Mężczyźni
Kobiety
Biegi narciarskie - U 23.
Mężczyźni
Kobiety
Skoki narciarskie.
Mężczyźni
Kobiety
Kombinacja norweska.
Mężczyźni

</doc>
<doc id="2206602" url="https://pl.wikipedia.org/wiki?curid=2206602" title="Sebastián Setti">
Sebastián Setti

Sebastián Andrés Setti (ur. 9 lutego 1984 w Caseros w prowincji Buenos Aires) - argentyński piłkarz, grający na pozycji pomocnika. Posiada również obywatelstwo polskie.
Kariera klubowa.
Ma również słowiańskie korzenie. Jego dziadek - Białorusin, a babcia Polka. W 2004 rozpoczął karierę piłkarską w klubie Argentinos Juniors. W sezonie 2006/07 został wypożyczony do Almagro. Potem przeniósł się do Paragwaju, gdzie został piłkarzem Guaraní. W latach 2008-2010 bronił barw belgijskiego klubu Royal Antwerp FC. W marcu 2010 podpisał kontrakt z chińskim Changchun Yatai FC. W styczniu 2011 przeszedł do ukraińskiego Czornomorca Odessa. Po zakończeniu sezonu 2011/12 opuścił odeski klub.

</doc>
<doc id="2206604" url="https://pl.wikipedia.org/wiki?curid=2206604" title="Donal Logue">
Donal Logue

Donal Francis Logue (ur. 27 lutego 1966 w Ottawie) – kanadyjski aktor filmowy i telewizyjny irlandzkiego pochodzenia.
Życiorys.
Kształcił się w Central Union High School w El Centro, studiował następnie historię na Uniwersytecie Harvarda. Karierę aktorską zaczął w filmach telewizyjnych, w kinie zadebiutował rolą w filmie "Sneakers" z 1992. Rok później partnerował Jeffowi Danielsowi w "Gettysburgu". Zaczął regularnie występować w produkcjach filmowych, grał m.in. w "Diabolique", "Cienkiej czerwonej linii", "Patriocie" i "Zodiaku". Za główną rolę w "The Tao of Steve" z 2000 otrzymał specjalną nagrodę jury na Sundance Film Festival. W latach 2003–2005 wystąpił w kilkunastu odcinkach serialu "Ostry dyżur". Powierzono mu również główną rolę w serialu "Uziemieni". Wcielał się następnie m.in. w króla Horika w "Wikingach" (postać wzorowaną na Eryku I) oraz Harveya Bullocka w "Gotham".

</doc>
<doc id="2206615" url="https://pl.wikipedia.org/wiki?curid=2206615" title="Daguanyuan">
Daguanyuan

Daguanyuan (chin. upr. 大观园, chin. trad. 大觀園, pinyin "Dàguānyuán") – park miejski położony w dzielnicy Xuanwu w Pekinie. W przeciwieństwie do większości parków w mieście nie ma historycznych korzeni; został stworzony od podstaw w latach 1984-1989 na potrzeby kręconego przez CCTV serialu opartego na powieści "Sen czerwonego pawilonu" Cao Xueqina. Od tego czasu stał się jedną z najważniejszych atrakcji turystycznych Pekinu.
Park został stworzony dokładnie na podstawie opisów fikcyjnego ogrodu, pojawiającego się na kartach powieści Cao Xueqina. Obejmuje powierzchnię 110,000 m², z czego 24,000 m² zajmują zbiorniki wodne. Znajduje się w nim ponad 40 różnych budowli: pawilony, mostki, buddyjska świątynia, a także hotel i restauracja. Cały park otoczono murem, zaś przy głównej bramie ustawiono dwa kamienne lwy, wyrzeźbione przez artystów z prowincji Hebei. Na jego terenie rośnie ponad 2000 różnych gatunków kwiatów i drzew.
Co roku w Święto Środka Jesieni w parku odbywają się rozmaite festyny i pokazy, w tym przedstawienia sztuki opartej na powieści "Sen czerwonego pawilonu".

</doc>
<doc id="2206617" url="https://pl.wikipedia.org/wiki?curid=2206617" title="Claude Eatherly">
Claude Eatherly

 Claude Robert Eatherly (ur. 2 października 1918, zm. 1 lipca 1978) oficer Sił Powietrznych Armii Stanów Zjednoczonych podczas drugiej wojny światowej, pilot amerykańskiego bombowca B-29 "Straight Flush", który miał za zadanie sprawdzić warunki atmosferyczne przed zrzuceniem bomby atomowej na Hiroszimę 6 sierpnia 1945 roku.
Atak atomowy na Hiroszimę.
"Straight Flush" był jednym z siedmiu B-29 393 Dywizjonu Bombowego 509 Grupy Operacyjnej, które brały udział w misji Hiroszima. Była ona efektem końcowym trwającego dziesięć miesięcy treningu podczas II wojny światowej. Bombowiec wystartował z wyspy Tinian koło 1:37 nad ranem 6 sierpnia 1945 roku. Jego misją było określenie stanu warunków pogodowych. Major Eatherly dał sygnał do nalotu atomowego: "go ahead". Godzinę później wyruszył Enola Gay (z bombą atomową na pokładzie). W następnej misji - zbombardowania Nagasaki "Straight Flush" nie brał udziału.
Następstwa.
Dowiedziawszy się, że wybuch spalił 200 tysięcy ludzi, Eatherly popadł w narastający konflikt moralny między otaczającą go glorią bohatera a poczuciem współudziału w zbrodni i potrzebą pokuty. "Kompleks winy" doprowadził go do okresów ostrej depresji, lęków, halucynacji, prób samobójstwa. Jego lekarz psychiatra dr Mc Erloy ze szpitala dla weteranów pisał: "Oczywiście przypadek zmiany osobowości. Pacjent całkowicie pozbawiony jakiegokolwiek poczucia rzeczywistości. Stany lękowe, wzrastające napięcie psychiczne, stępione reakcje uczuciowe, halucynacje", co jednoznacznie wskazywało schizofrenię. Eatherly dobrowolnie podjął ciężką pracę fizyczną i wysyłał zasiłki pieniężne poszkodowanym, pisał także do nich listy z przeprosinami. Usilnie starał się obalić mit, że jest wojennym bohaterem, przez popełnianie drobnych przestępstw takich jak napadanie na urzędy pocztowe czy włamania (choć nigdy nic nie kradł). Został skazany na rok więzienia (1954/55 rok) za fałszerstwo w Nowym Orleanie. Znana jest też jego korespondencja ze znanym filozofem i działaczem pacyfistycznym, Güntherem Andersem, prześladowanym w czasie wojny przez hitlerowców - została zawarta w książce "No more Hiroshima". Claude starał się pokazać jak niebezpieczne może być ślepe słuchanie rozkazu i dlaczego należy wziąć na siebie cały ciężar odpowiedzialności za swe myśli, uczucia oraz czyny, co wyraził następująco w jednym z listów do Andersa:
"W przeszłości bywały okresy, kiedy człowiek mógł przeżyć życie, nie zaprzątając zbytnio swego sumienia problemami nawyków myślowych i norm działania. Nasze czasy, jak wyraźnie widać, do tych epok nie należą. Przeciwnie, sądzę, że zbliżamy się gwałtownie do sytuacji, w której będziemy musieli zastanowić się na nowo, czy gotowi jesteśmy oddać odpowiedzialność za nasze myśli i uczynki w ręce organizacji społecznych, takich jak partie polityczne, związki zawodowe, Kościół czy państwo. Żadna z tych organizacji nie jest zdolna udzielić nam niezawodnych wskazówek moralnych i dlatego należy zakwestionować ich pretensje do udzielania nam takich wskazówek" 
William Bradford Huie, w książce "The Hiroshima Pilot", wyraża powątpiewanie w historię Claude'a Eatherly'ego, gdyż ten kontynuował ćwiczenia w prowadzeniu nalotów nuklearnych także po wojnie. Uważa on, że pacyfiści i aktywiści anty-nuklearni wyolbrzymili część historii majora Eartherly w celach propagandowych, a sam oficer pomagał im w kreowaniu tego mitu w celu zdobycia sławy i uwagi otoczenia. Część tej teorii została zakwestionowana w książce "Dark Star" Ronnie Dugger. Na podstawie historii Eatherly'ego powstała legenda miejska, która mówi, że wszyscy związani z atakiem na Hiroszimę postradali zmysły. Jednakże, oprócz majora Eatherly żadna inna osoba związana z atakiem na Hiroszimę nie wyrażała swego poczucia winy w podobny sposób. Paul Tibbets, pilot, który zrzucił bombę, stwierdził, że w ogóle nie rozumie, dlaczego Eatherly miał takie poczucie winy, skoro wcale nie był obecny przy ataku.

</doc>
<doc id="2206619" url="https://pl.wikipedia.org/wiki?curid=2206619" title="U źródeł muzyki Chopina">
U źródeł muzyki Chopina

U źródeł muzyki Chopina - studyjny album w wykonaniu Zespołu Polskiego, wydany pod koniec 2010 roku. Celem albumu jest pokazanie muzyki nizinnej, polskiej, która mogła być inspiracją dla Fryderyka Chopina i przetworzenie jego muzyki na instrumenty tradycyjne, czyli ludowe i zrekonstruowane, jak suka biłgorajska czy fidel płocka. Część utworów na płycie pochodzi z poprzednich albumów zespołu ("Muzyka Nizin", "Oj chmielu..."), ale zostały one poddane cyfrowej obróbce, która wydatnie poprawiła ich jakość.
Skład.
A także gościnnie:

</doc>
<doc id="2206620" url="https://pl.wikipedia.org/wiki?curid=2206620" title="Polityka neutralna">
Polityka neutralna

Polityka neutralna (ambiwalentna)-polityka ludnościowa o charakterze biernym, która zakłada, iż procesy ludnościowe zachodzą samoistnie i państwo nie musi w nie ingerować. 

</doc>
<doc id="2206623" url="https://pl.wikipedia.org/wiki?curid=2206623" title="Karl Ferdinand Schmid">
Karl Ferdinand Schmid

Karl Ferdinand Schmid (ur. 26 lutego 1750 w Eisleben, zm. 1 kwietnia 1809 w Wittenberdze) – niemiecki prawnik i pisarz.
Urodził się i ukończył szkołę w Eisleben w Saksonii. Studiował w Lipsku, Wittenberdze, gdzie otrzymał stopień doktora prawa w 1778. Otrzymał zezwolenie na prowadzenie nauczania na uniwersytecie oraz skończył studia filozoficzne.
W 1779 otrzymał nominację od księcia Fryderyka Augusta na profesora nadzwyczajnego prawa natury i prawa międzynarodowego Akademii Wittemberskiej. Otrzymał też tytuł radcy stanu. Prowadził wykłady z filozofii, moralności, antropologii, polityki, prawa natury i prawa międzynarodowego, prawa państwowego i historii prawa, historii prawa niemieckiego, prawa 12 Tablic, a także prawa wojskowego.
Potem działał jako profesor zwyczajny filozofii moralnej i polityki. Prowadził też nadal wykłady z prawa natury i prawa międzynarodowego. W latach 1801-1806 powoływano go na stanowisko rektora uczelni. Był także znanym pisarzem.

</doc>
<doc id="2206626" url="https://pl.wikipedia.org/wiki?curid=2206626" title="List siódmy (Platon)">
List siódmy (Platon)

List siódmy Platona – list, którego autorstwo tradycyjnie przypisuje się Platonowi. Jest to najdłuższy list Platona, zawierający wątki autobiograficzne oraz zapis jego działań na Sycylii. List zawiera również wywód na temat możliwości tworzenia prawdziwie filozoficznych prac, oraz przedstawia elementy teorii idei.
Sycylijskie podróże Platona.
Platon odwiedził Sycylię trzykrotnie. Po raz pierwszy, w roku 387 p.n.e. na zaproszenie ówczesnego władcy Dionizjosa I. Najprawdopodobniej filozof zamierzał wówczas wcielić w życie swoje idee polityczne (przedstawione głównie w dialogu "Państwo"). Chciał uczynić z Dionizjosa I króla-filozofa, uważając, że "(...) od nieszczęść nie wyzwoli się wcześniej ród ludzki, zanim albo ludzie należycie i prawdziwie miłujący mądrość nie przyjdą do władzy, albo ci, którzy rządzą w państwach, jakimś bożym ulegając wyrokom, nie umiłują istotnie mądrości" (List VII, 326a i n.). Podczas pobytu na dworze w Syrakuzach zaprzyjaźnił się ze szwagrem tyrana, Dionem. Jego pierwszy pobyt zakończył się dość szybko, za sprawą konfliktu z władcą.
Po raz drugi Platon odwiedził Syrakuzy dwadzieścia lat później, na zaproszenie Diona, który poinformował go o objęciu władzy przez Dionizjosa Młodszego. Był on władcą bardziej otwartym na platońskie idee dobrego rządzenia państwem. Platon wspominał w liście: "Gdy się więc zastanawiałem i wahałem, czy należy jechać, czy jak się też zdecydować, przeważyło przekonanie, że jechać powinienem: jeżeli się chce przystąpić kiedykolwiek do urzeczywistnienia swych koncepcji co do ustawodawstwa i ustroju państwowego, to teraz właśnie trzeba pokusić się o to" (328bc). Cztery miesiące później Dionizjos Młodszy wypędził Diona. Platon spędził na dworze jeszcze dwa lata, po czym wrócił do Aten. W 361 r. dostał ponowne zaproszenie od tyrana. Zaakceptował je pomimo wahań, jednak i ta wizyta skończyła się dla niego niepowodzeniem.
List VII został napisany najprawdopodobniej po zamordowaniu Diona przez Kallipposa w 353 r. p.n.e.
Problem autentyczności.
Spośród wszystkich listów przypisywanych Platonowi, autentyczność "Listu siódmego" jest uznawana najszerzej. Badacze kwestionujący autentyczność listu wskazują jednak na fakt, że w liście mówi się o formach i ideach rzeczy sztucznych, podczas gdy Arystoteles określa idee Platona jako idee rzeczy naturalnych. Inny zarzut to rzekome "małe prawdopodobieństwo" historycznego tła "Listu" – w liście znajduje się sugestia, że zwolennicy Diona napisali do Platona, pytając go o praktyczne rady w rządzeniu państwem, jednocześnie insynuując, że Platon nie był do końca lojalny wobec Diona. Kallippos miałby pozwolić, aby list dostał się w ręce Platona, a ten w odpowiedzi szczegółowo opisał niedawne wydarzenia (ich uczestnikom), przy okazji dodając długą dygresję na temat teorii idei. Wątpliwości te doprowadziły R. G. Bury'ego do wniosku, że list ten był listem otwartym oraz że nie było żadnego listu od sycylijskich zwolenników Diona, a rzeczywistym celem "Listu VII" było usprawiedliwienie Platona w oczach Ateńczyków.
Autentyczność "Listu siódmego" wzbudziła również ostatnio wiele kontrowersji wśród znanych uczonych takich jak Malcolm Schofield, Myles Burnyeat, George Boas, Terence Irwin i Julia Annas. Annas twierdzi, że "List siódmy" jest "tak nieprzekonujący, że jego akceptacja przez wielu uczonych najlepiej świadczy o ogromnej chęci do znalezienia czegokolwiek oprócz oderwanych dialogów, co bezpośrednio wyrażałoby poglądy Platona".
Treść i struktura listu.
"List siódmy" dotyka bardzo wielu tematów, często bez wyraźnego porządku. Poniższy podział opiera się na streszczeniu R.G. Bury'ego.
Wstęp (323d–326b).
Platon rozpoczyna swój list od zapewnienia zwolenników Diona, że podziela jego polityczne cele. Opowiada, w jaki sposób doszedł do swoich poglądów politycznych, przedstawiając rządy Trzydziestu Tyranów i proces Sokratesa.
Pierwsza wizyta na Sycylii (326b–328d).
Platon opowiada o swojej pierwszej podróży do Syrakuz rządzonych przez Dionizjosa I, gdzie zaprzyjaźnił się z Dionem. Po śmierci tyrana Dion nalegał, aby Platon powrócił z Aten na Sycylię i nauczał młodszego Dionizjosa, który objął władzę, tak, by ten mógł stać się królem-filozofem.
Druga wizyta na Sycylii (328d–330b).
Platon wyjaśnia, że zgodził się na propozycję Diona, ponieważ brak jego zgody świadczyłby o braku przyjaźni i nietraktowaniu filozofii poważnie. Wizyta jednak okazała się fiaskiem. Dion popadł w niełaskę Dionizjosa Młodszego. Sam Platon kontynuował nauczanie tyrana.
Granice rad (330c–331d).
Przed udzieleniem rad zwolennikom Diona, Platon przestrzega ich, aby nie przekazywali tej wiedzy tym, którzy nie będą chcieli jej słuchać lub też mogliby ją wykorzystać w celu osiągnięcia swoich niecnych zamiarów.
Rezultaty prób nauczania Dionizjosa Młodszego (331d–334c).
Platon doradza zwolennikom Diona w ten sam sposób, w jaki on i Dion wcześniej doradzali Dionizjosowi Młodszemu. Przypominali mu oni o nieszczęściu jego ojca, radząc mu, aby zachowywał umiarkowanie w życiu prywatnym i aby szukał przyjaźni wśród dobrych ludzi. Gdyby Dionizjos Młodszy posłuchał tej rady, musiałby wygnać swoich dworzan, którzy czerpali korzyści z jego nieumiarkowania, ci więc uknuli intrygę, rzucając oszczerstwa na Diona, w wyniku których został ponownie wygnany. Dion powrócił, aby upomnieć Dionizjosa "czynem" (333b, to jest na czele armii), sami mieszkańcy Syrakuz wierzyli jednak oszczerstwom, jakoby Dion pragnął sam zostać tyranem i dopomogli w zamordowaniu Diona. Chociaż Dion został zamordowany przez Ateńczyków, Platon broni Aten wskazując, że najlepszym przyjacielem Diona był właśnie Ateńczyk (on sam).
Rada Platona (334c–337e).
Platon poucza adresatów, udzielając im tej samej rady, jaką on z Dionem dali Dionizjosowi, tj. aby skończyć z despotyczną władzą na Sycylii i ustanowić konstytucyjny rząd w każdym mieście poprzez sprawiedliwe prawa. Platon twierdzi, że Dionizjos prowadzi niegodziwe życie, ponieważ nie posłuchał tej rady, podczas gdy Dion umarł godnie – gdyż dążył do jej urzeczywistnienia. Platon następnie doradza, aby unikać wewnętrznych waśni stronnictw politycznych, żyć umiarkowanie i nie szukać zemsty, kiedy wybije godzina zwycięstwa. Skoro nie można już urzeczywistnić idealnego politycznego porządku, należy wybrać drugą dobrą opcję, jaką jest zasada praworządności.
Pomiędzy drugą a trzecią wizytą Platona na Sycylii (337e–340b).
Platon znowu podejmuje wątek historyczny. Druga wojna sycylijska przerwała pobyt filozofa na wyspie. Zanim Dionizjos pozwolił Platonowi na wyjazd z Sycylii, kazał mu obiecać, że ten powróci, kiedy tylko zagrożenie minie. Platon zgodził się na to pod warunkiem powrotu Diona z wygnania. Dion nie został wezwany z powrotem, w związku z czym Platon niechętnie myślał o powrocie, ale przekonał go do tego Archytas z Tarentu i sam Dion. Obaj twierdzili bowiem, że tyran jest znów zainteresowany filozofią.
Trzecia wizyta na Sycylii (340b–341a).
Gdy Platon dotarł do Syrakuz, zdecydował się sprawdzić rzeczywiste zainteresowanie Dionizjosa Młodszego filozofią, mówiąc mu o różnych mało interesujących naukach przygotowawczych, które musiałby zgłębić.
Długa dygresja na temat idei (341b–345c).
Dionizjos twierdził, że jest już ekspertem w dziedzinie filozofii i właśnie przez to Platon uważał go za złego ucznia. Dionizjos twierdził nawet, że napisany przez niego traktat metafizyczny jest doskonalszy od pism jego nauczyciela. Tymczasem Platon twierdził, że prawda w metafizyce nie może być wyrażona w piśmie i wszyscy, którzy ją znają, wiedzą o tym. Tak więc jeżeli Dionizjos myślał, że wyraził w piśmie taką prawdę, nie mógł jej w rzeczywistości znać.
Wyjaśnienie przez Platona zagadnienia niemożliwości wyrażenia takich prawd jest bardzo zawiłe. Chcący poznać rzeczy "poznawalne i prawdziwie istniejące" ("γνοστον τε кαι αληθως εστιν ον"), czyli idee, musi wpierw poznać "nazwę", "definicję", "wizerunek" oraz "umysłową wiedzę o nim". Nazwa i definicja są osiągalne poprzez język i zmysłowość. Należy jednak najpierw posiadać wiedzę, zanim dotrze się do przedmiotu poznania (które to Platon nazywa jako "tym, co piąte", podczas gdy "to, co czwarte" jest nazwą, definicją, wizerunkiem i umysłową wiedzą o przedmiocie). "To, co piąte", różni się od zmysłowych i słownych wyrażeń przedmiotu. Nazwa i definicja przedmiotu dają "jakość" rzeczy ("το ποιον"), nie zaś jego byt, istotę ("το ον"). Są one, co więcej, pokrewne w sensie postrzegania w taki sposób, że są wiecznie zmienne i względne, nie zaś ustalone. Tak więc uczeń, który chce poznać "to, co piąte" poprzez nazwę, definicję, wizerunek i umysłową wiedzę jest zagubiony: poszukuje istoty rzeczy, ale przeszkadzają mu właściwości rzeczy. Jedynie niektórzy uczniowie są w stanie szczegółowo zbadać "to, co czwarte", i nawet dla nich "to, co piąte" przychodzi jako nagłe olśnienie.
Żadna osoba znająca te zagadnienia nie podejmie się więc napisania księgi ani publicznego nauczania na temat poważnych zagadnień filozoficznych. Motywacją Dionizjosa Młodszego do napisania jego filozoficznego dzieła musiała więc być potrzeba sławy. 
W części tej Platon omawia na przykładzie koła swoje rozumienie kwestii poznania matematycznego i wyjaśnia, jak w przypadku koła należy rozumieć owo "pierwsze", "drugie" aż do "piątego". 
Wznowienie opowiadania. Trzecia podróż do Syrakuz (345c–350b).
Dionizjos kilkakrotnie oszukał Platona podczas jego trzeciej wizyty w Syrakuzach. Obiecał przywrócić Dionowi majątek, jednak się z tego nie wywiązał. W odpowiedzi na to Platon zagroził opuszczeniem Sycylii, Dionizjos załagodził jednak sytuację poprzez kompromis: Platon zgodził się poczekać, aż Dion odpowie na list tyrana. Zanim jednak to mogło się stać, Dionizjos sprzedał własność Diona, sam siebie nazwał strażnikiem połowy majątku w imieniu syna Diona, a Platonowi powiedział, że może zabrać połowę majątku do Diona na wygnaniu. Ponieważ okres żeglugi dobiegł końca, Platon zmuszony był zostać w Syrakuzach.
Tymczasem starania Dionizjosa o zmniejszenie płac najemnikom sprowokowały bunt, o którego wywołanie oskarżony został Herakleides, przywódca stronnictwa demokratycznego w Syrakuzach. W obecności Platona Teodot przekonał Dionizjosa, aby zezwolił Herakleidesowi opuścić miasto w pokoju, jednak tyran wykorzystał to, aby wywabić go z ukrycia. Kiedy władca stwierdził, że nigdy nie składał żadnej obietnicy, Platon przypomniał mu o niej.
Dla Dionizjosa stało się to pretekstem dla usunięcia Platona z pałacu, gdzie zamieszkiwał – odtąd filozof musiał przenieść się do koszar, gdzie mieszkał z żołnierzami. Kiedy tyran następnie stwierdził, że wizyty Teodota były oznaką współpracy z jego wrogami, Platon, w obawie o swoje życie, poprzez Archytasa poprosił Tarenta, aby przysłano po niego statek.
Inwazja i zabójstwo Diona (350b–351e).
Po opuszczeniu Sycylii po raz trzeci i ostatni Platon przybył do Olimpii, gdzie spotkał Diona przygotowującego się do wojny. Dion poprosił Platona o wsparcie, ale ten odmówił, twierdząc, że był gościem w domu Dionizjosa i nie pochwala wojny domowej. Dion jednak przeprowadził skuteczny atak na wyspę i obalił władztwo Dionizjosa. Platon pochwalił Diona twierdząc, że ten użył przemocy dla wspólnego dobra. Dion został jednak wkrótce obalony, ponieważ nie docenił przebiegłości przeciwnika.
Podsumowanie (351e–352a).
Platon wyjaśnia, dlaczego tak dokładnie opisał swoją trzecią wizytę, pomimo tego, że już wcześniej udzielił porady zwolennikom Diona. Pragnął obronić siebie przed oszczerstwami, które narosły wokół jego motywów i działań.

</doc>
<doc id="2206631" url="https://pl.wikipedia.org/wiki?curid=2206631" title="Kwas cyjanurowy">
Kwas cyjanurowy

Kwas cyjanurowy – organiczny związek chemiczny, cykliczny trimer kwasu cyjanowego.
Otrzymywanie.
Po raz pierwszy został zsyntetyzowany przez Friedricha Wöhlera w 1829 roku w wyniku termicznego rozkładu mocznika i kwasu moczowego. Obecnie przemysłowe metody produkcji opierają się na rozkładzie mocznika z wydzieleniem amoniaku w temperaturze powyżej 175 °C.

</doc>
<doc id="2206637" url="https://pl.wikipedia.org/wiki?curid=2206637" title="Kingdom Hearts">
Kingdom Hearts



</doc>
<doc id="2206638" url="https://pl.wikipedia.org/wiki?curid=2206638" title="Eric de Oliveira Pereira">
Eric de Oliveira Pereira

Eric de Oliveira, właśc. Eric de Oliveira Pereira (ur. 5 grudnia 1985 w Nova Iguaçu) – brazylijski piłkarz, grający na pozycji ofensywnego pomocnika.
Kariera klubowa.
Rozpoczął karierę piłkarską w klubie Centro de Futebol Zico de Brasília. W sezonie 2004/05 bronił barw meksykańskiego Alacranes de Durango. Potem występował w klubach Paraná Clube i Metropolitano. W 2007 został wypożyczony do rumuńskiego klubu Gaz Metan Mediaș. Na początku stycznia 2011 roku pojawiła się informacją o przejściu do Karpat Lwów, jednak klub zaprzeczył o tym. Dopiero na początku września 2011 roku został piłkarzem Karpat Lwów. Po zakończeniu sezonu 2011/12 opuścił lwowski klub.

</doc>
<doc id="2206639" url="https://pl.wikipedia.org/wiki?curid=2206639" title="Conceição Geremias">
Conceição Geremias

Conceição Aparecida Geremias (ur. 23 lipca 1956 w Campinas) – brazylijska lekkoatletka specjalizująca się w siedmioboju i skoku w dal.
Trzykrotna olimpijka (Moskwa, Los Angeles i Seul) jednak nigdy nie zdobyła medalu olimpijskiego. Jej najlepszym rezultatem olimpijskim było zajęcie 14 miejsca w 1980 roku w Moskwie. Wielokrotna mistrzyni świata weteranów w różnych konkurencjach i kategoriach wiekowych. Mistrzyni Brazylii w różnych konkurencjach. Dziesięciokrotna złota medalistka mistrzostw Ameryki Południowej w różnych konkurencjach indywidualnych. Złota medalistka igrzysk panamerykańskich w Caracas z 1983 roku. Ustanowiła wtedy swój rekord życiowy (będący wtedy rekordem Ameryki Południowej) wynoszący 6017 pkt. (według ówczesnej punktacji 6084 pkt.).

</doc>
<doc id="2206647" url="https://pl.wikipedia.org/wiki?curid=2206647" title="9K52 Łuna-M">
9K52 Łuna-M

9K52 Łuna-M – radziecki taktyczny zestaw rakietowy, którego głównym elementem była jednopociskowa, szynowa samobieżna kołowa wyrzutnia 9P113 oraz pocisk balistyczny 9M21 (oznaczenia według GRAU). W kodzie NATO system ten otrzymał oznaczenie FROG-7A (Free Rocket Over Ground). Była przeznaczona do niszczenia siły żywej, środków ogniowych, stanowisk dowodzenia, zgrupowań sprzętu technicznego na odległości od 12 do 68 km.
Historia.
Wyrzutnia 9P113 zastąpiła gąsienicową wyrzutnię 2P16 systemu 2K6 Łuna. Wadą wyrzutni 2P16 było występowanie nadmiernych drgań prowadnicy w czasie jazdy, szczególnie po drogach polnych i bezdrożach. Drgania te były szkodliwe dla wrażliwej głowicy jądrowej rakiety 3R10. Aby to wyeliminować, przeprowadzono szereg prób umieszczenia prowadnicy wraz z rakietą na podwoziu kołowym. Próbowano wykorzystać do tego celu podwozia samochodów KrAZ oraz ZiŁ 134 i 135. Przeprowadzone próby nie dały pomyślnych rezultatów. W tym czasie wojsko zgłosiło zapotrzebowanie na rakiety taktyczne o większym zasięgu. 16 marca 1961 r. Rada Ministrów ZSRR wydała rozporządzenie o rozpoczęciu prac projektowych nowego zestawu rakietowego. Zdobyte wcześniej doświadczenia pozwoliły na szybkie opracowanie nowego systemu rakiet na podwoziu samochodu ZiŁ-135LM. Wyrzutnia otrzymała symbol 9P113. Pierwszy start rakiety odbył się 27 grudnia 1961 r. na poligonie Kapustin Jar. W 1964 r. zestaw wchodzi do produkcji i na wyposażenie wojsk ZSRR. Wyrzutnia była produkowana w Wołgogradzie przez Zakład Barykady (Баррикады) na podwoziu samochodu ZIŁ-135LM, produkowanego przez Briańską Fabrykę Samochodów. Układ rakietowy 9M21 był produkowany w Czelabińsku w Zakładzie Produkcji Obrabiarek.
Opis konstrukcji.
Wyrzutnia była skonstruowana na ośmiokołowym podwoziu samochodu ZiŁ-135LM. Wszystkie osie samochodu były napędzane. Pierwsza i czwarta oś była skrętna. Wyrzutnia posiadała dwa silniki o mocy 180 KM każdy. Z przodu znajdowała się trzyosobowa kabina załogi. W kabinie były też zainstalowane pulpity służące do ustawiania i kontroli parametrów rakiet. Przed startem rakiety na przednie szyby kabiny w celu ich ochrony przed gazami prochowymi, nakładano osłony. Startu dokonywano wyłącznie przy wykorzystaniu pulpitu wynośnego. Na podwoziu zamontowany był zespół artyleryjski składający się z prowadnicy osadzonej na obrotowym łożu. Prowadnica mogła być podnoszona w płaszczyźnie pionowej od +15 do +65 stopni. Podnoszenie odbywało się za pomocą układu hydraulicznego - napędzanego elektrycznie lub ręcznie. W podwoziu pod prowadnicą był zamontowany odciążacz wspomagający pracę układu hydraulicznego w pierwszej fazie podnoszenia. W płaszczyźnie poziomej prowadnica była obracana ręcznie w zakresie +/- 7 stopni. Z prawej strony był umieszczony dźwig hydrauliczny służący do przeładunku rakiet z samochodu transportowego na wyrzutnię. Dźwig ten służył też do montażu i demontażu głowic bojowych na podstawkach na ziemi. Pomiędzy dźwigiem a kabiną był umieszczony bęben z elektrycznym kablem wielożyłowym, który służył do podłączenia pulpitu wynośnego. W lewej tylnej części wyrzutni znajdowało się stanowisko celowniczego wraz z przyrządami celowniczymi. Na stanowisku ogniowym wyrzutnia opierała się na czterech podnośnikach. Dwa z nich były z tyłu podwozia, a dwa pomiędzy pierwszą a drugą osią pojazdu. Podnośniki zapewniały stabilizację i wypoziomowanie wyrzutni. W wyrzutni był zamontowany dodatkowy agregat prądotwórczy, który służył do zasilania ogrzewania głowicy jądrowej w czasie postoju. Resurs wyrzutni był obliczony na start co najmniej 200 rakiet.
Dane techniczne wyrzutni 9P113.
W skład zestawu 9K52 wchodziły ponadto:
Rakieta 9M21.
Rakieta 9M21 jest jednostopniowym, balistycznym, pociskiem na paliwo stałe. Składała się z głowicy i kadłuba zawierającego 3 silniki prochowe. W tylnej części rakiety znajdował się silnik startowy z 16 dyszami. W przedniej części kadłuba, był umieszczony silnik obrotu z 4 dyszami, ustawionymi poprzecznie do osi rakiety, nadający prędkość obrotową w pierwszej fazie lotu. Pozostałą część kadłuba zajmował silnik marszowy z dyszą centralną. Rakieta była stabilizowana w locie 4 statecznikami. Przy strzelaniu w zakresie od 15 do 29 km stosowano tarcze hamulcowe montowane w tylnej części rakiety. W zależności od zastosowanej głowicy wyróżniano typy rakiet.
9M21F z głowicą kumulacyjno–burzącą 9N18F / 9N18F2 zawierającą 200 kg materiału wybuchowego oraz rakieta 9M21F2 – z głowicą odłamkowo-burzącą 9N18OF o wysokim stopniu fragmentacji. Podczas wybuchu powstało około 15 000 odłamków które pokrywały obszar 5000-10000 m². Wraz z wybuchem powstał krater o średnicy 12 m i głębokości 3,5 m. Głowica kumulacyjna była przeznaczona do niszczenia fortyfikacji betonowych.
9M21B z głowicą jądrowa 9N32 z ładunkiem AA-22 o mocy od 3 do 20 kT.
9M21B1 głowica jądrowa 9N38 / 9N38M z ładunkiem АА-38, o mocy do 100 kT. 
9M21B1 z głowicą jądrową 9N32М z ładunkiem АА-52 o mocy od 3 do 20 kT.
Przy użyciu tych rakiet można było wywołać naziemny lub powietrzny wybuch jądrowy. Służyły do tego zapalniki zbliżeniowe, czujniki i radiowysokościomierze zainstalowane w głowicy. Głowice były wrażliwe na wahania temperatury. Dlatego były przechowywane i przewożone w specjalnych samochodach-magazynach. Po połączeniu z układem rakietowym na głowice nakładano pokrowiec grzewczy zdejmowany tuż przed startem. Wymagana temperatura głowicy wynosiła 20-30 stopni °C.
9M21K z głowicą kasetową 9N18K zawierającą 42 podpociski o wadze 7,5 kg (waga materiałów wybuchowych - 1,7 kg). Wybuch jednego elementu miał dawać ponad 600 odłamków o wadze 1 - 4 g. Odłamki pokrywały obszar 5 – 5,5 ha. Mogły zniszczyć lekko opancerzone pojazdy na powierzchni 3,5 – 4 ha. Rozcalenie głowicy następowało na wysokości 1000-1400 m.
9M21A / 9M21D z głowicą agitacyjną 9N18A / 9N18D. Głowica mogła być wypełniona ulotkami gazetami itp. materiałem propagandowym. Eksplodowała nad celem przy użyciu zapalnika radiolokacyjnego.
9M21G rakieta z głowicą chemiczną 9N18G. 
9M21E szkolna
9M21E3 i 9M21E4 szkolne ze głowicami szkolnymi 9N32E
Wersje.
9P114 system 9K53 Łuna-MB z rakietami 9M21B, 9M21F. Projektowanie rozpoczęto w 1961 w oparciu o lekkie dwuosiowe podwozie z silnikiem samochodu Moskwicz, na którym zamontowano prowadnicę. Wyrzutnia miała być przystosowana do przewozu śmigłowcem Mi-6 w pobliże pola walki. Użycie bojowe w pobliżu frontu miało pozwolić na rażenie celów przeciwnika na dalekim zapleczu. W 1965 zestaw przekazano do próbnej eksploatacji. 
9P133M Łuna-3. W 1966 w Moskiewskim Instytucie Techniki Cieplnej podjęto prace nad modernizacją rakiet.9M21. Ich celem było poprawienie celności, która przy niszczeniu dobrze umocnionych stanowisk dowodzenia na dużych odległościach nawet przy użyciu głowic jądrowych okazała się niewystarczająca. Nowe rakiety 9M21 miały otrzymać prosty system korekcji lotu oraz nowe głowice. Próby przeprowadzone w latach 1968 – 1969 dały wynik negatywny. Zaniechano prowadzenia dalszych badań z uwagi na obiecujące próby z nowym zestawem 9K79 OTR-21 Toczka. W wyniku przeprowadzonych prac wprowadzono do uzbrojenia nowe typy głowic: kasetową 9N18K oraz głowicę jądrową o mniejszej mocy. W 1967 r. w Zakładzie Barykady opracowano zmodernizowaną wyrzutnię 9P133M, przystosowaną do wystrzeliwania nowych rakiet. Zestaw otrzymał oznaczenie Luna-3.
9K52TS odmiana wyrzutni przystosowana do działań bojowych w warunkach tropikalnych. Weszła do produkcji w 1968 r. Była przystosowana tylko do strzelania rakietami z głowicami burzącymi.
Służba.
Wyrzutnie 9P133 były na uzbrojeniu wszystkich państw Układu Warszawskiego. Były eksportowane też do Algierii, Afganistanu, Egiptu, Iraku, Jemenu, Korei Północnej, Kuby Libii, Serbii, Syrii. Były używane w wojnach Izraelsko-Arabskich, Afganistanie i Iraku. W czasie operacji Pustynna Burza wojska USA zdobyły kilka wyrzutni wraz z rakietami.
Zestaw 9K52 z wyrzutnią 9P113 wszedł na uzbrojenie Wojska Polskiego w 1966. Ogółem Polska zakupiła 49 wyrzutni, które były na uzbrojeniu dywizjonów artylerii w dywizjach pancernych i zmechanizowanych. Dywizjony składały się typowo z trzech baterii (jedna wyrzutnia w każdej), a od 1976 niektóre dywizjony były czterobateryjne, niektóre miały też starszą organizację dwubateryjną. W niektórych państwach wyrzutnie pozostają w służbie. W Polsce wycofane z eksploatacji w 2001 roku.

</doc>
<doc id="2206655" url="https://pl.wikipedia.org/wiki?curid=2206655" title="London Zoo (album)">
London Zoo (album)

London Zoo – trzeci album studyjny brytyjskiego artysty Kevina Martina, występującego pod pseudonimem The Bug. Album ten, wydany w 2008 roku nakładem wytwórni Ninja Tune, zyskał pozytywne oceny krytyków muzycznych.

</doc>
<doc id="2206661" url="https://pl.wikipedia.org/wiki?curid=2206661" title="Computerworld">
Computerworld

Computerworld – dwumiesięcznik (wcześniej w pewnych okresach – dwutygodnik) menedżerów i informatyków, ukazujący się od 1990 roku, poświęcony technologiom informatycznym oraz zarządzaniu. Wydawany przez wydawnictwo IDG Poland SA (w roku 1990 przez spółkę ComPress). Jednocześnie portal wiedzy związany z informatyką. Oprócz działalności wydawniczej i konferencyjnej, redakcja Computerworld jest organizatorem konkursu Lider Informatyki oraz zestawienia największych firm informatycznych TOP 200.
Od 2022 czasopismo nie ukazuje się w formie papierowej; treści mają być prezentowane tylko on-line.

</doc>
<doc id="2206668" url="https://pl.wikipedia.org/wiki?curid=2206668" title="Amortyzujaca polityka monetarna">
Amortyzujaca polityka monetarna

Amortyzująca polityka monetarna - to forma polityki pieniężnej, której podstawowym celem jest utrzymywanie stałej stopy procentowej. Prowadzenie takiej polityki powoduje nieograniczony wpływ ekspansywnej polityki fiskalnej na poziom dochodu i zatrudnienia. Skutkuje to koniecznością ścisłej koordynacji polityki fiskalnej i monetarnej.

</doc>
<doc id="2206669" url="https://pl.wikipedia.org/wiki?curid=2206669" title="Mistrzostwa Świata Juniorów w Narciarstwie Klasycznym 2005">
Mistrzostwa Świata Juniorów w Narciarstwie Klasycznym 2005

Mistrzostwa Świata Juniorów w Narciarstwie Klasycznym 2005 – zawody sportowe, które odbyły się w dniach 21 marca - 26 marca 2005 r. w fińskim Rovaniemi. Podczas mistrzostw zawodnicy rywalizowali w 13 konkurencjach, w trzech dyscyplinach klasycznych: skokach narciarskich, kombinacji norweskiej oraz w biegach narciarskich. W tabeli medalowej zwyciężyła reprezentacja Norwegii, której zawodnicy zdobyli 8 złotych, 3 srebrne i 3 brązowe medale. W sumie reprezentanci Norwegii zdobyli 14 medali – najwięcej spośród wszystkich ekip.
Program.
21 marca
22 marca
23 marca
24 marca
25 marca
26 marca
Medaliści.
Biegi narciarskie - juniorzy.
Mężczyźni
Kobiety
Skoki narciarskie.
Mężczyźni
Kombinacja norweska.
Mężczyźni

</doc>
<doc id="2206670" url="https://pl.wikipedia.org/wiki?curid=2206670" title="Tkacka Góra">
Tkacka Góra

Tkacka Góra (niem. "Das Stendel, Das Steibenberg )" – szczyt 897 m n.p.m. w południowo-zachodniej Polsce, w Sudetach Zachodnich, w Górach Izerskich, w Grzbiecie Wysokim.
Lokalizacja.
Wzniesienie położone jest w Sudetach Zachodnich, w południowo-wschodniej części Gór Izerskich, na południowy zachód od Przełęczy Szklarskiej, około 4,7 km na południowy zachód od Jakuszyc.
Charakterystyka.
Najbardziej wysunięte na południe wzniesienie w bocznym ramieniu Wysokiego Grzbietu Gór Izerskich, wchodzące w skład masywu Koziego Grzbietu. Wzniesienie w kształcie wydłużonego masywu z mało wyraźnie zaznaczonym szczytem, minimalnie wyrasta z południowego zbocza wzniesienia "Kozi Grzbiet". Wzniesienie i cały masyw znajduje się w obrębie granitoidowego masywu karkonoskiego powstałego w karbonie. Wzniesienie zbudowane jest z waryscyjskich granitów porfirowatych. Południowe zbocze poniżej szczytu usiane jest skałkami, które do 1945 r. stanowiły pomnik przyrody. Zbocze północno-zachodnie minimalnie opada w kierunku "Koziego Grzbietu", tworząc niewielkie siodło. Południowe zbocze opada w kierunku ujścia Mumlawy do Izery. Zbocze wschodnie dość łagodnie opada w stronę doliny Mielnicy a zbocze zachodnie stromo opada w kierunku doliny Izery. Zachodnie i południowe zbocze okalała Stara Droga Celna łącząca w XVIII-XIX w. huty szkła w: Białej Dolinie, Orle i Harrachovie.
Zbocza i szczyt w całości zalesione lasem świerkowym.
Turystyka.
Przez szczyt nie prowadzą szlaki turystyczne,

</doc>
<doc id="2206677" url="https://pl.wikipedia.org/wiki?curid=2206677" title="Ontario Scotties Tournament of Hearts 2011">
Ontario Scotties Tournament of Hearts 2011

Ontario Scotties Tournament of Hearts 2011 – prowincjonalne mistrzostwa Ontario kobiet w curlingu, eliminacje do Scotties Tournament of Hearts 2011. Turniej finałowy odbył się w dniach 24-30 stycznia 2011 w Thornhill na lodowisku Thornhill Golf &amp; Country Club.
Tytułu mistrzowskiego bronił zespół Kristy McCarville, który dotarł do finału i wynikiem 6:9 przegrał na korzyść Rachel Homan.
Play off.
Finał.
30 stycznia 2011; 14:00
Półfinał.
30 stycznia 2011; 9:30
1-2.
29 stycznia 2011; 14:00
3-4.
29 stycznia 2011; 19:00
Tie-breaker.
29 stycznia 2011; 9:30
Round Robin.
Sesja 1..
24 stycznia 2011; 19:00
Sesja 2..
25 stycznia 2011; 14:00
Sesja 3..
25 stycznia 2011; 19:00
Sesja 4..
26 stycznia 2011; 14:00
Sesja 5..
26 stycznia 2011; 19:00
Sesja 6..
27 stycznia 2011; 14:00
Sesja 7..
27 stycznia 2011; 19:00
Sesja 8..
28 stycznia 2011; 14:00
Sesja 9..
28 stycznia 2011; 19:00

</doc>
<doc id="2206678" url="https://pl.wikipedia.org/wiki?curid=2206678" title="Gerhard Ludwig Müller">
Gerhard Ludwig Müller

Gerhard Ludwig Müller (ur. 31 grudnia 1947 w Finthen) – niemiecki duchowny rzymskokatolicki, doktor teologii dogmatycznej, arcybiskup ad personam, biskup diecezjalny Ratyzbony w latach 2002–2012, przewodniczący Papieskiej Komisji „Ecclesia Dei” w latach 2012–2017, prefekt Kongregacji Nauki Wiary w latach 2012–2017, kardynał diakon od 2014.
Życiorys.
Studiował na uniwersytetach w Moguncji, Monachium i Fryburgu Bryzgowijskim. W 1977 uzyskał doktorat z teologii dogmatycznej na podstawie pracy "Kościół i sakramenty w bezreligijnym chrześcijaństwie. Wkład Bonhoeffera w sakramentologii ekumenicznej" napisanej pod kierownictwem Karla Lehmanna. Święcenia kapłańskie otrzymał 11 lutego 1978 z rąk kardynała Hermanna Volka. Habilitował się w 1985 na podstawie pracy "Komunia i nabożeństwo do świętych. Historyczne i systematyczne podstawy hagiologii". Od 1986 wykładał teologię dogmatyczną na Uniwersytecie Ludwika i Maksymiliana w Monachium.
Episkopat.
1 października 2002 Jan Paweł II mianował go biskupem ordynariuszem diecezji Ratyzbony. Sakry biskupiej udzielił mu arcybiskup Monachium – kard. Friedrich Wetter. 12 września 2006 gościł w Ratyzbonie papieża Benedykta XVI podczas jego pierwszej podróży apostolskiej do Niemiec. W 2007 został mianowany członkiem Kongregacji Nauki Wiary, a od 2009 również członkiem Papieskiej Rady ds. Kultury.
2 lipca 2012 papież Benedykt XVI mianował go prefektem Kongregacji Nauki Wiary w miejsce odchodzącego na emeryturę kard. Williama Levady. Jednocześnie jako prefekt Kongeregacji Nauki Wiary został także przewodniczącym Papieskiej Komisji Ecclesia Dei, Papieskiej Komisji Biblijnej oraz Międzynarodowej Komisji Teologicznej. Tego samego dnia papież podniósł go do godności arcybiskupa. Mianowany kardynałem przez papieża Franciszka na konsystorzu 22 lutego 2014. Papież Franciszek z dniem 1 lipca 2017 roku zwolnił go z funkcji Prefekta Kongregacji Nauki Wiary. Na tym stanowisku zastąpił go abp Luis Francisco Ladaria Ferrer SJ, ówczesny sekretarz kongregacji.
Publikacje.
Autor ponad 500 publikacji naukowych. W języku polskim ukazały się następujące książki: 
Manifest wiary.
W lutym 2019 r. ogłosił „Manifest Wiary” w związku z szerzącym się zamieszaniem w nauczaniu wiary.

</doc>
<doc id="2206681" url="https://pl.wikipedia.org/wiki?curid=2206681" title="Las Widok w Raciborzu">
Las Widok w Raciborzu

Las Widok – las znajdujący się we wschodniej części Raciborza oraz zachodniej części gminy Kornowac.
Geografia.
Las Widok położony jest we wschodniej części Raciborza i zachodniej części gminy Kornowac. Zajmuje powierzchnię 91,9 ha, w tym na terenie miasta 77,6 ha i gminy 14,3 ha.
Historia.
W 1290 r. książę Przemysł podarował miastu lasy łęgowe rozpościerające się od Brzezia aż po Odrę. Po wojnie siedmioletniej (1756–1763) w celu pokrycia długów wojennych wyrąbano z lasu znaczną ilość drzew. W 1770 roku kupiec szczeciński nabył za 100 000 talarów 1 500 pni dębowych pochodzących z tego lasu. W 1826 roku miasto postanowiło obsadzić ok. 25 ha ziemi niskiej jakości drzewami. Koszt przedsięwzięcia wyniósł 520 talarów. Miejsce to nazywane było "wzgórzem dębowym" (niem. "Eichberg"). Miasto kontynuowało akcję nasadzeń nowych drzew tak, że najwyższe wzgórze w okolicy (281 m n.p.m.) zostało całkowicie zalesione. W latach 30. XX wieku w rękach magistratu były obszary leśne znajdujące się w Brzeziu o łącznej powierzchni 162,5 ha.
Sam szczyt nie został obsadzony drzewami i był miejsce wycieczek mieszkańców miasta w celu obserwowania okolicy. Właśnie dlatego wzgórze to otrzymało nazwę "Widok" (niem. "Aussicht"). W 1880 roku postawiono na szczycie wieżę widokową o wysokości 18 m. Na jej budowę wykorzystano 20 grubych i 50 cienkich pni. 18 września 1880 roku dokonano uroczystego otwarcia budowli. Z wieży widokowej można było podziwiać na południu Radhošť (1129 m n.p.m.), Veľki Krivaň (1709 m n.p.m.), Czantorię (995 m n.p.m.), Równicę (885 m n.p.m.), Baranią Górę (1220 m n.p.m.), na północy Górę Św. Anny (408 m n.p.m.). W 1890 roku powstała promenada, która połączyła szczyt z Płonią. Około tego roku na szczycie zbudowano restaurację "Aussichts-Restaurant".
Joseph von Eichendorff.
Las związany jest także z niemieckim poetą Josephem von Eichendorffem. Podobno było to miejsce, po którym spacerował ze swoją narzeczoną, Aloysią von Larisch, córką pana na Pogrzebieniu.
W 1907 roku pan Piegsa, kierownik szkoły w Brzeziu stał się inicjatorem powstania w lesie pomnika, który uczciłby wielkiego poetę. Jesienią tego roku głaz narzutowy znajdujący się pierwotnie niedaleko domu Jana Łatki w Pogrzebieniu przetransportowano na skraj lasu. Ważył on 21 ton. Został na nim wykuty napis "Dem Sänger des Waldes Joseph Freiherrn von Eichendorff – Hohenbriken 26.XI.1907 (pol. " Piewcy lasu – baronowi Josephowi von Eichendorffowi, Brzezie 26 XI 1907). 26 listopada 1907 roku pomnik został uroczyście odsłonięty. W 1922 roku teren ten znalazł się w państwie polskim i chciano pomnik usunąć. Jednak plan nie mógł zostać zrealizowany, gdyż teren należał do miasta Racibórz. Ostatecznie pomnik został wysadzony jesienią 1945 roku przez nieznanych sprawców. Pomnik został odtworzony, a jego uroczyste odsłonięcie nastąpiło 6 maja 2006 roku.
Przyroda.
Las Widok jest obszarem, na którym widoczna jest gospodarka leśna. Obszar leśny w większości obejmuje drzewostany sosnowe. Wśród unikatowych roślin można wymienić: lilia złotogłów, skrzyp olbrzymi, zimowit jesienny.
Rekreacja.
Las stanowi miejsce do rekreacji dla mieszkańców Raciborza i gminy Kornowac. Na terenie obszaru leśnego znajduje się ścieżka przyrodniczo-edukacyjna. Podstawowa trasa ma długość 3,8 km, natomiast rozszerzona o dodatkowe trasy 5 km. Na całym jej odcinku znajduje się 13 tablic, które opisują dziedzictwo przyrodnicze, kulturalno-przyrodnicze i historyczne.

</doc>
<doc id="2206685" url="https://pl.wikipedia.org/wiki?curid=2206685" title="De La Chapelle Parcours">
De La Chapelle Parcours

De La Chapelle Parcours – prototyp z 1990 roku. Samochód firmy De La Chapelle został wyprodukowany w 2 egzemplarzach. Auto powstało z indywidualnego zlecenia klienta firmy De La Chapelle na bardzo komfortowe auto, mieszczące więcej osób niż normalny samochód osobowy. Standardowo wyposażano ten pojazd w nowoczesny silnik Mercedesa wprowadzony w 1989 roku. Silnik był bardzo zaawansowany techniczne w owych czasach. Służył np. w modelu SL, później również w Mercedesie 500E i dużej S klasie. Mimo zastosowaniu tego samego silnika francuscy inżynierowie jednak zamontowali inny układ zasilania co nieco obniżyło moment obrotowy w porównaniu do oryginalnych – KE-Jetronic (450 Nm @ 3900 obr. min) model SL i do Bosch LH (480 Nm @ 3900 obr. min) model 500E. Skrzynia, jak i cały mechanizm napędowy, również zapożyczono od Mercedesa, tym razem bez zmian; układ hamulcowy to standardowy układ Mercedsa 500 SL, wyposażony w wentylowane tarcze na obu osiach. Standardowo montowany był napęd na tylną oś, ale na życzenie był montowany również na obie osie. Samochód mógł pomieścić od 7 do 8 osób (zależnie od upodobań) w komfortowych warunkach na specjalnych sportowych siedzeniach. Wyposażenie oferowane obejmowało klimatyzację, tempomat, automatyczną skrzynię biegów, ogrzewanie postojowe (webasto), skórzaną tapicerkę o dostępnych kolorach (czarny mat) i jasną (beżową), jedynym opcjonalnym wyposażeniem były podgrzewana przednia szyba i hydropneumatyczne zawieszenie o zmiennej charakterystyce. Tylne reflektory zaadaptowano z modelu Audi 80 B3. Mimo ogromnych rozmiarów zewnętrznych i znacznej masy – auto jest dłuższe niż Mercedes-Benz klasy S tamtej epoki i waży tyle samo, auto pozostało także dynamiczne. Na rozpędzenie się od 0-100 km/h potrzebowało ok. 8 sekund a prędkość maksymalna wynosiła 250 km/h. Na specjalne życzenie można było zamontować większe silniki V12 Mercedesa (408 KM) lub Jaguara (273 KM) również o 12 cylindrach. Niektórzy specjaliści mówią o tym aucie jako o prekursorze Renault Espace F1.

</doc>
<doc id="2206686" url="https://pl.wikipedia.org/wiki?curid=2206686" title="Jared Harris">
Jared Harris

Jared Francis Harris (ur. 24 sierpnia 1961 w Londynie) – angielski aktor.
Życiorys.
Urodził się w 1961 roku jako drugi z trzech synów irlandzkiego aktora Richarda Harrisa i jego pierwszej żony, walijskiej aktorki Elizabeth Rees-Williams. Jego braćmi są reżyser Damian Harris oraz aktor Jamie Harris.
16 lipca 2005 poślubił Emilię Fox, córkę Edwarda Foxa i Joanny David. Harris zażądał od niej rozwodu w styczniu 2009. Ich związek małżeński unieważniono w czerwcu 2010 roku.
Harris ma na swoim koncie dwie nominacje do nagród Amerykańskiej Gildii Aktorów Filmowych. Obie przypadły mu jako wyróżnienie zbiorowe, pierwsza przyznana była dla najlepszej obsady w filmie dramatycznym ("Ciekawy przypadek Benjamina Buttona"), zaś druga dla najlepszej obsady serialu dramatycznego ("Mad Men").

</doc>
<doc id="2206687" url="https://pl.wikipedia.org/wiki?curid=2206687" title="Friedhelm Hofmann">
Friedhelm Hofmann

Friedhelm Hofmann (ur. 12 maja 1942 w Kolonii) – niemiecki duchowny katolicki, biskup Würzburga w latach 2004-2017.
Życiorys.
Prezbiterat.
Święcenia kapłańskie otrzymał 3 lutego 1969 z rąk kardynała Josepha Höffnera. Inkardynowany do archidiecezji kolońskiej, rozpoczął pracę jako wikariusz w dzielnicy Ehrenfeld. Od 1972 był wikariuszem kolońskiej katedry, zaś od 1980 jej proboszczem.
Episkopat.
25 lipca 1992 został mianowany biskupem pomocniczym archidiecezji kolońskiej, ze stolicą tytularną "Taddua". Sakry biskupiej udzielił mu kardynał Joachim Meisner. Jako biskup odpowiadał za północną część archidiecezji oraz za formację diakonów stałych.
25 czerwca 2004 Jan Paweł II mianował go biskupem diecezji Würzburg. Ingres odbył się 19 września 2004.
18 września 2017 przeszedł na emeryturę.

</doc>
<doc id="2206689" url="https://pl.wikipedia.org/wiki?curid=2206689" title="Dzień Sekretarki">
Dzień Sekretarki

Dzień Sekretarki/Sekretarza, ang. "Secretary's Day", fr. "Fête des secrétaires", nid. "Secretaressedag", Dzień Pracownika Administracyjnego, ang. "Administrative Professionals' Day", również Dzień Sekretarki i Asystentki – nieformalne święto obchodzone w wielu krajach na świecie w celu uznania i promowania pracy sekretarki i sekretarza, asystentki i asystenta, oraz pracowników pomocniczych w biurze, pojmowanych ogólnie, jako pracowników administracyjnych.
Historia.
Po raz pierwszy Dzień Sekretarki obchodzono w Stanach Zjednoczonych w 1952 roku z inicjatywy przedsiębiorcy i publicysty "The New York Times" Harry'ego F. Klemfussa, który nawiązał współpracę z "Krajowym Stowarzyszeniem Sekretarek" (ang. "National Secretaries Association"). H.F. Klemfuss obsługiwał konto firmy Dictaphone Corporation dla agencji reklamowej Young &amp; Rubicam i jego zamiarem było uznanie pracy sekretarek jak i pozyskanie nowych pracowników. Odegrał on również kluczową rolę w tworzeniu "Narodowego Tygodnia Sekretarek" ("National Secretaries Week"). W 1981 zmieniono nazwę Tygodnia na "Tydzień Zawodu Sekretarza" (ang. "Professional Secretaries Week"), by w 2000 przyjąć obecną nazwę Tygodnia Pracownika Administracyjnego (ang. "Administrative Professionals Week", APW), kiedy to zmieniono nazwę stowarzyszenia na "International Association of Administrative Professionals" ("Międzynarodowe Stowarzyszenie Pracowników Administracyjnych"). Tym samym święto zmieniło nazwę na "Dzień Pracownika Administracyjnego". 
Znaczenie i cel.
Powołanie do życia święta miało na celu nie tylko wyeliminowanie ze świadomości ludzkiej przeświadczenia, że stanowisko sekretarki obejmują kobiety bez zawodu, ale promowanie go wśród mężczyzn i zachęcenie ich do rozważenia zrobienia kariery w sekretariacie czy innym dziale administracji. 
Z kolei zmiana nazewnictwa podyktowana była dotrzymaniem kroku zmianom na stanowiskach służbowych w biurach różnych przedsiębiorstw i rozszerzeniem obowiązków administracyjnych dzisiejszej siły roboczej. 
W samych Stanach Zjednoczonych, według amerykańskiego urzędu statystycznego "Bureau of Labor Statistics", zatrudnionych jest 4,1 mln sekretarek i asystentów wśród 8,9 miliona osób pracujących na różnych biurowych stanowiskach pomocniczych, a ponad 475 tysięcy specjalistów administracyjnych zatrudnionych jest w Kanadzie. Na świecie są ich miliony i tym wszystkim pracownikom zarówno "Dzień" jak i "Tydzień" jest poświęcony.
Obchody.
W USA.
Pierwsze oficjalne obchody Narodowego Tygodnia Sekretarek (w dniach 1-7 czerwca 1952) i Narodowego Dnia Sekretarki w dniu 4 czerwca ogłosił Sekretarz handlu Stanów Zjednoczonych Charles W. Sawyer, uwzględniając namowę producentów produktów biurowych. W 1955 roku termin "Narodowego Tygodnia Sekretarek" został przesunięty na ostatni pełny tydzień kwietnia. Obecnie jest to jedno z największych świąt zawodowych w USA, które rozprzestrzeniło się z biegiem lat na świecie.
Współcześnie w USA organizowane są wydarzenia wśród społeczności danego przedsiębiorstwa, spotkania towarzyskie i indywidualne często uhonorowane darami korporacji. Są również kwiaty, słodycze, obiad w restauracji lub wolny dzień. IAAP sugeruje, że wsparciem dla pracowników byłyby wakacje i zapewnienie możliwości szkolenia poprzez ustawiczne kształcenie np. na seminariach lub dostarczanie im materiałów celem samokształcenia.
W Polsce.
Od kilku lat w Polsce sekretarki i asystentki obchodzą swoje święto 25 stycznia, jako "Dzień Sekretarki i Asystentki", przyłączając się również do międzynarodowych obchodów w dniu 25 kwietnia. Zdaniem organizatorów, to podwójne święto skłania do refleksji na temat zmian i wymogów związanych z pracą w biurze.
W 2010 roku obchody "Międzynarodowego Dnia Sekretarki i Asystentki" odbyły się w Warszawie 26 kwietnia w siedzibie Business Centre Clubu, którym towarzyszyły nie tylko przemówienia ale i konkurs kwalifikacji zawodowych sekretarsko-asystenckich. Udział w obchodach wzięli także zaproszeni przedstawiciele instytucji związanych z zawodem sekretarki i asystentki: Ministerstwa Edukacji Narodowej, European Management Assistants of Poland (EUMA), Stowarzyszenia Stenografów, Maszynistek i Sekretarek, Krajowego Reprezentanta Londyńskiej Izby Przemysłowo-Handlowej, firmy Trodat, Creative Solutions oraz IBM Polska, w którym to zwyciężczyni konkursu miała odbyć płatny staż.
W Holandii.
Po raz pierwszy obchody odbyły się 20 kwietnia 1989 roku z inicjatywy magazynu "Secretaresse Magazine" (obecnie "Management Support Magazine"). Obchody miały na celu zastanowienie się nad wartością stanowiska sekretarki dla przedsiębiorstwa i poprawą wizerunku sekretariatu. Podczas imprezy organizatorzy skupili się na menedżerach i ich sekretarkach.

</doc>
<doc id="2206693" url="https://pl.wikipedia.org/wiki?curid=2206693" title="Partia Ludowa (Portugalia)">
Partia Ludowa (Portugalia)



</doc>
<doc id="2206696" url="https://pl.wikipedia.org/wiki?curid=2206696" title="Protest music">
Protest music



</doc>
<doc id="2206697" url="https://pl.wikipedia.org/wiki?curid=2206697" title="Ocalenie w ostatniej chwili">
Ocalenie w ostatniej chwili

Ocalenie w ostatniej chwili – spopularyzowana przez Davida W. Griffitha filmowa technika narracyjna, wykorzystująca montaż równoległy dla możliwie emocjonującego przedstawienia sytuacji, w której postać filmowa jest w ostatniej chwili ocalana przed zagrożeniem. Zabieg ten polega na przeplataniu ujęć przedstawiających zagrożonego bohatera/bohaterkę z ujęciami osób, niosących jemu/jej pomoc i docierających na czas w ostatniej chwili. Przedstawianie naprzemiennie dwóch serii ujęć powoduje opóźnienie akcji i tym samym zwiększa napięcie.
Np. w filmie Griffitha "Lonely Villa" (1909) zmontowano ze sobą trzy serie ujęć – pierwsza z nich przedstawia zamknięte w domu matkę i dziecko, druga – włamujących się do domu bandytów, a trzecia – pędzącego na ratunek rodzinie ojca.

</doc>
<doc id="2206698" url="https://pl.wikipedia.org/wiki?curid=2206698" title="Ich portret">
Ich portret

Ich portret – album muzyczny nagrany przez duet muzyków jazzowych: grającego na fortepianie Włodzimierza Nahornego oraz gitarzystę Krzysztofa Wolińskiego. Nagrania zrealizowano w 1995 w Studio Buffo. CD wydany został w 1995 przez Polonia Records. Album tworzy sześć kompozycji W. Nahornego (w tym „Jej portret” w aranżacji K. Wolińskiego) i cztery utwory Krzysztofa Wolińskiego. „Upojne piwonie” grane są trzykrotnie: każdy z muzyków gra tę kompozycję solo, a płytę kończy wspólne jej wykonanie.

</doc>
<doc id="2206699" url="https://pl.wikipedia.org/wiki?curid=2206699" title="Aleś Bialacki">
Aleś Bialacki

Aleś Bialacki (), właśc. Alaksandr Wiktarawicz Bialacki (biał. Аляксандр Віктаравіч Бяляцкі, , "Aleksandr Wiktorowicz Bielacki"; ur. 25 września 1962 w Wiartsili) – białoruski działacz społeczny, polityk, obrońca praw człowieka i więzień polityczny; dyrektor Centrum Obrony Praw Człowieka „Wiosna”, wiceprzewodniczący Międzynarodowej Federacji Praw Człowieka; honorowy obywatel miasta Genui. Laureat Pokojowej Nagrody Nobla (2022).
Życiorys.
Pochodzenie.
Ojciec Alaksandra Bialackiego, Wiktar, pochodził z zamożnej rodziny, która w wyniku kolektywizacji popadła w nędzę. W 1940 roku władze radzieckie przeprowadziły akcję werbunkową mającą na celu zasiedlenie dawnych fińskich terytoriów włączonych do ZSRR w wyniku wojny zimowej. Wobec panującego na Białorusi głodu, ojciec Wiktara, Uscin, na początku tego samego roku podjął decyzję o skorzystaniu z możliwości przeprowadzki. W ten sposób 10-letni Wiktar wraz z ojcem i pięciorgiem rodzeństwa znalazł się w Karelii. Matka Alaksandra Bialackiego, Nina, pochodziła spod Narowli i podobnie jak Wiktar, przybyła do Karelii w wyniku radzieckiej akcji werbunkowej, jednak dopiero po II wojnie światowej. Tam też poznali się i wzięli ślub.
Młodość.
Urodził się 25 września 1962 roku w osadzie Wiartsila, w rejonie sortawalskim Karelskiej Autonomicznej SRR. Był pierwszym dzieckiem swoich rodziców. Nadali mu imię po ojcu matki, który zginął w czasie wojny. W 1964 roku rodzina otrzymała możliwość powrotu na Białoruś w związku z zapotrzebowaniem na robotników do nowo powstających zakładów przemysłowych. Rodzina Bialackich postanowiła zamieszkać przy zakładach chemicznych w Swietłahorsku ze względu na ich bliższe położenie względem rodzinnych stron matki.
Edukacja.
Ukończył Szkołę Średnią Nr 5 w Swietłahorsku. Od 1979 roku studiował filologię białoruską i rosyjską na Wydziale Historyczno-Filologicznym Homelskiego Uniwersytetu Państwowego. W czasie studiów zaczął aktywnie mówić w języku białoruskim. W 1981 roku został pierwszym studentem na wydziale, który stale posługiwał się tym językiem. Kiedy w 1984 roku kończył studia, po białorusku mówiło już kilkudziesięciu studentów.
Praca zawodowa.
W latach 1984–1989, z przerwą na służbę w Armii Radzieckiej, zrobił aspiranturę w Instytucie Literatury Akademii Nauk Białoruskiej SRR. Pracował jako nauczyciel. W roku 1989 był pracownikiem naukowym Muzeum Historii Literatury Białoruskiej. W latach 1989–1998 pracował jako dyrektor Muzeum Literackiego Maksima Bahdanowicza.
Działalność społeczna i polityczna.
Od 20. roku życia brał udział w ruchu antykomunistycznym i narodowo-demokratycznym. W młodości działał w nieformalnej, faktycznie podziemnej organizacji, wraz z kolegami kupując proste maszynki drukarskie i wyrabiając ulotki. Celem organizacji, według jego słów, była niepodległość Białorusi. Alaksandr Bialacki był współzałożycielem, a w latach 1986–1989 przewodniczącym Towarzystwa Młodych Literatów „Tutejszyja”. W tym okresie KGB podjęło próbę jego zwerbowania, jednak na pierwszym spotkaniu Bialacki odmówił kontynuowania jakichkolwiek kontaktów z tą instytucją. Podpisywał pisma do Mińskiej Miejskiej Rady Deputowanych z prośbą o zezwolenie na organizację demonstracji „Dziady-87” i „Dziady-88”, których celem było wyrażenie sprzeciwu wobec totalitaryzmu i stalinizmu. Za udział w „Dziadach-88” został aresztowany i ukarany grzywną. W czasie aspirantury był szykanowany z przyczyn politycznych. Był współzałożycielem Białoruskiego Społecznego Towarzystwa Historyczno-Oświatowego „Martyrałoh Biełarusi”. Od ukształtowania się komitetu organizacyjnego Białoruskiego Frontu Ludowego „Odrodzenie” (BFL) w 1988 roku był jego aktywnym działaczem. Pełnił funkcję sekretarza zarządu BFL. W 1990 roku był jednym z założycieli Białoruskiej Katolickiej Hramady. W latach 1992–1996 był deputowanym do Mińskiej Miejskiej Rady Deputowanych (według innego źródła 1991–1995). Wchodzi w skład Związku Pisarzy Białoruskich. Od 1998 roku był redaktorem biuletynu „Prawa na Wolu”, dotyczącego obrony praw człowieka. Od 30 października 1999 roku był zastępcą przewodniczącego Białoruskiego Frontu Ludowego „Odrodzenie”. W czerwcu 2000 roku został wybrany na kierownika Grupy Roboczej Zgromadzenia Demokratycznych Organizacji Pozarządowych. Pełni funkcję wiceprzewodniczącego Międzynarodowej Federacji Praw Człowieka.
W 1996 roku, po serii przypadków brutalnego rozpędzania demonstracji przez siły porządkowe stanął na czele nowo utworzonego Centrum Obrony Praw Człowieka „Wiosna-96” (obecnie: „Wiosna”). Według jego słów, nie przewidywał wówczas, że obroną praw człowieka na Białorusi trzeba będzie się zajmować jeszcze tak wiele lat (według innego źródła, Bialacki został dyrektorem „Wiosny-96” dopiero w 1998 roku). Przez wiele lat działalności organizacja udzieliła pomocy prawnej i materialnej tysiącom ludzi, w przypadku których istniały podejrzenia, że białoruska władza łamie ich prawa.
W 2020 roku wszedł w skład opozycyjnej Rady Koordynacyjnej, utworzonej w następstwie ogólnokrajowych protestów na Białorusi.
Relacje z władzami.
Wielokrotnie był pociągany do odpowiedzialności karnej – do końca lat 90. XX wieku ponad 20 razy. Zdaniem niezależnych białoruskich mediów, były to prześladowania o podłożu politycznym. Na początku 2011 roku gazeta „Sowietskaja Biełorussija”, organ prasowy władz Białorusi, opublikowała serię bardzo krytycznych artykułów na temat polityków opozycji, w tym Bialackiego. 4 sierpnia 2011 roku około godziny 17.00 Bialacki został aresztowany pod zarzutem „uchylania się od wypłaty sum podatków, zbiórek w szczególnie dużych rozmiarach”. Podstawą do aresztowania były informacje o kontach bankowych, które przekazały Białorusi litewskie Ministerstwo Sprawiedliwości oraz polska Prokuratura Generalna. Wyjście tego faktu na jaw wywołało międzynarodowy skandal. Strona litewska wyraziła ubolewanie, tłumacząc, że informacje o Bialackim zostały przekazane przez pomyłkę. Zawiesiła też bezterminowo współpracę prawną z Białorusią. Wkrótce potem oficjalne przeprosiny wystosował minister spraw zagranicznych Polski Radosław Sikorski. Aresztowanie Bialackiego zostało potępione przez osoby i instytucje z całego świata, m.in. przez: ministra spraw zagranicznych Litwy i przewodniczącego OBWE Audroniusa Ažubalisa, rząd Niemiec, wysoką przedstawiciel ds. zagranicznych Unii Europejskiej Catherine Ashton, Związek Pisarzy Białoruskich, brytyjskiego ministra ds. Europy Davida Lidingtona, organizację Amnesty International, Departament Stanu Stanów Zjednoczonych, przewodniczącego Parlamentu Europejskiego Jerzego Buzka.
24 listopada 2011 roku został skazany na 4,5 roku kolonii karnej o zaostrzonym rygorze oraz na konfiskatę mienia. Wyrok został potępiony przez białoruskich polityków opozycyjnych, obrońców praw człowieka, polityków i dyplomatów państw Unii Europejskiej i Stanów Zjednoczonych, Radę Europy, a także wielu innych instytucji, polityków i obrońców praw człowieka z całego świata. Ich zdaniem miał on charakter polityczny, a wina Bialackiego nie została dowiedziona. 24 grudnia 2011 roku zmarł na raka płuc ojciec Alaksandra, Wiktar Bialacki. Kilka dni wcześniej władze odmówiły Alaksandrowi prawa do spotkania z umierającym ojcem. 21 czerwca 2014 roku został przedterminowo zwolniony z kolonii karnej.
14 lipca 2021 roku wraz z Walancinem Stefanowiczem, członkiem zarządu „Wiosny”, Uładzimirem Łabkowiczem, prawnikiem i koordynatorem kampanii "Obrońcy praw człowieka na rzecz wolnych wyborów" oraz ośmioma innymi działaczami praw człowieka (w tym sześcioma członkami „Wiosny”) został aresztowany w następstwie prowadzonego przez białoruską policję śledztwa na podstawie artykułu 342 części 1 i 2 kodeksu karnego („organizacja i przygotowanie działań naruszających porządek publiczny lub czynny udział w takich działaniach”), a także na podstawie artykułu 243 paragraf 2 tego kodeksu („unikanie płacenia podatków”). 6 października Bialacki usłyszał zarzut unikania płacenia podatków, za który grozi do siedmiu lat pozbawienia wolności. 
3 marca 2023 został skazany przez sąd w Mińsku na 10 lat kolonii karnej o zaostrzonym rygorze. Ponadto jego trzej współpracownicy, aktywiści, usłyszeli wyroki od siedmiu do dziewięciu lat więzienia.
Życie prywatne.
Jest katolikiem. Żonaty z Natallą Pinczuk, ma syna. Żona jest z wykształcenia historykiem, pracuje jako wykładowca na Akademii Sztuk Pięknych.
Publikacje.
Jest autorem licznych publikacji w periodykach o tematyce społeczno-politycznej i literaturoznawczej. Jedną z jego prac jest: "Litieratura i nacyja", Mińsk, 1991.

</doc>
<doc id="2206701" url="https://pl.wikipedia.org/wiki?curid=2206701" title="Alaksandar Bialacki">
Alaksandar Bialacki



</doc>
<doc id="2206704" url="https://pl.wikipedia.org/wiki?curid=2206704" title="Aleksandr Bielacki">
Aleksandr Bielacki



</doc>
<doc id="2206714" url="https://pl.wikipedia.org/wiki?curid=2206714" title="Alviero Niccacci">
Alviero Niccacci

Alviero Niccacci OFM (ur. 30 listopada 1940 w San Nicolò di Celle, Deruta, zm. 3 sierpnia 2018) – włoski biblista, profesor teologii w dziedzinie nauk biblinych, franciszkanin, wykładowca Franciszkańskiego Studium Biblijnego w Jerozolimie, specjalista w dziedzinie egzegezy biblijnej Starego Testamentu i języka hebrajskiego, egiptolog, filolog, poliglota.
Życiorys.
O. Niccacci urodził się w rodzinie Renato i Paoli Zeetti 30 listopada 1940 w San Nicolò di Celle pod Derutą w Umbrii. Do Zakonu Braci Mniejszych - franciszkanów - wstąpił 22 lipca 1956 (prowincja umbryjska). Po złożeniu ślubów wieczystych w 1962, odbyciu studiów filozoficznych i teologicznych w swej macierzystej prowincji zakonnej i przyjęciu święceń kapłańskich w 1965, zdobył licencjaty z teologii (Papieski Uniwersytet Laterański, 1970), historii i literatury starożytnego wschodu (Papieski Uniwersytet Gregoriański, 1972) oraz Pisma Świętego (Papieski Uniwersytet Gregoriański, 1972). Doktoryzował się z literatury i filozofii w 1977 (Università degli Studi Roma Tre). Następnie osiadł w Jerozolimie, zostając profesorem Franciszkańskiego Studium Biblijnego oraz Jerozolimskiego Studium Teologicznego. Wykładał również w Salezjańskim Seminarium Duchownym w Bajt Dżala.
Egzegeta był w latach 1978-1980 sekretarzem Franciszkańskiego Studium Biblijnego w Jerozolimie, w latach 1987-1990 jego wicedziekanem, zaś w latach 1990-1996 dziekanem. Przewodniczył kursom egiptologii i historii starożytnej podczas wycieczek naukowych do Egiptu. Był znawcą relacji między starożytną literaturą egipską i pismami Starego Testamentu, biegle czytał pismo hieroglificzne.

</doc>
<doc id="2206719" url="https://pl.wikipedia.org/wiki?curid=2206719" title="Kościół św. Mateusza w Gębicach">
Kościół św. Mateusza w Gębicach

Kościół św. Mateusza w Gębicach – późnogotycka świątynia z początku XVI w. fundacji Sulimów z Oporowa, ówczesnych dzierżawców miasta; konsekrowana w 1516.
W latach 1768−1772 budynek został przebudowany w stylu barokowym, zaś w latach 1862−1874 regotyzowany według projektu Friedricha Augusta Stülera. W 1945 roku pożar strawił większość bogatego wyposażenia. W 1950 dobudowano dwie pseudogotyckie kaplice, a w 1892 kościół zyskał neogotyckie kruchty. W trójnawowym wnętrzu można zobaczyć gotyckie sklepienie żebrowe, a w prezbiterium gwiaździsto-sieciowe. Wyposażenie kościoła jest barokowe. Obok świątyni stoi dzwonnica z 1892 roku. Na zewnętrznych murach prezbiterium znajdują się trzy gotyckie kafle.
Obecnie budynek należy do parafii św. Mateusza Apostoła i Ewangelisty.

</doc>
<doc id="2206720" url="https://pl.wikipedia.org/wiki?curid=2206720" title="284 Batalion Schutzmannschaft">
284 Batalion Schutzmannschaft

284 Batalion Schutzmannschaft (niem. Schutzmannschaft-Bataillon 284) - oddział policji pomocniczej złożony z Łotyszy podczas II wojny światowej
Historia.
W czerwcu 1942 r. w Rydze został sformowany 26 E Batalion Schutzmannschaft. W lipcu tego roku przemianowano go na 284 Batalion Schutzmannschaft. Po przeniesieniu na północny odcinek frontu wschodniego podporządkowano go Grupie Armii "Północ". Działał na północ od Nowogrodu Wielkiego nad jeziorem Ilmień. Wiosną 1943 r. został przydzielony do 2 Brygady Piechoty SS SS-Brigadeführera Friedricha Edlera von R. Scholza, a następnie SS-Standartenführera Hinricha Schuldta. W czerwcu tego roku podporządkowano go Kdr.d.Ordnungspolizei Riga. We wrześniu/październiku batalion został rozwiązany, a jego żołnierze weszli w skład III Batalionu 1 Łotewskiego Pułku Piechoty nowo formowanej 19 Dywizji Grenadierów SS.
Linki zewnętrzne.
Antonio J. Muñoz, Hitler's Eastern Legions: Volume I - The Baltic Schutzmannschaft, 1996

</doc>
<doc id="2206721" url="https://pl.wikipedia.org/wiki?curid=2206721" title="Wulgata klementyńska">
Wulgata klementyńska

Wulgata klementyńska – wydanie Wulgaty z 1592 roku autoryzowane przez papieża Klemensa VIII; znana jest również jako "Wulgata sykstoklementyńska". Do roku 2001 pełniła rolę oficjalnej Biblii w Kościele katolickim.
Przygotowanie wydania.
Gdy papieżem został Grzegorz XIV, jezuita Robert Bellarmin nakłonił go do powołania komisji w celu poprawienia Wulgaty sykstyńskiej. Nowa komisja pierwszą swoją sesję odbyła 7 lutego 1591 roku. W skład komisji wchodzili, m.in.: Franciscus Toletus, Augustinus Valerius, Federico Borromeo, Robert Bellarmin, Antonius Agellius, Petrus Morinus, Angelus Roccha i inni.
Wkrótce papieżem został Klemens VIII (od 30 stycznia 1592) i niemal natychmiast zaangażował się w przygotowanie nowego wydania. Zrewidowana Wulgata została oficjalnie wydana jeszcze tego samego roku wraz z dekretem IV sesji soboru trydenckiego "De Canonis Scripturis" i z bullą "Cum sacrorum Bibliorum" (9 XI 1592) i jest znana jako "Wulgata klementyńska". Wedle bulli jest to standardowy tekst dla Kościoła katolickiego, każde kolejne wydanie winno być z nim uzgodnione. Żadne słowo w tekście nie może być zmienione, nawet warianty zamieszczone na marginesie. Wulgata została wydana pod imieniem Sykstusa i opatrzona została przedmową Bellarmina, z wyjaśnieniem że nowa edycja jest rezultatem błędów zawartych w poprzednim wydaniu, oraz że sam Sykstus zamierzał je poprawić. Ponieważ jednak w dalszym ciągu zawierała nieco błędów, była jeszcze poprawiana dwukrotnie (1593, 1598). Dopiero wydanie z 1604 roku zostało nazwane imieniem "Clementina".
Wulgata klementyńska zawierała w Appendiksie dodatkowe księgi: "Modlitwa Manassesa", "3 Ezdrasza" i "4 Ezdrasza". Zawiera Psałterz Gallikański, tak jak większość wczesnych edycji Wulgaty.
Wulgata klementyńska, pomimo iż miała się opierać na wydaniu z Lovain z (1583), prezentuje typ tekstu bliski dla wydania Henteniusza (1547). Zawiera Dz 15,34, w 1 Tes 2,7 zawiera wariant "lenes" wspierany przez greckie rękopisy, ale niemający oparcia w łacińskiej tradycji tekstualnej, a w 1 Jana 5,7 zawiera Comma Johanneum.
Wulgata klementyńska była bliższa dla tekstu bizantyjskiego, zawiera też wiele wariantów nie znajdujących oparcia w rękopisach greckich.
Różnice względem Wulgaty sykstyńskiej.
Thomas James, bibliotekarz z Bodleian Library sporządził w 1600 roku listę 2000 miejsc, w których miały zachodzić sprzeczności pomiędzy wydaniem klementyńskim a sykstyńskim. Protestanci używali tego jako argumentu przeciwko nieomylności papieskiej. W 1710 roku Henry de Bukentop sporządził podobną listę różnic zachodzących pomiędzy obu wydaniami. Strona katolicka broniła, że są to korekty błędów drukarskich. Lucas Brugensis twierdził, że tylko w 400 miejscach wydanie klementyńskie może być traktowane jako korekta wydania sykstyńskiego.
Carlo Vercellone obliczył, że "Wulgata klementyńska" różniła się od "sykstyńskiej" w 3000 miejscach. Według Metzgera różniła się od sykstyńskiej w około 4900 miejscach, według Alanda w około 5000 miejscach.
Rola w Kościele i znaczenie.
Wiele przekładów Biblii było przekładanych, albo uzgadnianych z Wulgatą klementyńską. Polska Biblia Jakuba Wujka przełożona została na podstawie Wulgaty lowańskiej, później została poprawiona w oparciu o Wulgatę klementyńską.
"Douai-Rheims", katolicki przekład Biblii z Wulgaty na język angielski został opublikowany jeszcze w 1582 roku przed ukazaniem się autoryzowanych wydań Wulgaty. W wydaniu z roku 1609-1610 Thomas Worthington informował, że wydanie zostało uzgodnione z najlepszym wydaniem łacińskiej Wulgaty. "Confraternity Edition", przekład dokonany w latach 1936-1969, opierał się początkowo na Wulgacie klementyńskiej, jednak Pius XII w encyklice "Divino afflante spiritu" (1943) nakazał, by oprzeć się na oryginalnym tekście.
Błędy Wulgaty klementyńskiej były wskazywane przez takich krytyków tekstu jak: Richard Bentley, John Wordsworth, Henry Julian White, Samuel Berger, Peter Corssen. W Kościele katolickim była podstawowym tekstem, aż do opracowania Neowulgaty. W 2001 roku Kongregacja ds. Kultu Bożego i Dyscypliny Sakramentów w instrukcji Liturgiam authenticam ogłosiła, że "Nova Vulgata" jest oficjalną Biblią Kościoła katolickiego.
Cytowana jest we wszystkich wydaniach krytycznych i oznaczana jest dzisiaj przez siglum vgcl.

</doc>
<doc id="2206722" url="https://pl.wikipedia.org/wiki?curid=2206722" title="Wulgata sykstoklementyńska">
Wulgata sykstoklementyńska



</doc>
<doc id="2206723" url="https://pl.wikipedia.org/wiki?curid=2206723" title="Deedee Trotter">
Deedee Trotter



</doc>
<doc id="2206724" url="https://pl.wikipedia.org/wiki?curid=2206724" title="5 Kubański Kozacki Pułk Kawalerii">
5 Kubański Kozacki Pułk Kawalerii

5 Kubański Kozacki Pułk Kawalerii (ros. 5-й Кубанский казачий кавалерийский полк) – oddział wojskowy Wehrmachtu złożony z Kozaków podczas II wojny światowej
Został sformowany w sierpniu 1942 r. w obozie zbiorczym dla Kozaków w Szepietowce na Ukrainie jako 5 Kubański Pułk Kozacki. Od września tego roku pełnił zadania ochronne w Mikołajowie. Od wiosny 1943 r. działał na tyłach Grupy Armii "Południe" jako 5 Kubański Kozacki Pułk Kawalerii. Jesienią tego roku podzielono go na I/5 Dywizjon Konny i II/5 Batalion Piechoty, które działały oddzielnie. Na pocz. 1944 r. przeniesiono je do okupowanej południowej Francji, gdzie weszły w skład 5 Ochotniczego Pułku Kadrowego Ochotniczej Dywizji Kadrowej.

</doc>
<doc id="2206725" url="https://pl.wikipedia.org/wiki?curid=2206725" title="SS E. A. Bryan">
SS E. A. Bryan

SS E. A. Bryan – statek transportowy typu Liberty nr. 2761 zbudowany w okresie II wojny światowej.
Stępkę pod statek położono w stoczni Permanente Metals Corporation 11 lutego 1944. Maszyna parowa została zbudowana w zakładach Joshua Hendy Ironworks. Wodowanie odbyło się 29 lutego, statek wszedł do służby 8 marca 1944.
17 lipca 1944 w czasie załadunku amunicji na statek doszło do eksplozji, w wyniku której zginęło ponad 300 osób i doszło do znacznych strat materialnych.

</doc>
<doc id="2206726" url="https://pl.wikipedia.org/wiki?curid=2206726" title="572 Batalion Kozacki">
572 Batalion Kozacki

 572 Batalion Kozacki (niem. Kosaken-Bataillon 572, ros. 572-й казачий батальон) – oddział wojskowy Wehrmachtu złożony z Kozaków podczas II wojny światowej
W sierpniu 1942 r. w obozie zbiorczym dla Kozaków w Szepietowce na Ukrainie został sformowany 6 Mieszany Pułk Kozacki. Składał się z dwóch dywizjonów kawalerii Kozaków dońskich. Na ich czele stanął płk Zinowiew. Od października tego roku pułk działał w rejonie Dorohobuża. W listopadzie I i II bataliony pułku przekształcono w 622 Batalion Kozacki i 623 Batalion Kozacki, podporządkowując je 703 Pułkowi Wojsk Wschodnich Specjalnego Przeznaczenia. Wiosną 1943 r. na Ukrainie został odtworzony 6 Mieszany Pułk Kozacki. 9 listopada tego roku przemianowano go na 572 Batalion Kozacki. W I poł. 1944 r. działał na tyłach Grupy Armii "Centrum". Następnie przeniesiono go na ziemie polskie. W sierpniu i wrześniu w liczbie ok. 260 żołnierzy brał udział w pacyfikacji powstania warszawskiego, walcząc na Starym Mieście i Czerniakowie, a następnie Żoliborzu. Na przełomie 1944/1945 r. został przeniesiony do Chorwacji, wchodząc w skład nowo formowanego XV Kozackiego Korpusu Kawalerii SS.

</doc>
<doc id="2206727" url="https://pl.wikipedia.org/wiki?curid=2206727" title="623 Batalion Kozacki">
623 Batalion Kozacki

623 Batalion Kozacki (ros. 623-й казачий батальон, niem Kosaken-Bataillon 623) – oddział wojskowy Wehrmachtu złożony z Kozaków podczas II wojny światowej
Batalion został sformowany w listopadzie/grudniu 1942 r. w centralnej części frontu wschodniego z przekształcenia I batalionu 6 Mieszanego Pułku Kozackiego. Miał pięć kompanii. Na jego czele stanął mjr Brenner. W maju 1943 r. batalion włączono do 201 Dywizji Bezpieczeństwa gen. Alfreda Jacobi. W październiku tego roku batalion przeniesiono do okupowanej Francji, gdzie w rejonie Royan wszedł w skład 750 Kozackiego Pułku Specjalnego Przeznaczenia mjr. Ewerta von Rentelna. W poł. kwietnia 1944 r. stał się II batalionem 360 Kozackiego Pułku Grenadierów, na który przemianowano 750 Kozacki Pułk Specjalnego Przeznaczenia. We wrześniu tego roku batalion włączono w skład 5 Ochotniczego Pułku Kadrowego Ochotniczej Dywizji Kadrowej. W lutym 1945 r. przydzielono z kolei do nowo formowanej na Bałkanach Samodzielnej Kozackiej Brygady Płastuńskiej płk. Iwana N. Kononowa w składzie XV Kozackiego Korpusu Kawalerii SS.

</doc>
<doc id="2206728" url="https://pl.wikipedia.org/wiki?curid=2206728" title="7 Mieszany Pułk Kozacki">
7 Mieszany Pułk Kozacki

7 Mieszany Pułk Kozacki (niem. Kosaken-Regiment 7, ros. 7-й Сводно-казачий полк) – oddział wojskowy Wehrmachtu złożony z Kozaków podczas II wojny światowej
Pułk został sformowany w sierpniu 1942 r. w obozie zbiorczym dla Kozaków w Szepietowce na Ukrainie. Liczył ok. 1 tys. ludzi. Składał się z dziesięciu sotni kawalerii. Od października tego roku pułk działał w rejonie Dorohobuża. W listopadzie/grudniu I i II batalion pułku zostały przekształcone w 624 Batalion Kozacki i 625 Batalion Kozacki.

</doc>
<doc id="2206729" url="https://pl.wikipedia.org/wiki?curid=2206729" title="Kościół Świętych Apostołów Piotra i Pawła w Wylatowie">
Kościół Świętych Apostołów Piotra i Pawła w Wylatowie

Kościół śś. Piotra i Pawła w Wylatowie – drewniana świątynia zbudowana w 1761 roku z fundacji Michała Kosmowskiego, opata klasztoru w Trzemesznie; konsekrowana dwa lata później. Jest to trójnawowa bazylika, rzadka wśród polskiej drewnianej architektury. Dekorowana w stylu barokowym i rokokowym. 
W kościele zachowały są także trzy późnogotyckie rzeźby, klasycystyczne organy oraz dwa obrazy z XIX wieku. W bocznej kruchcie umieszczona jest granitowa kropielnica z XV wieku, wyciosana z jednego bloku kamiennego na rzucie nieregularnego czworoboku.

</doc>
<doc id="2206733" url="https://pl.wikipedia.org/wiki?curid=2206733" title="Hadziewicz">
Hadziewicz

Hadziewicz:

</doc>
<doc id="2206735" url="https://pl.wikipedia.org/wiki?curid=2206735" title="Paszkowicz">
Paszkowicz

Paszkowicz:

</doc>
<doc id="2206736" url="https://pl.wikipedia.org/wiki?curid=2206736" title="Hirszowicz">
Hirszowicz

Hirszowicz:

</doc>
<doc id="2206737" url="https://pl.wikipedia.org/wiki?curid=2206737" title="Hankiewicz">
Hankiewicz

Hankiewicz:

</doc>
<doc id="2206738" url="https://pl.wikipedia.org/wiki?curid=2206738" title="Hryszkiewicz">
Hryszkiewicz

Hryszkiewicz, biał. Грышкевіч

</doc>
<doc id="2206739" url="https://pl.wikipedia.org/wiki?curid=2206739" title="Waszkiewicz">
Waszkiewicz

Waszkiewicz:

</doc>
<doc id="2206742" url="https://pl.wikipedia.org/wiki?curid=2206742" title="624 Batalion Kozacki">
624 Batalion Kozacki

624 Batalion Kozacki (niem. Kosaken-Bataillon 624, ros. 624-й казачий батальон) – oddział wojskowy Wehrmachtu złożony z Kozaków podczas II wojny światowej
Batalion został sformowany w listopadzie/grudniu 1942 r. z przekształcenia I batalionu 7 Mieszanego Pułku Kozackiego. Miał pięć kompanii. Na jego czele stanął kpt. Mikisch. Od maja 1943 r. batalion był podporządkowany 201 Dywizji Bezpieczeństwa gen. Alfreda Jacobi. W październiku tego roku przeniesiono go do okupowanej Francji, gdzie w rejonie Royan wszedł w skład 750 Kozackiego Pułku Specjalnego Przeznaczenia mjr. Ewerta von Rentelna. W styczniu 1944 r. został II batalionem 855 Fortecznego Pułku Piechoty niemieckiej 344 Dywizji Piechoty gen. Felixa Schwalbe. Pod koniec lipca tego roku prawie w całości zdezerterował w rejonie Falaise, poddając się wojskom alianckim.

</doc>
<doc id="2206743" url="https://pl.wikipedia.org/wiki?curid=2206743" title="Josif Brodski">
Josif Brodski



</doc>
<doc id="2206746" url="https://pl.wikipedia.org/wiki?curid=2206746" title="Droga na Górę Karmel">
Droga na Górę Karmel

Droga na Górę Karmel jest jednym, być może najważniejszym z czterech dzieł Św. Jana od Krzyża, Doktora Kościoła i katolickiego mistyka. Traktat jest szczegółowym opisem ascetycznej drogi prowadzącej do zjednoczenia z Bogiem. Św. Jan czerpał zarówno z Biblii jak i katolickiego dziedzictwa teologiczno-filozoficznego, jak augustynizm i tomizm, oraz z osobistych doświadczeń. Książka rozpoczęta jako obszerny komentarz do treści poematu Autora o tym samym tytule, przechodzi następnie w systematyczny wykład życia wiary i drogi mistycznej.
Układ treści.
Książka jest podzielona na trzy księgi. 
Pierwsza księga dotyczy ogólnie doświadczenia tzw. "nocy duchowej" w jej różnych wymiarach: mówi o jej istocie, konieczności. Święty rozpoczął księgę jako komentarz pierwszej strofy poematu: "En una noche oscura" (pol. "W noc jedną pełną ciemności..."). Ostatecznie jednak, w trakcie pisania, komentarz stał się traktatem o życiu duchowym. Autor nie dotrzymał też zapowiedzianego przez siebie schematu zmysły-duch (por. ks.I,1,2). Księga druga i trzecia wyjaśniają życie cnót teologalnych jako drogę do oczyszczenia i zjednoczenia z Bogiem. Swobodne podejście Autora do zamierzonego planu jest zrozumiałe ze względu na dynamikę opisywanego rozwoju życia duchowego. Droga duchowa wymyka się systematycznym podziałom, które mają tendencje do mnożenia się. Np. omawiając zagadnienie oczyszczenia woli, Święty zapowiedział na początku omówienie czterech klasycznych uczuć: radości, nadziei, smutku i lęku (por. ks. III 16, 2-3). Następnie, omawiając "radość" wyliczył jej sześć rodzajów, a jeden z tych rodzajów podzielił jeszcze na cztery (por. ks.III 35, 1). Dzieło ma charakter niedokończony. Księga trzecia została przerwana w połowie 45 rozdziału. Ostatnie zdanie pozostało nieskończone.
Doktryna św. Jana jest owocem jego doświadczenia miłości Boga, którą próbował wyrazić w poezji i opisać w komentarzu teologicznym. Autor uczy zasad czynnego oczyszczenia wyobraźni i rozumu. Pokazuje, w jaki sposób człowiek idący drogą wiary zostaje oswobodzony od mechanizmu wielorakości władz duszy. Doznaje scalenia i prostoty życia, urzeczywistniającego się w poznaniu, pamiętaniu i miłości. Następnie, przez noc ducha, doświadcza przemienienia całej swej osobowości.
Doktor Karmelu daje też wskazówki do odpowiedniego rozeznania i ustosunkowania się do darów nadprzyrodzonych. Trzecia księga kontynuuje temat czynnej nocy ducha koncentrując się na oczyszczeniu pamięci i woli oraz na opisie sześciu rodzajów dóbr do jakich może zwracać się ludzka wola. 
Charakterystyczną cechą koncepcji ascetycznej zawartej w "Drodze na Górę Karmel" jest powiązanie oczyszczenia trzech władz duchowych: rozumu, pamięci i woli z trzema cnotami teologalnymi: wiarą, nadzieją i miłością.
Tematy.
Wiara.
Jednym z głównych tematów "Drogi" jest wiara jako droga oczyszczenia. Św. Jan nauczał, że ojcami wiary chrześcijańskiej są święci Patriarchowie. Według niego dopiero człowiek – czy jak go określał: dusza – który został uwolniony od przywiązań doczesnych i cielesnych może być zaliczony do społeczności ojców wiary (por. ks. I, 2,3) 
W księdze drugiej Autor obszernie opisał stopniowe oczyszczenie wiary człowieka. Według niego, wiara jest pewną i ciemną sprawnością człowieka. Jest ciemną, ponieważ dzięki niej obcuje się z rzeczywistością, której prawda jest objawiana przez Samego Boga i przekracza wszelkie naturalne zdolności poznawcze rozumu. Jest ona zupełnie odmienna od tego, co odpowiada rozumowi, co jest doń „proporcjonalne”. Niesie tak silne światło duchowe, że rozum jakby ślepnie. Sprawia to, że poznający doświadcza całkowitej ciemności, określanej jako „noc wiary” (por. ks. II, 3.1). Według św. Jana od Krzyża, jeśli człowiek trwa w tym świetle wiary, mimo doświadczenia bycia jakby ociemniałym, szybko zbliża się do zjednoczenia z Bogiem. Jest oczyszczany ze wszelkich nieuporządkowanych pożądań i przywiązań, które brudzą duszę (por. ks. II,9,1). Czysta wiara bardziej niż wizje duchowe rozpala miłość ku Bogu (por. ks. II,23,8). Duch Święty działa w człowieku zależnie od tego czy i jak bardzo jest skupiony wewnętrznie w swych władzach umysłowych. I odwrotnie, umysł nie może znaleźć większego skupienia niż w wierze. Im czystszym i doskonalszym jest dany człowiek, w doskonałości wiary, tym więcej posiada wlanej miłości Boga. Bóg ukazuje mu tajemnice i podnosi przez cnoty i dary mistyczne (por. ks. II,29,6).

</doc>
<doc id="2206747" url="https://pl.wikipedia.org/wiki?curid=2206747" title="625 Batalion Kozacki">
625 Batalion Kozacki

625 Batalion Kozacki (niem. Kosaken-Bataillon 625, ros. 625-й казачий батальон) – oddział wojskowy Wehrmachtu złożony z Kozaków podczas II wojny światowej
Batalion został sformowany w listopadzie/grudniu 1942 r. z przekształcenia II batalionu 7 Mieszanego Pułku Kozackiego. Miał pięć kompanii. Na jego czele stanął mjr Mikwitz. Od maja 1943 r. batalion był podporządkowany 201 Dywizji Bezpieczeństwa gen. Alfreda Jacobi. W październiku tego roku przeniesiono go do okupowanej Francji, gdzie w rejonie Royan wszedł w skład 750 Kozackiego Pułku Specjalnego Przeznaczenia mjr. Ewerta von Rentelna. W styczniu 1944 r. został III batalionem 855 Fortecznego Pułku Piechoty niemieckiej 344 Dywizji Piechoty gen. Felixa Schwalbe.

</doc>
<doc id="2206748" url="https://pl.wikipedia.org/wiki?curid=2206748" title="Podejście deskryptywne">
Podejście deskryptywne

Podejście deskryptywne – metodologiczne podejście w polityce gospodarczej, które separuje się od wad podejścia normatywnego oraz pozytywnego. Szczególną cechą tego podejścia jest zwrócenie uwagi na zmienność warunków, w jakich zachodzi badane zjawisko.
Podejście to zakłada, że przedmiot badania to obiekt w określonym czasie i przestrzeni (a więc przykładowo gospodarka czy społeczeństwo jakiegoś kraju). Jedynie obiektywne zbadanie obiektu (przy pomocy najlepiej identyfikującej go metody) może pozwolić na wnioskowanie na jego temat, nie wolno wprowadzać uogólnień.
Teoria wyjaśniająca funkcjonowanie obiektu ekonomicznego powinna rozpoczynać się od wszechstronnego i precyzyjnie opisanego badania. Występuje tu tak zwana zasada głębi badania – mówi o tym, że im bardziej profesjonalny i wieloaspektowy jest opis obiektu, tym większa istnieje szansa na sformułowanie właściwej teorii. Dodatkowo występuje zasada oznaczoności badania obiektu, zgodnie z którą za prawdę (w ujęciu naukowym) przyjmuje się tylko to, co rzeczywiście zostało zbadane.
Podejście deskryptywne zakłada, że zjawiska gospodarcze mają charakter zdeterminowany (każde z nich ma swoje dokładnie określone przyczyny).
Cele w podejściu deskryptywnym.
Cele polityki gospodarczej w podejściu deskryptywnym to cele rzeczywiście ustalone przez podmioty tej polityki, w określonym miejscu i czasie. Są definiowane jako zjawiska społeczne i gospodarcze, uznane za pozytywne i pożądane przez organy władzy.
Cele polityki gospodarczej w Europie Zachodniej.
Cele polityki gospodarczej w Europie Zachodniej mogą być ustalone przy wskazaniu, dążenie do osiągnięcia jakich celów występuje w poszczególnych krajach. Większość państw przyjmuje poniższe cele:
Złożony charakter tych celów polega na kładzeniu dużego nacisku na sposób, w jaki się do nich dochodzi (zamiast na efekcie końcowym). Te cele polityki gospodarczej wynikają z tego, jakie zjawiska są pożądane w danym miejscu i czasie.
Realizacja celów polityki gospodarczej w Europie Zachodniej.
Obecnie w Unii Europejskiej wzrost gospodarczy osiąga się przy pomocy wzrostu konkurencyjności gospodarki. Można tego dokonać poprzez zmiany prowadzące do gospodarki, która opiera się na wiedzy i zastosowaniu najnowszych technologii.
Większe zatrudnienie można osiągnąć właśnie poprzez wzrost gospodarczy, deregulację i liberalizację rynku pracy, a także politykę strukturalną, która ukierunkowuje na zatrudnienie w sektorach używających najnowszych technologii.
Stabilne ceny są zagwarantowane przez budżetowe restrykcje oraz spójną politykę monetarną w strefie euro. Zmierzanie do konsolidacji społecznej zapewnia z kolei sprawiedliwy podział dochodu.

</doc>
<doc id="2206750" url="https://pl.wikipedia.org/wiki?curid=2206750" title="631 Batalion Kozacki">
631 Batalion Kozacki

631 Batalion Kozacki (niem. Kosaken-Bataillon 631, ros. 631-й казачий батальон) – oddział wojskowy Wehrmachtu złożony z Kozaków podczas II wojny światowej
W sierpniu 1942 r. w obozie zbiorczym dla Kozaków w Szepietowce został sformowany 8 Mieszany Pułk Kozacki. Liczył ok. 1,1 tys. ludzi. Na ich czele stanął esauł Andriejew. Pułk składał się z pięciu kompanii: dwóch strzeleckich, rowerowej, karabinów maszynowych i sztabowej. Był podporządkowany VIX Korpusowi Armijnemu Grupy Armii "Środek". Od października tego roku działał w rejonie Dorohobuża, a następnie w rejonie Witebska. W grudniu został przemianowany na 631 Batalion Kozacki. Miał pięć kompanii. W poł. 1944 r. przeniesiono go na ziemie polskie. W sierpniu i wrześniu tego roku uczestniczył w pacyfikacji powstania warszawskiego. Od marca 1945 r. do końca wojny działał w składzie 4 Armii Pancernej.

</doc>
<doc id="2206755" url="https://pl.wikipedia.org/wiki?curid=2206755" title="Crex">
Crex



</doc>
<doc id="2206757" url="https://pl.wikipedia.org/wiki?curid=2206757" title="Marduk-zer-...">
Marduk-zer-...

Marduk-zer-... (akad. "Marduk-zēr-...", tłum. „Bóg Marduk męskie potomstwo ...”) – dziesiąty król Babilonii z II dynastii z Isin, następca Marduk-ahhe-eriby. Jego zachowane tylko częściowo imię wymienia "Babilońska lista królów A", wedle której panować miał on przez 12 lat. Jego rządy datowane są na lata 1045-1034 p.n.e. Nic więcej o władcy tym nie wiadomo.

</doc>
<doc id="2206761" url="https://pl.wikipedia.org/wiki?curid=2206761" title="Mundia elpenor">
Mundia elpenor



</doc>
<doc id="2206789" url="https://pl.wikipedia.org/wiki?curid=2206789" title="Kureczka zielonka">
Kureczka zielonka



</doc>
<doc id="2206803" url="https://pl.wikipedia.org/wiki?curid=2206803" title="Nabu-szumu-libur">
Nabu-szumu-libur

Nabu-szumu-libur (akad. "Nabû-šumu-libūr", tłum. „Boże Nabu, niechaj syn pozostaje w dobrym zdrowiu”) – jedenasty i ostatni król Babilonii z II dynastii z Isin, następca Marduk-zer-...; według "Babilońskiej listy królów A" panować miał przez 8 lat. Jego rządy datowane są na lata 1033-1026 p.n.e.
Panował w czasie, gdy Babilonia była bardzo poważnie osłabiona najazdami Aramejczyków. O jego rządach wiadomo bardzo niewiele, gdyż poza późniejszymi listami królów wzmiankowany jest on tylko w kilku tekstach. W Pałacu Północno-zachodnim w Kalchu odnaleziono kamienny odważnik w kształcie kaczki z inskrypcją wymieniającą jego imię i tytuł „król świata” ("šar kiššati"). Znany jest też tekst datowany na pierwszy rok jego panowania, pochodzący z Kar-Belet-ilani koło Nippur, który poświadcza nabycie ziemi przez zarządcę ("šandabakku") Nippur od człowieka, którego zarządca ten wykupił wcześniej z niewoli. Wreszcie w "Kronice religijnej", w jej bardzo uszkodzonym fragmencie, wzmiankowane są dziwne znaki i zjawiska obserwowane w Babilonii za jego rządów.

</doc>
<doc id="2206805" url="https://pl.wikipedia.org/wiki?curid=2206805" title="MBC 133P/Elst-Pizarro">
MBC 133P/Elst-Pizarro



</doc>
<doc id="2206812" url="https://pl.wikipedia.org/wiki?curid=2206812" title="Guillermo Cantú">
Guillermo Cantú

Guillermo Luis Cantú Saenz (ur. 12 stycznia 1968 w Torreón) – meksykański piłkarz występujący najczęściej na pozycji pomocnika.

</doc>
<doc id="2206830" url="https://pl.wikipedia.org/wiki?curid=2206830" title="Gao Hongbo">
Gao Hongbo

Gao Hongbo (chiń. 高洪波, pinyin "Gāo Hóngbō"; ur. 25 stycznia 1966 w Pekinie) – chiński trener piłkarski i piłkarz występujący na pozycji napastnika.
Kariera klubowa.
Gao zawodową karierę rozpoczynał w 1985 w zespole Beijing FC. W 1991 został wybrany Chińskim Piłkarzem Roku. W 1993 Beijing FC zmienił nazwę na Beijing Guo’an. W 1994 odszedł do singapurskiego Tiong Bahru United, z którym zdobył Puchar Singapuru. W 1995 wrócił do Beijing Guo’an. W 1996 zdobył z nim Puchar Chin. W 1997 Gao trafił do ekipy Guangzhou Songri. W tym samym roku został królem strzelców ligi chińskiej. W 1998 zakończył karierę.
Kariera reprezentacyjna.
W reprezentacji Chin Gao zadebiutował w 1992. W tym samym roku został powołany do kadry na Puchar Azji. Zagrał na nich w meczach z Tajlandią (0:0) oraz Japonią (2:3). Z tamtego turnieju Chiny odpadły w ćwierćfinale. W latach 1992–1997 w drużynie narodowej Gao rozegrał w sumie 16 spotkań i zdobył 7 bramek.
Kariera trenerska.
Po zakończeniu kariery piłkarskiej Gao został trenerem. Jego pierwszym klubem był Guangzhou Songri, który prowadził w sezonie 1999. Potem był selekcjonerem reprezentacji Chin U-17, a w 2004 został szkoleniowcem zespołu Xiamen Shishi z China League One. W 2005 klub ten zmienił nazwę na Xiamen Lanshi. W tym samym roku Gao awansował z nim do Chinese Super League.
W 2007 odszedł do Changchun Yatai, również z Chinese Super League. W tym samym roku zdobył z nim mistrzostwo Chin. Został także wybrany Chińskim Trenerem Roku. W 2009 objął stanowisko selekcjonera reprezentacji Chin. Wywalczył z nią awans na Puchar Azji. 13 sierpnia 2011 został zwolniony z funkcji trenera reprezentacji Chin.
24 kwietnia 2017 objął funkcję trenera chińskiego klubu Beijing Enterprises Group.

</doc>
<doc id="2206832" url="https://pl.wikipedia.org/wiki?curid=2206832" title="Julio Estrada">
Julio Estrada

Julio Vladimir Estrada León (ur. 6 maja 1977 w Atotonilco) – były meksykański piłkarz występujący najczęściej na pozycji środkowego obrońcy, po zakończeniu kariery trener.

</doc>
<doc id="2206834" url="https://pl.wikipedia.org/wiki?curid=2206834" title="Materiałochłonność">
Materiałochłonność

Materiałochłonność – wielkość nakładów materiałowych poniesionych przy wytworzeniu określonych dóbr użytkowych. 
Materiałochłonność wyznaczana jest przez ilość materiału zużytego na wytworzenie danej wartości użytkowej, czyli produktu zaspokajającego określone potrzeby materialne jego użytkownika. Poziom i dynamikę materiałochłonności określa się często za pomocą wyrażanych w jednostkach naturalnych, lub wartościowo, wskaźników materiałochłonności całkowitej produkcji lub wskaźników materiałochłonności jednostkowej produkcji, które mówią o ilości (wartości) zużytego materiału oraz liczbie (wartości) wyrobów wytworzonych z tego materiału. Czasami ilość lub wartość zużytego materiału odnosi się do określonego parametru użytkowego wyrobu. Analiza materiałochłonności produkcji jest zatem podstawą analizy i oceny efektywności gospodarowania materiałami.

</doc>
<doc id="2206835" url="https://pl.wikipedia.org/wiki?curid=2206835" title="Adam Lewak">
Adam Lewak

Adam Emil Lewak (ur. 3 września 1891 w Pieniakach, zm. 25 czerwca 1963 w Gdyni) – polski historyk, bibliotekarz i wydawca źródeł.
Życiorys.
Był synem Józefa i Ludwiki z Mazurków. Zdał egzamin dojrzałości w C. K. Gimnazjum im. Rudolfa w Brodach (1911). Studiował na Wydziale Humanistycznym Uniwersytetu Jana Kazimierza, do 1917 literaturoznawstwo, historię i filozofię oraz na Uniwersytecie Jagiellońskim.
W 1913 roku podjął pracę na stanowisku bibliotekarza w Bibliotece Muzeum Polskiego w Rapperswilu. W latach 1922–1926 odbył szereg podróży naukowych do Francji, Tunisu i na Sycylię, w 1931 do Konstantynopola i Azji Mniejszej. W 1927 roku na stałe powrócił do Polski i przewiózł zbiory rapperswilskie do Warszawy. Tuż po powrocie został nominowany na kustosza Biblioteki Narodowej. Należał do pierwszego Komitetu Redakcyjnego Polskiego Słownika Biograficznego. Zajmował się tam m.in. kompletowaniem kartoteki bibliograficznej i jej selekcji z zakresu politycznych dziejów Polski porozbiorowej. 
We wrześniu 1939 roku, jako dyrektor Biblioteki Uniwersytetu Warszawskiego czynnie brał udział w ratowaniu przed zniszczeniem, przez niemieckie bombardowania, zbiorów bibliotecznych. Następnie został aresztowany przez władze okupacyjne i osadzony w Pawiaku. Wkrótce potem został zwolniony z więzienia. 
Podczas okupacji swoją działalność skupił na rozwijaniu tajnego czytelnictwa, szczególnie wśród młodzieży. Szacuje się, że uchronił przed zniszczeniem lub przejęciem przez Niemców zbiory liczące około 1 200 000 pozycji. Po wojnie, już w roku 1945 objął ponownie kierownictwo nad Biblioteką Uniwersytetu Warszawskiego.
W 1956 przeszedł na stanowisko docenta Instytutu Historycznego Uniwersytetu Warszawskiego.
Pochowany na cmentarzu Powązkowskim w Warszawie (kwatera 47-6-25,26,27).

</doc>
<doc id="2206836" url="https://pl.wikipedia.org/wiki?curid=2206836" title="Guðmundur Þórður Guðmundsson">
Guðmundur Þórður Guðmundsson

Guðmundur Þórður Guðmundsson (ur. 23 grudnia 1960 w Reykjavíku) – islandzki piłkarz ręczny oraz trener męskiej reprezentacji Bahrajnu a także drużyny Bundesligi Rhein-Neckar Löwen.
Największe sukcesy z reprezentacją Islandii odniósł podczas Igrzysk Olimpijskich 2008 w Pekinie, zdobywając srebrny medal olimpijski oraz z reprezentacją Danii w 2016 roku w Rio de Janeiro, zdobywając złoty medal olimpijski. 
Podczas mistrzostw Europy w 2010 r. w Austrii zdobył brązowy medal.

</doc>
<doc id="2206840" url="https://pl.wikipedia.org/wiki?curid=2206840" title="Lista z Villejuif">
Lista z Villejuif

Lista z Villejuif, także ulotka z Villejuif – fałszywy dokument i prawdopodobnie mistyfikacja, której treść przerodziła się w miejską legendę. Lista zawierała tzw. bezpieczne dodatki do żywności z numerami E; niektóre z substancji E były opisane jako kancerogeny. Lista wywołała masową histerię w Europie w latach 70. i 80. XX w. Jednym z czynników rakotwórczych według listy był E330, czyli kwas cytrynowy.
Nazwa listy wywodzi się od fałszywych twierdzeń, że została wyprodukowana w szpitalu w Villejuif.
Historia.
Najstarsza znana lista „wyciekła” w lutym 1976 roku we Francji, a miała formę jednej strony maszynopisu. Kopie robione w domach pojawiały się w całej Europie przez 10 lat w formie ulotek lub broszur rozdzielanych pomiędzy znajomymi. Lista oprócz kwasu cytrynowego zawierała jeszcze 9 innych substancji określonych jako niebezpieczne toksyny i kancerogeny. Nigdy nie odnaleziono autora listy. W czasie, gdy była rozpowszechniana, z listą zetknęło się około 7 milionów ludzi.
Badania.
Fenomen stał się obiektem badań empirycznych Jeana-Noëla Kapferera ze względu na to, że zaprzeczenia, jakoby kwas cytrynowy był niebezpieczny, przynosiły skutek odwrotny do zamierzonego. Wyniki badań zostały zamieszczone w 53 woluminie naukowego czasopisma "Public Opinion Quarterly".
Według Kapferera lista szybko zwróciła uwagę ekspertów, którzy uznali jej wątpliwy charakter. Lista niesłusznie wymieniała E330 (kwas cytrynowy) jako najbardziej niebezpieczny ze wszystkich czynników rakotwórczych.
Rozpowszechnienie.
Plotka ta, uważana za jedną z mających największy wpływ na społeczeństwo francuskie, rozprzestrzeniła się za pośrednictwem przetłumaczonych ulotek na Wielką Brytanię, Niemcy, Włochy, Bliski Wschód i Afrykę.
Dziennikarze pracujący dla gazet rozpowszechniali listę domniemanych czynników rakotwórczych. W 1984 roku pewien lekarz napisał książkę, w której informował opinię publiczną o zagrożeniach związanych z rakiem; książka zawierała spis substancji rakotwórczych identycznych z tymi z listy bez sprawdzania jej dokładności.
Istnieje domniemanie, że z powodu listy z Villejuif powstała miejska legenda, iż gumy Turbo są rakotwórcze.
Powiązanie ze szpitalem w Villejuif.
Ulotka była reprodukowana wiele razy przez wiele osób, ponieważ przyjaciele starali się informować przyjaciół o szkodliwych substancjach chemicznych znajdujących się w żywności. Ulotki zawierały nazwę szpitala w Villejuif, co miało sugerować, jakoby lista została przez ten szpital zatwierdzona. Nawet zaprzeczenie tej informacji przez szpital nie było w stanie powstrzymać rozprzestrzeniania się plotki, która rozpowszechniała się przynajmniej do 1986 roku i trafiła do szkół, organizacji, a nawet szpitali; szkoły medyczne i farmaceutyczne również padły ofiarą listy, ponieważ zawierała ona (nieuprawnione i nieprawdziwe) odniesienie do znanego szpitala w Villejuif.
Możliwe wyjaśnienia.
Kwas cytrynowy jest ważny dla procesu chemicznego o nazwie cykl Krebsa (od nazwiska noblisty sir Hansa Adolfa Krebsa), a słowo Krebs w języku niemieckim oznacza raka, więc zasugerowano, że to językowe nieporozumienie mogło być odpowiedzialne za fałszywe twierdzenia, że kwas cytrynowy jest rakotwórczy.

</doc>
<doc id="2206841" url="https://pl.wikipedia.org/wiki?curid=2206841" title="Sterling Street">
Sterling Street

Sterling Street – stacja metra nowojorskiego, na linii 2 i 5. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami President Street i Winthrop Street. Została otwarta 23 sierpnia 1920.

</doc>
<doc id="2206844" url="https://pl.wikipedia.org/wiki?curid=2206844" title="Winthrop Street">
Winthrop Street

Winthrop Street – stacja metra nowojorskiego, na linii 2 i 5. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Sterling Street i Church Avenue. Została otwarta 23 sierpnia 1920.

</doc>
<doc id="2206847" url="https://pl.wikipedia.org/wiki?curid=2206847" title="Gun Hill Road">
Gun Hill Road



</doc>
<doc id="2206855" url="https://pl.wikipedia.org/wiki?curid=2206855" title="Złodzieje zapalniczek (album POE)">
Złodzieje zapalniczek (album POE)

Złodzieje zapalniczek – drugi album duetu POE. Ukazał się 26 listopada 2010 roku nakładem wytwórni Asfalt Records.
Płyta nagrana przez Ostrego w 3 dni jako aftershock wspólnego koncertu O.S.T.R. (rap) i Emade (sampler) we wrocławskiej „Bezsenności”. Gościnnie udzielają się DJ Haem i Zorak (beatbox). Druga płyta zawiera instrumentalną wersję albumu. Okładka autorstwa SewerX.com (foto Laszlo Paprika).
Nagrania dotarły do 5. miejsca zestawienia OLiS i osiągnęły status złotej płyty.
Lista utworów.
Opracowano na podstawie materiału źródłowego.

</doc>
<doc id="2206856" url="https://pl.wikipedia.org/wiki?curid=2206856" title="Hrabstwo Marin">
Hrabstwo Marin

Hrabstwo Marin (ang. "Marin County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 828,20 mil² (2145,03 km²). Według szacunków United States Census Bureau w roku 2009 miało 250 750 mieszkańców.
Hrabstwo powstało w 1850 roku. Na jego terenie znajdują się:

</doc>
<doc id="2206859" url="https://pl.wikipedia.org/wiki?curid=2206859" title="Amer Osmanagić">
Amer Osmanagić

Amer Osmanagić (ur. 7 maja 1989 w Janji) – bośniacki piłkarz występujący na pozycji pomocnika.

</doc>
<doc id="2206861" url="https://pl.wikipedia.org/wiki?curid=2206861" title="Zhang Linpeng">
Zhang Linpeng

Zhang Linpeng (; ur. 9 maja 1989 w Jinan) – chiński piłkarz występujący na pozycji obrońcy. Zawodnik klubu Guangzhou Evergrande.
Kariera klubowa.
Zhang zawodową karierę rozpoczynał w 2008 w zespole Shanghai Dongya z China League One (II liga). W debiutanckim sezonie 2008 w tych rozgrywkach wystąpił 19 razy. W Shanghai Dongya spędził 3 sezony.
W listopadzie 2010 został sprzedany do zespołu Guangzhou Evergrande z Chinese Super League za 12 000 000 ¥. W Guangzhou Evergrande debiutował 2 kwietnia 2011 przeciwko Dalian Shide, wygrywając 1-0.
Kariera reprezentacyjna.
W reprezentacji Chin Zhang zadebiutował 30 grudnia 2009 w zremisowanym 2:2 towarzyskim meczu z Jordanią, w którym strzelił także gola. W 2010 zdobył z kadrą Puchar Azji Wschodniej. W 2011 został powołany do drużyny narodowej na Puchar Azji.

</doc>
<doc id="2206868" url="https://pl.wikipedia.org/wiki?curid=2206868" title="Modrzyk wspaniały">
Modrzyk wspaniały



</doc>
<doc id="2206869" url="https://pl.wikipedia.org/wiki?curid=2206869" title="Hrabstwo Mariposa">
Hrabstwo Mariposa

Hrabstwo Mariposa (ang. "Mariposa County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 1462,79 mil² (3788,61 km²). Według szacunków United States Census Bureau w roku 2009 miało 17 792 mieszkańców.
Hrabstwo powstało w 1850 roku. Na jego terenie znajduje się 

</doc>
<doc id="2206870" url="https://pl.wikipedia.org/wiki?curid=2206870" title="Modrzyk zielonogrzbiety">
Modrzyk zielonogrzbiety



</doc>
<doc id="2206872" url="https://pl.wikipedia.org/wiki?curid=2206872" title="Jämsä (stacja kolejowa)">
Jämsä (stacja kolejowa)

Jämsä (fiń: "Jämsän rautatieasema") – stacja kolejowa w Jämsä, w regionie Finlandia Środkowa, w Finlandii. Znajduje się na linii Orivesi-Jyväskylä, 56 km od Orivesi. Budynenk został zbudowany przez architekta Jarla Ungerna. Stacja została zmodernizowana w 2009 roku.

</doc>
<doc id="2206875" url="https://pl.wikipedia.org/wiki?curid=2206875" title="Porúbka (powiat Humenné)">
Porúbka (powiat Humenné)

Porúbka (słow. "Porúbka", węg. "Kisortovány") – wieś na Słowacji, w kraju preszowskim, w powiecie Humenné. Porúbka położona jest w historycznym kraju Zemplín. Znajduje się o 10 km od miasta Humenné. W 2011 roku zamieszkiwało ją 276 osób. Pierwsza wzmianka o miejscowości pochodzi z roku 1451.

</doc>
<doc id="2206877" url="https://pl.wikipedia.org/wiki?curid=2206877" title="Fu’ad al-Mubazza">
Fu’ad al-Mubazza

Fu’ad al-Mubazza, "Fouad Mebazaa" arab. فؤاد المبزع, "Fuʾād al-Mubazzaʿ" (ur. 15 czerwca 1933 w Tunisie) – tunezyjski polityk, były minister i ambasador, przewodniczący Izby Deputowanych od 1997 do 2011, pełniący obowiązki prezydenta Tunezji od 15 stycznia do 13 grudnia 2011.
Życiorys.
Ukończył prawo i nauki ekonomiczne na Uniwersytecie Paryskim w Paryżu. W działalność polityczną zaangażował się jeszcze przed uzyskaniem niepodległości przez Tunezję w 1956. W 1947 wstąpił w szeregi „młodzieży konstytucyjnej”. W 1954 został członkiem oddziału partii Neo Destour w Aix-en-Provence i Marsylii, która odgrywała główną rolę w ruchu niepodległościowym. W 1955 został sekretarzem generalnym Neo Destour w tunezyjskim mieście La Marsa, a rok później przewodniczącym partii w Montpellier.
Już po uzyskaniu niepodległości przez Tunezję, w 1961 objął stanowisko attaché w gabinecie sekretarza stanu zdrowia publicznego i spraw społecznych. Od 1962 do 1964 był szefem gabinetu sekretarza stanu ds. rolnictwa. W latach 1964–1965 oraz ponownie w latach 1967–1969 pełnił funkcję dyrektora ds. młodzieży i sportu. Od 1965 do 1967 był dyrektorem ds. bezpieczeństwa narodowego.
W latach 1969–1973 sprawował urząd mera Tunisu, a od 1975 do 1980 mera miasta Al-Marsa. W latach 1973–1978 zajmował stanowisko ministra młodzieży i sportu, a następnie ministra zdrowia (1978–1979) oraz ministra kultury i informacji (1979–1981). Po tym czasie był ambasadorem Tunezji przy biurze ONZ w Genewie (1981–1986). W latach 1985–1986 zajmował urząd przewodniczącego Komitetu Wykonawczego ds. Uchodźców. Od 1986 do 1987 pełnił funkcję ambasadora Tunezji w Maroku.
Po objęciu władzy przez prezydenta Zajna al-Abidina ibn Alego wstąpił do założonego przez niego Zgromadzenia Demokratyczno-Konstytucyjnego. W latach 1987–1988 ponownie zajmował stanowisko ministra młodzieży i sportu. Od 1995 do 1998 był merem Kartaginy.
W 1964 został po raz pierwszy deputowanym do parlamentu. Mandat ten sprawował kilkakrotnie, w latach 1964–1965, 1974–1981 oraz od 1995. 14 października 1997 objął funkcję przewodniczącego Izby Deputowanych.
15 stycznia 2011 Rada Konstytucyjna ogłosiła go pełniącym obowiązki szefa państwa po tym, jak dzień wcześniej prezydent Zajn al-Abidin ibn Ali zrezygnował z władzy pod wpływem masowych protestów społecznych i opuścił kraj. 14 stycznia 2011 obowiązki p.o. prezydenta przejął na krótko premier Mohamed Ghannouchi, który stwierdził, że prezydent Zajn al-Abidin ibn Ali jest tymczasowo niezdolny do wykonywania obowiązków. 15 stycznia 2011 Rada Konstytucyjna stwierdziła definitywne opróżnienie urzędu prezydenta i zgodnie z art. 57 konstytucji mianowała pełniącym obowiązki szefa państwa przewodniczącego parlamentu, który zgodnie z przepisami był zobligowany do organizacji wyborów prezydenckich w terminie od 45 do 60 dni od tej daty. Jeszcze tego samego dnia został zaprzysiężony i powierzył premierowi Ghannouchiemu misję utworzenia rządu jedności narodowej.
Obowiązki prezydenta pełnił do grudnia 2011. 12 grudnia 2011 nowo powołane Zgromadzenie Konstytucyjne wybrało na urząd szefa państwa Al-Munsifa al-Marzukiego, który następnego dnia został oficjalnie zaprzysiężony.

</doc>
<doc id="2206880" url="https://pl.wikipedia.org/wiki?curid=2206880" title="Nesma Airlines">
Nesma Airlines

Nesma Airlines – egipska czarterowa linia lotnicza, wywodząca się z Arabii Saudyjskiej, z siedzibą w Kairze. Linie lotnicze pierwszy swój lot wykonały w lipcu 2010. Główne bazy lotnicze przewoźnika znajdują się w dwóch egipskich portach lotniczych:
Kierunki lotów.
Nesma Airlines obsługuje loty czarterowe do Europy oraz na Bliski Wschód. Kraje, do których latają samoloty Nesma Airlines:
Flota.
Stan floty przewoźnika na dzień 11.08.2013
Na dzień 11.08.2013 średni wiek floty wynosił 10,2 lat.

</doc>
<doc id="2206882" url="https://pl.wikipedia.org/wiki?curid=2206882" title="Dzieci Hioba">
Dzieci Hioba

Dzieci Hioba – album studyjny Jacka Kaczmarskiego wydany w 1991 roku przez Pomaton. Piosenki zostały napisane w 1989 roku, z wyjątkiem trzech wcześniejszych napisanych w latach 1978-1981 ("Wygnanie z raju, Kołysanka dla Kleopatry" i tytułowe "Dzieci Hioba"). Album został zarejestrowany w listopadzie 1989 roku w rozgłośni Radia Wolna Europa w Monachium.
Twórcy.
Słowa: Jacek Kaczmarski
Muzyka: Jacek Kaczmarski, oprócz: 16 – Przemysław Gintrowski, 20 – Zbigniew Łapiński
Lista utworów.
Album został podzielony przez Kaczmarskiego na trzy cykle: "Pięć głosów z kraju, Podróże Guliwera" (cykl nawiązuje do powieści Jonathana Swifta)"," oraz "Trylogia" (nawiązuje on do cyklu powieści Henryka Sienkiewicza). Utwory pod wierszem tabeli oznaczonym „–” nie należą do żadnego cyklu.

</doc>
<doc id="2206887" url="https://pl.wikipedia.org/wiki?curid=2206887" title="Port lotniczy Sauhadż-Mubarak">
Port lotniczy Sauhadż-Mubarak

Port lotniczy Sauhadż-Mubarak (IATA: HMB, ICAO: HEMK) – port lotniczy położony 25 km na południe od Sauhadż, w muhafazie Sauhadż, w Egipcie. Port lotniczy został oficjalnie otwarty przez prezydenta Egiptu Husni Mubaraka 25 maja 2010 roku.

</doc>
<doc id="2206889" url="https://pl.wikipedia.org/wiki?curid=2206889" title="Królowie Tunezji">
Królowie Tunezji



</doc>
<doc id="2206903" url="https://pl.wikipedia.org/wiki?curid=2206903" title="Porphyriornis nesiotis">
Porphyriornis nesiotis



</doc>
<doc id="2206905" url="https://pl.wikipedia.org/wiki?curid=2206905" title="Li Jianbin">
Li Jianbin

Li Jianbin (; ur. 19 kwietnia 1989 w Binzhou) – chiński piłkarz występujący na pozycji obrońcy w Shanghai Greenland.
Kariera klubowa.
Li zawodową karierę rozpoczynał w 2008 w zespole Chengdu Blades z Chinese Super League. W debiutanckim sezonie 2008 w tych rozgrywkach nie wystąpił jednak ani razu. W latach 2008–2009 grał na wypożyczeniu w hongkońskim Hong Kong Sheffield United, będącym rezerwami Chengdu Blades. W sezonie 2009 Li zadebiutował w barwach Chengdu w Chinese Super League. W tym samym sezonie spadł z zespołem do China League One. W 2010 awansował z nim jednak do Chinese Super League.
26 grudnia 2011 został zawodnikiem Guangzhou Evergrande. W dniu 20 listopada 2012 Li został wypożyczony do Shanghai Shenhua do końca sezonu ligowego 2013. W 2014 grał w Henan Jianye, a w 2015 ponownie przeszedł do zespołu z Szanghaju.
Kariera reprezentacyjna.
W reprezentacji Chin Li zadebiutował 2 stycznia 2011 w wygranym 3:2 towarzyskim meczu z Irakiem. W tym samym roku został powołany do kadry na Puchar Azji.

</doc>
<doc id="2206907" url="https://pl.wikipedia.org/wiki?curid=2206907" title="Pedagogia">
Pedagogia

Pedagogia () – dyscyplina pedagogiczna stosowana przez nauczycieli, która zajmuje się zespołem metod i środków stosowanych w nauczaniu oraz wychowywaniu. 
Pojęcie "pedagogii" odnosi się do praktycznej sztuki nauczania, obecnie – także do paradygmatu edukacyjnego, który może przybierać formę doktryny pedagogicznej, ideologii edukacyjnej bądź ukrytego programu wychowawczego.
Pedagogia a pedagogika.
W sprawach wychowania używa się dwóch terminów: pedagogia i pedagogika. Pochodzą z języka greckiego od słowa "paidagogos", co oznacza niewolnika w starożytnej Grecji, mającego odprowadzać chłopców do palestry – miejsca ćwiczeń fizycznych. Słowo paidagogos etymologicznie oznacza prowadzący chłopca. Początkowo było to wychowanie fizyczne, które poszerzyło się do wychowania moralnego i duchowego. Pedagog uczył wychowanka odpowiedniego zachowania, zasad moralnych. Wszystkie te czynności, które wykonywane były wokół chłopca, zaczęto nazywać paidagogia, a więc pedagogia to dzieło wychowania, zespół czynności, a także umiejętności wychowawczych, np. pedagogia domowa, czy też szkolna.
Pedagogika to nauka, której przedmiotem jest sprawa praktycznej pedagogii różnego rodzaju (np. sztuki i techniki wychowania), a więc wychowawczego prowadzenia dzieci i młodzieży, a także oddziaływania na rozwój dorosłych osób. Pedagogia wywołuje więc wpływ na człowieka, żeby zrealizować określone cele.
Mianem pedagogii określa się także cały obszar refleksji o edukacji, a także edukacyjnej praktyki. Można sądzić, że różni się to od dawniejszego znaczenia tego pojęcia, lecz z racji tego, że dotychczas nie było określenia obejmującego badania, praktyki edukacyjnej i myślenia o edukacji.
Historia terminu.
Termin „pedagogia” początkowo dotyczył tego, który się uczy i jest prowadzony, następnie tego, który uczy i prowadzi, odnosi się również do samego procesu prowadzenia, a także do tego, co jest przedmiotem nauczania.
Pedagogia boska pokazuje drogę prawdy, która prowadzi do kontemplacji Boga, a także wzory działań świętych w wiecznym przebywaniu (Klemens Al., Paed. I54, 1). Można wnioskować więc, że pedagogia dotyczy wychowanków, wychowawców, procesu prowadzenia oraz programu formacji moralnej i intelektualnej.
Według poglądów Klemensa Aleksandryjskiego pedagogia to posłuszeństwo Bogu i zarazem wychowanie, poprzez które poznajemy prawdę i usposabiamy się tak, by dojść do nieba. 
Zdaniem Jana Pawła II pedagogia jest działaniem wychowawczym, a także edukacyjnym. Wiąże się z poszukiwaniem różnorodnych możliwości kierowania młodym człowiekiem tak, by dążył do postępowań poprawnych moralnie, odpowiednich do osiągania postawionych celów. Można stwierdzić, iż tę pedagogię stosuje każdy rodzic, wychowując i otaczając dwoje dziecko. 
Stanisław Staszic uważał, że pedagogia to „nauka najtrudniejsza, bo nauka szukania najłatwiejszego sposobu dla udzieleń w krótkim czasie swych wiadomości innym ludziom”. Twierdził, iż tej sztuki należy uczyć się przez teorię oraz własne doświadczenie.
Pedagogia może być twórczym oddziaływaniem na dzieci oraz młodzież, które płynie z talentu wychowawcy, graniczy wtedy ze sztuką, stając się „sztuką sztuk”. Pedagogia może być również rzemieślniczym naśladowaniem wzorów postępowania wychowawczego. Staje się wtedy techniką pedagogiczną, którą można przekazywać innym w kształceniu kandydatów na stanowisko wychowawcy.

</doc>
<doc id="2206910" url="https://pl.wikipedia.org/wiki?curid=2206910" title="Gunter von Schwarzburg Młodszy">
Gunter von Schwarzburg Młodszy

Gunter von Schwarzburg Młodszy, także Guntherus de Schwarczburg, Guntherus iuvenis de Salzburg (ur. ?, zm. po 1336) – komtur pokrzywieński w latach 1321–1324, komtur gniewski w latach 1325–1330, komtur dzierzgoński w latach 1331–1334, wielki komtur w latach 1334–1336.
Życiorys.
Gunter wywodził się z rodu hrabiów Schwarzburg osiadłych w Turyngii. Był bliskim krewnym dwóch wysokich funkcjonariuszy zakonu krzyżackiego, rodzonych braci Guntera oraz Zygharda von Schwarzburg.
Do Prus Gunter von Schwarzburg przybył około 1304 roku. Początkowo związał się z dzierzgońskim konwentem, którego preceptorem był jego stryj Zyghard von Schwarzburg. W Dzierzgoniu przebywał blisko 20 lat, będąc od 1316 roku kompanem ówczesnego komtura i wielkiego szatnego Luthera von Braunschweig, przyszłego wielkiego mistrza. Znajomość ta miała wielkie znaczenie dla przyszłej kariery Guntera. W 1321 roku objął on stanowisko komtura Pokrzywna, by po blisko 4 latach zamienić je na urząd komtura Gniewu. Po wybraniu na wielkiego mistrza zakonu krzyżackiego ówczesnego komtura dzierzgońskiego Luthera von Braunschweig, Gunter von Schwarzburg Młodszy przejął po nim wakujący urząd. Komturem Dzierzgonia oraz wielkim szatnym był do roku 1334, kiedy osiągnął szczyt swojej kariery urzędniczej w zakonie krzyżackim. W tymże roku wielki mistrz Luther von Braunschweig powołał go na urząd wielkiego komtura, który Gunter sprawował prawdopodobnie do początku 1336 roku.

</doc>
<doc id="2206913" url="https://pl.wikipedia.org/wiki?curid=2206913" title="Tribonyx">
Tribonyx

Tribonyx – rodzaj ptaka z rodziny chruścieli (Rallidae).
Zasięg występowania.
Rodzaj obejmuje gatunki występujące w Australii i na Tasmanii.
Morfologia.
Długość ciała 30–51 cm, rozpiętość skrzydeł 55–66 cm; masa ciała samców 250–1334 g, samic 322–1251 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2206917" url="https://pl.wikipedia.org/wiki?curid=2206917" title="Hekatonchejr">
Hekatonchejr



</doc>
<doc id="2206919" url="https://pl.wikipedia.org/wiki?curid=2206919" title="Komturzy gniewscy">
Komturzy gniewscy

Jest to chronologiczna lista komturów zakonu krzyżackiego sprawujących władzę w regionie Gniewu od powstania komturstwa do roku 1330:
Komturzy gniewscy:

</doc>
<doc id="2206920" url="https://pl.wikipedia.org/wiki?curid=2206920" title="Knajka">
Knajka

Knajka – potok o długości 17 km lub 19 km w południowej Polsce na Pogórzu Śląskim i w Kotlinie Oświęcimskiej, w powiecie cieszyńskim, w województwie śląskim, lewobrzeżny dopływ Wisły. Przepływa głównie przez dwie gminy: Dębowiec, gdzie jest jedyną rzeką w jej granicach i Strumień, gdzie uchodzi do Wisły. Nazwa strumienia nawiązuje do słowa knieja, oznaczającego "dziki, gęsty las".
Źródła rzeki Knajki znajdują się na wysokości 354 m n.p.m. na północno-zachodnich stokach wzgórza Chełm (464 m n.p.m.) w zachodniej części miejscowości Godziszów w gminie Goleszów i stanowią je dwie odnogi, które po ok. dwustumetrowym odcinku łączą się w jeden nurt. Po opuszczeniu Godziszowa Knajka przepływa kolejno przez miejscowości gminy Dębowiec: Ogrodzoną, Kostkowice, Dębowiec, następnie tworzy granicę pomiędzy Pruchną w gminie Strumień a Ochabami w gminie Skoczów, po czym przepływa przez miejscowości gminy Strumień: przysiółek Drogomyśla – Knaj, Bąków a w południowo-zachodnich granicach Strumienia wpływa do Wisły. Jej niewielki spadek, szczególnie w końcowym biegu, przyczynił się do utworzenia szerokiej i płaskiej doliny, wzdłuż której rozlokowane są liczne stawy rybne począwszy od Kostkowic. Między innymi z tego powodu nieuregulowany, pierwotny bieg rzeki zachował się tylko w początkowym jej biegu, choć również jej pierwotne źródła zostały w latach 80. XX wieku przekształcone i zmeliorowane. Nieznaznacznie za to jej bieg został zmieniony idąc wyżej od Pruchnej, w Bąkowie, by znów ulec obwałowaniu w końcowym odcinku przed ujściem w Strumieniu. Stawy przyczyniają się również do znacznych wahań poziomu rzeki, która przyjmuje ich zrzuty wody. Szczególnie często zalewane były skupiska łąk zwane "Na Bagnach". Do rzeki Wisły uchodzi w dwóch miejscach: starym korytem i ujściem przekopanym sztucznie.
W początkowym biegu potok ma charakter górski i płynie w głębokich na kilka metrów wąwozach a jej brzegi porośnięte są pozostałościami cienistego lasu grądowego, w tym przez grab, buk, leszczynę i lipę. Ponadto na runo składa się 146 gatunków roślin naczyniowych, w tym kilka chronionych. Wśród występującej roślinności można wymienić: ziarnopłon wiosenny, kokorycz pełna, kokorycz pusta, kokoryczka wielokwiatowa, czworolist pospolity, konwalijka dwulistna, skrzyp olbrzymi, bodziszek żałobny (gatunek zagrożony), lilia złotogłów, listera jajowata - storczyk, bluszcz pospolity, kopytnik pospolity, pierwiosnek lekarski, przylaszczka pospolita, przytulia wonna oraz cieszynianka wiosenna. Dalej rosną wiciokrzew suchodrzew. Na wysokości starej drogi z Cieszyna do Skoczowa przyroda nad Knajką jest znacznie zniszczona przez dzikie wysypiska śmieci, ścieki odprowadzane z posesji.
Dalszy odcinek biegnący przez Kostkowice to obniżenie terenu w rozległą dolinę, wzdłuż której rozlokowane są murawy kserotermiczne, stawy, rowy melioracyjne, a także oczyszczalnia ścieków. Koryto rzeki nie uległo tu jeszcze tak drastycznym zmianom jak w dalszym biegu rzeki, poza nielicznymi progami wodnymi. Następuje zmiana szaty roślinnej a wśród okolicznej roślinności występują: złoć żółta, rzeżucha łąkowa, żywokust bulwiasty, macierzanka zwyczajna, szałwia łąkowa, częściowo chronione pierwiosnki lekarskie i wyniosłe, czy gatunki ściśle chronione jak: centuria pospolita (tysiącznik), dziewięćsił bezłodygowy, kruszczak połabski. W zaroślach oprócz rodzimych leszczyny pospolitej i jesiona pospolitego rośnie również topola berlińska, a tuż nad brzegiem rdestowiec sachaliński. Na wysokości mostu w części Kostkowic zwanej Starym Dworem rosną rzadkie w okolicy wyka zaroślowa i wyka leśna. Roślinność wodna w stawach to m.in. rzęsa drobna, spirodella bezkorzeniowa, salwinia pływająca.
Na wysokości Dębowca Górnego nad rzeką rozpościera się trzcinowisko, gdzie poza trzciną pospolitą rosną również kozłek lekarski, kozłek całolistny, komonica błotna, pałka szerokolistna. Dalszy odcinek aż do Pruchnej to znaczna ingerencja człowieka, a bieg rzeki przypomina wyprofilowany rów melioracyjny. Na tym odcinku występuje głównie roślinność azotolubna jak pokrzywa zwyczajna, rdestowiec ostrokończysty, ale znajdują się też rzadkie w okolicy rezeda żółta, róża wielokwiatowa, wieczornik damski, zagrożony w województwie bodziszek żałobny oraz okazałe dęby szypułkowe, wśród których niektóre sklasyfikowane są jako pomniki przyrody. "Łąki na Bagnach" porośnięte są przez takie gatunki roślin jak: ostrożeń błotny, ostrożeń warzywny, ostrożeń łąkowy, firletka poszarpana, tojeść pospolita, tojeść rozesłana, tojeść bukietowa, sit skupiony, sit rozpierzchły, kukułka plamista i kukułka szerokolistna, manna mielec, rutewka orlikolistna, rutewka żółta, jaskier polny, jaskier ostry, jaskier różnolistny, więzówka błotna, oraz inne gatunki charakterystyczne dla terenów bagiennych, czy gatunek chroniony ciemiężycy zielonej.
Gatunki objęte ścisłą ochroną występujące w dolinie Knajki w granicach gminy Dębowiec:
Częściowa ochrona:
Gatunki rzadkie i zanikające w województwie śląskim:

</doc>
<doc id="2206925" url="https://pl.wikipedia.org/wiki?curid=2206925" title="Łyska australijska">
Łyska australijska



</doc>
<doc id="2206927" url="https://pl.wikipedia.org/wiki?curid=2206927" title="Bamberger">
Bamberger

Bamberger:

</doc>
<doc id="2206928" url="https://pl.wikipedia.org/wiki?curid=2206928" title="Viktor Çaro">
Viktor Çaro

Viktor Çaro też jako Viktor Çavo (ur. 1953 we Gjirokastrze) – albański aktor. 
Życiorys.
W 1974 ukończył studia muzyczne, a w 1978 studia aktorskie w Instytucie Sztuk w Tiranie. Po ukończeniu studiów pracował w Teatrze Zihni Sako w Gjirokastrze. Na dużym ekranie zadebiutował w 1979 rolą rolą w filmie "Liri a vdekje". Zagrał w 8 filmach fabularnych, w trzech były to role główne.

</doc>
<doc id="2206929" url="https://pl.wikipedia.org/wiki?curid=2206929" title="Komturzy pokrzywieńscy">
Komturzy pokrzywieńscy

Jest to chronologiczna lista komturów zakonu krzyżackiego sprawujących władzę w regionie Pokrzywna od powstania komturstwa do roku 1324:
Komturzy pokrzywieńscy:

</doc>
<doc id="2206935" url="https://pl.wikipedia.org/wiki?curid=2206935" title="Mierkowskie Wydmy">
Mierkowskie Wydmy

Mierkowskie Wydmy (PLH080039) – projektowany specjalny obszar ochrony siedlisk sieci Natura 2000, aktualnie obszar mający znaczenie dla Wspólnoty, położony w województwie lubuskim, w powiecie żarskim (gminy Lubsko i Brody) i krośnieńskim (gmina Gubin). Został zatwierdzony w 2011 roku i zajmuje powierzchnię 609,78 ha.
Położenie.
Obiekt położony jest 2 km na zachód od miejscowości Osiek. W jego skład wchodzą rezerwaty przyrody Mierkowskie Suche Bory i Woskownica oraz użytek ekologiczny Bagna przy Rabym Kamieniu. Obiekt leży w granicach Obszaru Chronionego Krajobrazu Zachodnie okolice Lubska.
Według regionalizacji fizycznogeograficznej Jerzego Kondrackiego położenie obiektu określa się następująco:
Wartość przyrodnicza.
Obszar obejmuje kompleks częściowo odsłoniętych wydm oraz szereg zagłębień międzywydmowych. Dominują tu ubogie florystycznie bory chrobotkowe " Cladonio-Pinetum". Na szczytach wydm wykształciły się murawy napiaskowe, natomiast w zagłębieniach międzywydmowych torfowiska przejściowe. Siedliska te stanowią ostoję rzadkich gatunków porostów naziemnych i epifitycznych w tym brodaczek "Usnea sp.", mchów i grzybów. Ponadto stwierdzono tu dziesięć gatunków roślin naczyniowych wpisanych na Czerwoną Listę Roślin Naczyniowych w Polsce (Zarzycki., Szeląg Z. 2006):
Występują tu również fitocenozy zespołów roślinnych o subatlantyckim typie zasięgu należące do osobliwości szaty roślinnej Polski: "Eleocharitetum multicaulis", "Rhynchosporetum fuscae", "Myricetum galis" i "Ranunculo-Juncetum bulbosi".
Typy siedlisk.
Na terenie obszaru Natura 2000 Mierkowskie Wydmy stwierdzono występowanie następujących typów siedlisk:

</doc>
<doc id="2206938" url="https://pl.wikipedia.org/wiki?curid=2206938" title="Kozi Grzbiet (Góry Izerskie)">
Kozi Grzbiet (Góry Izerskie)

Kozi Grzbiet (niem. "Ziegenkamm") – szczyt 945 m n.p.m. w południowo-zachodniej Polsce, w Sudetach Zachodnich, w Górach Izerskich, w Grzbiecie Wysokim.
Lokalizacja.
Wzniesienie położone jest w Sudetach Zachodnich, w południowo-wschodniej części Gór Izerskich na południowy zachód od Przełęczy Szklarskiej, około 4,2 km na południowy zachód od Jakuszyc.
Charakterystyka.
Wysunięte na południe wzniesienie w bocznym ramieniu Wysokiego Grzbietu Gór Izerskich, w kształcie wydłużonego kopulastego masywu z wyraźnie zaznaczoną powierzchnią szczytową. Na szczycie wzniesienia występuje grupa granitowych bloków skalnych, "Kozie Skały", dochodzących do kilku metrów wysokości, które do 1945 r. stanowiły pomnik przyrody. Wzniesienie i całe boczne ramię znajduje się w obrębie granitoidowego masywu karkonoskiego powstałego w karbonie. Wzniesienie zbudowane jest z waryscyjskich granitów porfirowatych. Zbocze południowe łagodnie opada, tworząc poniżej szczytu na wysokości 880 m n.p.m. niewielkie siodło a następnie przechodzi w północne zbocze Tkackiej Góry. Zbocze wschodnie dość łagodnie opada w stronę doliny Mielnicy a zbocze zachodnie stromo opada w kierunku doliny Izery. Wschodnim zboczem przebiega "Stara Droga Celna", łącząca w XVIII–XIX w. huty szkła w: Białej Dolinie, Orle i Harrachovie. Położenie góry w bocznym ramieniu grzbietu głównego oraz kształt góry i wyraźna część szczytowa, czynią górę rozpoznawalną w terenie.
Zbocza i szczyt w całości zalesione lasem świerkowym.
Turystyka.
Na szczyt nie prowadzą szlaki turystyczne.

</doc>
<doc id="2206939" url="https://pl.wikipedia.org/wiki?curid=2206939" title="Lista postaci serii Katekyō Hitman Reborn!">
Lista postaci serii Katekyō Hitman Reborn!

Poniżej znajduje się lista postaci z mangi i anime autorstwa Akiry Amano pt. "Katekyō Hitman Reborn!". Akcja dzieje się w fikcyjnym mieście o nazwie Namimori, w nowoczesnej Japonii.
Historia kręci się wokół szkoły średniej Namimori, do której uczęszcza Tsunayoshi "Tsuna" Sawada. Pewnego dnia dowiaduje się, że jest spadkobiercą najpotężniejszej rodziny mafijnej, Vongoli. Obecny szef Vongoli wysyła swego najbardziej zaufanego człowieka, tytułowego bohatera, a zarazem dziecko-zabójcę, Reborna, aby szkolił przyszłego szefa. Tsuna stopniowo staje się bardziej pewny siebie, podczas gdy Reborn powoli rekrutuje członków do rodziny, która obejmuje głównie przyjaciół ze szkoły. Spotkanie wrogów, takich jak Gang Kokuyo, grupa przestępców mafijnych czy Varia, elitarny oddział zabójców może okazać się ogromnych wyzwaniem dla Tsuny i jego "rodziny".
Różne publikacje tej serii manga chwaliły ekscentrycznych bohaterów. Silnym atrybutem historii jest humor poszczególnych bohaterów. Zmiana opowieści na bardziej poważną w tomie ósmym zdobyła jeszcze więcej pochwał, w których recenzenci wychwalali zmiany w bohaterach.
X pokolenie Vongoli.
Tsunayoshi Sawada.
Tsunayoshi Sawada (沢田 綱吉/ツナ "Sawada Tsunayoshi") – czternastoletni uczeń szkoły średniej Namimori, ze względu na swoją niską samoocenę oraz brak talentu w jakiejkolwiek dziedzinie znany jest jako "Beznadziejny Tsuna". Po dowiedzeniu się, iż jest spadkobiercą Rodziny Vongola, częściowo ze względu na swoje powiązania z "Pierwszym" który jest jego pra-pra-pra-pradziadkiem oraz przedwczesną śmierć innych kandydatów na stanowisko "Dziesiątego" zostaje uczniem najlepszego zabójcy Vongoli, zabójczego dziecka Reborna. Tsuna odbywa specjalny trening, podczas którego zostaje wielokrotnie trafiony Kulą Ostatniej Woli, dzięki której jego fizyczne ograniczenia zostają pominięte aby mógł spełnić swoje marzenia. Nowe zdolności Tsuny spotykają się z entuzjazmem ze strony szkolnych kolegów, którzy zaczynają postrzegać go w coraz lepszym świetle. Mimo swojego przeznaczenia wielokrotnie stara się odrzucić stanowisko, które mu przysługuje ale poprzez wplątanie swoich przyjaciół w przestępczy świadek mafijny musi stanąć w ich obronie.
W anime jego głos jest podkładany przez Yukari Kokubun.
Hayato Gokudera.
Hayato Gokudera (狱 寺 隼 人 "Gokudera Hayato") – jest czternastoletnim studentem z Włoch, który poprzez wymianę został uczniem klasy Tsuny. Gokudera jest specjalistą od dymanitu nazywanym ""Dymiąca Bomba Hayato" (スモーキン・ボム 隼人 "Sumōkin Bomu Hayato") lub "Huraganowa Bomba Hayato" (w anime). Ukrywa on na całym ciele wiele rodzajów bomb, które podpala poprzez papieros, który trzyma w ustach bądź zapalniczkę. Początkowo przybywa do Japonii w celu sprawdzenia Tsuny, jednak po wielkim poświęceniu Tsuny aby go uratować, staje się jego wiernym przyjacielem i poprzysięga mu zostanie jego prawą ręką. Jest porywczy i zapalczywy co owocuje częstymi konfliktami z innymi bohaterami starającymi się być blisko Tsuny.W anime jego głos jest podkładany przez Hidekazu Ichinose.
Takeshi Yamamoto.
Takeshi Yamamoto (山 本 武 "Yamamoto Takeshi") – jest popularną czternastoletnią gwiazdą baseballu w szkole średniej Namimori. Jest beztroskim i rzadko biorącym coś na poważnie człowiekiem, który na poważnie bierze jedynie mecze. Po wygranym dzięki Tsunie meczu siatkówki stają się bliskimi przyjaciółmi. Zostaje zrekrutowany przez Reborna i przyłącza się do rodziny Tsuny, lecz uważa iż jest to najzwyklejsza gra w mafię. Jednak dzięki swojej wojowniczej duszy udaje mu się nauczyć od swojego ojca tajemniczej sztuki walki mieczem "Shigure Soen Ryu". Mimo iż staje się oddanym i wiernym członkiem rodziny oraz coraz lepszym szermierzem nie pojmuje powagi sytuacji, w którą został wplątany.W anime jego głos jest podkładany przez Suguru Inoue.
Lambo.
Lambo (ランボ "Ranbo") – jest pięcioletnim zabójcą z Włoch związanym z rodziną Bovino (wł. Bydło) ubierającym się w kombinezon w krowie łaty. Jest charakterystycznym bohaterem, jego włosy uczesane są w ogromne afro w którym przetrzymuje wiele różnych przedmiotów (m.in. przekąski oraz broń) z doczepianymi po boku rogami. Pomimo iż jest zabójcą brakuje mu dyscypliny oraz dojrzałości emocjonalnej co objawia się ciągłym płaczem. Aby udowodnić, iż jest godnym bycia szefem rodziny Bovino przylatuje do Japonii, aby zabić Reborna – najlepszego zabójcę rodziny Vongola. Najczęściej w walce używa granatów oraz specjalnej rodzinnej broni – Dziesięcioletniej Bazooki, która na pięć minut zastępuje użytkownika jego odpowiednikiem z przyszłości. Piętnastoletni Lambo nadal pozostaje mazgajem, lecz poprzez zmiany w wyglądzie staje się popularny wśród dziewczyn.W anime jego dziecięcy głos jest podkładany przez Junko Takeuchi, a starszy przez Kenjiro Tsude.
Ryohei Sasagawa.
Ryohei Sasagawa (笹川 了平 "Sasagawa Ryōhei") – jest piętnastoletnim pasjonatem boksu oraz przewodniczącym szkolnego koła bokserskiego w średniej szkole Namimori. Wciąż nakłania wszystkich silnych ludzi czy nie chcieliby dołączyć do jego klubu, zwłaszcza zależy mu na Tsunie, który jako jedyny pokonał go w równej walce na arenie. W odpowiedzi Reborn rekrutuje go jako kolejnego członka rodziny Vongola. Kiedy jest wśród Tsuny i jego przyjaciół zaczyna szaleć z nadmiaru energii oraz pragnie stać się częścią rodziny. Ze względu na swój temperament nie do końca rozumie całej sytuacji z mafią, ale jest zadowolony iż może walczyć u boku swoich przyjaciół i bronić ich. Ciągłe treningi oraz walki doprowadzają go do szczytu kondycji dzięki czemu staje się cennym sprzymierzeńcem.W anime jego głos jest podkładany przez Hidenobu Kiuchi.
Kyoya Hibari.
Kyoya Hibari (雲雀 恭弥 "Hibari Kyōya") – jest liderem Komitetu Dyscyplinarnego Namimori, którego członkowie są mu wierni mimo braku opieki nad nimi. Choć najczęściej jest spokojny, w walce staje się gwałtowną i morderczą bronią, która podczas walki używa dwóch tonfa jako swojej głównej broni. Mimo iż używa swojego statutu w szkole do nękania innych, rzeczywiście jest dumny ze swojej szkoły i ma miękkie serce do dzieci i zwierząt. Jednak uczniowie nie są jedynymi ludźmi bojącymi się go, nauczyciele i inni mieszkańcy Namimori znają go dobrze, gdyż na nich również wymusza swoje żądania. Jest typowym samotnikiem, który zwykle ma ochotę pobić wszystkich osobników będących w pobliżu. Mimo iż dołącza do rodziny nie interesuje go los Tsuny i innych członków rodziny, jest jedynie zainteresowany zdolnościami Reborna.W anime jego głos jest podkładany przez Takashiego Kondo.
Chrome Dokuro.
Chrome Dokuro (クローム 髑髏 "Kurōmu Dokuro"), pierwotnie nazwana Nagi (凪) – jest trzynastoletnią Japonką, która nosi mundurek szkolny Kukuyo. Mukuro Rokudo używa jej jako pomocnicy odkąd uratował jej życie, tworząc iluzję narządów które utraciła w wypadku samochodowym. Chrome do tej pory pokazała jedynie dwie z sześciu dróg Mukuro: tworzenia iluzji i przywoływania zwierząt, które mogą zabić przeciwnika. Japoński rōmaji jej imienia Kurōmu Dokuro, to anagram Mukuro Rokudō.Chrome jest posiadaczką pierścienia Mgły, lecz podczas ciężkiej walki w konflikcie o pierścienie podczas walki z Mammonem jej miejsce zajmuje Mukuro Rokudo i pokonuje przeciwnika. Po przeniesieniu w przyszłość jej stan pogarsza się, lecz dzięki radzie dorosłego Hibariego udaje jej się stworzyć ponownie swoje narządy wewnętrzne z pomocą swojego pierścienia Vongoli. Następnie otrzymuje swoje Pudełko-Broń Vongoli w którym znajduje się Demon Spade Evil Lens dzięki któremu może ona widzieć przez iluzje wroga.W anime jej głos jest podkładany przez Satomi Akesaka.
Przeciwnicy.
Gang Kukuyo.
Gang Kokuyo to grupa prowadzona przez Mukuro Rokudo, którą utworzyli uciekinierzy po ucieczce ze specjalnego więzienia o wysokim poziomie bezpieczeństwa we Włoszech, w którym przebywają groźni przestępcy, którzy dopuścili się zbrodni przeciwko mafii.Mukuro wraz z dwoma towarzyszami z którymi uciekł, (Ken Joshima i Chikusa Kakimoto) zatrudnia innych przestępców, którzy byli w stanie wyrwać się z tego samego więzienia, jakiś czas później. Po klęsce z rąk Tsuny i jego przyjaciół, zostają ponownie uwięzieni, lecz Chikusa i Ken są później w stanie uciec dzięki pomocy Mukuro, który dobija targu z Vongola dla ich bezpieczeństwa.
Varia.
Varia jest ugrupowaniem zrzeszającym elitę zabójców rodziny Vongola. Składa się z najzdolniejszych morderców działających w każdym zakamarku mafijnego półświatka. Każdy z członków podejmuje się wyzwań, które uważane są za niemożliwe do wykonania dla zwykłego człowieka. Większość ludzi którzy widzieli ich w działaniu twierdzi iż ich zdolności są oszałamiające. Pomimo braku szacunku dla innych członków są lojalni wobec swojego lidera – Xanxusa, który jest synem Dziewiątego szefa Vongoli. Nieznana jest dokładna liczba członków ugrupowania wiadomo jedynie iż składa się z siedmiu oficerów, a spośród reszty wybierany jest elitarny oddział składający się z pięćdziesięciu członków.
Rodzina Millefiore.
Rodzina Millefiore (ミルフィオーレファミリー "Mirufiōre Famirī") – jest rodziną mafijną, którą poznajemy podczas walki z Vongolą w przyszłości. Rodzina ta powstała z połączenia dwóch innych: Gesso "(ジェッソ, Jesso?)" prowadzonej przez Byakurana oraz Giglio Nero "(ジッリョネロ, Jirryo Nero?)" prowadzonej przez Uni. Są podzieleni na dwie grupy, aby rozróżniać członków starych rodzin, które następnie podzielone są na siedemnaście drużyn, których nazwy pochodzą od kwiatów oraz roślin. Pierwotnie "Giglio Nero" to "Black Spell" specjalizujący się w otwartych starciach, a "Gesso" to "White Spell" zajmujący się sprytnymi taktykami. Wydaje się, iż mimo połączenia rodzin panuje pomiędzy nimi nadal wrogość wynikająca z braku komunikacji oraz sabotaży pomiędzy poszczególnymi drużynami. Rodzina to posiada Pierścienie Mare posiadające równie wielką moc jak i Pierścienie Vongoli.
Rodzina Shimon.
Rodzina Shimon jest jedną z sojuszniczych rodzin Vongoli, dzięki przyjaźni Giotto (Pierwszego szefa Vongoli) oraz Pierwszego szefa rodziny Shimon, niestety ich siła w ciągu kilkudziesięciu lat stopniowo zaczęła maleć przez co zaczęli być uważani jako słaba i mało znacząca rodzina. Siedmiu członków rodziny zostało uczniami szkoły średniej Namimori, dzięki wymianą uczniowskim. Uczniowie ci to "Shitt P, Adelheid Suzuki, Kaoru Mizuno, Rauji Oyama, Koyo Aoba, Julie Kato "oraz dziesiąty szef Shimon" Enma Kozato". Początkowo wydają się być entuzjastycznie nastawieni wobec Tsuny i jego przyjaciół, jednak ich prawdziwym celem jest zemsta na rodzinie Vongola, która podobno zdradziła ich za czasów "Pierwszego". Są posiadaczami Pierścieni Shimon, których moc pochodzi od Vongola Sin (pl "Grzechu Vongoli") czyli próbce w której mieści się krew Pierwszego szefa rodziny Shimon. Ich pierścienie używają płomieni Ziemi w przeciwieństwie do pierścieni Vongoli, które używają płomieni Nieba.
Inne Postaci.
Rodzina Vongoli.
Rodzina Vongola (ボンゴレファミリー "Bongore Famirī") – od dawna najpotężniejsza z rodzin mafijnych w całym Włoszech, została utworzona 400 lat przed rozpoczęciem akcji anime. Historia rodziny uważana jest za krwawą i brutalną w która wplątane jest kilka rodzin oraz organizacji, między innymi niesławni Arcobaleno. Giotto aka Vongola I (Primo) jest założycielem Rodziny Vongola, znany był ze swoich niekonwencjonalnych działań, do swojej rodziny włączał wszystkich godnych ku temu ludzi – dzięki czemu członkami mafii zostawali królowie, generałowie wojsk, członkowie wrogich mafii oraz duchowni. Wszystkich członków rodzin, ze wszystkich pokoleń łączą wspólne cechy dzięki czemu wybierani są dzięki zwiększonej "intucji" szefów Vongoli. Poza tym są posiadaczami Pierścieni Vongola, siedmiu bezcennych pierścieni, które istnieją od początku powstania rodziny i są znakami kolejnych pokoleń Vongoli. Rodzina ta bogata jest w różne tradycje, między innymi Konflikt Pierścienia, w którym biorą udział dwaj kandydaci na stanowisko kolejnego szefa.
Timoteo.
Timoteo (ボンゴレ) a.k.a. Vongola Nono (ボンゴレIX代目(ノーノ) "Bongore Nono") jest aktualnym szefem (Dziewiątym) rodziny Vongola, jako swojej broni głównej używa berła. Z powodu swojego wieku staje się zbyt słaby, aby nadal rządzić tak wielką mafią, więc postanawia wybrać swojego następcę, którym zostaje syn Iemitsu Sawady – Tsuna. Jednak adoptowany syn Dziewiątego – Xanxus – uważa się za bardziej odpowiednią osobę na to stanowisko, więc porywa Dziewiątego i podstawia na jego miejsce sobowtóra, który zarządza rozpoczęcie Konfliktu Pierścienia pomiędzy dwoma kandydatami. Prawdziwy Vongola Nano zostaje umieszczony w Gola Moska, robocie który stopniowo wysysa z niego życiowe siły, aby być zdolnym do walki. Zostaje uratowany podczas walki, gdy Tsuna przecina robota na pół. Pojawia się w wizji Tsuny, twierdząc iż kandydat na Dziesiątego może być już martwy w przyszłości.
Giotto.
Giotto (ヂオト) a.k.a. Vongola Primo (ボンゴレ I 世 (プリーモ) "Bongore Purīmo") – jest bezpośrednim przodkiem Tsuny oraz pierwszym szefem rodziny Vongola. Pojawia się wielokrotnie podczas walki z rodziną Millefiore, umacniając pozycję Tsuny jako Dziesiątego szefa Vongoli oraz uznając go za godnego spadkobiercę. Jego strażnikami byli: "Alaude, Knuckle, G, Ugetsu Asari, Lampo i Daemon Spade", będący bardzo podobnymi do przyjaciół Dziesiątego.W anime jego głos jest podkładany przez Daisuke Namikawa.
Giannini.
Giannini – jest częścią rodziny, która od wielu lat zajmuje się modyfikowaniem broni dla Vongoli, niestety ale ulepszenia Giannini'ego nie zawsze się sprawdzają, co tak naprawdę zwykle kończy się zepsuciem oręża naszych bohaterów. Jako dziecko porusza się wewnątrz dziwnej okrągłej maszyny, jednak gdy poznajemy go w przyszłości przestaje z niej korzystać, a jego zdolności do modyfikacji broni stają się naprawdę imponujące.
Talbot.
Talbot – jest tajemniczym staruszkiem pracującym dla Vongoli, nikt nie wie ile tak naprawdę ma lat ale krążą plotki iż pomagał rodzinie już za czasów Pierwszego. Kiedy pierścienie Vongoli zostają zniszczone w walce z rodziną Shimon, Talbot naprawia je łącząc je z krwią Giotto oraz Pierścieniami zwierząt. Po naładowaniu nowych pierścieni płomieniami strażników Tsuny stają się one Dziesiątą wersją zbroi Vongoli.
Arcobaleno.
Arcobaleno (wł. "Tęcza") – jest to grupka siedmiu najsilniejszych dzieci w mafii, każdy z nich posiada smoczek w jednym z kolorów tęczy odpowiadający kolorowi ich Płomieniowi Ostatniej Woli. Jako dorosłe osoby zostali zamienieni w dzieci, w celu ochrony "7³" "(Tri-Ni-Sette)". Każde z nich uzyskało "przekleństwo", specjalną umiejętność oraz możliwość emitowania Płomienia Ostatniej Woli z własnego ciała.
Colonello, posiadacz niebieskiego smoczka, nie był oryginalnym Arcobaleno lecz wszedł na miejsce Lal Mirch w dniu gdy przeszła transformację. W tomie siódmym, posiadacz zielonego smoczka Verde (ヴェルデ "Verude") stara się zamordować Tsunę, wysyłając zabójców w specjalnych kombinezonach dających im niewidzialność, jednak nie udaje im się wykonać ich misji. Znany jest również jako twórca Pudełek z bronią. Posiadaczką pomarańczowego smoczka była babia Uni, Luce (ルーチェ "Ruche"), która przed śmiercią przekazała go swojej córce Arii. Posiadaczem czerwonego smoczka jest mistrz I-pin, Fon (风 "Fong"), o którym niestety zbyt wiele nie wiadomo. Wszyscy Arcobaleno zostają zabici, jednak dzięki poświęceniu Uni, która odziedziczyła pomarańczowy smoczek zostają przywróceni do życia.
Reborn.
Reborn (リボーン "Ribōn") – jest posiadaczem żółtego smoczka Słońca. Tytułowy bohater jest dzieckiem zabójcą, jednym z członków rodziny Vongola. Jest najbardziej zaufanym człowiekiem Dziewiątego, dzięki czemu zostaje wysłany do Japonii aby szkolić Tsunę na przyszłego szefa mafii. Ponieważ jest oficjalnym członkiem Vongoli oraz ma tylko szkolić Tsunę nie może uczestniczyć w większości walk, jedynie w obronie własnej. Jego towarzyszem jest zmiennokształtny kamelon Leon (レオン "Reon"), który zwykle siedzi na jego kapeluszu. Kule używane przez Reborna tworzone są wewnątrz Leona, jednak kiedy uczeń Arcobaleno zaczyna robić wyraźne postępy Leon gubi swój ogon, przez co nie może wytwarzać kul dla Reborna. Zamiana Leona w broń jest specjalnym zagraniem Reborna nazywanym Chaos Shot, tworzący płomienie o temperaturze panującej na Słońcu, które zabijają przeciwnika. Po stworzeniu specjalnej broni dla studentów Leon wraca do normy.
Bez względu na sytuację Reborn zawsze stara się zapanować nad emocjami, dzięki czemu jest w stanie trzeźwo ocenić sytuację. Ulubionym powiedzonkiem bohatera jest "Ciaossu" (połączenie wł. Ciao oraz jap. Ossu), najczęściej pojawia się przebrany za jakąś inną osobę, której oprócz Tsuny i Dino nikt nie rozpoznaje.
Po przeniesieniu do przyszłości okazuje się, iż Reborn, w tych czasach został zabity z innymi Arcobaleno przez Byakurana z rodziny Millefiore, poprzez wyemitowanie do atmosfery Siedmiu Promieni. Reborn postanawia pozostać w podziemnej bazie Vongoli w specjalnym skafandrze aby uniknąć śmierci co wyklucza go z walki z przeciwnikiem.Najczęściej w anime jego głos jest podkładany przez Neeko, jedynie w scenach gdy jest ukazany jako dorosły jego głos jest podkładany przez Kena Narita.
Colonnello.
Colonnello (コロネロ "Koronero") – jest posiadaczem niebieskiego smoczka Deszczu. Choć nie jest częścią oryginalnego składu Arcobaleno, uzyskał niebieski smoczek po transformacji Lal Mirch. Jest odpowiedzialny za poligon w "Kraju Mafii" oraz byłym członkiem COMSUBIN, nie jest przeciwny używaniu ciężkiej broni, sam stosuje karabin przeciwpancerny jako swoją broń główną. Jego towarzyszem jest sokół, który zwykle siada na jego głowię i pomaga mu w przemieszczaniu się na większe odległości. Colonello uważa się za rywala Reborna, lecz tak naprawdę wydają się dobrymi znajomymi, których łączy wiele wspólnych cech jak bycie bezlitosnym nauczycielem, zasypianie w najmniej odpowiednich momentach czy też cięty język. Zostaje on nauczycielem Ryoheia, trenując go do Turnieju Vongoli staje się bliskim przyjacielem Tsuny i jego rodziny. W przyszłości ginie starając się ochronić Vipera.W anime jego głos jest podkładany przez Daisuke Nakamura.
Skull.
Skull (スカル "Skaru") – jest posiadaczem purpurowego smoczka Chmury. Jest zwierzchnikiem sił zbrojnych rodziny Calcassa, zawsze ubiera się w skórzany skafander oraz kask – jego strój zostaje skopiowany przez żołnierzy. Jego towarzyszem jest gigantyczna ośmiornica o pancernych mackach, którą może sterować za pomocą ruchów palców i dłoni. Nie jest tak potężny jak Reborn czy Colonnello, dlatego nazywa ich swoimi mistrzami, z kolej Reborn nazywa go swoim lokajem – co najprawdopodobniej ma odzwierciedlenie w przeszłości Arcobaleno, gdzie Skull naprawdę musiał pracować jako podwładny Reborna. Zanim został jednym z dzieci zabójców, pracował jako kaskader nazywany "Czaszką z piekieł". W przeszłości zginął razem z innymi Arcobaleno.W anime jego głos jest podkładany przez Tetsuye Yanagihara.
Viper.
Viper (バイパー "Baipā") – jest posiadaczem smoczka w kolorze indygo Mgły. Jest członkiem elitarnej grupy zabójców, Varia, gdzie walczy pod zmienionym imieniem – Mammon (マーモン "Mamoń"). Uważany jest za najlepszego z magów Arcobaleno, potrafi bezbłędnie wyśledzić poszukiwaną osobę (jeśli nie jest potężniejszym magiem) poprzez kichnięcie w specjalny papier, który zawsze nosi przy sobie. Jego towarzyszem jest czarna żaba Fantasma, która zwykle siedzi na szczycie jego głowy. Fantasma podczas walki zamienia się w żółtą jaszczurkę gryzącą swój ogon (przypomina symbol Alchemii – Uroboros) daje Viperowi możliwość latania. Viper twierdzi iż starał się przełamać "przekleństwo" Arcobaleno, pieczętując swój smoczek, aby inni Arcobaleno nie mogli go odnaleźć. Podczas Turnieju Vongoli udaje mu się przechylić szalę zwycięstwa w walce z Chrome Dokuro, jednak przejmuje nad nią kontrole Mukuro Rokudo i pomaga jej pokonać Vipera. W przyszłości najprawdopodobniej sam targnął się na swoje życie, czując iż nie ma innego wyjścia.W anime jego głos jest podkładany przez Rumi Shishido.
Lal Mirch.
Lal Mirch (ラル ミルチ "Raru Miruchi") – jest posiadaczką uszkodzonego smoczka. Jest członkinią Arcobaleno, uważającą iż nie może żyć jako ktoś inny niż jedna z dzieci zabójców, jednak uznaje się za jedną z najsłabszych pośród członków grupy. Wynika to z jej niekompletnego "przekleństwa", które częściowo przeszło na Colonnello, jej byłego podwładnego w COMSUBIN, który próbował zająć jej miejsce. Poprzez niekompletną transformację jej smoczek deszczu, staje się częściowo smoczkiem mgły i chmury, jednak to nie wszystko błąd w transformacji przypłaciła również blizną na twarzy. Ponadto jeśli nie korzysta z uprawnień Arcobaleno, jej przekleństwo zaczyna stopniowo zanikać a ona zaczyna z powrotem stawać się dorosła. Niemniej jednak w przyszłości jej smoczek zaczyna świecić na niebiesko. Aktualnie jest członkinią CEDEF Vongola lub zewnętrznych doradców. Według Reborna zbyt łatwo pokazuje swoje emocję.W anime jej głos jest podkładany przez Masami Suzuki.
CEDEF.
Członkowie Consulenza Esterna Della Familia (pol. "Zewnętrzni doradcy rodziny") są nieoficjalnie członkami rodziny Vongola. Posiadają bardzo ważne miejsce w strukturze rodziny, gdyż w czasie kryzysu, szef CEDEF staje się drugim dowódcą mafii oraz ma on prawo do głosowania na kolejnego przywódcę rodziny Vongola. Jeśli aktualny szef rodziny oraz szef CEDEF nie zgadzają się przy wyborze następcy, przewodniczący organizacji zewnętrznych doradców ma prawo podzielić pierścienie Vongoli na pół i przekazać ich połowę swojemu kandydatowi. W takiej sytuacji następuje Turniej Vongoli nazywany również Konfliktem o pierścienie w którym biorą udział kandydaci przewodniczącego CEDEF oraz aktualnego przewodniczącego rodziny w celu odbycia walk z przeciwnikiem oraz zdobycia drugiej połowy pierścieni.
Iemytsu Sawada.
Iemitsu Sawada (沢 田 家 光 "Sawada Iemytsu") – jest ojcem Tsuny, który według swojej żony jest często nieobecny gdyż pracuje na polach ropy naftowej. Syn uważa go za osobę przegraną, lecz tak naprawdę jest on Doradcą Zewnętrznym, który zajmuje drugie pod względem ważności miejsce w Vongoli, w rodzinie znany jest jako "Młody Lew". Gdy dowiaduje się, iż Dziewiąty zmienia swojego kandydata na stanowisko Dziesiątego, zabiera połówki pierścieni Vongoli i przekazuje je swojemu kandydatowi – Tsunie. Potajemnie czuwa nad treningiem syna oraz jego przyjaciół mającym przygotować ich do walki z Varią. Podczas trwania Konfliktu Pierścieni wyrusza do Włoch, gdzie dowiaduje się, iż na stanowisku Dziewiątego przebywa sobowtór słuchający rozkazów Xanxusa. Zwykle ukazywany jest jako mężczyzna w ubraniach roboczych z kilofem.W anime jego głos jest podkładany przez Masami Iwasaki.
Basil.
Basilicum powszechnie znany jest po prostu jako "Basil" (バジル "Bajiru"), jest młodym uczniem Iemitsu i jego podwładnym. Posiada niebieski atrybut Deszczu i ma możliwość przejścia w stan Ostatniej Woli, dzięki specjalnym pigułkom otrzymanym od ojca Tsuny. Dzięki częstym treningom od małego stał się bardzo dobrym wojownikiem. Zostaje wysłany z misją dostarczenia połówek pierścieni Vongoli synowi Iemitsu, nie wiedząc iż są one tylko podróbkami staję do walki o nie z jednym z zabójców grupy Varia – Squalo. Mimo iż został użyty jako wabik nadal pozostaje lojalny swojemu mistrzowi i postanawia pomóc Tsunie w jego treningu. CEDEF wysyła go w przyszłości jako wsparcie Vongoli, gdzie po raz pierwszy widzimy jego towarzysza – delfina, którym może telepatycznie sterować. Basil stara się zwracać z szacunkiem do wszystkich przyjaciół Tsuny dodając do ich imion przyrostek "-dono".W anime jego głos jest podkładany przez Yuka Terasaki.
Cervello.
Cervello (チェルベッロ "Cheruberro") – jest to organizacja podlegająca bezpośrednio Dziewiątemu szefowi Vongoli, zrzesza ona kobiety wyglądające tak samo, które przestają być indywidualnymi osobami porzucając swoje imiona. Jeśli jedna z przedstawicielek zginie bądź zostanie poważnie zraniona kolejna z kobiet zajmuje jej miejsce. Oprócz kobiet organizacja ta zdaje się mieć w swoich szeregach utalentowanych iluzjonistów. Cervello są sędziami Turnieju Vongoli, słuchającymi bezpośrednio rozkazów sobowtóra Dziewiątego. W przyszłości pracują z Shoichi Irie i są częścią drużyny White Millefiore Family's Spell. Podczas walki Tsuny z "Six Funeral Wreaths" (pol. Sześć wieńców pogrzebowych) Cervello są sędziami pojedynków.
Foundation.
Foundation (pol. Fundacja) – jest organizacją założoną przez Kyoya Hibariego w celu zebrania informacji na temat "mocy ostatecznej". Jej członkami zostali byli członkowie Komitetu Dyscyplinarnego szkoły średniej w Namimori między innymi Tetsuya Kusakabe (草 壁 哲 矢 "Kusakabe Tetsuya") – podwładny Hibariego oraz drugi dowódca komitetu, który zwykle czesze swoje włosy w pompadour.W anime jego głos jest podkładany przez Takagiego Shuna.
Inni.
Kyoko Sasagawa.
Kyoko Sasagawa (笹 川 京 子 "Sasagawa Kyoko") – siostra Ryoheia oraz dziewczyna, w której podkochuje się Tsuna. Nie jest zbyt inteligentna więc na początku uważa wszystkie dziwne rzeczy dziejące się wokół niej za jakąś grę, mimo to jest dobroduszną i uprzejmą dziewczyną, która bardzo martwi się o swoich przyjaciół. Zwykle wraz z Haru zajmuje się dzieciakami przebywającymi w domu Tsuny. Mimo że nie jest świadoma uczuć jakimi darzy ją Dziesiąty, uważa go za dobrego przyjaciela i jest gotowa pomóc mu w każdy możliwy sposób. Po raz pierwszy widzi walczącego Tsunę gdy zostaje wysłana 10 lat w przyszłość razem z innymi przyjaciółmi. Gdy coraz więcej dziwnych rzeczy zaczyna dziać się wokół niej postanawia razem z Haru szpiegować przyjaciół przez co dowiadują się prawdy o Vongoli.W anime jej głos jest podkładany przez Yune Inamure.
Hana Kurokawa.
Hana Kurokawa (黒 川 花 "Kurokawa Hana") – jest koleżanką z klasy Tsuny i Kyoko. Wydaje się być inteligentniejsza i doroślejsza od reszty postaci, mimo iż nie zna prawdy o Vongoli jest podejrzliwa co do działań Tsuny i jego przyjaciół. Zakochuje się w piętnastoletnim Lambo, uważając go za chłopaka swoich marzeń i nie wiedząc iż tak naprawdę jest on chłopakiem z przyszłości, jednocześnie nienawidzi dzieci (szczególnie pięcioletniego Lambo) co objawia się pokrzywką na jej ciele gdy zbytnio się denerwuje.W anime jej głos jest podkładany przez Miki Ootani.
Nana Sawada.
Nana Sawada (沢 田 奈 々 "Sawada Nana") – jest żoną Iemitsu oraz matką Tsuny, bardzo kochającą i wierzącą w swojego syna. Przyjmuje z otwartymi ramionami wszystkich znajomych swojego syna, dbając o nich oraz karmiąc ich jakby byli częścią rodziny oraz nie widząc w ich zachowaniu niczego dziwnego. Wydaje się być nieświadomą iż jej mąż oraz syn zostają częścią jednej z największych rodzin mafijnych, jednak ma przeczucie iż to co robią jest dla nich niebezpieczne.W anime jej głos jest podkładany przez Rike Fukami.
Bianchi.
Bianchi (ビアンキ "Bianki") – jest siostrą Gokudery, po śmierci matki Gokudery jego ojciec żeni się z matką Bianchi. W mafii znana jest jako "Trujący Skorpion Bianchi", z powodu swojej niecodziennej umiejętności – "trującego gotowania", sama nie zauważa na sobie żadnych objawów jedzenia przygotowanych przez siebie posiłków, więc dzieli się nimi z innymi ludźmi. Choć ma dość napięte stosunki z bratem, troszczy się o niego i martwi tym iż powoduje jego bóle żołądka. Wcześniej zakochana była w chłopaku o imieniu Romeo, który wyglądem przypominał dorosłego Lambo, aktualnie podkochuje się w Rebornie i pragnie pozbyć się jak najszybciej Tsuny, aby móc wrócić ze swoim ukochanym do Włoch. Uważa iż miłość jest najsilniejszą rzeczą w życiu człowieka.W przyszłości wyrusza w podróż z Fuutą, aby zdobyć ważne informacje na temat rodziny Millefiore. Uczy swojego brata jak kontrolować moc pierścieni oraz używać pudełek z bronią. Sama jest użytkowniczką pudełka zwanego Scorpione De Tempesta (pol. Burzowe Skorpiony)W anime jej głos jest podkładany przez Rie Tanaka.
Haru Miura.
Haru Miura (三浦 ハル "Miura Haru") – jest ekscentryczną i pełną energii dziewczyną, która ma tendencję do wyciągania złych wniosków i przebierania się w dziwne stroje, które sama szyje w swoim domu. Pomimo swojego dziwnego zachowania uczęszcza do średniej szkoły Midori – najbardziej ekskluzywnej szkoły dla elit. Początkowo bardzo podoba jej się Reborn, jednak gdy Tsuna ratuje ją przed utonięciem w rzece zakochuje się w nim i obiecuje sobie iż zostanie jego żoną. Jest osobą nadopiekuńczą wobec dzieci, często pomaga z Kyoko w zajmowaniu się dziećmi w domu Tsuny. Według Tsuny, Haru staje się bardzo kobieca w przyszłości, mimo to jej charakter pozostaje niezmienny.W anime jej głos jest podkładany przez Hitomi Yoshida.
Doctor Shamal.
Dr Shamal (dr シャマル "dr Shamaru") – jest zwariowanym kobieciarzem, który traci głowę gdy widzi jakąś ładną dziewczynę. Przeprowadza się do Japonii, gdyż w swoim kraju poszukiwany jest przez 2082 kobiety, w tym jedną królową. Jest jednym z najbardziej wykwalifikowanych lekarzy, potrafiących wyleczyć każdą chorobę jednak postanawia iż nigdy nie będzie leczył mężczyzn. Oprócz tego znany jest jako utalentowany zabójca nazywany "Trójzębnym Shamalem", ze względu na sposób w jaki zabija swoich przeciwników. Nosi przy sobie kasetkę, w której przenosi 666 tabletek, które zawierają trójzębne mosquity przenoszące 666 różnych chorób. Sam twierdzi iż jest chory na każdą z nich, lecz dzięki przeciwnym chorobą udaje mu się ograniczyć negatywne skutki zakażeń. Shamal okazuje się być osobą, która zaproponowała Gokuderze, aby używał w walce dynamitu kiedy pracował w rodzinny zamku Gokudery. Zgadza się ponownie szkolić Hayato podczas Konfliktu Pierścienia, nauczając swojego studenta iż należy bardziej dbać o swoje życie jak i o życie swoich towarzyszy.W anime jego głos jest podkładany przez Toshinobu Katsuye.
I-Pin.
I-Pin (イーピン "Īpin") – jest pięcioletnią zabójczynią z Hongkongu. Jest regularnie zmieniana w swoją piętnastoletnią wersję poprzez trafienie Dziesięcioletnią Bazooką Lamba. Jako Starsza I-pin już mówi płynnie po japońsku i jest jedną z najlepiej zapowiadających się zabójczyń. Mimo to pracuje w niepełnym wymiarze godzin w chińskiej restauracji, aby opłacić czesne na studiach – jednak udaje jej się zachować swoje umiejętności. Główną bronią I-pin jest Pięść Gyoza, która łączy sztuki walki z wyrabianiem czosnkowych bułeczek Gyoza, których zapach oszałamia mózg i powoduje niekontrolowane skurcze mięśni. Jej najbardziej destrukcyjną bronią jest "Czasowa Bomba Pinzu", która aktywuje się gdy I-pin zostaje zawstydzona. Numery Pin (odpowiadające tym z madżonga) pojawiają się na czole zabójczyni, po czym wojowniczka zamienia się w ludzką bombę zdolną do wysadzenia sporego obszaru ziemi. Kolejnym jej problemem jest krótkowzroczność, która często wprowadza ją w błędne myślenie między innymi myli Lambo z brokułowym potworem. Zakochuje się w Kyoya Hibarim, który jest uderzająco podobny do jej mistrza.W anime jej głos jest podkładany przez Li-Mei Chiang.
Dino.
Dino (ディーノ "Dino") – jest dwudziestodwuletnim Dziesiątym szefem rodziny Chiavarone (キャバッロネファミリー "Kyabarrone Famirī"), która jest jednym z sojuszników Vongoli. Dino mimo swojego młodego wieku jest wielkim wojownikiem i przywódcą. Kameleon Reborna – Leon stworzył specjalnie dla Dino broń (bicz) oraz zwierzęcego towarzysza – Enzo, który rośnie pod wpływem wody. Podobnie jak Tsuna, Dino początkowo nie chciał mieć nic wspólnego z mafią lecz po przejściu specjalnego treningu Reborna stał się przywódcą rodziny. Stał się znany jako "Brykający Koń Dino" (跳ね 馬 ディーノ "Haneuma Dino"), który wyciągnął rodzinę Chiavarone z problemów finansowych przekształcając ją w trzecią najbardziej wpływową rodzinę. Jednak i tak wspaniały człowiek ma swoje problemy, gdy nie ma w pobliżu żadnego z jego podwładnych staje się nieudacznikiem. Podczas trwania Turnieju Vongoli zgadza się zostać nauczycielem Kyoya Hibariego, więc wyrusza z nim w podróż po całym kraju aby przygotować go do walki z Varią. W przyszłości uczy Tsunę i jego przyjaciół w jaki sposób kontrolować pudełka z bronią Vongoli.W anime jego głos jest podkładany przez Kenta Kamakariego.
Fuuta.
Fuuta (フゥ太 "Fūuta") to młody chłopak posiadający informację na temat większości ludzi, które zapisuje w książce o wielkości połowy człowieka. Ma niezwykle szeroki zakres informacji na temat tysięcy członków mafii, przez co jest cennym dla każdego szefa mafii, przez co jest ścigany przez członków różnych rodzin. Kiedy zaczyna tworzenie rankingu przedmioty wokół niego zaczynają lewitować, a on sam przestaje mieć nad sobą kontrolę. Nie jest znany dokładny sposób w jaki Fuuta to robi, podejrzewa się, iż łączy się z Gwiazdą Rankingu od której otrzymuje informację. Po pewnym czasie przyłącza się do Tsuny i zamieszkuje w jego domu traktując go jak starszego brata.W przyszłości po zebraniu informacji z Bianchi, Fuuta, który teraz nosi walizki zamiast książek wraca do Japonii z ważnymi informacjami o rodzienie Millefiore. Ujawnia również iż od trzech lat był strażnikiem Lambo i dbał o to aby w żaden sposób nic mu nie groziło.W anime jego głos jest podkładany przez Yuko Sanpei.
Longchamp Naito.
Longchamp Naito (内藤 ロンシャン "Naitō Ronshan") – jest studentem przygotowującym się do przejęcia kiedyś posady Ósmego szefa rodziny Tomaso. Uczy się w tej samej szkole co Tsuna, jednak spotykają się dopiero w drugim roku, gdy lądują w tej samej klasie. W przeciwieństwie do Tsuny, Longchamp jest optymistą podekscytowanym wszystkim co ma związek z mafią i choć są z rywalizujących z sobą rodzin pragnie zaprzyjaźnić się z kandydatem na Dziesiątego Vongolę. Longchamp jest znany z wielkiego powodzenia u kobiet, oprócz tego ma dziwny zwyczaj zbierania dziwnych przedmiotów np. zużytych baterii czy pakietów przypraw. Jego rodzina jest twórcą Sorry Bullet (嘆き弾 "Nageki Dan"), który sprawia, iż osoba trafiona nim zaczyna żałować wszystkich strasznych momentów w swoim życiu.
Kawahiro.
Kawahiro jest mężczyzną, który żyje w przyszłym Namimori i zajmuje się biurem nieruchomości, które należało do starszej pani, która znała Haru w przeszłości. Nieustannie możemy o nim usłyszeć w pierwszych odcinkach, gdy pojawia się dorosła I-pin idąca zanieść mu ramen. Pierwszy raz bohaterowie spotykają go gdy próbują się ukryć przed Six Funeral Wreaths. Posiada pierścień, który potrafi tworzyć silne i trwałe iluzje oraz zwabiać przeciwników, nieznane są jego motywy działania, lecz twierdzi, iż Tsunie i jego przyjaciołom wiele zawdzięcza.

</doc>
<doc id="2206940" url="https://pl.wikipedia.org/wiki?curid=2206940" title="Santo Antônio do Jacinto">
Santo Antônio do Jacinto

Santo Antônio do Jacinto – miasto i gmina w Brazylii, w stanie Minas Gerais. Znajduje się w mikroregionie Almenara.

</doc>
<doc id="2206941" url="https://pl.wikipedia.org/wiki?curid=2206941" title="Cameron Bennerman">
Cameron Bennerman

Cameron Alden Bennerman (ur. 8 maja 1984 w Greensboro) – amerykański koszykarz występujący na pozycji rzucającego obrońcy.
W 2007 reprezentował Phoenix Suns podczas rozgrywek letniej ligi NBA w Las Vegas.
W sezonie 2009/2010 otrzymał nagrodę za najlepszy wsad sezonu PLK. 
W sezonie 2010/2011 występował w Polskiej Lidze Koszykówki, w zespole Czarnych Słupsk. 
W 2013 ponownie wrócił do PLK. Podpisał kontrakt z AZS Koszalin.

</doc>
<doc id="2206943" url="https://pl.wikipedia.org/wiki?curid=2206943" title="Portret doktora Gacheta">
Portret doktora Gacheta

Portret doktora Gacheta (hol. "Portret van dokter Gachet", ang. "Portrait of Doctor Gachet") – obraz Vincenta van Gogha namalowany w 2 wersjach w czerwcu 1890 podczas pobytu artysty w miejscowości Auvers-sur-Oise. 
Nr kat.: F 753, JH 2007.
"Portret doktora Gacheta" (wersja I) to najdroższy obraz van Gogha i jeden z najdroższych obrazów świata. 15 maja 1990 na aukcji Christie's został sprzedany za sumę 82,5 mln dolarów (wliczając prowizję), stając się najdroższym wówczas obrazem świata (kupcem był japoński kolekcjoner Ryoei Saito). Obraz w przeliczeniu na wartość dolara z 2008 byłby wart ponad 136 mln dolarów.
Japoński kolekcjoner zmarł w 1996 i od tamtej pory nie wiadomo, jakie są dalsze losy obrazu.
Historia.
W 1872 w Auvers-sur-Oise osiedlił się doktor Paul Gachet, lekarz, specjalista od chorób serca, miłośnik malarstwa i przyjaciel wielu malarzy-impresjonistów. Jako lekarz zajmował się również zaburzeniami psychicznymi (napisał rozprawę nt. melancholii).
Do zawarcia znajomości doktora Gacheta z van Goghiem doszło dzięki Pissarrowi, gdy ten dowiedział się na jesieni 1888, że Theo van Gogh poszukuje pod Paryżem lekarza i odpowiedniego mieszkania dla brata Vincenta, który przebywał w szpitalu w Saint-Remy po ataku szału, jaki miał w Arles (odciął sobie wówczas ucho). Van Gogh przyjechał do Auvers 20 maja 1890 i nawiązał kontakt z lekarzem. Doktor Gachet, specjalista chorób serca (wskazuje na to symbolicznie umieszczony na portrecie kwiat naparstnicy, z której wytwarza się lek na choroby serca) sprawował nie tylko opiekę medyczną nad van Goghiem, gdy ten przebywał w Auvers-sur-Oise, ale został również jego bliskim przyjacielem. Już 25 maja (według świadectwa syna Gacheta) van Gogh namalował pierwszy portret lekarza, kilka dni później sporządził jego portret w akwaforcie, a potem drugi olejny portret. Gachet oprócz opieki medycznej pomógł też van Goghowi znaleźć w Auvers-sur-Oise mieszkanie. 
Ponieważ Gachet sam był malarzem, zrodziły się w związku z tym podejrzenia, że II wersja portretu wyszła spod jego pędzla, wiadomo bowiem, że doktor malował kopie obrazów impresjonistów, m.in. van Gogha, Cézanne'a, Renoira i Moneta. 
Do rozstrzygnięcia tych wątpliwości brakuje analizy radiograficznej dwóch portretów dr. Gacheta namalowanych przez van Gogha. Pierwsza wersja, zwana „portretem z książkami”, nie budzi zastrzeżeń specjalistów. Wątpliwości powstają wobec wersji drugiej, na której dr Gachet trzyma w ręku naparstnicę. Zdaniem najwybitniejszego specjalisty od van Gogha, Jana Hulskera, jakość „portretu z naparstnicą” jest gorsza niż pierwszej. W dodatku o ile sam van Gogh w swej korespondencji wiele razy wspomina o „portrecie z książkami”, to nie czyni najmniejszej wzmianki o wersji „z naparstnicą”. Rozstrzygnięcie sporu jest na razie niemożliwe, ponieważ pierwsza wersja obrazu zniknęła w tajemniczych okolicznościach po śmierci będącego w jej posiadaniu japońskiego kolekcjonera Ryoei Saito.
Opis.
Van Gogh w liście do brata tak opisywał malowany przez siebie obraz:
Analiza.
Obraz jest niezaprzeczalnie arcydziełem w sztuce portretowej van Gogha, na którym ekscentryczny lekarz wywarł wielkie wrażenie. Na twarzy portretowanego doktora maluje się melancholia, smutek i rezygnacja. Taki sam nastrój zdradza jego pochylona do przodu sylwetka. Do tej atmosfery dopasowane są wszystkie zastosowane linie i kolory, przydając obrazowi oryginalnej spójności. Tymi samymi pociągnięciami pędzla przedstawione zostało tło oraz sylwetka doktora na pierwszym planie. Ciemnoniebieska marynarka kontrastuje z bladością jego twarzy. Smutne spojrzenie jasnobłękitnych oczu jest skierowane w dal, w nieokreślonym kierunku. Na obrazie dominuje kolor niebieski, mieniąc się różnymi odcieniami: jasny błękit nieba, tworzącego tło obrazu, ciemnieje partiami w miarę przechodzenia od góry do dołu, by przybrać najciemniejszy odcień na marynarce doktora; pojawia się również w źrenicach jego oczu i na kwiatach. 
Gachet był zachwycony powstałym dziełem i poprosił van Gogha o sporządzenie dalszych wersji obrazu. Sam van Gogh był z kolei usatysfakcjonowany wyrazami uznania od kogoś, kto rzeczywiście rozumiał jego sztukę.
Jednak przyjacielskie stosunki między nimi wkrótce się zepsuły. W jednym z listów van Gogh skarżył się bratu:
Zerwanie z doktorem Gachetem spowodowało, że van Gogh całkowicie pogrążył się w izolacji. Odtąd już tylko praca podtrzymywała go przy życiu.
Dzieje obrazu.
Obraz nabył w latach 1890-1891 Theo van Gogh. Po jego śmierci 25 stycznia 1891 do 1897 obraz nadal znajdował się w rodzinie. W 1897 wdowa po Theo van Goghu, Johanna van Gogh Bonger sprzedała obraz za 300 franków prywatnemu kolekcjonerowi w Kopenhadze. W 1904 obraz znalazł się w posiadaniu niemieckiego marszanda Paula Cassirera. W 1911 obraz zakupiła miejska galeria Städel z Frankfurtu nad Menem. Znajdował się on w jej zbiorach do 1933, kiedy został ukryty w obawie przed nazistami. W 1937 Ministerstwo Propagandy Rzeszy (niem. Reichsministerium für Volksaufklärung und Propaganda) odkryło obraz i w ramach walki ze sztuką zdegenerowaną skonfiskowało go i pospiesznie sprzedało pewnemu marszandowi w Amsterdamie. Ten z kolei sprzedał obraz kolekcjonerowi Siegfriedowi Kramarsky’emu, który zabrał dzieło ze sobą do Nowego Jorku. Tam było ono często wypożyczane Nowojorskiemu Muzeum Metropolitalnemu.
15 maja 1990 rodzina Kramarsky'ego wystawiła obraz na sprzedaż w nowojorskim oddziale domu aukcyjnego Christie's. Tam zainteresował się nim japoński kolekcjoner Ryoei Saito i zakupił go płacąc 82,5 mln dolarów, co było wówczas światowym rekordem w handlu dziełami sztuki. Saito wkrótce wywołał skandal ogłaszając, iż chciałby, aby po jego śmierci obraz spalono. Zmarł on w 1996 i od tamtej chwili dalsze losy obrazu nie są znane.
W 2007 pojawiły się doniesienia, iż obraz został sprzedany 10 lat wcześniej inwestorowi austriackiego pochodzenia Wolfgangowi Flöttlowi. Ten z kolei miał dzieło odsprzedać pewnemu anonimowemu nabywcy.
Druga wersja obrazu "Portret doktora Gacheta" znajduje się w zbiorach Musée d’Orsay w Paryżu (Nr kat.: F 754, JH 2014).
Akwaforta „Portret doktora Gacheta: mężczyzna z fajką”.
Van Gogh, wprowadzony w tajniki akwaforty przez Gacheta, wykonał w maju 1890 w tej technice jego portret. Obaj dyskutowali na stworzeniem cyklu tematycznego poświęconego południowej Francji, ale pomysłu tego nie udało się zrealizować. Jedyną akwafortą w dorobku van Gogha pozostał więc "Portret doktora Gacheta", znany także jako "Mężczyzna z fajką" (fr. „L'homme à la pipe”). Brat Theo po otrzymaniu odbitki od Vincenta nazwał ją „akwafortą prawdziwego malarza”. Żadnej wykwintności w wykonawstwie, tylko rysunek w metalu. Doktor Gachet został tu przedstawiony w innej pozie, niż na obrazie znajdującym się w Musée d’Orsay.
Oryginalna płyta miedziana z wytrawionym rysunkiem o wymiarach 18,3 x 15,1 cm przechowywana jest w Luwrze w dziale Sztuk Graficznych. Na świecie istnieje 61 odbitek na papierze (w tym 9 w Muzeum Vincenta van Gogha). Na odbitce nr 46, znajdującej się w zbiorach National Gallery of Canada w Ottawie, na dolnej krawędzi widnieje pieczęć syna doktora Gacheta, Paula Gacheta Jr..
Linki zewnętrzne.
Kwestia autentyczności niektórych obrazów van Gogha

</doc>
<doc id="2206946" url="https://pl.wikipedia.org/wiki?curid=2206946" title="John Bunting">
John Bunting

John Justin Bunting (ur. 4 września 1966 roku w Inala, Queensland) – australijski seryjny morderca. Obecnie odsiaduje wyrok dożywotniego więzienia bez możliwości zwolnienia warunkowego za 11 morderstw popełnionych w latach 1992-1999.

</doc>
<doc id="2206949" url="https://pl.wikipedia.org/wiki?curid=2206949" title="Nina Assorodobraj">
Nina Assorodobraj



</doc>
<doc id="2206952" url="https://pl.wikipedia.org/wiki?curid=2206952" title="Gruchacz oliwkowoskrzydły">
Gruchacz oliwkowoskrzydły



</doc>
<doc id="2206953" url="https://pl.wikipedia.org/wiki?curid=2206953" title="Gruchacz ciemny">
Gruchacz ciemny



</doc>
<doc id="2206955" url="https://pl.wikipedia.org/wiki?curid=2206955" title="Narodowa Fundacja Ochrony Środowiska">
Narodowa Fundacja Ochrony Środowiska

Narodowa Fundacja Ochrony Środowiska – organizacja pozarządowa utworzona w grudniu 1988 roku. Założycielami byli działacze ekologiczni, dziennikarze i menadżerowie zaniepokojeni stanem środowiska naturalnego w Polsce. W gronie inicjatorów znalazły się również proekologiczne organizacje społeczne i duże jednostki gospodarcze. 
W strukturze Fundacji funkcjonują następujące jednostki:

</doc>
<doc id="2206959" url="https://pl.wikipedia.org/wiki?curid=2206959" title="Águas Formosas">
Águas Formosas

Águas Formosas – miasto i gmina w Brazylii, w stanie Minas Gerais. Znajduje się w mikroregionie Nanuque.

</doc>
<doc id="2206961" url="https://pl.wikipedia.org/wiki?curid=2206961" title="Bertópolis">
Bertópolis

Bertópolis – miasto i gmina w Brazylii, w stanie Minas Gerais. Znajduje się w mikroregionie Nanuque.

</doc>
<doc id="2206964" url="https://pl.wikipedia.org/wiki?curid=2206964" title="Carlos Chagas (Minas Gerais)">
Carlos Chagas (Minas Gerais)

Carlos Chagas – miasto i gmina w Brazylii, w stanie Minas Gerais. Znajduje się w mikroregionie Nanuque.

</doc>
<doc id="2206965" url="https://pl.wikipedia.org/wiki?curid=2206965" title="Jelena Pandžić">
Jelena Pandžić

Jelena Pandžić (ur. 17 marca 1983 w Splicie) – chorwacka tenisistka.
Jelena zaczęła grać w tenisa w wieku siedmiu lat i w czasie swojej juniorskiej kariery była zawodniczką nr 1 w rankingu dziewcząt do lat 14. Pierwszy seniorski turniej ITF rozegrała w kwietniu 1999 roku w Makarska, gdzie po przejściu kwalifikacji dotarła do ćwierćfinału imprezy, w którym przegrała z Petrą Mandulą z Węgier. W 2002 roku wygrała dwa turnieje singlowe, przez co odnotowała awans na 374. miejsce w światowym rankingu.
W 2003 roku uległa wypadkowi samochodowemu i przez następne trzy lata nie brała udziału w żadnych rozgrywkach zaliczanych do rankingu WTA. Nie rozstała się jednak z tenisem i będąc na uniwersytecie w Stanach Zjednoczonych brała udział w uniwersyteckich rozgrywkach, reprezentując Fresno Pacific University.
W maju 2007 roku ponownie zaczęła starty w zawodach profesjonalnych. Zaczynała praktycznie od początku, ponieważ prawie cztery lata nieobecności na światowych turniejach spowodowały konieczność uczestniczenia w kwalifikacjach nawet do turniejów o najniższej randze. Pomimo tego udało jej się osiągnąć na koniec 2007 roku, 255. miejsce w rankingu i wygrać cztery turnieje spośród trzynastu, w których brała udział.
W 2008 roku po raz pierwszy zakwalifikowała się do turnieju głównego rangi WTA, ECM Prague Open, w którym przegrała z Melindą Czink. W maju tego samego roku, mając 189. miejsce w rankingu, mogła wystartować w eliminacjach do wielkoszlemowego French Open. Po pokonaniu takich zawodniczek jak Eva Hrdinová, Julie Coin i Monica Niculescu wystąpiła po raz pierwszy w karierze w turnieju głównym. Wygrała tam pierwszy mecz, pokonując po trzysetowym pojedynku Séverine Brémond, ale łatwo przegrała w drugiej rundzie z Agnieszką Radwańską, rozstawioną w turnieju z nr 14.
W czasie swojej kariery nie wygrała żadnego turnieju rangi WTA, ale zwyciężyła w jedenastu turniejach singlowych i pięciu deblowych rangi ITF.

</doc>
<doc id="2206969" url="https://pl.wikipedia.org/wiki?curid=2206969" title="Crisólita">
Crisólita

Crisólita – miasto i gmina w Brazylii, w stanie Minas Gerais. Znajduje się w mikroregionie Nanuque.

</doc>
<doc id="2206970" url="https://pl.wikipedia.org/wiki?curid=2206970" title="Jelena Pandzic">
Jelena Pandzic



</doc>
<doc id="2206974" url="https://pl.wikipedia.org/wiki?curid=2206974" title="Alojzy Drożdż">
Alojzy Drożdż

Alojzy Drożdż (ur. 15 marca 1950 w Nowym Sączu, zm. 27 września 2019) – polski duchowny katolicki, teolog, prof. dr hab., rektor Wyższego Seminarium Duchownego w Tarnowie w latach 1991-1998.
Życiorys.
Był synem Ferdynanda i Michaliny z domu Poręba. Pochodził z parafii Żeleźnikowa. Egzamin dojrzałości złożył w 1968 roku w Nowym Sączu. Wstąpił do Wyższego Seminarium Duchownego w Tarnowie, a po ukończeniu studiów filozoficzno-teologicznych, otrzymał święcenia kapłańskie z rąk biskupa tarnowskiego Jerzego Ablewicza w dniu 2 czerwca 1974 roku w Tarnowie. Jako wikariusz pracował w parafii Sędziszów Małopolski (1974-1977). Następnie został skierowany na studia specjalistyczne z teologii pastoralnej na Katolickim Uniwersytecie Lubelskim, które uwieńczył doktoratem w 1982 roku. W latach 1982-1985 studiował na Uniwersytecie Laterańskim w Rzymie, gdzie uzyskał kolejny doktorat (z teologii moralnej i etyki). W latach 1985-1991 był prefektem w Wyższym Seminarium Duchownym w Tarnowie, a w latach 1991-1998 rektorem WSD w Tarnowie.
Od 1985 roku był wykładowcą teologii pastoralnej i teologii moralnej w Wyższym Seminarium Duchownym w Tarnowie, a od 1994 roku adiunktem w Instytucie Teologicznym w Tarnowie. Od roku 1996 do 2004 pracował w Instytucie Nauk o Rodzinie KUL. W 1998 roku na Papieskiej Akademii Teologicznej w Krakowie uzyskał stopień doktora habilitowanego nauk teologicznych. Wykłady na Wydziale Teologicznym Sekcja w Tarnowie prowadził do 2009 roku. Przez kilka lat był wykładowcą w Wyższym Seminarium Duchownym Diecezji Kamienieckiej na Ukrainie, jak również w Wyższym Seminarium Duchownym Redemptorystów w Tuchowie. Od roku 2004 jego stałym miejscem pracy był Wydział Teologiczny Uniwersytetu Śląskiego. W październiku 2008 roku otrzymał tytuł naukowy profesora. Jest autorem kilkunastu monografii z zakresu teologii moralnej i etyki w języku polskim i włoskim oraz ponad dwustu specjalistycznych artykułów w kraju i za granicą.
Specjalizował się w pedagogice rodziny, teologii moralnej i teologii pastoralnej. Pełnił funkcję kierownika Zakładu Teologii Moralnej i Duchowości Wydziału Teologicznego Uniwersytetu Śląskiego. Był kierownikiem Zakładu Nauk Społecznych i Prawa Wyższej Szkoły Biznesu w Tarnowie.
Był członkiem Rady Kapłańskiej Diecezji Tarnowskiej i Kolegium Konsultorów Diecezji Tarnowskiej. Sprawował też obowiązki członka Diecezjalnej Komisji Kaznodziejskiej oraz członka V Synodu Diecezji Tarnowskiej. W dniu 15 grudnia 1986 roku diecezjalne odznaczenie Expositorium Canonicale, a w dniu 17 grudnia 1991 roku diecezjalny przywilej Rochettum et Mantolettum. 23 sierpnia 1993 roku został obdarzony godnością Kapelana Jego Świątobliwości, a 15 sierpnia 1995 roku został Kanonikiem Gremialnym Kapituły Katedralnej w Tarnowie.
Zmarł 27 września 2019 roku. Pochowany został na cmentarzu w Żeleźnikowej.

</doc>
<doc id="2206975" url="https://pl.wikipedia.org/wiki?curid=2206975" title="Fronteira dos Vales">
Fronteira dos Vales

Fronteira dos Vales – miasto i gmina w Brazylii, w stanie Minas Gerais. Znajduje się w mikroregionie Nanuque.

</doc>
<doc id="2206976" url="https://pl.wikipedia.org/wiki?curid=2206976" title="Machacalis">
Machacalis

Machacalis – miasto i gmina w Brazylii, w stanie Minas Gerais. Znajduje się w mikroregionie Nanuque.

</doc>
<doc id="2206977" url="https://pl.wikipedia.org/wiki?curid=2206977" title="Marek Szopa">
Marek Szopa

Marek Jerzy Szopa (ur. 4 marca 1958 w Tychach) – profesor fizyki, pracownik Katedry Badań Operacyjnych Uniwersytetu Ekonomicznego w Katowicach. Prezes Polskiego Towarzystwa Trenerów Biznesu, członek Zarządu Polskiej Izby Firm Szkoleniowych.
Życiorys.
W latach 80. działacz opozycji demokratycznej, m.in. Solidarności Walczącej. Stopień doktora uzyskał w 1989 za pracę "Hybrydyzacja w układach z Pośrednią Walencyjnością - Zastosowanie Rachunku Racah-Wignera, doktora" habilitowanego nauk fizycznych uzyskał w 1998 roku, na podstawie rozprawy "Symmetry and topological properties of systems of interacting electrons and boson fields". Tytuł profesora otrzymał w 2007 roku. W latach 2009-19 pełnił funkcję pełnomocnika Instytutu Fizyki do spraw kierunku "Ekonofizyka" w Uniwersytecie Śląskim. Jest autorem ponad 70 publikacji z zakresu fizyki matematycznej, mechaniki kwantowej, nanofizyki i zastosowań teorii gier. Recenzent m.in.: Phys Rev. Lett., Phys. Rev., "guest editor" physica status solidi.
Od kilkunastu lat zainteresowany "ścisłym" podejściem do rozwoju organizacji i zarządzania. Prowadzi firmę szkoleniowo-doradczą Exbis . Specjalista w zakresie twórczego myślenia i lateralnych technik rozwiązywania problemów oraz podejmowania decyzji i negocjacji w oparciu o metody probabilistyczne i teorię gier. Autor skryptu "Teoria gier w negocjacjach i podejmowaniu decyzji".

</doc>
<doc id="2206978" url="https://pl.wikipedia.org/wiki?curid=2206978" title="Nanuque">
Nanuque

Nanuque – miasto i gmina w Brazylii, w stanie Minas Gerais. Znajduje się w mikroregionie Nanuque.

</doc>
<doc id="2206981" url="https://pl.wikipedia.org/wiki?curid=2206981" title="Santa Helena de Minas">
Santa Helena de Minas

Santa Helena de Minas – miasto i gmina w Brazylii, w stanie Minas Gerais. Znajduje się w mikroregionie Nanuque.

</doc>
<doc id="2206983" url="https://pl.wikipedia.org/wiki?curid=2206983" title="Serra dos Aimorés">
Serra dos Aimorés

Serra dos Aimorés – miasto i gmina w Brazylii, w stanie Minas Gerais. Znajduje się w mikroregionie Nanuque.

</doc>
<doc id="2206984" url="https://pl.wikipedia.org/wiki?curid=2206984" title="Fundacja Ekorozwoju">
Fundacja Ekorozwoju

Fundacja EkoRozwoju (do 2009 r. - Dolnośląska Fundacja Ekorozwoju) – organizacja ekologiczna z siedzibą we Wrocławiu, działająca początkowo jako Fundacja Oławy i Nysy Kłodzkiej. Skupiała się wtedy na ochronie wód i restytucji dolin rzecznych. Później rozszerzyła znacznie swoją działalność. 
Fundacja prowadzi od 1999 serwer "Zielona Brama" funkcjonujący pod domeną www.eko.org.pl, produkuje audycje radiowe i programy telewizyjne, od 1995 wydaje kwartalnik "Kropla" adresowany do ludzi działających na rzecz ochrony natury: samorządowców, nauczycieli, lokalnych liderów.
Ponadto przy współpracy innych organizacji oraz społeczności lokalnych realizuje projekty, m.in. Zrównoważony rozwój regionalny obszarów wiejskich w dorzeczu Odry, Ekorozwój Doliny Baryczy, od 2001 organizuje jarmarki ekologiczne promując regionalne produkty, realizuje turystyczne szlaki rowerowe Sudety, Dolina Odry, Dolina Baryczy, oraz podejmuje się wielu innych zadań w celu wspierania rozwoju zgodnego z naturą.
Aktualnie główne kierunki działania Fundacji EkoRozwoju to: kampanie i działania na rzecz świadomej konsumpcji, akcja na rzecz popularyzacji segregowania odpadów "Zamień odpady na kulturalne wypady" i edukacja w szkołach w tym zakresie, działania na rzecz ochrony gatunków zagrożonych, takich jak niepylak apollo, promocja ochrony obszarów Natura 2000 poprzez szkolenia urzędników i interwencje. Organizacja prowadzi także ogólnopolską kampanię na rzecz zadrzewień przydrożnych "Drogi dla Natury", jak również działa na rzecz rozwoju turystyki przyjaznej przyrodzie w Dolinie Baryczy. Fundacja prowadzi ponadto działania poza granicami Polski – przykładem jest zakończony już projekt w Gruzji, który dotyczył rozwoju obszarów wiejskich.
Prezesem Fundacji EkoRozwoju jest Krzysztof Smolnicki.
Fundacja EkoRozwoju od 2004 roku posiada status organizacji pożytku publicznego. 11 października 2021 r. Kapituła Dolnośląskiego Klucza Sukcesu wyłoniła - po raz 25. - Laureatów Dolnośląskiego Klucza Sukcesu. Uroczysta Gala odbyła się 28 października 2021 r. w Hotelu Maria Antonina w Zagórzu Śląskim nad jeziorem Bystrzyckim. Laureatem w kategorii "Dla najlepszej dolnośląskiej organizacji pozarządowej" została Fundacja EkoRozwoju

</doc>
<doc id="2206987" url="https://pl.wikipedia.org/wiki?curid=2206987" title="Bravos de Nuevo Laredo">
Bravos de Nuevo Laredo

Bravos de Nuevo Laredo, A.C., znany najczęściej jako Bravos – meksykański klub piłkarski z siedzibą w mieście Nuevo Laredo, w stanie Tamaulipas. Obecnie gra w Segunda División de México (III szczebel rozgrywek). Swoje domowe mecze rozgrywa na obiekcie Estadio Unidad Deportiva Benito Juárez, mogącym pomieścić 5 tysięcy widzów.

</doc>
<doc id="2206992" url="https://pl.wikipedia.org/wiki?curid=2206992" title="Polowanie na czarownice (film 2011)">
Polowanie na czarownice (film 2011)

Polowanie na czarownice (ang. "Season of the Witch") – amerykański dramat fantasy w reżyserii Dominica Seny z 2011 roku. W rolach głównych wystąpili Nicolas Cage i Ron Perlman.
Zdjęcia do filmu rozpoczęły się w listopadzie 2008 roku, a kręcony był w Austrii, na Węgrzech i w Chorwacji.
Opis fabuły.
Akcja filmu rozgrywa się w XIV wieku. Po walkach w krucjatach dwaj krzyżowcy, Behmen (Nicolas Cage) i Felson (Ron Perlman) powracają do rodzinnej wioski. Ich oczom ukazuje się miejsce pełne zgliszcz oraz wyniszczone przez epidemię dżumy. Kościół winą za całe zło obarcza czarownicę (Claire Foy), rozkazując rycerzom przetransportowanie winnej do odległego opactwa, gdzie zostanie ukarana za swe czyny.
Zdjęcia.
Zdjęcia do filmu realizowane były na terenie Węgier (Budapeszt, Etyek – studio), Chorwacji (Pula), Austrii (Goldegg, Innsbruck), Stanów Zjednoczonych (Shreveport), oraz austriackich gór Totes Gebirge i jeziora Traunsee.

</doc>
<doc id="2206993" url="https://pl.wikipedia.org/wiki?curid=2206993" title="Lucas Pérez">
Lucas Pérez

Lucas Pérez Martinez (ur. 10 września 1988 w A Coruñi) - hiszpański piłkarz występujący na pozycji napastnik w hiszpańskim klubie Deportivo Alavés.
Kariera klubowa.
Większość swojej młodzieżowej kariery Lucas spędził występując w kilku różnych klubach, aż w końcu przeniósł się do Atlético Madryt C. W tym czwartoligowym wówczas zespole spędził rok, po czym przesunięto go do Atlético Madryt B. Latem 2009 roku przeniósł się do Rayo Vallecano. Tam początkowo występował w drużynie rezerw, której pomógł uzyskać awans do Segunda División B. W sezonie 2010/11 równoległe z drużyną B, występował także w pierwszym zespole. 6 listopada 2010 roku strzelił dla niego swojego pierwszego gola. Miało to miejsce podczas wygranego 3:0 spotkania z Realem Valladolid.
17 stycznia 2011 roku Lucas na zasadzie wolnego transferu dołączył do ukraińskich Karpat Lwów. 17 lipca tego samego roku zdobył swoją pierwszą bramkę w barwach klubu podczas zremisowanego 1:1 meczu z Czornomoreciem Odessa. W styczniu 2013 roku został wypożyczony do Dynama Kijów. Później przygodę w stolicy Ukrainy opisał jako "koszmar".
5 lipca 2013 roku Lucas ponownie zmienił klub. Tym razem związał się trzyletnią umową z greckim PAOK-iem, który zapłacił za niego ok. 700 tysięcy euro. 17 sierpnia tego samego roku zadebiutował, a także zdobył gola z rzutu karnego podczas wygranego 3:0 meczu ligowego ze Skodą Ksanti. 24 listopada strzelił gola oraz asystował podczas wygranego 3:1 spotkania derbowego Arisem Saloniki. Z nim w składzie PAOK dotarł także do finału Pucharu Grecji, w którym poległ jednak 1:4 z Panathinaikosem.
Po roku gry w Grecji, Lucas zdecydował się powrócić do ojczyzny. 18 lipca 2014 roku na zasadzie wypożyczenia trafił do Deportivo La Coruña, które zagwarantowało sobie opcję wykupu po zakończeniu sezonu. W nowym zespole zadebiutował 19 października podczas wygranego 3:0 meczu z Valencią. W spotkaniu tym zdobył także swoją pierwszą bramkę w barwach klubu. Tydzień później musiał jednak opuścić boisko już w 15. minucie zremisowanego 0:0 meczu z Espanyolem, gdyż z dalszej gry wykluczyła go kontuzja kolana. Do pełni zdrowia powrócił dopiero w styczniu 2015 roku, wchodząc na boisko na ostatnie 12 minut przegranego 0:4 spotkania z Barceloną. 23 maja podczas meczu ostatniej kolejki sezonu z tym samym rywalem zdobył gola w 67. minucie, ustalając wynik na 2:2 i ratując tym samym swój klub od spadku.
Po zakończeniu rozgrywek powrócił do PAOK-u. 23 lipca 2015 roku rozegrał pierwsze spotkanie po wypożyczeniu, strzelając gola w wygranym 6:0 meczu 2. rundy eliminacji do Ligi Europy z chorwacką Lokomotivą. Tydzień później w kolejnej fazie eliminacyjnej ponownie zanotował trafienie, tym razem podczas wygranego 1:0 spotkania ze słowackim Spartakiem Trnawa. Mimo to, 12 sierpnia Lucas na zasadzie transferu definitywnego przeniósł się do Deportivo.
30 sierpnia 2016 roku Lucas został zawodnikiem angielskiego Arsenalu. W barwach klubu zadebiutował 10 września tego samego roku, wychodząc w podstawowym składzie na wygrany 2:1 mecz ligowy z Southampton.
26 lipca 2017 roku Lucas został wypożyczony ponownie do Deportivo.
Po powrocie z wypożyczenia wraz ze startem sezonu 2018/19 dołączył na zasadzie wolnego transferu do angielskiego West Hamu.
Z startem sezonu 2019/20 dołączył za 2 miliony euro do hiszpańskiego Deportivo Alavés

</doc>
<doc id="2206994" url="https://pl.wikipedia.org/wiki?curid=2206994" title="Saleen S5S Raptor">
Saleen S5S Raptor

Saleen S5S Raptor – samochód sportowy klasy kompaktowej skonstruowany przez markę Saleen w 2008 roku.
Historia i opis modelu.
S5S Raptor został przedstawiony w marcu 2008 roku na New York Auto Show jako samochód koncepcyjny. Do napędu posłużyła jednostka V8 położona centralnie. Prędkość maksymalna pojazdu przekraczała 322 km/h (200 mph). 
Nieudane wdrożenie.
Saleen S5S Raptor w seryjnej postaci miał trafić do produkcji na przełomie 2010 i 2011 roku, jednak ostateczie nie doszło to do skutku. W 2015 wystawiono na sprzedaż prawa do własności części jak i 6 nadwozi Saleena S7, S7R oraz konceptowego S5S Raptora.

</doc>
<doc id="2206997" url="https://pl.wikipedia.org/wiki?curid=2206997" title="Gilles-Marie Oppenord">
Gilles-Marie Oppenord

Gilles-Marie Oppenord ("Op den Oordt") (ur. 27 lipca 1672 w Paryżu, zm. 13 marca 1742 tamże) – francuski architekt i dekorator doby rokoko.
Jego ojciec, Alexandre-Jean Oppenord, był ebenistą niderlandzkim. Po siedmioletnim pobycie w Rzymie w latach 1692–1699, gdzie prowadził studia nad barokiem, powrócił do Francji i nawiązał współpracę ze słynnym architektem króla Jules’em Hardouin-Mansart. W 1709 został architektem i ulubionym dekoratorem regenta, na którego zlecenie dekorował wnętrza Palais-Royal w Paryżu w nowym stylu (wieciej przestrzeni zapełnionej, mniej wolnego miejsca). Zaprojektował oranżerię pałacu Pierre’a Crozat w Montmorency, a także boazerie w pałacu de Pomponne oraz w salonie pałacu d’Assy. Od 1718 wznosił nawę i transept kościoła Saint-Sulpice w Paryżu.

</doc>
<doc id="2207004" url="https://pl.wikipedia.org/wiki?curid=2207004" title="Keiki">
Keiki

Keiki (z języka hawajskiego: dziecko) – u storczyków młoda roślina wyrastająca zamiast rozgałęzienia z jednego z węzłów na pędzie kwiatowym (np. u roślin z rodzaju falenopsis) lub bezpośrednio na bulwie. Jest rodzajem rozmnóżki. Keiki powstaje w wyniku zgromadzenia się dużych ilości hormonów wzrostu. Może to nastąpić w wyniku naturalnych procesów rozwojowych, lub można tego dokonać sztucznie przez nałożenie specjalnego środka hormonalnego (tę metodę stosuje się w uprawach). Otrzymane w ten sposób rośliny potomne są klonami rośliny macierzystej.

</doc>
<doc id="2207008" url="https://pl.wikipedia.org/wiki?curid=2207008" title="Wyklęci">
Wyklęci

Wyklęci (ang. "Misfits", 2009–2013) – brytyjski serial science-fiction nadawany nieprzerwanie przez stację E4 od 12 listopada 2009 roku. W Polsce jest nadawany od 16 stycznia 2011 roku na kanale MTV Polska.
Opis fabuły.
Pięcioro niepokornych nastolatków: Kelly (Lauren Socha), Simon (Iwan Rheon), Curtis (Nathan Stewart-Jarrett), Alisha (Antonia Thomas) i Nathan (Robert Sheehan) spotyka się podczas robót publicznych. Muszą odpracować wyrok za popełnione wykroczenia. Wspólna praca nie zbliża ich do siebie. W tej grupie co chwila wybuchają konflikty.
Pewnego dnia zaskakuje ich burza. Jedno z wyjątkowo silnych wyładowań atmosferycznych sprawia, że bohaterowie zostają obdarzeni niezwykłymi mocami. Ostra jak brzytwa Kelly zaczyna słyszeć myśli innych ludzi. Sportowiec Curtis zyskuje możliwość cofania czasu. Nieśmiały Simon umie stać się niewidzialny. Imprezowiczka Alisha rozkochuje w sobie każdego, kto dotknie jej skóry. I tylko przemądrzały Nathan sprawia wrażenie osoby, która nie uległa zmianie.
Z czasem każde z nich przekonuje się, że nowe zdolności mogą być niezwykle uciążliwe i nie pomagają im w codziennym życiu.

</doc>
<doc id="2207017" url="https://pl.wikipedia.org/wiki?curid=2207017" title="Organizacja wojenna plutonu taborowego">
Organizacja wojenna plutonu taborowego

Organizacja wojenna plutonu taborowego – etat wojenny pododdziału taborów Wojska Polskiego II RP.
Plutony taborowe nie występowały w organizacji pokojowej wojska. Były pododdziałami formowanymi w wypadku wojny według założeń planu mobilizacyjnego "W".
W 1939 roku zostało zmobilizowanych trzydzieści plutonów taborowych dla czynnych dywizji piechoty oraz planowano sformować kolejnych dwanaście plutonów dla związków operacyjnych, odwodu Naczelnego Wodza i okręgów korpusów. 
Jednostkami mobilizacyjnymi było dziesięć pułków artylerii ciężkiej (23 plutony), pięć pułków artylerii lekkiej (5 plutonów), jeden dywizjon artylerii ciężkiej (1 pluton) oraz dwa dywizjony i cztery kadry dywizjonów taborów (12 plutonów), a także szkoła podchorążych rezerwy artylerii (1 pluton). Formacje artylerii mobilizowały plutony dla wielkich jednostek piechoty, natomiast formacje taborów formowały plutony dla związków operacyjnych i okręgów korpusów.
Trzydzieści plutonów taborowych było przeznaczonych do przewozu dwóch jednostek ognia dla każdego z dywizjonów artylerii ciężkiej typu II, wchodzących w skład czynnych dywizji piechoty.
Organizacja wojenna L. 3346/mob. org. plutonu taborowego przewidywała 33 żołnierzy, w tym jednego oficera (dowódca plutonu) oraz trzydziestu dwóch podoficerów i szeregowych. Pluton posiadał 59 koni. Na jego wyposażeniu znajdowały się dwa wozy gospodarcze i dwadzieścia sześć wozów taborowych. W przypadku zastąpienia wozów parokonnych wozami jednokonnymi ich liczba ulegała podwojeniu. 
Dwadzieścia sześć plutonów (62%) zostało zmobilizowanych w okresie zagrożenia i w alarmie, w pięciu grupach jednostek oznaczonych kolorami:
Szesnaście plutonów (38%) miało zostać zmobilizowanych w mobilizacji powszechnej, przy czym dwanaście plutonów przeznaczonych dla armii, ONW i OK miało osiągnąć gotowość bojową dopiero 12-14 dnia mobilizacji.
23 marca 1939 roku zarządzona została mobilizacja trzech dywizji piechoty na terenie Okręgu Korpusu Nr IX i jednej na terenie Okręgu Korpusu Nr IV. Zmobilizowano wówczas cztery plutony taborowe: 
W maju 1939 roku został ustalony przydział dwunastu plutonów taborowych, formowanych w mobilizacji powszechnej dla armii, odwodu Naczelnego Wodza oraz okręgów korpusów:
13 sierpnia 1939 roku zarządzona została mobilizacja 13 i 27 Dywizji Piechoty na terenie Okręgu Korpusu Nr II. Dla obu dywizji zostały sformowane plutony taborowe nr 13 i 27.
24 sierpnia 1939 roku została rozpoczęta mobilizacja alarmowa dwudziestu czynnych dywizji piechoty, a w ich składzie plutonów taborowych.
31 sierpnia 1939 roku był pierwszym dniem mobilizacji powszechnej, w ramach której formowały się plutony taborowe dla 3, 5, 11 i 24 DP.

</doc>
<doc id="2207019" url="https://pl.wikipedia.org/wiki?curid=2207019" title="Duck River (Tennessee)">
Duck River (Tennessee)

Duck River – rzeka w Stanach Zjednoczonych o długości 390 km, prawy dopływ rzeki Tennessee. Jest to najdłuższa rzeka znajdująca się wyłącznie w stanie Tennessee.
Nad rzeką znajdują się następujące miasta: Manchester, Shelbyville, Columbia, Centerville.
Główne dopływy to: Piney River oraz Buffalo River. U ujścia Duck River do rzeki Tennessee znajduje się rezerwat przyrody Tennessee National Wildlife Refuge.

</doc>
<doc id="2207020" url="https://pl.wikipedia.org/wiki?curid=2207020" title="Lista postaci w Katekyo Hitman Reborn">
Lista postaci w Katekyo Hitman Reborn



</doc>
<doc id="2207021" url="https://pl.wikipedia.org/wiki?curid=2207021" title="Organizacja wojenna plutonu taborów">
Organizacja wojenna plutonu taborów



</doc>
<doc id="2207022" url="https://pl.wikipedia.org/wiki?curid=2207022" title="Montaż równoległy">
Montaż równoległy

Montaż równoległy – metoda montażu filmowego i filmowa technika narracyjna polegająca na przeplataniu ze sobą dwóch serii ujęć, przedstawiających dwie sytuacje lub czynności, dziejące się w tym samym czasie, ale w różnych miejscach (przy czym zazwyczaj obie sytuacje splatają się ostatecznie i uzyskują rozwiązanie w tym samym miejscu i czasie). Jest to jedna z najstarszych metod montażu i jednocześnie jedna z najpopularniejszych technik narracyjnych w filmie.
Bywa często wykorzystywana w westernie, thrillerze, filmie gangsterskim czy horrorze i może być np. używana do przedstawiania scen pościgu (naprzemienne ukazywanie ścigającego i uciekającego). Specyficzną odmianą montażu równoległego jest technika narracyjna nazywana ocaleniem w ostatniej chwili.
Montaż równoległy uniezależnia narrację od tylko jednego punktu widzenia oraz pozwala widzowi na wyciąganie wniosków dotyczących obu przeplatanych sytuacji.

</doc>
<doc id="2207023" url="https://pl.wikipedia.org/wiki?curid=2207023" title="Jan Henryk Klemm">
Jan Henryk Klemm

Jan Henryk Klemm (zm. ok. 1777 r.) – architekt barokowy i pułkownik polski, dowódca 4. Regimentu Pieszego Buławy Wielkiej Koronnej w latach 1758–1768 pod Janem Klemensem Branickim. 
Życiorys.
Do Polski przybył z Saksonii razem z polskimi królami z dynastii Wettynów. Związany z dworem magnackim Jana Klemensa Branickiego i pracował w jego dobrach. Był żonaty z Katarzyną z Borodziców.
Był autorem projektów takich obiektów jak:
Był też autorem rysunków fragmentów ogrodów pałacowych w Białymstoku.

</doc>
<doc id="2207025" url="https://pl.wikipedia.org/wiki?curid=2207025" title="Chateau d'Ax Urbino">
Chateau d'Ax Urbino



</doc>
<doc id="2207027" url="https://pl.wikipedia.org/wiki?curid=2207027" title="Live on I5">
Live on I5

Live on I5 – album koncertowy amerykańskiej grupy grunge'owej Soundgarden. Album trafił do sklepów 22 marca 2011 roku i jest pierwszym oficjalnym koncertowym wydawnictwem zespołu. Materiał na „Live On I-5” został zarejestrowany w 1996 roku podczas trasy koncertowej po Zachodnim Wybrzeżu Stanów Zjednoczonych promującej album „Down On The Upside”. Nagrań dokonał inżynier dźwięku Adam Kasper przy użyciu 24-śladowego przenośnego studio. Płyta z wyborem nagrań z trasy miała ukazać się zaraz po jej zakończeniu, ale po rozpadzie grupy, taśmy przeleżały w szafie w Studio X w Seattle (obecnie przemianowane na Bad Animals) pokrywając się grubą warstwą kurzu. Na płycie znajdą się również 2 covery, "Helter Skelter" zespołu The Beatles i "Search And Destroy" The Stooges. Tytuł albumu odnosi się do nazwy międzystanowej drogi nr 5 przecinającej Zachodnie Wybrzeże Stanów Zjednoczonych.

</doc>
<doc id="2207028" url="https://pl.wikipedia.org/wiki?curid=2207028" title="Hanka Włodarczyk">
Hanka Włodarczyk

Hanka Włodarczyk właśc. Helena Włodarczyk (ur. 10 stycznia 1945) – polska reżyser filmowa. Absolwentka Historii Sztuki UW i Wydziału Reżyserii PWSFiT w Łodzi.

</doc>
<doc id="2207030" url="https://pl.wikipedia.org/wiki?curid=2207030" title="Henry Augustus Rowland">
Henry Augustus Rowland

Henry Augustus Rowland (ur. 27 listopada 1848 w Honesdale, Pensylwania, zm. 16 kwietnia 1901) – fizyk amerykański. W latach 1899-1901 piastował stanowisko pierwszego prezydenta Amerykańskiego Stowarzyszenia Fizyków. Dzisiaj znany głównie z wykonania wysokiej jakości siatki dyfrakcyjnej i badań związanych z analizą widmową światła.
Życiorys.
W roku 1876 objął Katedrę Fizyki w nowo otwartym Uniwersytecie Johna Hopkinsa w Baltimore. Stanowisko to piastował do swojej przedwczesnej śmierci w 1901 roku.
Rowland był jednym z najbłyskotliwszych fizyków swoich czasów, choć początkowo nie docenianym w ojczystym kraju. Jamesowi Clerkowi Maxwellowi zawdzięczał ukazanie się swoich pierwszych prac naukowych w "Philosophical Magazine".
Wkład i talent Rowlanda poznano w Ameryce dopiero wraz z otwarciem Uniwersytetu Johna Hopkinsa. Wtedy autorytety w Europie wskazały na osobę Rowlanda, jako kandydata najbardziej nadającego się na objęcie katedry fizyki.
Rowland studiował również fizykę u Hermanna von Helmholtza w Berlinie.
Wyróżnienia.
W roku 1890 Amerykańska Akademia Nauk przyznała Rowlandowi Medal Henry’ego Drapera za jego wkład w rozwój astrofizyki.
W roku 1895 Rowland otrzymał również Medal Matteucciego.

</doc>
<doc id="2207031" url="https://pl.wikipedia.org/wiki?curid=2207031" title="Hvalfjörður">
Hvalfjörður

Hvalfjörður – fiord w zachodniej części Islandii o długości ok. 30 km i szerokości 5 km.
Nazwa fiordu („wielorybi fiord”) pochodzi od licznie tu występujących i poławianych waleni. Do lat 80. XX w. znajdowała się tam największa na całej wyspie stacja wielorybnicza; rozwinięte było również rybołówstwo (połowy śledzi).
Podczas II wojny światowej Hvalfjörður stanowił bazę brytyjskiej i amerykańskiej marynarki wojennej. Jeden ze zbudowanych wówczas pirsów wykorzystywany przez przedsiębiorstwo wielorybnicze Hvalur do lat 80., kiedy to zakazano połowu wielorybów.
W 1998 pod dnem fiordu oddano do użytku tunel Hvalfjörður o długości ok. 5,8 km, który znacząco skraca podróż z Reykjavíku do Borgarnes i Akranes.

</doc>
<doc id="2207032" url="https://pl.wikipedia.org/wiki?curid=2207032" title="Jimmy Akin">
Jimmy Akin

Jimmy Akin – amerykański apologeta, autor kilku publikacji na temat wiary katolickiej, współpracownik pisma "This Rock". Występuje w audycjach radiowych i telewizyjnych broniąc i wyjaśniając naukę Kościoła katolickiego.

</doc>
<doc id="2207033" url="https://pl.wikipedia.org/wiki?curid=2207033" title="Michael Ogio">
Michael Ogio

Michael Ogio (ur. 7 lipca 1942, zm. 18 lutego 2017) – papuański polityk, deputowany do Parlamentu Narodowego i minister. Gubernator generalny od 25 lutego 2011 do 18 lutego 2017, wcześniej pełniący obowiązki gubernatora generalnego od 20 grudnia 2010 do 25 lutego 2011.
Życiorys.
Michael Ogio urodził się w 1942. W 1987 zdobył po raz pierwszy mandat deputowanego do Parlamentu Narodowego, reprezentując dystrykt North Bougainville w prowincji Bougainville. Mandat deputowanego sprawował do 2002. W wyborach w 2007 ponownie wszedł w skład parlamentu.
W latach 1999-2002 zajmował stanowisko ministra leśnictwa w gabinecie premiera Mekere Morauty. W grudniu 2000 objął dodatkowo funkcję wicepremiera. 29 sierpnia 2007 wszedł w skład gabinetu premiera Michaela Somare, w którym objął stanowisko ministra szkolnictwa wyższego, badań, nauki i technologii. Był członkiem Ludowego Ruchu Demokratycznego ("People's Democratic Movement", PDM).
20 grudnia 2010 przejął obowiązki gubernatora generalnego Papui-Nowej Gwinei od Jeffreya Nape'a. 14 stycznia 2011 parlament wybrał go na stanowisko gubernatora generalnego. W głosowaniu pokonał kandydata opozycji, Pato Kakarayę, stosunkiem głosów 65 do 23. 25 lutego 2011 został oficjalnie zaprzysiężony na stanowisku. Zmarł 18 lutego 2017 w Port Moresby. Zgodnie z konstytucją, obowiązki gubernatora generalnego przejął przewodniczący parlamentu, Theo Zurenuoc.

</doc>
<doc id="2207035" url="https://pl.wikipedia.org/wiki?curid=2207035" title="Park Soutine (Tel Awiw)">
Park Soutine (Tel Awiw)

Park Soutine (hebr. גן סוטין) − park miejski położony w osiedlu Ha-Cafon ha-Chadasz, we wschodniej części Tel Awiwu, w Izraelu.
Położenie.
Park znajduje się pomiędzy ulicami Soutine i Neharde'a, w osiedlu Tzafon Chadasz, we wschodniej części miasta.
Środowisko naturalne.
Teren parku został zaprojektowany przez architekta krajobrazu Moria Sekely. Założył on, że obie ulice zostaną połączone chodnikami, które stworzą przestrzeń do rekreacji i uprawiania sportów. Aby stworzyć wrażenie przebywania w lesie, drzewa rozproszono w bardzo umiejętny sposób, tak że zasłaniają otoczenie i ukrywają wnętrze parku dla osób idących ulicą.
We wnętrzu parku zasadzono niską roślinność i różnorodne kwiaty. W obszarze tym umieszczono także niewielkie oczko wodne z roślinnością wodną.
Krytyk architektury Esther Zandberg nazwał park Soutine "najpiękniejszym ogrodem w Tel Awiwie".

</doc>
<doc id="2207042" url="https://pl.wikipedia.org/wiki?curid=2207042" title="Entemena">
Entemena



</doc>
<doc id="2207044" url="https://pl.wikipedia.org/wiki?curid=2207044" title="Wspólne zadanie">
Wspólne zadanie

Wspólne zadanie – jedyny album studyjny grupy Ski Skład. Wydawnictwo ukazało się 26 czerwca 2003 roku nakładem wytwórni muzycznej T1-Teraz. Produkcji nagrań podjęli się członek duetu Ski Skład – Peja, a także Doniu, O.S.T.R., DJ Decks, Dejot oraz członek duetu White House – Magiera. Nagrania dotarły do 14. miejsca listy OLiS.
Wymieniony jako gość w utworze „Być nie mieć 2” – Krzysztof „KNT” Kozak jest w istocie przedmiotem dissu wystosowanego przez Peję. W piosence znalazły się fragmentu monologu Kozaka.
Płyta doczekała się reedycji w 2014 roku nakładem Universal Music Polska.
Lista utworów.
Opracowano na podstawie materiału źródłowego.

</doc>
<doc id="2207047" url="https://pl.wikipedia.org/wiki?curid=2207047" title="Tarcza Północna">
Tarcza Północna



</doc>
<doc id="2207064" url="https://pl.wikipedia.org/wiki?curid=2207064" title="Landoltia">
Landoltia



</doc>
<doc id="2207069" url="https://pl.wikipedia.org/wiki?curid=2207069" title="Zbójnickie Skałki">
Zbójnickie Skałki

Zbójeckie Skałki – grupa skałek w południowo-zachodniej Polsce, w Sudetach Zachodnich, w Górach Izerskich, na Grzbiecie Wysokim, na wysokości 660-686 m n.p.m.
Położenie.
Skałki położone są w Sudetach Zachodnich, we wschodniej części Gór Izerskich, na wschodnim krańcu Wysokiego Grzbietu, nad linią kolejową Jelenia Góra - Szklarska Poręba, powyżej stacji kolejowej Szklarska Poręba Dolna, około 1,4 km na wschód od Zakrętu Śmierci. W pobliżu znajdują się Szklarska Poręba i Piechowice.
Zbójeckie Skałki stanowią rozległą na przestrzeni ponad 100 m grupę skał na wąskim grzbiecie. Grupę tworzą okazałe skały o kilkumetrowej wysokości, zbudowane z warstwowych hornfelsów z soczewkowatymi żyłami kwarcu. Skałki są położone w obrębie bloku karkonosko-izerskiego, w strefie kontaktu granitoidowego masywu karkonoskiego oraz metamorfiku izerskiego. Skały swą nazwę zawdzięczają kształtom skał przypominających zarysem dziwne postacie, nawiązujące do legend o zbójnikach.
Turystyka.
Koło skał prowadzą szlaki turystyczne:

</doc>
<doc id="2207075" url="https://pl.wikipedia.org/wiki?curid=2207075" title="Miroslav Zaťko">
Miroslav Zaťko

Miroslav Zaťko (ur. 27 stycznia 1984) – słowacki hokeista.
Kariera klubowa.
Wychowanek klubu MHC Martin. Do 2012 występował w Unii Oświęcim. Od kwietnia 2012 zawodnik JKH GKS Jastrzębie (podpisał dwuletnią umowę). Od końca maja 2014 ponownie zawodnik klubu z Sanoka. Od października 2012 roku w sezonie 2012/2013, zgodnie ze zmianą w regulaminie PZHL, nie był wliczany do limitu obcokrajowców (z racji występów w Polskiej Lidze Hokejowej (PLH) nieprzerwanie od co najmniej 48 miesięcy) i z tego względu był traktowany jako gracz krajowy. Od czerwca 2015 zawodnik słowackiego klubu HK Dukla Trenczyn (wraz z nim gracze tego zespołu został inny były gracz Sanoka, Czech Martin Vozdecký). Od listopada 2015 ponownie zawodnik Żyliny. Od maja zawodnik GKS Tychy. Odszedł z klubu po sezonie 2016/2017. Od lipca 2017 zawodnik Orlika Opole. W czerwcu 2018 został graczem HC Nové Zámky. W czerwcu 2019 ponownie został graczem Unii Oświęcim. Po sezonie 2020/2021 odszedł z klubu.
Kwestia reprezentacyjna.
Zawodnik występował w polskiej lidze na zasadzie gracza krajowego. W sierpniu 2010 roku wraz z innym Słowakiem Zoltánem Kubátem był sprawdzany przez selekcjonera Wiktora Pysza w meczach towarzyskich reprezentacji Polski. Czynił starania o polskie obywatelstwo. W 2011 roku został powołany do kadry Polski na mistrzostwa świata I dywizji, jednak ze względu na formalne nieotrzymanie polskiego obywatelstwa nie mógł wziąć udziału w turnieju. W sierpniu 2011 roku ponownie wystąpił w sparingowych meczach reprezentacji Polski, jednak formalnie nie będąc obywatelem Polski (Prezydent RP nie podpisał wniosku o nadanie mu obywatelstwa). Następnie przyjęcie polskiego obywatelstwa zostało wstrzymane z uwagi na zmianę przepisów słowackich, w myśl których przyjęcie obywatelstwa innego państwa przez obywatela słowackie pociąga sobą konieczność zrzeczenia się słowackiego obywatelstwa.

</doc>
<doc id="2207085" url="https://pl.wikipedia.org/wiki?curid=2207085" title="Na legalu? Plus">
Na legalu? Plus



</doc>
<doc id="2207086" url="https://pl.wikipedia.org/wiki?curid=2207086" title="Katzman">
Katzman

osoby o nazwisku "Katzman":
inne

</doc>
<doc id="2207087" url="https://pl.wikipedia.org/wiki?curid=2207087" title="Cyrus (film)">
Cyrus (film)

Cyrus – amerykański film z 2010 roku w reżyserii braci Jaya i Marka Duplass. W rolach głównych wystąpili Jonah Hill i Marisa Tomei.
Opis fabuły.
John (John C. Reilly), mimo iż już od siedmiu lat jest rozwiedziony, nadal nie może się z tym pogodzić i poukładać sobie życia na nowo. Pewnego razu na imprezie spotyka Molly (Marisa Tomei), w której się od razu zakochuje. Jedynym problemem jest jej dorosły syn Cyrus (Jonah Hill), który ze wszystkich sił stara się zniszczyć ich związek.

</doc>
<doc id="2207089" url="https://pl.wikipedia.org/wiki?curid=2207089" title="I Sometimes Wish I Was Famous">
I Sometimes Wish I Was Famous

I Sometimes Wish I Was Famous: A Swedish Tribute to Depeche Mode - album tribute wydany przez szwedzką wytwórnię Energy Rekords. Płytę wydano z okazji 10-lecia istnienia "Depeche Mode". Tytuł odnosi się do piosenki grupy z albumu "Speak &amp; Spell" "I Sometimes Wish I Was Dead".

</doc>
<doc id="2207090" url="https://pl.wikipedia.org/wiki?curid=2207090" title="Skupniów Przechód">
Skupniów Przechód

Skupniów Przechód (ok. 1275 m) – płytka przełęcz w północno-wschodniej grani Kasprowego Wierchu w polskich Tatrach Zachodnich. Znajduje się pomiędzy Skupniowym Upłazem (ok. 1475 m) a Wysokim (1287 m). Nazwę przełęczy wprowadził Władysław Cywiński w swoim szczegółowym przewodniku "Tatry". Siodło znajduje się na zalesionym terenie w grzbiecie oddzielającym Jaworzynkę od Doliny Olczyskiej. W północno-wschodnim kierunku do Doliny Olczyskiej opada spod przełęczy zalesiona depresja, w dolnej części przechodząca w suche zazwyczaj koryto potoku. W przeciwnym, południowo-wschodnim kierunku, do Jaworzynki opada depresja, górą szeroka, niżej przekształcająca się w głęboko wcięty Skupniów Żleb uchodzący na polanie Jaworzynce nieco powyżej szałasów.
Przez Skupniów Przechód prowadzi bardzo popularny, znakowany szlak turystyczny.

</doc>
<doc id="2207100" url="https://pl.wikipedia.org/wiki?curid=2207100" title="Bakuman">
Bakuman

 – manga napisana przez Tsugumiego Ōbę i zilustrowana przez Takeshiego Obatę. Opowiada historię dwóch chłopców: rysownika Moritaka Mashiro i początkującego pisarza Akito Takagi, kolegów z dziewiątej klasy, którzy pragną zostać profesjonalnymi mangakami.
Pierwszy rozdział mangi został wydany w Japonii 11 sierpnia 2008 roku w magazynie "Shūkan Shōnen Jump". Pierwszy tom ukazał się 5 stycznia 2009 roku. Jest to również jedna z pierwszych mang, która była wydawana online w wielu językach przez Shūeisha, zanim została wydana w wersji papierowej.
W Polsce manga została wydana nakładem wydawnictwa Waneko.
Fabuła.
Historia rozpoczyna się, gdy Moritaka Mashiro, uczeń gimnazjum, zostawia w sali lekcyjnej swój zeszyt zawierający rysunki przedstawiające jego koleżankę z klasy i zarazem obiekt uczuć – Miho Azuki. Spostrzega swój błąd i wraca do szkoły, gdzie czeka na niego najlepszy uczeń nie tylko w klasie, ale i całej szkole, Akito Takagi, trzymający w dłoni zapomniany notes. Wywiązuje się rozmowa, w trakcie której Takagi przekonuje Mashiro, że Azuki na pewno odwzajemnia jego uczucia i nie powinien się z nimi ukrywać. Stara się go też przekonać, by zilustrował historię, którą Takagi napisał. Mashiro waha się, gdyż pamięta losy swego wuja – mangaki, który przez pracę powoli odrzucił społeczeństwo i zmarł z przepracowania.
Takagi namawia Mashiro, by udać się wspólnie do Azuki. Na miejscu Takagi opowiada dziewczynie o ich planach zostania profesjonalnymi mangakami, przy czym dowiaduje się, że i ona ma zamiar związać swoje życie z anime – pragnie zostać seiyū. Mashiro pod wpływem impulsu wyznaje dziewczynie swoje uczucia, czym wprawia ją w osłupienie, ale ta zgadza się go poślubić, jeśli obojgu uda się spełnić te marzenia. Od tej pory celem Mashiro jest stworzenie mangi na tyle dobrej, by została zekranizowana i by Azuka mogła dubbingować jedną z postaci. Takagi i Mashiro chcą zostać najpopularniejszymi mangakami w czasopiśmie Weekly Shonen Jump.
Po wysłaniu do wydawnictwa Shueisha wielu próbnych projektów otrzymują propozycję pierwszej publikacji – "Detektywa Trapa", która po pewnym czasie zostaje odwołana z powodu spadającej popularności. Tym razem młodzi twórcy decydują się na komedię, zatytułowaną "Run, Daihatsu Tanto!", jednak wkrótce dochodzą do wniosku, że komedia nigdy nie będzie na tyle popularna, by zdobyć rynek anime, więc porzucają ten projekt. Rozpoczynają pracę nad trzecim, "The Perfect Crime Party", który przynosi im coraz większą popularność. W czasie trwania serii Takagi pomaga przy tworzeniu nowej serii, a Mashiro postanawia wziąć udział w konkursie zorganizowanym przez wydawnictwo na najlepszą historię miłosną. Chce ją oprzeć na historii własnych uczuć, które żywi do Azuki.
Manga.
Napisana przez Tsugumiego Ōbę i zilustrowana przez Takeshiego Obatę manga była wydawana w magazynie "Shūkan Shōnen Jump". Pierwszy rozdział wydano w Japonii 11 sierpnia 2008 roku. Pierwszy tom ukazał się 5 stycznia 2009 roku. Kilka rozdziałów zostało dopuszczonych do czytania na oficjalnej stronie Jumplandu w języku japońskim, angielskim, francuskim i niemieckim. Pierwszy rozdział został dodany 19 sierpnia 2008. Jest to jedna z pierwszych mang wydawnictwa Shūeisha opublikowanych w wersji online, zanim wydano wersję papierową. Ostatni, finałowy rozdział mangi ukazał się 23 maja 2012 roku.
Oprócz Japonii, seria ma koncesję w Korei Daiwon CI oraz w odcinkach w czasopiśmie Champ Comic manhwa przez Tong Li Publishing na Tajwanie oraz Tokyopop w Niemczech. Zostało ono licencjonowane przez Viz Media po angielsku w USA i Kanadzie. Pierwszy tom został opublikowany 3 sierpnia 2010 roku.
W Polsce manga została wydana w latach 2016–2019 nakładem wydawnictwa Waneko.
Anime.
Dwudziestopięcioodcinkowy telewizyjny serial anime na podstawie mangi zaczęła nadawać telewizja NHK dnia 2 października 2010 roku. Drugi sezon miał premierę w październiku 2011 roku.
Nagrody.
Manga była nominowana do nagrody Manga taishō w 2010 roku.

</doc>
<doc id="2207103" url="https://pl.wikipedia.org/wiki?curid=2207103" title="Cmentarz Trumpeldor">
Cmentarz Trumpeldor

Cmentarz Trumpeldor (hebr. בית הקברות טרומפלדור, "Bejt ha-Kvarot Trumpeldor") nazywany Cmentarzem Starym – nekropolia Tel Awiwu. Cmentarz ma powierzchnię 10,6 akrów, i jest na nim pochowanych około 5 tys. zmarłych.
Położenie.
Cmentarz jest położony w centralnej części miasta tel Awiw, w osiedlu Lew ha-Ir. Znajduje się on pomiędzy ulicami Trumpeldor, Hovevei Tsiyon, Bograshov i Pinsker. Główne wejście znajduje się od strony ulicy Trumpeldor.
Historia.
W 1902 w Egipcie wybuchła epidemia cholery, która bardzo szybko rozprzestrzeniła się na tereny Palestyny, będącej wówczas częścią Imperium osmańskiego. Gdy zaczęli masowo umierać mieszkańcy Jafy, tureckie władze zabroniły chować zmarłych na cmentarzu położonym w środku miasta. Przywódca społeczności żydowskiej w osiedlu Newe Cedek, Shimon Rokach, zwrócił się do władz z prośbą o wydanie zgody na utworzenie cmentarza żydowskiego. Władze dały mu zezwolenie i przekazały działkę o powierzchni 12 hektarów, która nadal pozostawała własnością rządu. Działka znajdowała się daleko poza ówczesnymi granicami miasta Jafy.
Cmentarz został założony w październiku 1902. Pierwsze groby zostały wykopane daleko od siebie. Uczyniono tak, aby tworzyć fakty na ziemi i zajmować cała powierzchnię cmentarza żydowskiego. Pierwszym zmarłym pochowanym na cmentarzu był Samuel David Gershin-Zane. Pochowano go w północno-wschodnim narożniku cmentarza. Natomiast drugiego zmarłego – Berambarag Nyshkea – pochowano przy północnej granicy cmentarza (przy obecnej ulicy Tiberias). Z tego pierwszego okresu pochodzi wiele bezimiennych grobów, w których chowano zmarłych podczas epidemii.
Do 1932 był to jedyny cmentarz w Tel Awiwie. Bardzo szybko został on jednak przepełniony i w 1932 otworzono cmentarz Nahalat Yitzhak, położony we wschodniej części miasta. Na starym cmentarzu chowano jeszcze osoby, które wcześniej wykupiły grunt na pochówek (obecnie ceny sięgają 100 tys. szekli).
Pochowani na Cmentarzu Trumpeldor.
Na cmentarzu Trumpeldor zostali pochowani liczni wybitni przedstawiciele kultury, nauki i historii tak miasta, jak i państwa Izrael. Pochowano tutaj większość z pierwszych założycieli miasta Tel Awiw, w tym:
W południowo-zachodniej części cmentarza zostało pochowanych wielu przywódców politycznych, społecznych i ruchu syjonistycznego. Można tu zobaczyć mauzoleum zbudowane przez rzeźbiarza Abrahama Melnikova na grobie pisarza i przywódcy syjonistycznego Maxa Nordaua. W pobliżu znajdują się groby burmistrza Meira Dizengoffa, przywódcy ruchu robotniczego Chaima Arlosoroffa, poety Chajma Nachmana Bialika, pisarza Aszera Ginsberga i premiera Moszego Szareta. Można tutaj zobaczyć także groby twórcy izraelskiego lotnictwa Dowa Hoza i założyciela Hagany Elijjahu Golomba.
We wschodniej części cmentarza zostali pochowani religijni przywódcy miasta – rabini i przywódcy Chewra Kadisza.
Pomniki.
Przy głównej bramie wejściowej na cmentarz znajdują się masowe groby zabitych Żydów podczas arabskich zamieszek w 1921, 1929 i 1936–1939. Wystawiono tutaj dwa symboliczne pomniki.

</doc>
<doc id="2207105" url="https://pl.wikipedia.org/wiki?curid=2207105" title="The Pied Pipers">
The Pied Pipers

The Pied Pipers – popularny zespół muzyczny, występujący w USA w latach 30., 40. i na początku 50. Zespół liczył ośmiu członków (siedmiu mężczyzn i jedną kobietę), którzy należeli wcześniej do innych grup muzycznych (np. Chuck Lowry – śpiewający w The Four Esquires czy Dick Whittinghill – The Three Rhythm Kings). Z zespołem tworzył również Spencer Clark, amerykański saksofonista jazzowy i multiinstrumentalista.
Historia.
Powstanie grupy zaaranżowali Paul Weston i Axel Stordahl (dzięki nim powstała m.in. orkiestra kompozytora i puzonisty Tommy’ego Dorseya). Weston usłyszał podczas audycji radiowej dwie śpiewaczki The King Sisters – Alyce i Yvonne. Zostały one wcześniej wyrzucone z orkiestry Dorseya, ponieważ kilka kompozycji w ich repertuarze nie spodobało się sponsorowi orkiestry. Nagrali oni wtedy w Nowym Jorku dwie piosenki i przenieśli się do Kalifornii.
Już w Los Angeles zespół został ograniczony do czterech członków – Jo Stafford, jej ówczesnego męża Johna Huddlestona, Chucka Lowry’ego i Billy’ego Wilsona. Grupa nagrywała w tamtym czasie bardzo mało utworów, a przez pewien czas groził jej nawet rozpad.
W 1939 roku grupa znów przeniosła się, tym razem do Chicago. Billy Wilson, wcześniej gitarzysta zespołu, został zastąpiony przez Clark Yocum. Rok później Dorsey, który niejako kierował The Pied Pipers, zatrudnił Franka Sinatrę. Wtedy też zespół nagrał jedną ze swoich najbardziej znanych piosenek – "I’ll never smile again". Sukces odniosła też Jo Stafford, która nagrała wtedy solowy utwór pt. "Yes Indeed".
W 1942 Dorsey pokłócił się z jednym z członków zespołu i wyrzucił go. Wskutek tego grupa zerwała z nim współpracę, której ostatnim owocem był przebój "There Are Such Things". Od tego czasu Pied Pipers nagrywali w wytwórni Capitol Records i znów przenieśli się do Los Angeles.
W tym samym roku nastąpiła kolejna zmiana w zespole – odszedł Huddleston (rozwiódł się też ze Stafford), który został zastąpiony przez Hala Hoppera. Dwa lata później Pied Pipers opuściła także Jo Stafford, by rozwijać swoją karierę solową. Pracę z zespołem jednak kontynuował Frank Sinatra, który wyruszył z grupą w trasę koncertową.
Wspólnie z Capitol Records Pied Pipers nagrali 12 przebojów, z których najsłynniejsze to "Dream" i "Happiness".
Zespół w 2001 roku został wprowadzony na Vocal Group Hall of Fame.

</doc>
<doc id="2207106" url="https://pl.wikipedia.org/wiki?curid=2207106" title="Skupniów Żleb">
Skupniów Żleb

Skupniów Żleb – żleb w orograficznie prawych zboczach Jaworzynki w polskich Tatrach Zachodnich. Nazwa została wymyślona przez Władysława Cywińskiego. Jest to jedyny żleb w tych zboczach, prócz niego istnieją tylko depresje i płytko wcięte żlebki. W dolnej części ma skaliste dno z niewielkimi progami i jest głęboko wcięty, natomiast górą przechodzi w szeroką na ok. 100 m depresję pochodzącą pod Skupniów Przechód (ok. 1275 m n.p.m.). Jest kręty i zalesiony, a jego wylot znajduje się nieco powyżej szałasów na polanie Jaworzynce.
Skupniów Żleb tworzy naturalną granicę oddzielającą Boczań od Skupniowego Upłazu.

</doc>
<doc id="2207107" url="https://pl.wikipedia.org/wiki?curid=2207107" title="For the Masses">
For the Masses

For the Masses - to drugi album tribute wydany przez A&amp;M, dnia 4 sierpnia 1998.

</doc>
<doc id="2207108" url="https://pl.wikipedia.org/wiki?curid=2207108" title="Współczesna Gospodarka">
Współczesna Gospodarka

Współczesna Gospodarka (ISSN 2082-677X) – elektroniczne czasopismo naukowe z otwartym dostępem wydawane przez Uniwersytet Gdański, Instytut Transportu i Handlu Morskiego w Sopocie, skierowane do pracowników naukowych oraz praktyków gospodarczych.
Znaczenie i treści.
W czasopiśmie publikowane są:
Czasopismo indeksowane jest w bazach: The Central European Journal of Social Sciences and Humanities, Index Copernicus, BazEkon, Directory of Open Access Journals.

</doc>
<doc id="2207109" url="https://pl.wikipedia.org/wiki?curid=2207109" title="Corus (turniej szachowy)">
Corus (turniej szachowy)



</doc>
<doc id="2207110" url="https://pl.wikipedia.org/wiki?curid=2207110" title="Plac Pod Lipami w Katowicach">
Plac Pod Lipami w Katowicach

Plac Pod Lipami w Katowicach − plac miejski w Katowicach, położony na terenie jednostki pomocniczej Giszowiec, którego nazwa pochodzi od znajdujących się dookoła niego lip. Stanowi on środkową część powstałego wraz z nim zabytkowego osiedla patronackiego Giszowiec, wybudowanego w latach 1907–1910, autorstwa Emila i Georga Zillmannów. Przy nim zlokalizowano obiekty użyteczności publicznej osiedla: dom nadleśniczego wraz z siedzibą nadleśnictwa, gospodę, szkołę, konsum oraz urząd obszaru dworskiego. Cały układ urbanistyczny osiedla wraz z placem Pod Lipami jest wpisany do rejestru zabytków. 
Historia.
Powstanie placu i okres do 1922 roku.
Obecny plac Pod Lipami powstał wraz z wybudowanym w latach 1907–1910 osiedlem patronackim Giszowiec, które powstało z inicjatywy ówczesnego dyrektora spółki Georg von Giesches Erben – Antona Uthemanna dla pracowników znajdującej się w pobliżu kopalni "Giesche" (obecnie "Wieczorek"). Projektowanie osiedla zlecono architektom z Charlottenburga – Emilowi i Georgowi Zillmannom.
Placowi w 1910 roku nadano nazwę "Ring" (pol. "Rynek"), lecz na pocztówkach z tamtego okresu widnieje też nazwa "Marktplatz" (pol. "plac Targowy"). Ówczesny Ring został zaprojektowany jako centralny plac, z którego wychodziły wówczas cztery główne ulice osiedla. Wokół Ringu biegła Ringstraße, od której promieniście rozchodziły się ulice. W nocy Ring oświetlało kilkanaście lamp łukowych, umieszczonych na słupach.
Od początku stanowił on centralny punkt osiedla. Przy Ringu zlokalizowano większość obiektów użyteczności publicznej dla mieszkańców nowego osiedla: po stronie wschodniej gospodę wraz ze stajniami i wozownią, po stronie północnej dom nadleśniczego, po południowej kompleks budynków szkoły, a po zachodniej konsum. Parcele tych budynków, prócz konsumu, zostały wówczas otoczone parkanami z drewnianych sztachet, osadzonych pomiędzy otynkowanymi słupami. Tworzyły one jednocześnie pierzeje placu z trzech stron prócz zachodniej, gdzie znajdował się konsum. 
Budowa tych budynków miała wówczas na celu pełne usamodzielnienie gospodarcze i kulturalne osiedla, natomiast do usamodzielnienia politycznego doszło 13 maja 1907 roku, przez powołanie nowego obszaru dworskiego. Wybudowano przy obecnym placu Pod Lipami również gmach urzędu obszaru dworskiego, zlokalizowany między konsumem a domem nadleśniczego. Pracowali tam urzędnicy obsługujący różne agendy administracji obszaru dworskiego Giszowiec. Na fasadzie umieszczono pomnik Ottona von Bismarcka, stylizowanego na rycerza Rolanda. 
Od 1910 roku w każdą środę na giszowieckim rynku organizowano cotygodniowy targ. Na targu sprzedawano m.in. mięso, ryby, owoce, warzywa, kwiaty, warzywa, nabiał oraz wyroby drewniane i konopne.
Lata międzywojenne i okres II wojny światowej.
Po przyłączeniu części Górnego Śląska do Polski w 1922 roku, ówczesny Ring został przemianowany na "plac Tadeusza Kościuszki", a w późniejszym czasie na "Rynek". Polskie organizacje w Giszowcu zaczęły zabiegać o ustawienie w niszy w murze przy budynku szkoły na giszowieckim rynku obelisku upamiętniającego powstańców śląskich. W tym celu zwrócili się do spółki Georg von Giesches Erben o dofinansowanie budowy. Pomnik powstał w tym miejscu dopiero w 1925 roku. W czerwcu 1922 roku w przylegającym do Rynku budynku urzędu dworskiego wynajęto mieszkanie komisarzowi Policji Województwa Śląskiego. 
W rezolucji Towarzystwa Czytelni Ludowych z 6 marca 1923 roku domagano się m.in. usunięcia pomnika Bismarcka z elewacji budynku administracyjnego. W pewnym momencie odrąbano mu głowę, a w 1933 roku ustawiono na nim głowę Jana III Sobieskiego.
Dnia 4 września 1939 roku, w wyniku inwazji wojsk III Rzeszy na Polskę, Giszowiec znalazł się pod okupacją niemiecką. Likwidowano wszelkie ślady polskości – rozebrano m.in. stojący przy placu obelisk ku czci powstańców śląskich. W latach niemieckiej okupacji Polski (lata 1939–1945) plac przemianowano na "Hermann Göringplatz".
Okres Polski Ludowej.
Po zakończeniu II wojny światowej i przejęciu władzy przez władze komunistyczne w 1945 roku, nastąpiła repolonizacja życia publicznego. W miejscu zniszczonego przez Niemców obelisku powstała tablica pamiątkowa poświęcona poległym powstańcom śląskim oraz zamordowanym w czasie II wojny światowej mieszkańcom Giszowca. W 1955 roku prowizoryczną tablicę zastąpiono solidnym, granitowym monumentem. Plac został przemianowany początkowo na "Rynek", a od 2 marca 1945 roku nadano mu nazwę "placu Czerwonych", którą plac nosił do 24 marca 1991 roku.
W 1960 roku dawny dom nadleśniczego przekształcono w przedszkole. W związku z powstaniem kopalni "Staszic" w 1964 roku władze kopalni oraz lokalni działacze PZPR nalegali, by mieszkania dla górników zaczęto budować przy kopalni. Pod koniec lat 60. XX wieku podjęto decyzję o wyburzeniu osiedla patronackiego na rzecz nowego osiedla mieszkaniowego. Na terenie ówczesnego placu Czerwonych zaplanowano budowę kina i domu kultury. W połowie lat 70. XX wieku sprawą osiedla górniczego zainteresowały się konserwatorzy zabytków i 18 sierpnia 1978 roku rejon placu Czerwonych wpisano do rejestru zabytków, co spowodowało zaniechanie planów przekształcenia placu i wyburzeniu wokół nich budynków. Wpisano wówczas do rejestru m.in. budynki szkolne, gmach administracyjny, dom nadleśniczego i gospodę. Wpis ten nie uchronił natomiast od wyburzenia dawnego budynku administracyjnego obszaru dworskiego Giszowiec. 
Według mapy z 1973 roku, przez ówczesny plac Czerwonych kursowały autobusy transportu miejskiego, które dojeżdżały z północno-zachodniej i północno-wschodniej strony. Plac ten był również ostatnim przystankiem dla linii nr 163. Według mapy z 1980 roku autobusy docierały już z jednej strony – z ówczesnej ulicy Ernsta Thälmanna. Były to ówczesne linie: 12, 72 i 163. Na placu Czerwonych znajdował się też wówczas postój taksówek. Na mapie z 1985 roku autobusy już nie kursowały do placu – pozostał natomiast postój taksówek. W 1986 roku nieopodal placu oddano do użytku budynek Ośrodka Rehabilitacyjno-Wychowawczego im. dr Marii Trzcińskiej-Fajfrowskiej. Była to wówczas pierwsza tego typu placówka w Polsce.
Okres po 1989 roku.
Na mocy uchwały Rady Miejskiej w Katowicach, 25 marca 1991 roku przemianowano nazwę placu na obecną – plac Pod Lipami. Dnia 12 października 1993 roku przy ulicy Przyjaznej 7 oddano częściowo do użytku nowy budynek szkoły, do którego przeniosła się zajmująca dotychczas starą szkołę Szkoła Podstawowa nr 51. W 2001 roku stanął pomnik poświęcony ofiarom powstań śląskich oraz poległym i zamordowanym w czasie II wojny światowej autorstwa Jacka Sarapaty. W 2002 roku z budynków dawnej szkoły wyprowadzili się ostatni mieszkańcy. Nowy właściciel wykonał remont generalny kompleksu. W latach 2003–2005 miasto Katowice dokonało renowacji znajdującej się przy placu budynku dawnej gospody. Zmodernizowano również budynki dawnej stajni, w której obecnie znajduje się Izba Śląska ("Gawlikówka"). 7 stycznia 2006 roku odbyła się oficjalna uroczystość otwarcia filii nr 2 Miejskiego Domu Kultury "Szopienice-Giszowiec" w budynku dawnej gospody. W 2011 roku dokonano kapitalnego remontu elewacji budynku przedszkola. 
17 listopada 2014 roku Miejski Zarząd Ulic i Mostów Katowicach ogłosił przetarg na przebudowę placu pod Lipami. Informację o wyborze najkorzystniejszej oferty ogłoszono 15 grudnia tego samego roku. Wartość robót wynosiła blisko 3,1 mln złotych i wykonano je do połowy 2015 roku. W ramach przebudowy placu wymieniono nawierzchnię jezdni i chodników, a także wykonano miejsca postojowe. Chodniki zostały wyłożone granitowymi płytami, a jezdnia i miejsca postojowe z kotki granitowej i porfirowej kostki kamiennej. Wykonano również nowe oświetlenie. 31 lipca 2017 roku przy placu Pod Lipami uruchomiono stację rowerów miejskich City by bike.
Opis.
Plac Pod Lipami jest centralną częścią osiedla patronackiego i jednostki pomocniczej Giszowiec. Powstał on na planie prostokąta. Obwód placu wynosi 410 m, a jego dłuższy bok 135 m. Łączna powierzchnia placu, wraz z okalającymi go ulicami, wynosi 9500 m². Z placu, w północno-wschodniej części wychodzi ulica Gościnna, a z południowo-wschodniej ulica Barbórki. Jezdnia na placu Pod Lipami posiada nawierzchnię z kostki granitowej, miejsca parkingowe są z kostki granitowej i porfirowej kostki kamiennej, natomiast chodniki z płyt granitowych. Plac jest objęty monitoringiem w ramach Katowickiego Inteligentnego Systemu Monitoringu i Analizy. Zlokalizowana jest tu jedna kamera obrotowa tego systemu.
Plac ten przynależy do dróg gminnych o klasie drogi dojazdowej. Jest on w administracji Miejskiego Zarządu Ulic i Mostów w Katowicach. W systemie TERYT plac widnieje pod numerem 50452. Kod pocztowy 21 adresów mieszczących się przy placu to 40-476. Przy placu Pod Lipami 31 grudnia 2014 roku było zameldowanych 11 osób, a w pierwszym kwartale 2015 roku miało tu siedzibę 19 firm. Wierni rzymskokatoliccy mieszkający przy placu Pod Lipami przynależą do parafii św. Barbary.
Nie dojeżdżają do placu autobusy transportu zbiorowego ZTM. Przy placu znajduje się natomiast 13-stanowiskowa stacja rowerów miejskich City by bike nr 5864 Giszowiec – Plac Pod Lipami. Przez północną część placu przebiega krótki fragment zielonego szlaku turystycznego – Szlak Dwudziestopięciolecia PTTK. Obok budynku byłej szkoły znajduje się pomnik ku czci poległych w powstaniach śląskich i zamordowanych w obozach hitlerowskich w okresie II wojny światowej.
Wokół placu zlokalizowano większość obiektów użyteczności publicznej. Przy placu mieści się gospoda, którą w latach 2003−2005 zmodernizowano ze środków finansowych miasta. Obok niej znajduje się "Gawlikówka" (dawna stajnia), w której zlokalizowano galerię malarstwa Ewalda Gawlika. Przy placu znajdują się także trzy dawne budynki szkolne, wydłużony budynek ze sklepami oraz dawna siedziba nadleśnictwa lasów przedsiębiorstwa Georg von Giesches Erben, w którym siedzibę ma obecnie przedszkole. Z placem sąsiaduje od wschodu park Giszowiecki. Plac Pod Lipami jest miejscem organizacji wydarzeń o różnorodnym charakterze, w tym Giszowieckiego Jarmarku Bożonarodzeniowego.
Plac jest terenem zieleni, pełniącym integrującą funkcję w założeniu urbanistycznym mniejszej skali, jakim jest Giszowiec. Rosnące dookoła placu lipy zostały posadzone na początku XX wieku. Lipy te otaczają środek placu ze wszystkich stron. W 2006 roku było ich łącznie 51. Na środku placu rośnie się stary buk, którego obwód wynosi 345 cm, jest on pomnikiem przyrody. W 2010 roku buk otrzymał imię Anton (na cześć jednego z pomysłodawców budowy osiedla Giszowiec − Antona Uthemanna).

</doc>
<doc id="2207111" url="https://pl.wikipedia.org/wiki?curid=2207111" title="Color Theory Presents Depeche Mode">
Color Theory Presents Depeche Mode

Color Theory Presents Depeche Mode - to trzeci album tribute wydany przez 11th Records, dnia 25 listopada 2003.

</doc>
<doc id="2207112" url="https://pl.wikipedia.org/wiki?curid=2207112" title="Travis Bickle">
Travis Bickle

Travis Bickle – postać fikcyjna, główny bohater filmu Taksówkarz z 1976 roku w reżyserii Martina Scorsese. W rolę tę wcielił się Robert De Niro i otrzymał za nią nominację do Oscara.
Życiorys.
Niewiele wiadomo na temat przeszłości Bickle'a poza tym, że należał do jednostki Marines i brał udział w Wojnie wietnamskiej. W maju 1973 roku został honorowo zwolniony ze służby. W trakcie akcji filmu ma 26 lat. Po powrocie do kraju nie potrafi odnaleźć się w społeczeństwie, ma niewielu przyjaciół i cierpi na bezsenność. Z tego powodu zatrudnia się jako taksówkarz na nocną zmianę. Pracuje w niebezpiecznej dzielnicy, a jego pasażerami są złodzieje, prostytutki i sutenerzy. Czuje do nich wstręt i fantazjuje o „zmyciu tych brudów z ulicy”.
Z czasem poznaje Betsy (Cybill Shepherd), która pracuje w biurze wyborczym kandydata na prezydenta, senatora Charlesa Palantine'a. Początkowo obserwuje ją z taksówki, aż w końcu decyduje się porozmawiać z nią pod pretekstem wsparcia kandydata. Umawiają się na kawę. Podczas rozmowy Betsy jest zaintrygowana osobowością Travisa i zgadza się na kolejne spotkanie. Bickle zabiera ją do kina porno, co wywołuje jej negatywną reakcję. Betsy postanawia zerwać z nim relacje.
Po tym zdarzeniu Travis popada w paranoję i planuje wcielić w życie swoje fantazje. Kupuje kilka sztuk broni i nosi je ukryte pod ubraniem. W trakcie ćwiczeń przed lustrem wypowiada kwestię, która na stałe zapisała się w historii kina: „You talkin' to me?” ("Mówisz do mnie?"). Następnie ścina włosy na Irokeza. Przybywa na przemówienie senatora Palantine'a z zamiarem zastrzelenia go. Przykuwa uwagę agenta Secret Service i ucieka, nie osiągając celu.
Obsesyjnie stara się ochronić Iris (Jodie Foster), 12-letnią prostytutkę, którą spotkał podczas pracy. Płaci jej sutenerowi o pseudonimie „Sport” (Harvey Keitel) za spotkanie z nią, ale odrzuca jej seksualną propozycję. Próbuje ją przekonać, żeby przestała zarabiać jako prostytutka. Iris sprzeciwia się temu, co potęguje jego złość. Decyduje się odbić ją siłą. Zabija Sporta, jednak zostaje też ranny. W przypływie szału wdziera się do burdelu, eliminując ochroniarza oraz obsługiwanego przez Iris klienta.
Artykuły w prasie okrzyknęły Travisa bohaterem za uratowanie dziewczyny. Otrzymuje list od jej rodziców z podziękowaniami za zwrócenie im córki. Po rekonwalescencji spotyka ponownie Betsy. Na pytanie, ile musi mu zapłacić, Travis uśmiecha się i odjeżdża.
Inspiracje.
Martin Scorsese przyznał, że znaczący wpływ na jego dzieło miał indyjski reżyser Satyajit Ray. Postać Travisa była inspirowana cynicznym taksówkarzem Narsinghem (Soumitra Chatterjee), głównym bohaterem pochodzącego z 1962 roku filmu "Abhijaan" tego reżysera.
Drugim źródłem inspiracji był Arthur Bremer, który usiłował zabić kandydującego na prezydenta gubernatora Alabamy, George'a Wallace'a, podczas jego przemówienia wyborczego 15 maja 1972 roku.
Reakcje krytyków.
W rankingu 100 najsłynniejszych postaci filmowych ogłoszonym przez magazyn "Empire" Travis Bickle zajął 18. miejsce.
W rankingu 50 najsłynniejszych złoczyńców według Amerykańskiego Instytutu Filmowego Travis Bickle zajął 30. miejsce.
W rankingu 100 najbardziej pamiętnych cytatów w historii kina Amerykańskiego Instytutu Filmowego wypowiedziana przez Travisa kwestia "You talkin' to me?" zajęła 10. miejsce.

</doc>
<doc id="2207113" url="https://pl.wikipedia.org/wiki?curid=2207113" title="Plac Pod Lipami">
Plac Pod Lipami



</doc>
<doc id="2207115" url="https://pl.wikipedia.org/wiki?curid=2207115" title="Thomas Laurence Purdom">
Thomas Laurence Purdom

Thomas Laurence Purdom (ur. 24 czerwca 1892 w Hawick, zm. ?) – szkocki as myśliwski okresu I wojny światowej, adwokat. Odniósł 13 zwycięstw powietrznych. Odznaczony Military Cross.
Thomas Laurence Purdom urodził się w Hawick, Roxburghshire, Szkocja.
Po służbie w King's Own Scottish Borderers, w 1915 roku został skierowany do służby w Royal Flying Corps. Przejściu szkolenia z pilotażu na samolotach Martin Framan, uzyskał licencję pilota w Military School, Birminghanm, nr licencji 1873, 11 października 1915. Purdon służył przez większość 1916 roku w No. 15 Squadron RAF, na samolotach Royal Aircraft Factory B.E.2. W 1917 roku znalazł się w wyposażonej w Bristol F.2 Fighter jednostce No. 62 Squadron RAF.
Został przydzielony do pary z obserwatorem porucznikiem Percivalem Chambersem. Razem odnieśli 12 zwycięstw powietrznych. Pierwsze podwójne zwycięstwo powietrzne odniósł 21 marca 1918 roku nad niemieckimi samolotami Albatros D.V. 26 marca odnieśli podwójne zwycięstwo powietrzne uszkadzając dwa samoloty EA. Ostatnie zwycięstwo odniósł 19 maja w okolicach Douai nad samolotem Fokker D.VII. Zwycięstwo to został odniesione wspólnie z obserwatorem sierżantem Williamem N. Holmesem.

</doc>
<doc id="2207117" url="https://pl.wikipedia.org/wiki?curid=2207117" title="Duże dzieci (film)">
Duże dzieci (film)

Duże dzieci (ang. "Grown Ups") – amerykański film z 2010 roku w reżyserii Dennisa Dugana. W rolach głównych pojawił się Adam Sandler, Chris Rock, Kevin James oraz Salma Hayek.
Zdjęcia.
Film kręcono na terenie stanu Massachusetts (USA) – East Wareham, Essex, Marblehead, Southborough.
Muzyka.
Utwory, które pojawiły się w trakcie filmu:
Zdjęcia.
Zdjęcia do filmu realizowane były na terenach amerykańskich stanów Massachusetts i Kalifornia.

</doc>
<doc id="2207118" url="https://pl.wikipedia.org/wiki?curid=2207118" title="Thibaut Fauconnet">
Thibaut Fauconnet

Thibaut Fauconnet (ur. 23 kwietnia 1985 w Dijon) – francuski łyżwiarz szybki, specjalizujący się w short tracku, siedmiokrotny mistrz Europy, olimpijczyk.
Startował na Zimowych Igrzyskach Olimpijskich 2010 – w biegu na 500 metrów zajął 16. miejsce, a na 1000 metrów był trzynasty.
29 stycznia 2011 zdobył złoty medal w biegu na 500 m na Zimowej Uniwersjadzie w Erzurum.
W grudniu 2010 roku został przyłapany na stosowaniu zabronionych środków dopingowych, za co został zdyskwalifikowany na 18 miesięcy.

</doc>
<doc id="2207123" url="https://pl.wikipedia.org/wiki?curid=2207123" title="Grus virgo">
Grus virgo



</doc>
<doc id="2207125" url="https://pl.wikipedia.org/wiki?curid=2207125" title="LC 50">
LC 50



</doc>
<doc id="2207127" url="https://pl.wikipedia.org/wiki?curid=2207127" title="Dariusz Michalak (żużlowiec)">
Dariusz Michalak (żużlowiec)

Dariusz Michalak (ur. 16 grudnia 1968 w Buchałowie) – polski żużlowiec.
Kariera sportowa.
Przez całą karierę reprezentował barwy Falubazu Zielona Góra. Licencję żużlową zdobył w 1984 roku. Zadebiutował 19 października tego roku na torze w Bydgoszczy. W 1986 roku zdobył wraz z kolegami z drużyny brązowy medal MDMP. W sezonie 1988 zdobył złoty medal MMPPK na torze w Rzeszowie wraz ze Sławomirem Dudkiem i Zbigniewem Błażejczakiem. W tym samym roku był członkiem „złotej” ekipy Falubazu Zielona Góra w bydgoskim finale MDMP. Występ w tej imprezie zakończył jego obiecująco rozwijającą się karierę żużlową. Uczestniczył w poważnym wypadku w biegu z Wojciechem Momotem, Waldemarem Cieślewiczem i Krzysztofem Kuczwalskim. W wyniku poniesionych obrażeń porusza się na wózku inwalidzkim.
Dariusz Michalak nie zerwał jednak całkowicie ze sportem. Uprawiał m.in. tenis stołowy dla niepełnosprawnych.
Jest prezesem Zielonogórskiego Stowarzyszenia Tenisa „Tennis Wheelchairs”.

</doc>
<doc id="2207128" url="https://pl.wikipedia.org/wiki?curid=2207128" title="Grus paradisea">
Grus paradisea



</doc>
<doc id="2207131" url="https://pl.wikipedia.org/wiki?curid=2207131" title="Martina Valcepina">
Martina Valcepina

Martina Valcepina (ur. 4 czerwca 1992 w Bormio) – włoska łyżwiarka szybka, specjalizująca się w short tracku, mistrzyni Europy.
Startowała na Igrzyskach w Vancouver – w biegu na 500 metrów zajęła 31. miejsce, a w sztafecie na 3000 metrów była siódma. Podczas igrzysk w Soczi wywalczyła brązowy medal w sztafecie. Na zimowych igrzyskach olimpijskich w Pekinie wywalczyła srebrny medal w konkurencji sztafety mieszanej.

</doc>
<doc id="2207133" url="https://pl.wikipedia.org/wiki?curid=2207133" title="Mirketa Çobani">
Mirketa Çobani

Mirketa Çobani (ur. 23 marca 1947 w Tiranie) – albańska aktorka.
Życiorys.
Ukończyła studia aktorskie w Instytucie Sztuk w Tiranie. Po ukończeniu studiów pracowała w Teatrze Ludowym i w stołecznym Teatrze Lalek. W 1968 zadebiutowała w filmie rolą Arty w filmie "Horizonte te hapura". Zagrała w czterech filmach fabularnych.

</doc>
<doc id="2207134" url="https://pl.wikipedia.org/wiki?curid=2207134" title="Métro-Léger">
Métro-Léger

Métro-léger (arab.: المترو الخفيف المدينة تونس ,"al-metrū al-khafīf al-madīna tūnis") – system komunikacji tramwajowej działający w Tunisie, stolicy Tunezji.
System został otwarty w 1985. Jest to jedyny nowoczesny system tramwajowy w Afryce. Sieć składa się z sześciu linii o łącznej długości 45 km. Rozkład szyn wynosi 1435mm, a zasilanie w sieci trakcyjnej wynosi 750V.

</doc>
<doc id="2207135" url="https://pl.wikipedia.org/wiki?curid=2207135" title="Grus carunculata">
Grus carunculata



</doc>
<doc id="2207137" url="https://pl.wikipedia.org/wiki?curid=2207137" title="Geografia Anguili">
Geografia Anguili

Anguilla – wyspa w archipelagu Małych Antyli (Wyspy Podwietrzne), w Ameryce Środkowej. Stanowi niewielkie terytorium zamorskie Wielkiej Brytanii. Wyspa cechuje się nizinnym krajobrazem i wilgotnym, tropikalnym klimatem. Anguilla jest terytorium wyspiarskim i nie ma granicy lądowej z żadnym państwem; w pobliżu Anguilli leży wyspa Sint Maarten, podzielona między Francję i Holandię.
Ukształtowanie poziome.
Z główną wyspą Anguilla sąsiaduje kilka mniejszych wysp, mających po kilka kilometrów kwadratowych powierzchn. Są nimi: Scrub Island, która leży kilkaset metrów od wschodnich wybrzeży Anguilli, Dog Island leżącą 16 km na północny zachód od Anguilli, i Sombrero, które leży 50 km na północny zachód od głównej wyspy. Poza tymi trzema wyspami, w pobliżu Anguilli leży kilka mniejszych wysepek i przylądków. Anguilla cechuje się dobrze rozwiniętą linią brzegową o długości 61 km, gdzie liczne są małe zatoki i półwyspy. Wybrzeże jest przeważnie niskie, plażowe, w wielu miejscach pozbawione plaż, skaliste. Występują fragmenty klifowe.
Budowa geologiczna i rzeźba.
Anguilla będąc częścią Małych Antyli, należy strukturalnie do łuku wulkanicznego, który powstał w czasie orogenezy alpejskiej. Anguilla, jak i należące do niej wyspy, jest zbudowana z osadów wapiennych, gdzie przeważają pochodzące z miocenu wapienie rafowe. Rafowe wapienie spoczywają na pochodzących z paleocenu i eocenu tufach i piaskowcach, które są pochodzenia wulkanicznego. Anguilla powstała w wyniku kolizji płyty karaibskiej z północnoamerykańską.
Wyspa jest wybitnie nizinna, ale krajobraz nie jest całkowicie monotonny. Zaznaczają się na niej niewysokie wzniesienia, które przeciętnie wznoszą się na 20-30 m n.p.m. Najwyższe wzniesienie – Crocus Hill liczy 65 m n.p.m. i znajduje się w północnym krańcu wyspy. Większość powierzchni ma postać równinną.
Klimat.
Anguilla leży w strefie klimatu równikowego, na który wpływ ma północno-wschodni pasat, oraz ciepłe prądy morskie. Temperatury są typowe dla regionu równikowego i wynoszą od 26 °C w styczniu do 29 °C w lipcu i sierpniu. Amplitudy dobowe są niewielkie, niwelowane przez wpływ morza i pasatów. Opady są dosyć niskie, gdzie średnia roczna wynosi jedynie 900 mm, ale na przestrzeni lat są wyraźne różnice w opadach rocznych. W lutym i w marcu zaznacza się pora sucha, z miesięcznymi opadami około 40 mm. Największe opady występują w drugiej połowie lata, gdzie średnie miesięczne wynoszą 110 mm. Wilgotność wynosi przeciętnie 75-77%. Wyspy w okresie późnego lata i jesieni, nawiedzane są przez huragany.
Wody.
Sieć rzeczna na Anguilli jest bardzo słabo rozwinięta, ze względu na krasowe podłoże wyspy, oraz samo ukształtowanie powierzchni. Na pozostałych wyspach brak wód powierzchniowych. Na Anguilli leży kilka niewielkich jezior krasowych. W strefie nadbrzeżnej istnieje znaczne zasolenie wód lądowych.
Gleby.
Wyspy należą do karaibskiej krainy glebowej. Główną formacją glebową są czerwone gleby ferralitowe, które wykształciły się w wyniku wietrzenie wapiennego podłoża.
Flora i fauna.
Roślinność wyspy pomimo wilgotnego klimatu jest uboga. Na wyspie rosną niewielkie fragmenty kompleksów leśnych, jakimi są zwrotnikowe lasy wiecznie zielone. Większość powierzchni wyspy, to tereny gdzie występuje roślinność sucholubna. Powszechnym gatunkiem drzewa jest palma kokosowa, która rośnie w strefie wybrzeża. Wokół wysp rosną rafy koralowe.
Fauna należąca do antylskiej krainy neotropikalnej, jest także uboga. Brak dużych ssaków, dominują ptaki, gdzie występuje 80 rodzajów tych zwierząt. Na wyspach żyją głównie kolibry i ptactwo morskie. Bogaty jest świat zwierząt morskich, posiadających dobre warunki do życia na terenie raf koralowych.

</doc>
<doc id="2207139" url="https://pl.wikipedia.org/wiki?curid=2207139" title="Getto w Przemyślanach">
Getto w Przemyślanach

Getto w Przemyślanach (jidysz פרעמישלאנער געטאָ; "Premyszlaner geto") – getto dla ludności żydowskiej zorganizowane przez okupacyjne władze hitlerowskie w czasach II wojny światowej w Przemyślanach. 
W połowie 1941 roku w Przemyślanach mieszkało co najmniej 2,6 tys. Żydów. Trzy dni po zajęciu miasta przez wojska niemieckie, 4 lipca 1941 roku nacjonaliści ukraińscy dokonali w Przemyślanach pogromu, podczas którego nieustaloną liczbę Żydów spalono w synagodze a także wielu innych pobito i ograbiono.
5 listopada 1941 roku Niemcy, prawdopodobnie SD z Tarnopola, rozstrzelali w Przemyślanach około 400 niezdolnych do pracy Żydów. Po tym wydarzeniu, pod koniec 1941 roku lub na początku 1942, utworzono w Przemyślanach otwarte getto dla ludności żydowskiej, które można było opuszczać tylko udając się do pracy. 
W maju 1942 roku Niemcy w getcie przeprowadzili „akcję” w której zabito około 100 osób. We wrześniu tego roku do obozu śmierci w Bełżcu wywieziono 2/3 mieszkańców getta. Na ich miejsce osiedlono Żydów z pobliskich miejscowości – Glinian i Świrza.
Decyzją Obergruppenführera SS Krügera 1 grudnia 1942 roku getto zmieniło charakter na zamknięty. Zamieszkująca je ludność liczyła około 3 tys. osób, jednak do maja 1943 roku kilkaset osób zmarło z głodu i chorób.
Getto zlikwidowano 22 maja 1943 roku. Kompania 1 batalionu 23 pułku policji rozstrzelała 2 tys. Żydów. W Przemyślanach pozostała jeszcze filia obozu pracy w Kurowicach, którą zlikwidowano 28 czerwca 1943 roku: 250 kobiet rozstrzelano, 200 mężczyzn przeniesiono do Kurowic.

</doc>
<doc id="2207143" url="https://pl.wikipedia.org/wiki?curid=2207143" title="Asbach-Sickenberg">
Asbach-Sickenberg

Asbach-Sickenberg – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207145" url="https://pl.wikipedia.org/wiki?curid=2207145" title="Jerel Blassingame">
Jerel Blassingame

Jerel Blassingame (ur. 12 września 1981 w Nowym Jorku) – amerykański koszykarz występujący na pozycji rozgrywającego.
W latach 2010–2011 oraz 2014-2017 grał w Polskiej Lidze Koszykówki, w Czarnych Słupsk oraz Asseco Prokomie Gdynia w latach 2011–2013. W 2012 został wybrany MVP finałów PLK.
W sezonie 2011/2012, podczas wygranego 88-67 spotkania z Zastalem Zielona Góra, ustanowił nadal aktualny rekord play-off PLK (odkąd wprowadzono oficjalne statystyki w sezonie 1998/99), notując 14 asyst. Podczas rozgrywek 2014/2015, w wygranym 77-74 spotkaniu z WKS Śląskiem Wrocław, wyrównał nadal aktualny rekord play-off PLK (od czasu wprowadzenia oficjalnych statystyk w sezonie 1998/99), zaliczając 9 strat.
8 stycznia 2017 rozwiązał umowę za porozumieniem stron z klubem Czarnych Słupsk. 23 stycznia podpisał kontrakt z ASP Promitheas Patras.
8 stycznia 2019 opuścił francuski Élan Béarnais.

</doc>
<doc id="2207146" url="https://pl.wikipedia.org/wiki?curid=2207146" title="Taternicki klub harcerzy">
Taternicki klub harcerzy



</doc>
<doc id="2207150" url="https://pl.wikipedia.org/wiki?curid=2207150" title="Tom Ford (projektant mody)">
Tom Ford (projektant mody)

Tom Ford, właśc. Thomas Carlyle Ford (ur. 27 sierpnia 1961 w Austin) – amerykański projektant mody, reżyser i scenarzysta filmowy.
Życiorys.
Młodość.
Urodził się w Austin w stanie Teksas jako syn pośredniczki Shirley Burton (z domu Shirley Ann Thrasher) i Thomasa Davida Forda. Spędził wczesną młodość na przedmieściach Houston w Teksasie, w San Marcos, poza Austin. Gdy miał 11 lat, jego rodzina przeniosła się do Santa Fe. Uczęszczał do St. Michael’s High School, a później przeniósł się do Santa Fe Preparatory School, którą ukończył w 1979 roku.
W wieku 16 lat rozpoczął naukę w Bard College at Simon’s Rock. Mając 17 lat przeniósł się do Nowego Jorku, gdzie rozpoczął studia na kierunku historia sztuki na New York University. Szybko z nich zrezygnował, zaczął występować w telewizyjnych reklamach.
Rozpoczął studia na wydziale architektury wnętrz w The New School. W 1986 ukończył wydział projektowania w nowojorskiej Parsons School of Design. Podczas pobytu w Nowym Jorku często odwiedzał Studio 54, gdzie zdał sobie sprawę, że jest gejem. Nowojorskie kluby ery disco wywarły znaczny wpływ na jego późniejsze projekty. W czasie ostatniego roku studiów w New School, Ford spędził półtora roku w Paryżu, gdzie pracował jako stażysta w biurze prasowym domu mody Chloé, który stał się z czasem jego inspiracją.
Kariera.
Projektowaniem mody zajął się w pierwszej połowie lat 80. W latach 1990–2004 został zatrudniony przez dom mody Gucci, gdzie w 1992 pełnił funkcję dyrektora działu stylistów, a w 1994 był dyrektorem kreatywnym. Funkcję tę pełnił do 2004 roku. W latach 1999–2004 był również dyrektorem kreatywnym domu mody Yves Saint Laurent. Potem projektował pod własnym szyldem.
W 2009 roku nakręcił swój debiutancki film fabularny, "Samotnego mężczyznę" z Colinem Firthem w roli tytułowej. Obraz zrealizowano na podstawie powieści Christophera Isherwooda. Film opowiada historię Brytyjczyka George’a Falconera, profesora uniwersytetu i geja, żyjącego w południowej Kalifornii w 1962.
Życie prywatne.
W 1986 związał się z dziennikarzem Richardem Buckleyem, z którym w 2014, po 27 latach życia w związku, wziął ślub. Zaadoptowali syna Alexandra Johna „Jacka” Buckleya Forda (ur. 23 września 2012). Richard Buckley zmarł 19 września 2021 roku w wieku 72 lat po długiej chorobie.

</doc>
<doc id="2207151" url="https://pl.wikipedia.org/wiki?curid=2207151" title="Maylene and the Sons of Disaster">
Maylene and the Sons of Disaster

Maylene and the Sons of Disaster, inna pisownia: Maylene &amp; the Sons of Disaster, MATSOD – amerykańska grupa metalcore'owa.
Historia.
Założony przez Dallasa Taylora (byłego wokalistę Underøath) w połowie 2004 roku, w Birmingham, w stanie Alabama, zespół grający metalcore w stylistyce Southern metal (tzw. "southern sound", i stąd określenia Southerncore, Southern metalcore etc.), niemający jednak zbyt wiele wspólnego z "christian metalcore" jaka to etykieta do grupy przylgnęła (gwoli ścisłości tzw. "chrześcijański metalcore" to nie odrębny gatunek muzyki, a rozpoznawalny jest li tylko przez warstwę ideologiczną np. teksty utworów i ostentacyjne obnoszenie się ze swoją religijnością przez członków zespołu, więc do tego terminu pasują np. wspomniany Underøath czy War of Ages), co potwierdzają słowa Dallasa z 2006 r.: "Maylene and Christianity are children of two entirely separate mothers" ("Maylene i chrześcijaństwo są dziećmi dwóch całkowicie różnych matek").
Nazwa i koncept, odnoszą się do kryminalnej legendy gangu Ma Baker, jej 4 synów i kolejnych kochanków, który w okresie międzywojnia odpowiadał za liczne napady i porwania w stanach Kansas, Missouri i Minnesocie.
Pierwotnie związali się z Mono Vs Stereo, który 25 października 2005 r. wydał debiutancki album zespołu zatytułowany po prostu "Maylene &amp; The Sons of Disaster". W kwietniu 2006 przenieśli się do Ferret Records, a w styczniu 2007 wydali 3-utworową EPkę "The Day Hell Broke Loose at Sicard Hollow" zapowiadającą nowy album, dlatego też dwa utwory z EP, znalazły się na wydanej 20 marca 2007 płycie zatytułowanej po prostu "II". Celem jej promocji, w kwietniu wyruszyli w trasę z Haste the Day (goście trasy to m.in. From Autumn to Ashes, The Sleeping, Alesana), a w maju dołączyli do "Dirty South Tour" z Underøath, Norma Jean, The Glass Ocean, gdzie mieli okazję zagrać kilka koncertów ze zbliżonymi stylistycznie do nich He Is Legend.
Od września do listopada 2008 odbyli tournée, już w roli headlinera wraz z A Static Lullaby, Showbread, Confide, Attack Attack!.
Rok 2008 przyniósł również zmiany kadrowe, z oryginalnego składu pozostał poza Dallasem tylko basista Roman Havaland.
Wiosna 2009 przyniosła kolejny album, zatytułowany po prostu "III", po jego nagraniu zespół udał się do Australii, by pod koniec lutego, by wziąć udział w Soundwave Festival obok Nine Inch Nails, Alice in Chains, Lamb of God, In Flames, Unearth, Poison The Well, Red Jumpsuit Apparatus, Anberlin, Underoath, Say Anything, The Audition, Evergreen Terrace.
W 2010 odbyli "Scream the prayer 2010 tour" wraz For Today, Blessed by a Broken Heart, A Plea for Purging, The Color Morale, The Crimson Armada, I the Breather, The Great Commission, In the Midst of Lions i Hundredth.

</doc>
<doc id="2207152" url="https://pl.wikipedia.org/wiki?curid=2207152" title="Asbach">
Asbach

Niemcy:
Osoby:
Inne:
Zobacz też:

</doc>
<doc id="2207154" url="https://pl.wikipedia.org/wiki?curid=2207154" title="Bekaśnica plamista">
Bekaśnica plamista



</doc>
<doc id="2207155" url="https://pl.wikipedia.org/wiki?curid=2207155" title="Bekaśnica brązowa">
Bekaśnica brązowa



</doc>
<doc id="2207158" url="https://pl.wikipedia.org/wiki?curid=2207158" title="Comac C919">
Comac C919

Comac C919 – dwusilnikowy samolot pasażerski, odrzutowiec wąskokadłubowy, zaprojektowany i produkowany przez Comac w Chińskiej Republice Ludowej. Pierwszy raz zaprezentowany został pod koniec 2015 roku.
Program ten jest obsługiwany przez wielu chińskich i amerykańskich dostawców komponentów lotniczych, w tym m.in. CFM International jako dostawca silników oraz Parker Hannifin jako dostawca systemu fly-by-wire. Samolot ten ma zastąpić w Chinach samoloty typu Airbus A320 i Boeing 737, które w dużej liczbie są używane przez wiele chińskich linii lotniczych. Jego konstrukcja będzie zbliżona do Airbusa A320.
Historia.
Projekt.
Samolot został zaprojektowany i produkowany jest w Szanghaju. Początkowo awionika i silniki samolotu będą pochodzić od zagranicznych dostawców, jednak państwo przedstawiło chęć do zaprojektowania własnych silników do modelu C919. Firma CFM International dostarcza silniki do samolotu z serii LEAP-X, które będą również montowane w nowej wersji Airbusa A320neo. Samolot pod względem technicznym będzie podobny do samolotu A320. Umożliwi to konkurowanie modelu C919 z europejską maszyną. Firma planuje rozszerzyć projekt o nowe powiększone oraz pomniejszone warianty samolotu oraz wersje cargo i biznes. Budowę prototypu rozpoczęto 2 września 2009. 2 listopada 2015 roku odbyła się uroczystość roll-out ukończonej maszyny. Pierwszy lot testowy odbył się 5 maja 2017. Program budowy ma liczne opóźnienia i prawdopodobnie pierwsze dostawy seryjnych samolotów rozpoczną się w 2020 roku. Pod koniec 2020 roku amerykańska administracja rządowa ogłosiła nałożenie na Chiny szeregu ograniczeń eksportowych. Była to reakcja amerykańskiego rządu na chińskie programy zbrojeniowe. Efektem sankcji były opóźnienia w dostawie części do produkcji samolotu. Całość opóźnień może wpłynąć na proces certyfikacji maszyny. Obawy budzi zabezpieczenie dostaw jednostek napędowych CFM International LEAP, które nie mają zamienników dostępnych dla chińskiego producenta. W planach było wykorzystanie rodzimej jednostki ACAE CJ-1000A, której certyfikacje wstępnie zakładano na 2021 rok. Opóźnienia dotknęły również program budowy silnika rodzimej konstrukcji. Ich wielkość oceniana jest na osiem do dziewięciu lat.
Zamówienia.
Na pokazach lotniczych Zhuhai Airshow sześć linii lotniczych złożyło 55 zamówień na model C919 oraz 45 opcji, m.in. Air China, China Eastern Airlines, Hainan Airlines, China Southern Airlines, GECAS. 14 lutego 2012, na Singapore Airshow, firma leasingowa BOC Aviation zamówiła 20 samolotów C919. W 19 września 2012 firma leasingowa CCB Financial Leasing Corporation zamówiła 50 samolotów. Na dzień 13 listopada 2012 łączna liczba zamówień na Comac C919 wynosi 380. Do końca 2015 roku, portfel zamówień, opcji i listów intencyjnych liczy 517 samolotów.
9 grudnia 2022 roku, uroczyście przekazano pierwszy seryjny C919. Odbiorcą samolotu była linia China Eastern Airlines. Na początku 2023 roku Comac dysponował portfelem zamówień na model C919 wynoszącym około 800 maszyn.
Certyfikacja.
W 2020 ogłoszono, że zakończono projektowanie samolotu, a w 2021 mają rozpocząć się starania o uzyskanie certyfikacji - czyli dopuszczenie do komercjalnego użytku samolotu.
W dniu 29 września 2022 Chińska Administracja Lotnictwa Cywilnego (CAAC) wydała certyfikację zdatności do lotu, obowiązującą jednak tylko w Chinach.

</doc>
<doc id="2207160" url="https://pl.wikipedia.org/wiki?curid=2207160" title="Ferret Records">
Ferret Records



</doc>
<doc id="2207161" url="https://pl.wikipedia.org/wiki?curid=2207161" title="Bryan Davis">
Bryan Davis

Bryan Davis (ur. 31 grudnia 1986 w Dallas) – amerykański koszykarz występujący na pozycji środkowego, obecnie zawodnik Yulon Luxgen.
Karierę rozpoczynał w zespole Uniwersytetu Texas A&amp;M występującym w rozgrywkach NCAA. W sierpniu 2010 roku podpisał kontrakt z klubem Czarni Słupsk. W jego barwach wystąpił we wszystkich 33 meczach sezonu 2010/11.
Od sezonu 2011/12 zawodnik holenderskiego klubu GasTerra Flames. Uczestnik Meczu Gwiazd Polskiej Ligi Koszykówki 2011. Podczas tej imprezy brał także udział w konkursie wsadów, w którym odpadł po pierwszej rundzie.
12 listopada 2015 po raz trzeci w karierze związał się z klubem Czarnych Słupsk. Opuścił zespół 7 grudnia, po rozegraniu trzech spotkań, podczas których notował średnio 11,3 punktu, 5,3 zbiórki oraz 1,7 bloku, jako zastępca kontuzjowanego Cheikh’a Mbodja.
6 września 2016 podpisał umowę z Energią Czarnymi Słupsk. Pod koniec miesiąca został zwolniony.
13 października 2016 został zawodnikiem Proximus Spirou Charleroi.
4 grudnia 2017 podpisał umowę z urugwajskim Trouville. 23 lutego 2018 zawarł kontrakt z malezyjskim KL Dragons Basketball Academy.
22 lutego 2019 dołączył do występującego w lidze tajwańskiej Yulon Luxgen.

</doc>
<doc id="2207169" url="https://pl.wikipedia.org/wiki?curid=2207169" title="Chemar S.A.">
Chemar S.A.



</doc>
<doc id="2207170" url="https://pl.wikipedia.org/wiki?curid=2207170" title="U-459">
U-459

U-459 – niemiecki okręt podwodny (U-Boot) typu "XIV" z okresu II wojny światowej. Jedynym dowódcą okrętu był "Kapitänleutnant" (potem "Korvettenkapitän") Georg von Wilamowitz-Möllendorf, jeden z najstarszych (ur. 1893) dowódców U-Bootów w czasie wojny.
Historia.
U-459 został zbudowany w stoczni Deutsche Werke AG w Kilonii. Zamówienie na okręt złożono 14 maja 1940, położenie stępki miało miejsce 22 listopada 1940, wodowanie 13 września 1941, a wcielenie do Kriegsmarine 15 listopada tegoż roku. Na czas szkolenia okręt został przydzielony do 4. Flotylli bazującej w Szczecinie. 1 kwietnia 1942 wcielono go do 10., a 1 listopada 1942 do 12. Flotylli U-Bootów.
U-459 był pierwszym z serii podwodnych zbiornikowców, zwanych "Milchkühe" ("mlecznymi krowami"), które skonstruowano z myślą o dostarczaniu paliwa i zaopatrzenia innym U-Bootom operującym na odległych akwenach. Pierwsze próby tankowania na morzu odbywały się na Bałtyku przy udziale U-704 i U-408. Podczas sześciu takich misji (Bermudy, na północ od Azorów, trzykrotnie południowy Atlantyk, środkowy Atlantyk) okręt spędził w morzu łącznie 297 dni. Pierwsza akcja, trwająca od końca marca do połowy maja 1942, mająca na celu bunkrowanie okrętów działających u wybrzeży Ameryki Północnej (operacja Paukenschlag), mimo braku doświadczenia i problemów technicznych okazała się sukcesem. Dostarczono paliwo 12 okrętom typu "VII" i dwóm typu "IX B". Od kwietnia 1942 na okręcie działała piekarnia, jej wyroby szybko znalazły uznanie wśród załóg innych okrętów podwodnych. 
U-459 nie posiadał uzbrojenia torpedowego, nie miał więc możliwości zatopienia żadnej jednostki przeciwnika. 30 maja 1943 zestrzelił atakujący go brytyjski samolot Armstrong Whitworth Whitley, tego samego dnia uszkodził również Liberatora.
Na swój ostatni patrol U-459 wyruszył z Bordeaux 21 lipca 1943 roku. Początek rejsu U-Boot odbył w towarzystwie U-117 i okrętów nawodnych eskorty. 24 lipca, na zachód od Zatoki Biskajskiej wynurzony okręt został niespodziewanie zaatakowany przez samolot Vickers Wellington z 172. Dywizjonu RAF. Mimo zaskoczenia zdołano jednak obsadzić część działek przeciwlotniczych i ostrzelać przeciwnika. Uszkodzony Wellington rozbił się przy burcie U-459; zginęło 5 członków załogi samolotu, przeżył jedynie tylny strzelec, wyrzucony podczas zderzenia do wody i wyłowiony potem przez Niemców. Katastrofa spowodowała również zniszczenie większości uzbrojenia okrętu i śmierć obsługujących je marynarzy. Podczas usuwania szczątków samolotu zorientowano się, że wśród nich znajdują się trzy uzbrojone bomby głębinowe. Zdecydowano o zrzuceniu ich do morza przy maksymalnej prędkości okrętu, co pozwoliłoby oddalić się na bezpieczniejszą odległość, zanim doszłoby do eksplozji. Plan jednak się nie powiódł – wybuch jednej z bomb poważnie uszkodził rufę i ster U-459. Próby odzyskania sterowności zostały przerwane przez atak kolejnego Wellingtona (547. Dywizjon). Dowódca U-Boota nakazał opuszczenie okrętu, sam zszedł pod pokład celem (być może) samozatopienia jednostki i poszedł na dno wraz z nią.
Po około 7-8 godzinach 37 rozbitków z U-459 i brytyjski lotnik zostali wyłowieni z morza przez polski niszczyciel ORP „Orkan”.

</doc>
<doc id="2207171" url="https://pl.wikipedia.org/wiki?curid=2207171" title="3WE">
3WE



</doc>
<doc id="2207172" url="https://pl.wikipedia.org/wiki?curid=2207172" title="6WE">
6WE



</doc>
<doc id="2207173" url="https://pl.wikipedia.org/wiki?curid=2207173" title="Czaszka z palącym się papierosem">
Czaszka z palącym się papierosem

Czaszka z palącym się papierosem (hol. "Kop van een skelet met brandende sigaret", ang. "Skull with Burning Cigarette") – obraz Vincenta van Gogha namalowany na przełomie 1885/1886 podczas pobytu artysty w Antwerpii. 
Numer katalogowy: F 212, JH 999.
Historia.
"Czaszka z palącym się papierosem" jest bez wątpienia jednym z najbardziej makabrycznych obrazów van Gogha, a zarazem jedną z jego najbardziej wyróżniających się prac z okresu pobytu w Antwerpii. To dziwne, surrealistyczne dzieło jest zupełnie niepodobne do jego innych prac.
Obraz powstał przypuszczalnie na podstawie studium szkieletu podczas lekcji anatomii, kiedy artysta studiował sztukę na antwerpskiej Akademii Sztuk Pięknych (hol. "Koninklijke Academie voor Schone Kunsten van Antwerpen"). Zdaje się to potwierdzać szkic "Wiszący szkielet i kot" z tego samego okresu.
Stan zdrowia artysty był wówczas zły (dolegliwości żołądkowe, psujące się zęby). Van Gogh podejmując ten temat mógł się ponadto inspirować podobnymi pracami belgijskiego malarza Féliciena Ropsa i, być może, obrazami własnego rodaka Herculesa Seghersa.

</doc>
<doc id="2207181" url="https://pl.wikipedia.org/wiki?curid=2207181" title="Muzeum Salvadora Dalí">
Muzeum Salvadora Dalí

Muzeum Salvadora Dalí – muzeum sztuki w St. Petersburg na Florydzie. W placówce zgromadzona jest największa poza Hiszpanią kolekcja dzieł Salvadora Dalí, na którą składa się 2140 prac. Od 2011 prezentowane są one w nowym budynku, zaprojektowanym przez Yanna Weymouth.

</doc>
<doc id="2207185" url="https://pl.wikipedia.org/wiki?curid=2207185" title="Insoo Kim Berg">
Insoo Kim Berg

Insoo Kim Berg (ur. 25 czerwca 1934, zm. 10 stycznia 2007) – praktykująca w USA psychoterapeutka, superwizor, trener, wykładowca i konsultant w zakresie psychoterapii, coachingu i doradztwa, z pochodzenia Koreanka. Była jednym z twórców nowego kierunku w psychoterapii – Terapii Krótkoterminowej Skoncentrowanej na Rozwiązaniu, a także pochodnego do niej Podejścia Skoncentrowanego na Rozwiązaniu.
Życiorys.
Insoo urodziła się w 1934 w Korei, która wchodziła wtedy w skład Cesarstwa Japonii. Rodzina Kim prowadziła firmę farmaceutyczną w Korei. Insoo ukończyła studia w zakresie farmacji w Ewha Woman's University w Seulu, w Korei Południowej. W 1957 wyjechała do USA, gdzie podjęła dalszą naukę na wydziale farmacji University of Wisconsin w Milwaukee, ukończoną ze stopniem początkowo Bachelor of Science a następnie Master of Science w zakresie pracy socjalnej (MSSW). Próbowała początkowo wiązać swoją karierę z przemysłem farmaceutycznym, następnie – dzięki wykształceniu w zakresie nauk medycznych – w szkolnictwie medycznym; publikowała także badania dotyczące nowotworów żołądka. Insoo ukończyła studia podyplomowe w Family Institute of Chicago, the Menninger Foundation, a następnie przeniosła się do Palo Alto, aby uczyć się i współpracować z zespołem Mental Research Institute (MRI). Tutaj znalazła się pod wpływem Johna Weaklanda, późniejszego przyjaciela Insoo i jej męża Steve`a de Shazer`a. Po kilku latach przeniosła się razem ze Steve'em do Milwaukee. Wspólnie ze Steve'em i innymi współpracownikami Kim Berg opracowała nowy model użyteczny w psychoterapii i coachingu - Terapię Krótkoterminową Skoncentrowaną na Rozwiązaniu. Współpraca z Milwaukee Family Services rozpoczęła nowy rozdział w jej drodze zawodowej. Była członkiem i superwizorem z listy American Association for Marriage and Family Therapy (AAMFT), a także Wisconsin Association for Marriage and Family Therapy, the National Association of Social Workers i European Brief Therapy Association. Była jednym z inicjatorów powstania amerykańskiego odpowiednika EBTA - Solution Focused Brief Therapy Association. Umierając, pozostawiła córkę, Sarah Berg.
The Brief Family Therapy Center (BFTC).
Brief Family Therapy Center (polskie tłumaczenia Centrum Krótkoterminowej Terapii Rodzin) założone zostało w 1978 przez Insoo Kim Berg i jej męża oraz współpracownika Steve`a de Shazer`a w Milwaukee w USA. Placówka miała charakter terapeutyczny, szkoleniowy i badawczy. Przez zespół BFTC przewinęło się wiele osób znanych współcześnie w terapii krótkoterminowej: Wally Gingerich, Scott Miller, Gale Miller, Eve Lipchik, John Walter, a także Yvonne Dolan, Peter DeJong, Brian Cade i inni.
Praca tego zespołu miała duży wpływ na praktykę praktyków w obszarach psychoterapii krótkoterminowej, konsultingu (doradztwie), superwizji i coachingu, zwłaszcza w zakresie wydobywania i używania w pomagania istniejących zasobów klienta oraz budowania motywacji do zmiany.
BFTC zakończyło swoje prace w 2007 roku, a wszelkie prawa do publikacji instytutu przekazane zostały przez rodzinę Insoo na rzecz Solution Focused Brief Therapy Association, północnoamerykańskiego stowarzyszenia terapeutów pracujących w podejściu skoncentrowanym na rozwiązaniu.

</doc>
<doc id="2207191" url="https://pl.wikipedia.org/wiki?curid=2207191" title="Sobór Spaso-Preobrażeński w Odessie">
Sobór Spaso-Preobrażeński w Odessie



</doc>
<doc id="2207195" url="https://pl.wikipedia.org/wiki?curid=2207195" title="Vacuum Fluorescent Display">
Vacuum Fluorescent Display



</doc>
<doc id="2207197" url="https://pl.wikipedia.org/wiki?curid=2207197" title="Linia kolejowa Warszawa Gdańska - Palmiry">
Linia kolejowa Warszawa Gdańska - Palmiry



</doc>
<doc id="2207199" url="https://pl.wikipedia.org/wiki?curid=2207199" title="Bitwa o Buôn Ma Thuột">
Bitwa o Buôn Ma Thuột

Bitwa o Buôn Ma Thuột – starcie zbrojne, które miało miejsce między 3 a 18 marca 1975 roku w trakcie wojny wietnamskiej. Bitwa doprowadziła do całkowitego zniszczenia strefy południowowietnamskiego II Korpusu Taktycznego. Starcie było częścią większej północnowietnamskiej ofensywy znanej jako Kampania 275, której celem było zdobycie Regionu Płaskowyżu Centralnego.
Bitwa.
W lutym 1975 roku wojska komunistycznego Wietnamu Północnego rozpoczęły marsz w kierunku miejscowości Buôn Ma Thuột, w której znajdował się garnizon wojsk południowowietnamskich. Pod miasto przybył generał Văn Tiến Dũng, który z miejsca rozpoczął przygotowania do natarcia. Pierwszym celem komunistów były posterunki oraz patrole w miejscowości Pleiku, gdzie znajdowała się Kwatera Główna II Regionu Wojskowego generała Phạm Văn Phú. 9 marca Dũng odciął drogę prowadzącą z Pleiku do Buôn Ma Thuột. Następnie rozpoczęto ostrzał artyleryjski tego drugiego miasta. Wojska północnowietnamskie, dysponujące siłami 25 000 ludzi, znacznie przeważały liczebnie nad obrońcami (2 200 ludzi z 23. Dywizji południowowietnamskiej).
Rankiem 10 marca przy wsparciu czołgów T-54 komuniści wdarli się na przedmieścia Buôn Ma Thuột, zdobywając m.in. znajdujące się tam składy amunicji oraz siedzibę dowództwa 23. Dywizji w północnej części miasta. W następnej kolejności wybuchły walki o lotnisko, gdzie obrońcom przy wsparciu samolotów udało się zniszczyć 5 czołgów północnowietnamskich. Na skutek katastrofalnej sytuacji obrońców, generał Phạm wysłał z Pleiku desant pododdziałów 44. pułku, który na śmigłowcach CH-46 wylądował na wschód od miasta. Do miasta skierowała się jednak tylko część wysłanych sił (piechota morska, komandosi i spadochroniarze) gdyż reszta rozbiegła się po terenie w poszukiwaniu własnych rodzin. Pomoc generała Phạm nie zmieniła sytuacji obrońców i ostatecznie dnia 11 marca miasto zostało zdobyte przez wojska północnowietnamskie. Niewielkie walki w poszczególnych miejscach oporu trwały jeszcze do 18 marca. Upadek Buôn Ma Thuột oznaczał przecięcie południowowietnamskich linii komunikacyjnych do Sajgonu. 

</doc>
<doc id="2207203" url="https://pl.wikipedia.org/wiki?curid=2207203" title="Łącznica kolejowa Gosek - Miasteczko Śląskie">
Łącznica kolejowa Gosek - Miasteczko Śląskie



</doc>
<doc id="2207206" url="https://pl.wikipedia.org/wiki?curid=2207206" title="Linia Nasielsk Wąskotorowy - Pułtusk">
Linia Nasielsk Wąskotorowy - Pułtusk



</doc>
<doc id="2207207" url="https://pl.wikipedia.org/wiki?curid=2207207" title="Wyświetlacz elektroluminescencyjny">
Wyświetlacz elektroluminescencyjny



</doc>
<doc id="2207211" url="https://pl.wikipedia.org/wiki?curid=2207211" title="Kozie Skały (Sudety)">
Kozie Skały (Sudety)

Kozie Skały – grupa skałek w południowo-zachodniej Polsce, w Sudetach Zachodnich, w Górach Izerskich, na Grzbiecie Wysokim, na wysokości ok. 945 m n.p.m.
Położenie.
Kozie Skały położone są w Sudetach Zachodnich, w południowo-wschodniej części Gór Izerskich, na południowy zachód od Przełęczy Szklarskiej, około 4,2 km na południowy zachód od Jakuszyc.
Skały stanowią rozległą, na powierzchni kilkudziesięciu metrów, grupę granitowych bloków skalnych na szczycie wzniesienia Kozi Grzbiet. Grupę tworzą okazałe skały o kilkumetrowej wysokości zbudowane z waryscyjskich granitów porfirowatych. Skałki oraz całe boczne ramię Wysokiego Grzbietu znajdują się w obrębie granitoidowego masywu karkonoskiego powstałego w karbonie. Skały swą nazwę zawdzięczają sylwetkom przypominającym kozy stojące na skałach.
Turystyka.
Na szczyt w obręb skał nie prowadzą szlaki turystyczne.

</doc>
<doc id="2207212" url="https://pl.wikipedia.org/wiki?curid=2207212" title="Wyświetlacz VFD">
Wyświetlacz VFD



</doc>
<doc id="2207218" url="https://pl.wikipedia.org/wiki?curid=2207218" title="Kalkulacja doliczeniowa">
Kalkulacja doliczeniowa

Kalkulacja doliczeniowa – metoda kalkulacji kosztów danego obiektu, zazwyczaj produktu finalnego, polegająca na doliczeniu do kosztów bezpośrednich obiektu części kosztów pośrednich na podstawie z góry ustalonej stawki narzutu kosztów pośrednich. Kalkulacja doliczeniowa jest stosowana w przedsiębiorstwach produkujących szeroki asortyment różnorodnych produktów, np. produkty wytwarzane na zlecenie klienta i według jego specyfikacji. Ze względu na konieczność ustalenia całkowitego kosztu produkcji przed zamknięciem okresu rozliczeniowego konieczne jest doliczenie kosztów pośrednich, zamiast zastosowania kalkulacji podziałowej.
Rodzaje kalkulacji doliczeniowej.
Kalkulacja doliczeniowa stosowana jest w przedsiębiorstwach wytwarzających różnorodne produkty z różnych surowców w trakcie zróżnicowanych procesów produkcyjnych. Stosowana jest w przypadku produkcji jednostkowej, małoseryjnej, dla której stosuje się odmianę kalkulacji doliczeniowej zleceniowej oraz przy produkcji seryjnej wielu produktów, dla której stosuje się odmianę kalkulacji doliczeniowej asortymentowej.
Kalkulacja doliczeniowa zleceniowa.
W przypadku kalkulacji doliczeniowej zleceniowej otwiera się dla każdego zlecenia odrębną ewidencję (kartę kalkulacyjną), na której na podstawie dokumentów źródłowych gromadzi się koszty bezpośrednie zlecenia. Następnie do tych kosztów dolicza się koszty pośrednie produkcji (koszty wydziałowe). W przypadku gdy celem kalkulacji jest ustalenie kosztu własnego sprzedaży, doliczane są także koszty ogólnego zarządu i koszty sprzedaży. W przypadku gdy zlecenie produkcyjne obejmuje jeden produkt, ustalenie kosztu jednostkowego następuje z wykorzystaniem metod kalkulacji podziałowej prostej. Natomiast w przypadku gdy zlecenie obejmuje kilka różnych produktów, ostateczne ustalenie kosztów jednostkowych następuje z wykorzystaniem metodologii stosowanej przy kalkulacji podziałowej współczynnikowej.
Kalkulacja doliczeniowa asortymentowa.
Przy kalkulacji doliczeniowej asortymentowej prowadzona jest ewidencja analityczna dla każdego asortymentu produktów, a nie do pojedynczych produktów. Metodyka doliczania kosztów pośrednich oraz ustalania kosztów jednostkowych jest taka sama, jak w przypadku kalkulacji doliczeniowej zleceniowej.
Działanie kalkulacji doliczeniowej.
Kalkulacja doliczeniowa polega na doliczeniu do kosztów bezpośrednich poszczególnych przedmiotów kalkulacji odpowiedniej części kosztów pośrednich. Koszty pośrednie dotyczą wszystkich wytwarzanych w przedsiębiorstwie produktów, trzeba więc rozliczyć te koszty pomiędzy produkty. Czyni się to za pomocą odpowiednich kluczy rozliczeniowych, takich, które w sposób najlepszy odzwierciedlają relację zachodzące pomiędzy poziomem kosztów pośrednich a wytwarzanymi produktami i w związku z tym potrafią przypisać możliwie najdokładniej poszczególnym produktom te koszty. Klucze podziałowe muszą się wobec tego charakteryzować odpowiednim związkiem między kosztami a produkcją. Wśród stosowanych w praktyce kluczy rozliczeniowych możemy wyróżnić klucze wartościowe i ilościowe. I tak podstawą rozliczenia kosztów wydziałowych mogą być znane koszty przypisane już do produktów, a więc pozycje kosztów bezpośrednich: materiały, wynagrodzenia bądź koszty bezpośrednie ogółem, dla kosztów zarządu może to być także techniczny koszt wytworzenia. Podstawą rozliczenia kosztów pośrednich może być także liczba wytworzonych, liczba zatrudnionych pracowników, czasochłonność liczona liczbą maszynogodzin lub roboczogodzin. Rozliczenie kosztów pośrednich może być dokonywane w sposób całościowy dla poszczególnych komórek organizacyjnych lub indywidualnie dla poszczególnych grup rodzajowych kosztów. Wówczas dla poszczególnych pozycji kosztów pośrednich można stosować odrębne klucze doliczeniowe, np. dla amortyzacji i ubezpieczenia budynków ważna będzie ich kubatura bądź powierzchnia użytkowa, dla kosztów utrzymania maszyn – ich czas pracy, dla wynagrodzeń – liczba roboczogodzin, dla kosztów przygotowania nowej produkcji – czas lub planowana liczba wytworzonych wyrobów.
Wybór klucza rozliczeniowego decyduje o sposobie rozliczania kosztów pośrednich. W przypadku klucza wartościowego ustalamy procentowy wskaźnik narzutu kosztów pośrednich, natomiast w przypadku klucza ilościowego – stawkę jednostkową kosztów pośrednich na jednostkę kalkulacyjną. Zastosowany klucz rozliczeniowy ma wpływ na wysokość kosztów, ważny jest wobec tego właściwy jego wybór.
Wskaźnik narzutu kosztów pośrednich w przypadku wartościowego klucza rozliczeniowego.
Wskaźnik narzutu kosztów pośrednich w przypadku wartościowego klucza rozliczeniowego wyrażamy następująco:
gdzie:
Następnie należy przemnożyć "Wnkp" przez część klucza rozliczeniowego przypadającego na poszczególne zlecenie:
gdzie:
Stawka narzutu kosztów pośrednich w przypadku ilościowego klucza rozliczeniowego.
Stawkę narzutu kosztów pośrednich w przypadku ilościowego klucza rozliczeniowego wyrażamy następująco:
gdzie:
Następnie wystarczy przemnożyć "Snkp" przez część klucza rozliczeniowego przypadającego na poszczególne zlecenie:
gdzie:

</doc>
<doc id="2207219" url="https://pl.wikipedia.org/wiki?curid=2207219" title="New Executable">
New Executable



</doc>
<doc id="2207220" url="https://pl.wikipedia.org/wiki?curid=2207220" title="Linear Executable">
Linear Executable



</doc>
<doc id="2207225" url="https://pl.wikipedia.org/wiki?curid=2207225" title="Dietzenrode-Vatterode">
Dietzenrode-Vatterode

Dietzenrode-Vatterode – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207226" url="https://pl.wikipedia.org/wiki?curid=2207226" title="Józef Pokutyński">
Józef Pokutyński

Józef Pokutyński (ur. 25 marca 1859 w Krakowie, zm. 15 lutego 1929 tamże) – architekt, syn Filipa.
Życiorys.
Obok Antoniego Wiwulskiego, Teodora Talowskiego, Franciszka Mączyńskiego, Tadeusza Stryjeńskiego należał do elity krakowskich architektów przełomu XIX/XX wieku. 
Absolwent Instytutu Technicznego w Krakowie, studiował następnie w latach 1877–1881 w wiedeńskim Instytucie Politechnicznym. Po powrocie do Krakowa uczył rysunku w Państwowej Szkole Przemysłowej i był, w latach 1895–1924, właścicielem własnego biura projektowego.
Zaprojektował i nadzorował budowę wielu obiektów sakralnych, budynków użyteczności publicznej oraz rezydencji w Krakowie i Małopolsce.
Pochowany został na Cmentarzu Rakowickim w Krakowie, w narożniku pasa La i Ka, w grobowcu spokrewnionych ze sobą rodzin Czechów, Mączyńskich i Pokutyńskich.

</doc>
<doc id="2207228" url="https://pl.wikipedia.org/wiki?curid=2207228" title="Mistrzostwa Świata w Łyżwiarstwie Szybkim w Wieloboju Sprinterskim 2005">
Mistrzostwa Świata w Łyżwiarstwie Szybkim w Wieloboju Sprinterskim 2005

36. Mistrzostwa świata w łyżwiarstwie szybkim w wieloboju sprinterskim odbyły się w Salt Lake City, w Stanach Zjednoczonych, w dniach 22–23 stycznia 2005. Zawody rozegrano w hali Utah Olympic Oval. Zawodnicy dwukrotnie startowali na dystansach 500 i 1000 metrów. Najwyższy stopień podium przypadł Amerykance Jennifer Rodriguez oraz Holendrowi Erbenowi Wennemarsowi.
Uczestnicy.
W zawodach wzięło udział 30 łyżwiarek (28 sklasyfikowanych) oraz 33 łyżwiarzy (29 sklasyfikowanych) z 14 krajów.

</doc>
<doc id="2207230" url="https://pl.wikipedia.org/wiki?curid=2207230" title="Robert H. Wright">
Robert H. Wright

Robert H. Wright (ur. 1906, zm. 1985) – amerykański fizykochemik, twórca koncepcji, leżącej u podstaw wibracyjnej teorii powstawania wrażeń węchowych. 
Rys biograficzny.
Robert H. Wright ukończył studia w dziedzinie chemii i fizyki na University of British Columbia. W 1930 otrzymał w McGill University tytuł magistra chemii fizycznej i fizyki, a w 1931 - doktora chemii fizycznej.
Kierował zespołem "Badania reakcji węchu" ("The Olfactory Response Investigation") w Radzie ds. Badań Naukowych Kolumbii Brytyjskiej ("British Columbia Research Council").
Po odejściu z Rady na emeryturę (1971) R.H. Wright mógł kontynuować badania dzięki hojnemu wsparciu anonimowego sponsora, który zainteresował się jego publikacjami. Prowadził badania we współpracy z fizykami, chemikami i psychologami z Simon Fraser University (SFU) w Vancouver.
University of New Brunswick przyznał R.H.Wrightowi Doktorat Honoris Causa (1973), a "Canadian Society for Chemical Engineering" – Nagrodę Pamięci "R.S. Jane Memorial Lecture Award" (1976).
R.H. Wright jest autorem popularnej książki "The Science of Smell" (1964), wydanej również w wersji polskiej, oraz wielu innych publikacji naukowych. Niemal wszystkie publikacje dotyczyły przede wszystkim wibracyjnej teorii percepcji zapachu. Koncepcję Wrighta podjął i znacząco rozwinął Luca Turin.
Obszar pracy naukowej.
Przez cały okres działalności zawodowej R.H. Wright interesował się problemami węchu, a przede wszystkim możliwościami wyjaśnienia tych problemów w oparciu o fizykochemiczne cechy cząsteczek odorantów. Sformułował koncepcję, że oscylacje (wibracje), które charakteryzują poszczególne wiązania chemiczne, w szczególny sposób wpływają na chemoreceptory węchowe. Powoduje to powstanie charakterystycznego wzoru elektrochemicznej aktywności mózgu, interpretowanego jako specyficzny zapach.
Wright przypuszczał, że w widmie cząsteczek odorantów występują tzw. „częstości osmiczne” z zakresu 50 – 500 cm−1. Miały one wywoływać zmiany poziomu energetycznego elektronów w cząsteczkach pigmentów (ok. 20 rodzajów), występujących w śluzie nabłonka węchowego. Przejściu elektronów z metastabilnego stanu wzbudzonego do stanu podstawowego miała towarzyszyć zmiana momentu dipolowego cząsteczki pigmentu, wywołująca lokalną depolaryzację najbliższego fragmentu błony komórki węchowej. Koncepcja została opisana w książce "The Science of Smell" oraz w licznych publikacjach naukowych.
Pigmenty miały być odpowiedzialne za istnienie ok. 20 zapachów podstawowych, analogicznych do trzech podstawowych barw. Istnienia takich pigmentów doświadczalnie nie potwierdzono. Przeciw hipotezie Wrighta przemawia fakt, że izotopowe wymiany atomów w cząsteczkach odorantów, które wpływają na częstości drgań cząsteczki (zmiana masy), nie powodują zmian zapachu. Hipoteza nie powala też wyjaśnić różnic między zapachem enancjomerów, które mają identyczne widma rotacyjne i oscylacyjne (np. izomery karwonu).
W latach 1990. koncepcję Wrighta znacząco rozwinął Luca Turin, który wskazał teoretyczne, biofizyczne podstawy odbierania wibracji przez receptory.
"R.H. Wright Award in Olfactory".
Anonimowy sponsor, który finansował badania R.H. Wrighta w latach 1971 – 1985, utworzył na jego cześć specjalny fundusz nagród "R.H. Wright Award in Olfactory", wspierający badania węchu. Laureat, wybrany przez międzynarodowy komitet specjalistów, otrzymuje 5000 dolarów nagrody finansowej oraz grant badawczy w wysokości 20000 dolarów.
Pierwszym laureatem "R.H. Wright Award in Olfactory" (1985, rok śmieci R.H. Wrighta) był dr Karl-Ernst Kaissling z Instytutu Maxa Plancka (Seewlesen, Niemcy), który został wyróżniony za pionierskie badania węchu owadów.
Po śmierci sponsora nagrody (1987), wdowa - June Linville - postanowiła kontynuować finansowanie badań. Na cześć Roberta H. Wrighta oraz jej zmarłego męża - Franka Allisona Linville'a są przez wiele lat przyznawane nagrody "R.H. Wright Award in Olfactory" dla wyróżnionych naukowców oraz stypendia dla absolwentów "Simon Fraser University".
W 1996 "R.H. Wright Award in Olfactory" przyznano Lindzie B. Buck, która w 2004 została laureatką Nagrody Nobla w dziedzinie medycyny (wspólnie z Richardem Axelem) za odkrycie wielkiej rodziny genów, kodujących receptory węchowe.

</doc>
<doc id="2207231" url="https://pl.wikipedia.org/wiki?curid=2207231" title="Linia kolejowa Malbork Kałdowo Wąskotorowy - Stare Pole - Fiszewo - Jasna">
Linia kolejowa Malbork Kałdowo Wąskotorowy - Stare Pole - Fiszewo - Jasna



</doc>
<doc id="2207233" url="https://pl.wikipedia.org/wiki?curid=2207233" title="Dźwig portowy">
Dźwig portowy

Dźwig portowy, zwany też (w odniesieniu do niektórych rodzajów) żurawiem portowym, to urządzenie mechaniczne służące do przeładunku towarów ze statków na nabrzeże lub odwrotnie. Dźwig portowy jest tak skonstruowany, że może wykonywać kilka operacji jednocześnie: podnosić i opuszczać ładunki, obracać wysięgnicę wokół własnej osi i zmieniać jej nachylenie, a także przesuwać się wzdłuż nabrzeża.
Istnieją cztery podstawowe rodzaje dźwigów portowych:

</doc>
<doc id="2207234" url="https://pl.wikipedia.org/wiki?curid=2207234" title="Federico Pellegrino">
Federico Pellegrino

Federico Pellegrino (ur. 1 września 1990 w Aoście) – włoski biegacz narciarski, dwukrotny medalista olimpijski i wielokrotny medalista mistrzostw świata, mistrz świata młodzieżowców.
Kariera.
Po raz pierwszy na arenie międzynarodowej Federico Pellegrino pojawił się 13 grudnia 2008 roku w zawodach Alpen Cup w Alta Badia, gdzie zajął 116. miejsce w biegu na 10 km techniką klasyczną. W 2009 roku wystąpił na mistrzostwach świata juniorów w Praz de Lys – Sommand, gdzie zajął 25. miejsce w sprincie klasykiem, a w sztafecie był piąty. Rok później, podczas mistrzostw świata juniorów w Hinterzarten Pellegrino wywalczył brązowy medal w sprincie techniką dowolną.
W Pucharze Świata zadebiutował 11 marca 2010 roku w Drammen, gdzie zajął 49. miejsce w sprincie stylem klasycznym. W sezonie 2009/2010 pojawił się jeszcze raz, 14 marca 2010 roku w Oslo, gdzie był dziewiętnasty w sprincie, tym samym zdobywając swoje pierwsze pucharowe punkty. W klasyfikacji generalnej zajął ostatecznie 149. pozycję. Pierwsze podium zawodów Pucharu Świata Pellegrino wywalczył 15 stycznia 2011 roku w Libercu, zajmując drugie miejsce w sprincie techniką dowolną. W sezonie 2010/2011 punktował jeszcze trzykrotnie, ale na podium już nie stawał. W klasyfikacji generalnej dało mu to 43. miejsce. Na mistrzostwach świata w Oslo zajął dwunaste miejsce w sprincie techniką dowolną.
W sezonie 2011/2012 punktował sześciokrotnie, ale na podium nie stanął ani razu. Najlepszy wynik osiągnął 3 grudnia 2011 roku w Düsseldorfie, gdzie był szósty w sprincie stylem dowolnym. W sezonie tym po raz pierwszy wziął udział w cyklu Tour de Ski, startując w jego szóstej edycji. Podczas siódmego z dziewięciu etapów zmuszony był się wycofać i ostatecznie nie był klasyfikowany. Sezon ten zakończył na 49. pozycji. W styczniu 2013 roku brał udział w mistrzostwach świata młodzieżowców w Libercu, gdzie zwyciężył w sprincie techniką dowolną.
Pierwszy medal wśród seniorów wywalczył w 2015 roku, kiedy wspólnie z Dietmarem Nöcklerem zajął trzecie miejsce w sprincie drużynowym podczas mistrzostw świata w Falun. W tym samym składzie Włosi wywalczyli srebrny medal na mistrzostwach świata w Lahti w 2017 roku. Na tej samej imprezie Pellegrino zdobył także złoty medal w sprincie stylem dowolnym, wyprzedzając Rosjanina Siergieja Ustiugowa i Johannesa Høsflota Klæbo z Norwegii. Był to pierwszy w historii złoty medal dla Włoch w tej konkurencji. Kolejne dwa medale zdobył na rozgrywanych dwa lata później mistrzostwach świata w Seefeld. W parze z Francesco De Fabianim był trzeci w sprincie drużynowym, a indywidualnie zajął drugie miejsce, przegrywając tylko z Klæbo.
Na igrzyskach olimpijskich w Pjongczangu w 2018 roku wywalczył srebrny medal w sprincie klasykiem, plasując się między Klæbo i Aleksandrem Bolszunowem. Był też piąty w sprincie drużynowym i siódmy w sztafecie. Na rozgrywanych cztery lata później igrzyskach w Pekinie ponownie był drugi w sprincie. W sprincie drużynowym był szósty, a w sztafecie zajął ósme miejsce.

</doc>
<doc id="2207235" url="https://pl.wikipedia.org/wiki?curid=2207235" title="Praz de Lys Sommand">
Praz de Lys Sommand



</doc>
<doc id="2207236" url="https://pl.wikipedia.org/wiki?curid=2207236" title="Vatterode">
Vatterode



</doc>
<doc id="2207238" url="https://pl.wikipedia.org/wiki?curid=2207238" title="Hey Baby (Drop It to the Floor)">
Hey Baby (Drop It to the Floor)

"Hey Baby (Drop It to the Floor)" jest piosenką amerykańskiego rapera Pitbulla nagraną we współpracy z T-Painem. Została wydana jako pierwszy singel z albumu Pitbulla "Planet Pit". Oficjalnie opublikowano ją 14 września 2010 r.
Krytyka.
Amar Toor z Aol Radio Blog stwierdził, że piosenka "ma pulsujący rytm i elektryzujące beaty, ten kawałek wydaje się być jakby stworzony dla roztańczonych plaż południa". Reggaetonowe korzenie Pitbulla są widoczne w ciągu całego utworu poprzez trwały, pulsujący beat w tle, od początku do końca. Jak zwykle, T-Pain dokłada swój znak rozpoznawczy - auto-tune'owo przerobiony wokal: "Hey Baby – you can be my girl, I can be your man / And we can pump this jam however you want".
Remix.
W styczniu światło dzienne ujrzy remix "Hey Baby". Oprócz Pitbulla i T-Paina udział w jego nagrywaniu wzięli Lil Jon, Daddy Yankee, Flo Rida oraz Nicki Minaj.
Teledysk.
Zgodnie z wywiadem udzielonym przez Pitbulla dla MTV, klip został nakręcony w Miami. Przedstawia on T-Paina i Pitbulla na scenie klubowej wykonujących "Hey Baby (Drop It to the Floor)".

</doc>
<doc id="2207239" url="https://pl.wikipedia.org/wiki?curid=2207239" title="Eichstruth">
Eichstruth

Eichstruth – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207240" url="https://pl.wikipedia.org/wiki?curid=2207240" title="Linia kolejowa Kępno Słupskie - Komnino">
Linia kolejowa Kępno Słupskie - Komnino



</doc>
<doc id="2207241" url="https://pl.wikipedia.org/wiki?curid=2207241" title="Żleb Roja">
Żleb Roja

Żleb Roja – żleb opadający spod przełęczy Diabełek do Doliny Olczyskiej w polskich Tatrach Zachodnich. Opada dokładnie w północnym kierunku, ma lejkowaty kształt i deniwelację około 300 m. W górnej części pod przełęczą jest to szeroka, trawiasto-kosówkowa i stroma depresja, niżej staje się wąski i mniej stromy. Uchodzi do Doliny Olczyskiej na wysokości około 1140 m n.p.m. W zimie schodzą nim (średnio raz na kilka lat) lawiny śnieżne. W 1929 w jednej z takich lawin zginął młodo Józef Roj i od jego nazwiska nadano nazwę żlebowi.
Wypadek miał miejsce 16 marca 1929 r. tuż przed południem. Józef Roj i Tadeusz Stasina, skuszeni korzystnymi warunkami śniegowymi, zaczęli zjeżdżać na nartach ze Skupniowego Upłazu w kierunku Doliny Olczyskiej. Po wykonaniu kilku zakosów zainicjowali lawinę. Podcięte masy puszystego śniegu, leżącego warstwą zaledwie kilkunastu centymetrów, jednak na dużym obszarze górnego leja żlebu, ruszyły w dół spiętrzając się i pociągając obu narciarzy. Bardzo szybko podjęta akcja ratunkowa i wystająca spod śniegu narta pozwoliły odkopać żywego jeszcze Stasinę. "Poszukiwania Roja trwały dwa dni i brało w nich udział 20 narciarzy i oddział wojska. Dopiero 18 znaleziono skulone zwłoki Roja w stożku usypanym, na głębokości 5 m. Długość lawiny wynosiła ok. 500 m, szerokość przeciętna 20 m, grubość w górnej połowie lawiny 3-5 m. Była to lawina puchu świeżego leżącego na twardym podkładzie, nie związanego z nim".
Dolną część żlebu przecina nartostrada. Żleb wygląda groźnie i narciarze przejeżdżający tą nartostradą zwykle przed przecięciem żlebu spoglądają w górę. Faktycznie jednak lawiny do poziomu nartostrady schodzą bardzo rzadko – raz na kilkadziesiąt lat. 15 metrów poniżej trasy nartostrady znajduje się w Żlebie Roja próg skalny, złożony z dwóch wypolerowanych płyt wapiennych o łącznej wysokości około 25 m i szerokości dochodzącej do 15 m.
Na niektórych mapach (m.in. na wojskowej 1:10 000) żleb podpisany jest jako Siklawiczny Żleb. Jest to jednak nazwa błędna. Według Władysława Cywińskiego "„Miejsce jest popularne; znane wśród ratowników, przewodników, narciarzy i szerokich rzesz turystów. Oprócz autorów (autora ?) wspomnianej mapy, nikt nigdy nie słyszał o nazwie innej niż Żleb Roja”".

</doc>
<doc id="2207243" url="https://pl.wikipedia.org/wiki?curid=2207243" title="Linia kolejowa Bebra-Getynga">
Linia kolejowa Bebra-Getynga



</doc>
<doc id="2207244" url="https://pl.wikipedia.org/wiki?curid=2207244" title="Linia kolejowa Norymberga-Würzburg">
Linia kolejowa Norymberga-Würzburg



</doc>
<doc id="2207245" url="https://pl.wikipedia.org/wiki?curid=2207245" title="Terrain Awareness and Warning System">
Terrain Awareness and Warning System

Terrain Awareness and Warning System (TAWS) – urządzenie techniczne montowane na pokładzie statków powietrznych w celu ostrzegania pilotów o zbliżającej się powierzchni gruntu (CFIT).
Działanie.
Funkcje zaprogramowane w urządzeniu TAWS tworzą w czterech wymiarach pozycję statku, która obejmują: długość, szerokość geograficzną, wysokość i czas. Dane pobierane są z wysokościomierza, barometru oraz GPS i cyfrowych map kuli ziemskiej. Następnie system porównuje pozycję statku powietrznego z bazą danych na pokładzie, która zawiera szczegóły dotyczące terenu i przeszkód, które można napotkać podchodząc do lądowania. Możliwości TAWS są ograniczone wprowadzonymi wcześniej danymi, czyli mapą powierzchni ziemi i bazą lotnisk.
Właściwy tryb pracy komputera TAWS analizuje np. zbliżanie się do przeszkody albo lotu na zbyt niskim pułapie, wówczas w odpowiednim czasie w słuchawkach pilota rozlega się sygnał dźwiękowy, a głos wydaje polecenie: "„terrain, terrain, pull up”" oraz zapala się lampka ostrzegawcza „PULL UP”.
Konwencja chicagowska.
Od chwili wejścia w życie rezolucji zawartej w Konwencji chicagowskiej (SARP) odnośnie do wymogów stosowania urządzeń typu TAWS, wypadki spowodowane CFIT w większości statków z napędem turbinowym „spadły praktycznie do zera.
Konwencja chicagowska poza licznymi aneksami, wzywa m.in. użytkowników statków powietrznych do podjęcia działań, które wspomogą wysiłki władz państwowych, a w szczególności do pilnego wyposażenia użytkowanych przez nich statków w urządzenia techniczne GPWS i TAWS. Do opracowania zasad i procedur operacyjnych zapobiegających wypadkom oraz do przeprowadzenia szkoleń personelu operacyjnego, które efektywnie zmniejszą ryzyko zaistnienia wypadku z powodu niezamierzonego lotu ku ziemi.

</doc>
<doc id="2207250" url="https://pl.wikipedia.org/wiki?curid=2207250" title="Linia kolejowa Lehrte-Nordstemmen">
Linia kolejowa Lehrte-Nordstemmen



</doc>
<doc id="2207252" url="https://pl.wikipedia.org/wiki?curid=2207252" title="TAWS">
TAWS



</doc>
<doc id="2207253" url="https://pl.wikipedia.org/wiki?curid=2207253" title="Linia kolejowa Brunszwik-Magdeburg">
Linia kolejowa Brunszwik-Magdeburg



</doc>
<doc id="2207254" url="https://pl.wikipedia.org/wiki?curid=2207254" title="Linia kolejowa Norymberga-Augsburg">
Linia kolejowa Norymberga-Augsburg



</doc>
<doc id="2207255" url="https://pl.wikipedia.org/wiki?curid=2207255" title="Linia kolejowa Norymberga-Bamberg">
Linia kolejowa Norymberga-Bamberg



</doc>
<doc id="2207256" url="https://pl.wikipedia.org/wiki?curid=2207256" title="Skins Game">
Skins Game

Skins Game – sposób punktacji w golfie, curlingu i kręglach.
Curling.
Skins game polegają na wygrywaniu endów nie biorąc pod uwagę ilości kamieni. By wygrać end drużyna posiadająca przywilej ostatniego kamienia musi wygrać partię przynajmniej dwoma kamieniami. Zespół "bez hammera" by wygrać musi przejąć partię przynajmniej za jeden kamień. Remis występuje w przypadku pustego domu lub zdobycia tylko jednego kamienia przez drużynę wykonującą ostatnie zagranie. W tym przypadku zespół nie zatrzymuje przywileju ostatniego zagrania w następnej partii gry.
W tym typie gry za wygranie każdego endu przyznawane są punkty, bądź zależnie od turnieju nagroda pieniężna. Pula zwiększa się wraz z trwaniem spotkania (np. 4-4-6-6-7-9-11-13 pkt.), przy zremisowaniu partii punkty lub pieniądze przechodzą do puli następnego enda. W meczach, w których stawką są pieniądze przyznaje się również nagrody za wygranie całego spotkania, czyli zdobycia większej sumy pieniędzy.
Najbardziej znanym turniejem na którym rozgrywa się mecze sposobem skins game, jest Continental Cup of Curling. Podczas turnieju rozgrywa się 3 sesje tych gier i to one są najważniejszym punktem programu. Rozgrywany jest także mały turniej TSN Skins Game, do którego organizatorzy zapraszają najlepsze światowe drużyny. Pojedyncze mecze rozgrywane są także sporadycznie jako dodatek do zawodów w cyklu World Curling Tour. Pomysłodawcą wprowadzenia skins game do curlingu był Doug Maxwell. 

</doc>
<doc id="2207257" url="https://pl.wikipedia.org/wiki?curid=2207257" title="Linia kolejowa Hanower-Minden">
Linia kolejowa Hanower-Minden



</doc>
<doc id="2207258" url="https://pl.wikipedia.org/wiki?curid=2207258" title="Jesień Średniowiecza">
Jesień Średniowiecza



</doc>
<doc id="2207259" url="https://pl.wikipedia.org/wiki?curid=2207259" title="Linia kolejowa Hamm-Minden">
Linia kolejowa Hamm-Minden



</doc>
<doc id="2207260" url="https://pl.wikipedia.org/wiki?curid=2207260" title="Linia kolejowa Bamberg-Hof">
Linia kolejowa Bamberg-Hof



</doc>
<doc id="2207262" url="https://pl.wikipedia.org/wiki?curid=2207262" title="Linia kolejowa Hildesheim-Brunszwik">
Linia kolejowa Hildesheim-Brunszwik



</doc>
<doc id="2207263" url="https://pl.wikipedia.org/wiki?curid=2207263" title="Linia kolejowa Eberswalde - Frankfurt nad Odrą">
Linia kolejowa Eberswalde - Frankfurt nad Odrą



</doc>
<doc id="2207265" url="https://pl.wikipedia.org/wiki?curid=2207265" title="Linia kolejowa Hanower-Brunszwik">
Linia kolejowa Hanower-Brunszwik



</doc>
<doc id="2207267" url="https://pl.wikipedia.org/wiki?curid=2207267" title="Linia kolejowa Neumünster-Flensburg">
Linia kolejowa Neumünster-Flensburg



</doc>
<doc id="2207268" url="https://pl.wikipedia.org/wiki?curid=2207268" title="Linia kolejowa Chociebuż - Frankfurt nad Odrą">
Linia kolejowa Chociebuż - Frankfurt nad Odrą



</doc>
<doc id="2207272" url="https://pl.wikipedia.org/wiki?curid=2207272" title="Neoton Família">
Neoton Família

Neoton Família, wcześniej Neoton, w innych krajach czasem jako Newton Family, obecnie Neoton Família Sztárjai – węgierska grupa muzyczna, występująca od 1965 roku po dziś dzień. Grupa wielokrotnie zmieniała skład, nazwę czy style muzyczne, począwszy od rocka, poprzez pop i disco. Grupa była najbardziej aktywna w latach 1977–1989. Bardzo popularna na Węgrzech, odbywała także wiele tournée w innych krajach.
Historia.
W roku 1965 dwóch studentów ekonomii: László Pásztor i Lajos Galácz, postanowiło założyć grupę muzyczną. Powodem tej decyzji był mikołajkowy konkurs muzyczny na ich uniwersytecie (Uniwersytet Ekonomiczny Karola Marksa). Swój zespół nazwali Neoton, od nazwy ich czechosłowackiej gitary. Konkurs ten grupa ukończyła na drugim miejscu. W 1968 roku Neoton piosenką „Nekem eddig Bach volt a mindenem” wygrał krajowy konkurs "Ki mit tud?". W tym samym roku zespół nagrał swój pierwszy hit, „Kell hogy várj”. W 1971 roku wydano pierwszy album Neotonu pt. "Bolond város", w nagraniu którego udział mieli między innymi Lajos Som i Ferenc Debreczeni, późniejszy perkusista Omegi. Pierwszy album nie sprzedawał się dobrze, mimo to Neoton udzielił serii koncertów w Afryce, gdzie w nigeryjskim radio wykonali piosenkę „You Must Wait” (anglojęzyczną wersję „Kell hogy várj”), a w Ghanie zostali przyjęci przez władcę tego kraju. Mimo że pobyt w Afryce był udanym epizodem, dalszy los Neotonu był niepewny, ponieważ zespół opuściło kilku członków.
W 1972 do grupy dołączyli János Tiboldy i György Jakab. Od 1973 roku Neoton nawiązał współpracę z żeńskim zespołem Kócbabák. W 1977 roku współpracę z zespołem nawiązał dr Péter Erdős, dyrektor Magyar Hanglemezgyártó Vállalat. W tym samym roku, po nagraniu łączonego albumu Neotonu z Kócbabák pt. "Csak a zene", zdecydowano o włączeniu członkiń Kócbabák do zespołu, zmianie stylu i nazwy zespołu na Neoton Família. Odbyto także tournée po krajach socjalistycznych. W trakcie tego tournée, nazwanego „Köszönjük Mr Edison” (na cześć Edisona z okazji 100 rocznicy wynalezienia fonografu) od zespołu odłączył się Lajos Galácz. Po długich poszukiwaniach w jego miejsce zaangażowano Jánosa Baracsa.
W roku 1979 grupa otrzymała możliwość towarzyszenia innym węgierskim zespołom pop na festiwalu Midem w Cannes. Wtedy to Neoton Família zagrała kilka piosenek, wywołując zainteresowanie zagranicznego przemysłu muzycznego. Wskutek tego nagrano album "Napraforgó" oraz jego anglojęzyczny odpowiednik "Sunflower". "Sunflower" odniósł sukces między innymi w Danii, Japonii i na Filipinach. W międzyczasie z zespołu odeszli Éva Fábián i Zoltán Ambrus, którzy zostali zastąpieni przez Gyulę Bardócziego i Ádáma Végváriego.
W ciągu następnych kilku lat zespół odbywał intensywną serię koncertów w kraju i za granicą, w tym tournée obejmujące 42 japońskie miasta. W styczniu 1983 roku zespół opuściła Éva Pál. Każdy nowy album Neoton Famílii był wydawany co roku. Z zespołem współpracowało także coraz więcej kompozytorów. Powodowało to napięcia i konflikty w zespole i w 1990 roku doprowadziło do podziału, wskutek którego powstały dwa zespoły: Új Neoton (istniejący do 1991 roku) oraz Éva-Neoton (istniejący do 1992 roku).
W 1996 roku zmarli dwaj byli członkowie zespołu, György Jakab oraz Mária Juhász. W 1998 roku zespół udzielił w hali Budapest Sportcsarnok koncertu pożegnalnego ku pamięci Jakaba.
W 2005 roku zespół reaktywował się pod nazwą Neoton Família Sztárjai.

</doc>
<doc id="2207273" url="https://pl.wikipedia.org/wiki?curid=2207273" title="Linia kolejowa Appenweier–Strasburg">
Linia kolejowa Appenweier–Strasburg



</doc>
<doc id="2207274" url="https://pl.wikipedia.org/wiki?curid=2207274" title="Neoton">
Neoton



</doc>
<doc id="2207275" url="https://pl.wikipedia.org/wiki?curid=2207275" title="Mauricio Gallaga">
Mauricio Gallaga

Mauricio Gallaga Valdez (ur. 16 lipca 1972 w Irapuato) – były meksykański piłkarz występujący najczęściej na pozycji środkowego pomocnika, obecnie trener juniorów Tecos UAG.

</doc>
<doc id="2207276" url="https://pl.wikipedia.org/wiki?curid=2207276" title="Adam Maria Szymski">
Adam Maria Szymski

Adam Maria Szymski (ur. 18 grudnia 1944 w Myślenicach) – polski architekt, nauczyciel akademicki, polityk, profesor nauk technicznych.
Życiorys.
Wykształcenie i praca zawodowa.
W 1968 ukończył studia na Wydziale Architektury Politechniki Gdańskiej, w 1975 uzyskał stopień doktora. W 1979 habilitował na Politechnice Krakowskiej. W 2003 uzyskał tytuł naukowy profesora.
W 1969 podjął pracę w Gdańskim Przedsiębiorstwie Budowlanym. Równocześnie publikował rysunki satyryczne w gazetach m.in. „Głosie Wybrzeża”, „Dzienniku Bałtyckim” i „Nowej Wsi”. W 1972 został wykładowcą na Politechnice Szczecińskiej. W 1993 został kierownikiem Zakładu Teorii i Metodologii Projektowania w Instytucie Architektury i Planowania Przestrzennego, a następnie kierował Katedrą Architektury Współczesnej, Teorii i Metodologii Projektowania na tej uczelni. Pracował również na Akademii Rolniczej w Szczecinie. Wykłada też na Zachodniopomorskim Uniwersytecie Technologicznym i w Wyższej Szkole Zawodowej „Oeconomicus”.
Jednocześnie, w latach 1979–1981 pełnił funkcję głównego architekta Kurii Biskupiej w Szczecinie, a w latach 1982–1986 prowadził autorską pracownię projektową w „Iglopol” Szczecin. W latach 1989-2001 kierował własnym biurem autorskim „AB” Sp.z.oo. W latach 1980–1981 był stałym felietonistą politycznym tygodnika NSZZ „Solidarność” – „Jedność”, a w latach 1989-90 stałym felietonistą tygodnika „Solidarność Szczecińska”. W latach 1987–1989 publikował w „Kurierze Szczecińskim”.
Jest członkiem Stowarzyszenia Architektów Polskich i Zachodniopomorskiej Okręgowej Izby Architektów RP. W latach 1968–1971 kierował Kołem Młodych Architektów przy Oddziale SARP Wybrzeże w Gdańsku. W latach 2003-2005 był członkiem Miejskiej Komisji Urbanistyczno-Architektonicznej w Szczecinie, w latach 2003-2011 przewodniczącym Gminnej Komisji Urbanistyczno-Architektonicznej w Mielnie. Od 1990 do 1993 był członkiem rady programowej Fundacji Rozwoju Demokracji Lokalnej.
Działalność publiczna.
W latach 1956–1963 był podharcmistrzem Związku Harcerstwa Polskiego. Od 1964 do 1968 należał do Zrzeszenia Studentów Polskich. Był uczestnikiem protestów studenckich marca 1968, m.in. brał udział w organizacji wiecu solidarności studentów uczelni gdańskich ze studentami warszawskimi oraz strajku okupacyjnego na Politechnice Gdańskiej. 1 maja tego samego roku został zatrzymany za udział w nielegalnej demonstracji i aresztowany na okres dwóch tygodni. Z powodu zaangażowania w działalność antykomunistyczną został objęty zakazem zatrudnienia na macierzystej uczelni i przez ponad pół roku pozostawał bezrobotny. W wyborach parlamentarnych w 1997 bezskutecznie ubiegał się o mandat posła z listy Narodowo-Chrześcijańsko-Demokratycznego Bloku dla Polski. W 2005 wstąpił do Samoobrony RP, z ramienia której bez powodzenia kandydował do Senatu w okręgu szczecińskim w wyborach parlamentarnych w tym samym roku. Następnie opuścił to ugrupowanie. W wyborach samorządowych w 2010 bezskutecznie ubiegał się o mandat radnego Szczecina z listy Stowarzyszenia Serce. Przed wyborami prezydenckimi w tym samym roku był członkiem komitetu poparcia dla kandydatury Jarosława Kaczyńskiego.
Odznaczenia.
Za "zasługi w działalności społecznej na rzecz dzieci i młodzieży specjalnej troski", został w 2002 odznaczony Srebrnym Krzyżem Zasługi przez prezydenta Aleksandra Kwaśniewskiego, a w 2008 Złotym Krzyżem Zasługi przez prezydenta Lecha Kaczyńskiego. W 2012 otrzymał Złoty Medal za Długoletnią Służbę.
W 1995 otrzymał Medal Komisji Edukacji Narodowej, a w 1997 medal „Zasłużonego dla rozwoju Politechniki Szczecińskiej”. W 1998 został uhonorowany odznaką za „Zasługi dla rozwoju Województwa Szczecińskiego”. W 2004 otrzymał medal „Zasłużony dla rozwoju Akademii Rolniczej w Szczecinie”. Czterokrotnie był nagradzany za działalność naukową Nagrodą Ministra Nauki i Szkolnictwa Wyższego III stopnia. W tym samym czasie ukazały się w nowym opracowaniu redakcyjnym, uzupełnione i poprawione wznowienia.

</doc>
<doc id="2207277" url="https://pl.wikipedia.org/wiki?curid=2207277" title="Linia kolejowa Berlin-Görlitz">
Linia kolejowa Berlin-Görlitz



</doc>
<doc id="2207278" url="https://pl.wikipedia.org/wiki?curid=2207278" title="Linia kolejowa Berlin–Drezno">
Linia kolejowa Berlin–Drezno



</doc>
<doc id="2207279" url="https://pl.wikipedia.org/wiki?curid=2207279" title="Linia kolejowa Magdeburg-Lipsk">
Linia kolejowa Magdeburg-Lipsk



</doc>
<doc id="2207280" url="https://pl.wikipedia.org/wiki?curid=2207280" title="TSN Curling Skins Game 2011">
TSN Curling Skins Game 2011

TSN Curling Skins Game 2011 – curlingowy turniej rozgrywany według metody Skins Game odbył się w dniach 22–23 stycznia 2011 w Casino Rama w Rama, Ontario.
Do turnieju zaproszono 4 drużyny, w tym jedną kobiecą. W tej edycji wystąpiły drużyny: Cheryl Bernard, srebrnej medalistki Zimowych Igrzysk Olimpijskich 2010, mistrza olimpijskiego z 2010 Kevina Martina, mistrza świata 2010 Kevina Koe i obrońcy tytułu mistrza turnieju Davida Murdocha.
Łączna pula nagród wyniosła 100 000 CAD. Z łączną wygraną 57 tysięcy dolarów w turnieju zwyciężyła drużyna Kevina Martina.
Wyniki.
Finał.
23 stycznia 2010; 13:00
Draw to the button.
Przed rozpoczęciem półfinałów rozegrano draw to the button, którego zwycięzca wygrał 1 000 CAD.

</doc>
<doc id="2207281" url="https://pl.wikipedia.org/wiki?curid=2207281" title="Neoton Familia">
Neoton Familia



</doc>
<doc id="2207282" url="https://pl.wikipedia.org/wiki?curid=2207282" title="Haavard Klemetsen">
Haavard Klemetsen



</doc>
<doc id="2207283" url="https://pl.wikipedia.org/wiki?curid=2207283" title="Linia kolejowa Monachium–Augsburg">
Linia kolejowa Monachium–Augsburg



</doc>
<doc id="2207286" url="https://pl.wikipedia.org/wiki?curid=2207286" title="Lenterode">
Lenterode

Lenterode – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207287" url="https://pl.wikipedia.org/wiki?curid=2207287" title="Linia kolejowa Wanne-Eickel–Hamburg">
Linia kolejowa Wanne-Eickel–Hamburg



</doc>
<doc id="2207291" url="https://pl.wikipedia.org/wiki?curid=2207291" title="Steinheuterode">
Steinheuterode

Steinheuterode – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207292" url="https://pl.wikipedia.org/wiki?curid=2207292" title="Thalwenden">
Thalwenden

Thalwenden – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207293" url="https://pl.wikipedia.org/wiki?curid=2207293" title="Mistrzostwa Świata Juniorów w Narciarstwie Klasycznym 2004">
Mistrzostwa Świata Juniorów w Narciarstwie Klasycznym 2004

Mistrzostwa Świata Juniorów w Narciarstwie Klasycznym 2004 – zawody sportowe, które odbyły się w dniach 3 lutego – 8 lutego 2004 r. w norweskim mieście Stryn. Podczas mistrzostw zawodnicy rywalizowali w 13 konkurencjach, w trzech dyscyplinach klasycznych: skokach narciarskich, kombinacji norweskiej oraz w biegach narciarskich. W tabeli medalowej zwyciężyła reprezentacja Rosji, której zawodnicy zdobyli 4 złote, 1 srebrny i 4 brązowe medale. Najwięcej medali zdobyli jednak reprezentanci Niemiec – 10 (1 złoty, 5 srebrnych i 4 brązowe).
Program.
3 lutego
4 lutego
5 lutego
6 lutego
7 lutego
8 lutego
Medaliści.
Biegi narciarskie – juniorzy.
Mężczyźni
Kobiety
Skoki narciarskie.
Mężczyźni
Kombinacja norweska.
Mężczyźni

</doc>
<doc id="2207296" url="https://pl.wikipedia.org/wiki?curid=2207296" title="Osiedle Czyżyny">
Osiedle Czyżyny

Osiedle Czyżyny – osiedle Krakowa wchodzące w skład Dzielnicy XIV Czyżyny, niestanowiące jednostki pomocniczej niższego rzędu w ramach dzielnicy.
Obejmuje ono część dawnej wsi Czyżyny. Ograniczone jest ulicami: od północy aleją Jana Pawła II z rondem Czyżyńskim, gdzie stoją cztery wieżowce oraz dwa niskie bloki wielorodzinne, od wschodu al. Pokoju, od południa bazą MPO, od zachodu ul. Nowohucką.
Jest to w większości osiedle domków jednorodzinnych, powstałe na obszarze dawnego dworu z folwarkiem i stawem. Budynek dworu zachował się na terenie obecnego osiedla. Po dawnym układzie przestrzennym wsi pozostały ulice Centralna, Franciszka Wężyka, Woźniców, Sołtysowska (wiodąca niegdyś do Łęgu), Stanisławy Wysockiej, Dolnomłyńska i Narciarska.
Ciekawsze obiekty na osiedlu:

</doc>
<doc id="2207297" url="https://pl.wikipedia.org/wiki?curid=2207297" title="Wüstheuterode">
Wüstheuterode

Wüstheuterode – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207298" url="https://pl.wikipedia.org/wiki?curid=2207298" title="Wuestheuterode">
Wuestheuterode



</doc>
<doc id="2207310" url="https://pl.wikipedia.org/wiki?curid=2207310" title="Maria Fernanda Alves">
Maria Fernanda Alves

Maria Fernanda Barbato Alves (ur. 17 kwietnia 1983 we Florianópolis) – brazylijska tenisistka, reprezentantka w Fed Cup.
Kariera tenisowa.
Tenisistka, występująca głównie w turniejach cyklu ITF. Pierwszy mecz w zawodowych rozgrywkach rozegrała w październiku 1997 roku, w wieku czternastu lat, w kwalifikacjach do niewielkiego turnieju w Novo Hamburgo, który wysoko przegrała. W następnym roku udanie przeszła kwalifikacje do podobnego rangą turnieju w Rio de Janeiro, gdzie dotarła do 2 rundy turnieju głównej. Pierwsze sukcesy w karierze odniosła w 2000 roku, wygrywając 2 turnieje, w Caracas i San Salvador. W następnym roku, do kolejnego wygranego turnieju w grze singlowej dorzuciła cztery wygrane turnieje w grze deblowej. W sumie w czasie swojej kariery wygrała 23 turnieje singlowe i 58 deblowych rangi ITF.
W 2004 roku zadebiutowała na turnieju WTA, Bogocie i grała w kwalifikacjach do wszystkich czterech turniejów wielkoszlemowych. Partnerując Vanessie Henke wystąpiła w deblu turnieju głównego Australian Open 2005, ale przegrała w 1 rundzie z parą Daniela Hantuchová–Martina Navrátilová.
W latach 2000–2011 reprezentowała swój kraj w Fed Cup. W grze pojedynczej zagrała w 32 meczach odnosząc 17 zwycięstw, a w deblu spośród 13 rozegranych pojedynków 10 zakończyła triumfem.

</doc>
<doc id="2207312" url="https://pl.wikipedia.org/wiki?curid=2207312" title="Medaliści mistrzostw Polski seniorów w skoku wzwyż">
Medaliści mistrzostw Polski seniorów w skoku wzwyż

Medaliści mistrzostw Polski seniorów w skoku wzwyż – zdobywcy medali seniorskich mistrzostw Polski w konkurencji skoku wzwyż.
Skok wzwyż jest rozgrywany na mistrzostwach kraju od ich pierwszej edycji, która miała miejsce w lipcu 1920 roku we Lwowie. Pierwszym w historii mistrzem Polski został zawodnik Czarnych Lwów Tadeusz Kirchner, który uzyskał wynik 1,555 m. Uzyskany przez niego rezultat był gorszy od ustalonego przez Polski Związek Lekkiej Atletyki minimum uprawniającego do startu w igrzyskach olimpijskich w Antwerpii, w związku z czym nie został wówczas uznany mistrzem kraju (tytuł ten przyznawano w 1920 tylko zawodnikom, którzy osiągnęli wyniki lepsze od minimum olimpijskiego). Mimo to według obecnych zasad PZLA wszyscy zwycięzcy mistrzostw z 1920 noszą tytuły ówczesnych mistrzów Polski. 
Najbardziej utytułowanym zawodnikiem wśród startujących w mistrzostwach Polski jest Artur Partyka, który zdobył dwanaście złotych medali krajowego czempionatu. Tyle samo medali, ale jedenaście złotych i jeden srebrny wywalczył również Jacek Wszoła. 
Aktualny rekord mistrzostw Polski seniorów w skoku wzwyż wynosi 2,34 i został ustanowiony przez Michała Bieńka podczas mistrzostw w 2005 w Białej Podlaskiej.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 117 skoczków. Najwięcej medali – po 12 – wywalczyli Artur Partyka i Jacek Wszoła, przy czym Partyka 12 złotych, a Wszoła 11 złotych i 1 srebrny. W tabeli kolorem wyróżniono zawodników, którzy wciąż są czynnymi lekkoatletami.

</doc>
<doc id="2207316" url="https://pl.wikipedia.org/wiki?curid=2207316" title="Ruslan Poladov">
Ruslan Poladov

Ruslan Poladov (ur. 30 listopada 1979 w Sumgait, Azerbejdżan) – azerski piłkarz grający na pozycji obrońcy, zawodnik azerskiego klubu Simurq Zaqatala, do którego trafił w 2012 roku z innego zespołu z tego kraju − İnter Baku.
Kariera klubowa.
Poladov dotychczas występował jedynie w klubach z rodzinnej ligi. Poważną karierę rozpoczął w Xəzər Lenkoran, następnie reprezentował barwy Gənclərbirliyi Sumgait, İnter Baku, Standard Baku, po raz kolejny Xəzər Lenkoran i İnter Baku, a od 2012 roku jest graczem klubu Simurq Zaqatala.
Kariera reprezentacyjna.
W reprezentacji Azerbejdżanu zadebiutował 12 października 2005 roku w meczu eliminacji mistrzostw świata przeciwko Walii. Na boisku pojawił się w 88 minucie meczu.
Sukcesy.
Xəzər

</doc>
<doc id="2207318" url="https://pl.wikipedia.org/wiki?curid=2207318" title="Lutter (Turyngia)">
Lutter (Turyngia)

Lutter – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207323" url="https://pl.wikipedia.org/wiki?curid=2207323" title="Mackenrode (Turyngia)">
Mackenrode (Turyngia)

Mackenrode – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207330" url="https://pl.wikipedia.org/wiki?curid=2207330" title="Mackenrode">
Mackenrode



</doc>
<doc id="2207333" url="https://pl.wikipedia.org/wiki?curid=2207333" title="Schönhagen (Turyngia)">
Schönhagen (Turyngia)

Schönhagen – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207335" url="https://pl.wikipedia.org/wiki?curid=2207335" title="Schönhagen">
Schönhagen

Polska.
Dawna nazwa miejscowości:

</doc>
<doc id="2207336" url="https://pl.wikipedia.org/wiki?curid=2207336" title="Schoenhagen">
Schoenhagen



</doc>
<doc id="2207340" url="https://pl.wikipedia.org/wiki?curid=2207340" title="Henri Louis Frédéric de Saussure">
Henri Louis Frédéric de Saussure



</doc>
<doc id="2207345" url="https://pl.wikipedia.org/wiki?curid=2207345" title="Pozycja lawintalowa">
Pozycja lawintalowa



</doc>
<doc id="2207351" url="https://pl.wikipedia.org/wiki?curid=2207351" title="Röhrig (gmina)">
Röhrig (gmina)

Röhrig – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Uder.

</doc>
<doc id="2207352" url="https://pl.wikipedia.org/wiki?curid=2207352" title="Dekolonizacja">
Dekolonizacja

Dekolonizacja (od łac. "de-+colonia" = od+osiedlać) – proces wyzwalania się narodów z zależności kolonialnej poprzez tworzenie nowych państw tzw. postkolonialnych lub powoływania dawnych, w których miejsce wprowadzono kolonię (np. Etiopia w 1944). Może następować w sposób pokojowy za porozumieniem stron lub w wyniku powstania, rewolucji czy innego konfliktu zbrojnego. Do procesu dekolonizacji nie należy przejęcie ziem kolonialnych przez sąsiednie państwo na zasadzie podboju, odboju lub międzynarodowych porozumień państw.
Dzieje zjawiska.
Pierwszym w historii ruchem dekolonizacyjnym była rewolucja amerykańska w 1775–1783, w której wyniku powołano konfederację dotychczasowych brytyjskich kolonii północnoamerykańskich jako Stany Zjednoczone Ameryki. Wydarzenia te zainspirowały rozwój miejscowych nacjonalizmów w koloniach Ameryki Łacińskiej, które w ciągu XIX w. zbrojnie wywalczyły niepodległość. W tym czasie uniezależniły się od Hiszpanii: Chile, La Plata (1810), Kolumbia (1819), Meksyk, Peru (1821), Ameryka Środkowa (1823), oraz od Portugalii: Brazylia (1822). W kolejnych latach postępował proces rozpadu iberoamerykańskich państw postkolonialnych na mniejsze organizmy.
Na podstawie traktatu wersalskiego z 1918 wprowadzono system mandatowy w niektórych terytoriach zależnych od Niemiec i Imperium Osmańskiego. Miał on doprowadzić do usamodzielnienia się dawnych kolonii za pośrednictwem administracji Ligi Narodów. W praktyce jednak utworzył nowe, zależne tym razem od Francji i Wielkiej Brytanii. Doprowadził on również do likwidacji samorzutnie organizowanych państw arabskich Syrii i Transjordanii na Bliskim Wschodzie, które uzyskały niepodległość dopiero w 1946. Mandaty Ligi Narodów sprzyjały też wtórnej kolonizacji, jak np. utrwalenie kondominium brytyjsko-egipskiego w Sudanie. Spośród terytoriów mandatowych jedynym krajem dekolonizowanym w określonym traktatem terminie był Irak (1932).
Najbardziej dynamiczny i o najszerszym zasięgu geograficznym proces dekolonizacji miał miejsce w okresie powojennym. Tuż po zakończeniu II wojny światowej niepodległość uzyskały wszystkie terytoria mandatowe oraz wiele kolonii azjatyckich, m.in. Cejlon, Indie, państwa indochińskie, Indonezja, Korea i Pakistan. W 1960 Organizacja Narodów Zjednoczonych przyjęła deklarację o przyznaniu niepodległości 17 koloniom afrykańskim, co przyczyniło się do ogłoszenia tego roku, Rokiem Afryki. Pod koniec tego roku państwa niepodległe zajmowały 87% powierzchni kontynentu (przy 8% w 1940 roku). Ogólnie w 1945–1990 niepodległość uzyskały niemal wszystkie kolonie w Afryce (za wyjątkiem Sahary Zachodniej włączonej do Maroka i Brytyjskiej Afryki Wschodniej włączonej do Etiopii).
Dekolonizacja spowodowała rozwój nacjonalizmów w krajach postkolonialnych. Od przełomu XX i XXI w. pojawiają się ruchy rewolucyjne i konflikty zbrojne zmierzające do ukształtowania państw narodowych zorientowanych na wspólnej tożsamości etnicznej, rzadko równoznacznej z zastanym podziałem terytorialnym. Przykładem tego kierunku rozwojowego jest wojna domowa w Sudanie (1955–2005), której dalszą konsekwencją było podzielenie kraju w 2011 na muzułmańsko-arabską Północ oraz chrześcijańsko-negroidalne Południe. W mniejszych terytoriach kolonialnych pojawiają się próby inkorporacji ich przez sąsiednie państwo (np. wojna o Falklandy-Malwiny), bądź przybierają na znaczeniu tendencje miejscowych, głównie potomków kolonistów, do kolonizacji zachowawczej.
Przyczyny.
Głównymi przyczynami dekolonizacji były:
Przebieg.
Narody Azji prowadziły wcześniej walkę w różnych formach przeciwko obcej dominacji i panowaniu kolonialnemu (bunty, wojny, powstania, działania partyzanckie, akcje polityczne, bierny opór), jednak przez długie lata była ona nieskuteczna. Brak skuteczności wynikał ze zróżnicowania etnicznego w wielu państwach, rozdrobnienia politycznego, braku doświadczenia, braku środków do skutecznego przeciwstawienia się najeźdźcom posiadającym wyższą technikę, lepszą organizację i lepsze uzbrojenie, braku programu, który porwałby do walki szerokie masy społeczeństw. Nowoczesny ruch narodowowyzwoleńczy zaczął kształtować się pod koniec XIX wieku. Duży wpływ na dalszy rozwój narodowowyzwoleńczy Azji wywarła I wojna światowa (1914–1918) i rewolucja październikowa w Rosji (1917).
W pierwszych latach po I wojnie światowej w większości krajów Azji miały miejsce masowe wystąpienia o charakterze społecznym i narodowym oraz wzrosła aktywność i liczebność organizacji narodowych. W niektórych krajach powstały partie komunistyczne, łączące walkę rewolucyjną z narodową.
Przed wybuchem II wojny światowej około 90% Azji (oprócz terytorium Rosyjskiej Federacyjnej Socjalistycznej Republiki Radzieckiej) było terenami skolonizowanymi lub pod silnym wpływem obcych mocarstw. Największe posiadłości należały do Wielkiej Brytanii i Holandii. Największym wydarzeniem w powojennej Azji była dekolonizacja, z którą następowały reformy polityczno-społeczne, wprowadzane drogą parlamentarną lub rewolucyjną. Wielka Brytania i Francja opanowały po około 30% Afryki. Franklin Delano Roosevelt, prezydent Stanów Zjednoczonych w latach 1933–1945, był zdecydowanym przeciwnikiem kolonializmu i propagatorem jego likwidacji (→Karta Atlantycka).
Działania wojenne w Afryce i Azji podczas II wojny światowej ożywiły ruchy narodowowyzwoleńcze w koloniach. Po zakończeniu wojny miała miejsce seria niewielkich wojen kolonialnych, które jednak doprowadziły do osłabienia metropolii. Skutkowało to ogólnym osłabieniem kontynentu europejskiego. Decydującym dla dekolonizacji czynnikiem było uzyskanie niepodległości przez Indie (1947). W 1945 roku kolonie zajmowały obszar 36 mln km², na którym żyło 663 mln ludzi. Najwcześniej dekolonizacja rozpoczęła się w Azji, następnie w Afryce, a najpóźniej w Ameryce Łacińskiej i na Karaibach. Powstające państwa często okazywały się całkowicie nieprzygotowane do samodzielnego istnienia gospodarczego i politycznego. Niewiele wyzwolonych krajów Trzeciego Świata odniosło sukces gospodarczy.
Metropolie chciały przede wszystkim silniej przywiązać swe posiadłości, poprzez przekształcenie ich w terytoria zamorskie i ofiarowanie tubylcom pełnych praw obywatelskich. Projekty te wywoływały jednak opór europejskich osadników. Po II wojnie światowej wśród brytyjskich i francuskich liberałów pojawiła się tendencja zmierzająca do podjęcia w posiadłościach afrykańskich programów reform politycznych i społecznych. Spotkała się ona ze zdecydowanym sprzeciwem białych osadników.
Po II wojnie światowej oraz ukształtowaniu się świata z podziałem na centrum zachodnie (Ameryka Północna oraz Europa Zachodnia) i centrum wschodnie (ZSRR oraz Chińska Republika Ludowa), w różnych punktach kuli ziemskiej zaczęła wzrastać rywalizacja między tymi dwoma blokami. Bogate, „białe” peryferia (Australia, Nowa Zelandia, RPA oraz coraz bardziej zbliżająca się do Zachodu Japonia) miały silne związki ze światem zachodnim i były na tyle stabilne, że nie ulegały wpływom komunistycznym. Inaczej przedstawiała się sytuacja słabiej rozwiniętych krajów Afryki, Azji i Ameryki Łacińskiej, w których socjalizm lub komunizm mogły wydawać się sposobem na zlikwidowanie zacofania. Zachód był zainteresowany utrzymywaniem swojej dominacji nad takimi krajami z powodu korzyści gospodarczych lub położenia strategicznego. Blok komunistyczny podążał drogą „eksportu rewolucji” z użyciem wszystkich dostępnych środków. Już w latach 50. ZSRR i jego sojusznicy coraz silniej popierali ruchy narodowowyzwoleńcze w krajach Afryki, Azji i Ameryki Łacińskiej. Przedstawiali siebie jako jedynego, prawdziwego sojusznika oraz proponowali swoje rozwiązania społeczno-gospodarcze (m.in. upaństwowienie) jako alternatywę dla zachodniej gospodarki rynkowej i demokracji. W ZSRR i krajach komunistycznych uznawano dekolonizację za element postępu, konieczności dziejowej. Próby utrzymania wpływów Zachodu były określane w ZSRR i nowych krajach niepodległych neokolonializmem. Kreml coraz skuteczniej występował wobec zachodnich kolonii w roli opiekuna, udzielał im coraz większej pomocy wojskowej i zwiększał wpływy komunistyczne.
Wielka Brytania po zakończeniu II wojny światowej, pomimo zwycięstwa, miała zrujnowaną gospodarkę; osłabiona ekonomicznie i militarnie nie była już zdolna kontrolować swe posiadłości. Francja wyszła z wojny bardzo osłabiona. Wielka Brytania, Francja, Belgia, a później inne kraje rezygnowały z bezpośredniej kontroli nad krajami kolonialnymi, aby uniknąć wzrostu kosztów administracji. Starały się jednak utrzymać wpływy polityczne i gospodarcze w tych krajach (→Wspólnota Narodów). Przywódcy krajów, które uzyskiwały niepodległość, przedstawiali światowy imperializm jako główną przeszkodę na drodze do postępu. Jednak Zachód posiadał instytucje wysoko rozwiniętej cywilizacji, których nie potrafiły zastąpić lokalne siły narodowe. Miało to wkrótce przynieść niestabilność polityczną wielu z tych nowych państw.
Świat arabski nie akceptował Zachodu ze względu na inne korzenie kulturowe (duży dystans do islamu) i niedawną przeszłość kolonialną. Coraz częściej za to postrzegano ZSRR jako sojusznika, a islam i nacjonalizm arabski miały stanowić skuteczną przeciwwagę dla ideologii sowieckiej.
Niezwykle trudne i długie było zdobywanie niepodległości przez kraje afrykańskie. W pierwszym etapie po II wojnie światowej w Afryce zostały utworzone związki zawodowe, z których często następnie powstawały partie polityczne, które kierowały walką o wyzwolenie. Te związki i partie zaczęły organizować demonstracje, strajki i zbrojne wystąpienia. W statusie kolonialnym Afryki do połowy lat 50. zaszły niewielkie zmiany. Niepodległe były Egipt, Etiopia, Liberia i Libia. Po porażce politycznej Wielkiej Brytanii i Francji w kryzysie sueskim (1956), uzyskaniu niepodległości przez państwa arabskie na północy Afryki i upadku IV Republiki Francuskiej (1958), wzmocniły się tendencje niepodległościowe w Afryce środkowej. Proces ten zaczął przyspieszać w drugiej połowie lat 50. Dekolonizacja w brytyjskich koloniach Afryki zachodniej przebiegała na ogół spokojnie. Ustalone w XIX wieku granice państw afrykańskich wywoływały teraz często konflikty plemienne. Dramatyczne okoliczności wojenne w latach 1954–1962 towarzyszyły uzyskiwaniu niepodległości Algierii (wojna algierska). Wpływy powstańców były początkowo niewielkie, dlatego rozpoczęli oni nagłaśnianie swych celów z użyciem ataków terrorystycznych. Ich celem byli Europejczycy lub współpracujący z nimi Arabowie, na co Francuzi odpowiadali brutalnymi represjami. Tę wojnę Francuzi przegrali, bo zostały do niej wciągnięte aktywnie setki tysięcy Arabów. W czasie konfliktu trwającego osiem lat zginęło łącznie prawie milion osób. Dodatkowo w latach 1946–1954 Francja uwikłała się w coraz bardziej beznadziejną wojnę w Indochinach, którą ostatecznie również przegrała, a w której zginęło co najmniej 400 000 osób. Na początku lat 50. francuska opinia publiczna zaczęła kwestionować sens prowadzenia tej wojny, ponieważ było już wiadome, że francuskie imperium kolonialne faktycznie przestaje istnieć. Rząd Francji przedstawiał jednak kampanię wietnamską jako krucjatę przeciw komunizmowi. Nowa konstytucja V Republiki Francuskiej z 1958 roku pozwoliła na zmiany w Afryce, zmierzające do uniezależnienia państw afrykańskich. Została ustanowiona wspólnota, ale dopuszczona została swoboda określania się państw i zmiana ich statusu.
Kraje Ameryki Środkowej i basenu Morza Karaibskiego znajdowały się w strefie interesów amerykańskich. Inaczej potoczyły się losy Kuby, która skierowała się ku sowietyzacji. W obliczu niebezpieczeństwa przykładu kubańskiego, rząd USA wypracowywał nową politykę wobec krajów tego regionu.
Ostatni etap dekolonizacji rozpoczął się po upadku reżimów autorytarnych w Portugalii w 1974 (rewolucja goździków) i Hiszpanii w 1975 (transformacja ustrojowa w Hiszpanii). Nastąpiła wówczas likwidacja imperiów kolonialnych tych państw.

</doc>
<doc id="2207357" url="https://pl.wikipedia.org/wiki?curid=2207357" title="300 (ujednoznacznienie)">
300 (ujednoznacznienie)

Media:
Motoryzacja:
Lotnictwo:

</doc>
<doc id="2207359" url="https://pl.wikipedia.org/wiki?curid=2207359" title="Röhrig">
Röhrig

Niemcy:
Osoby:

</doc>
<doc id="2207361" url="https://pl.wikipedia.org/wiki?curid=2207361" title="Roehrig">
Roehrig



</doc>
<doc id="2207363" url="https://pl.wikipedia.org/wiki?curid=2207363" title="Nikołaj Legkij">
Nikołaj Legkij

Nikołaj Legkij, ros. Николай Легкий (ur. 11 kwietnia 1955) – francuski szachista pochodzenia ukraińskiego, arcymistrz od 1994 roku.
Kariera szachowa.
Sukcesy szachowe na arenie międzynarodowej zaczął odnosić w drugiej połowie lat 80. XX wieku, w 1989 r. otrzymując tytuł mistrza międzynarodowego. W ciągu kilku następnych lat odniósł kolejne sukcesy (m.in. dzielone I m. w Ticinie w 1994 r., wspólnie z Josephem Gallagherem i Mironem Szerem), dzięki którym w 1994 r. otrzymał tytuł arcymistrza.
Inne sukcesy turniejowe:
Najwyższy ranking w karierze osiągnął 1 lipca 1996 r., z wynikiem 2540 punktów zajmował wówczas 17. miejsce wśród ukraińskich szachistów.

</doc>
<doc id="2207365" url="https://pl.wikipedia.org/wiki?curid=2207365" title="Uder">
Uder

Uder – miejscowość i gmina w Niemczech, w kraju związkowym Turyngia, w powiecie Eichsfeld, siedziba wspólnoty administracyjnej Uder.

</doc>
<doc id="2207369" url="https://pl.wikipedia.org/wiki?curid=2207369" title="Küllstedt">
Küllstedt

Küllstedt – miejscowość i gmina w Niemczech, w kraju związkowym Turyngia, w powiecie Eichsfeld, siedziba wspólnoty administracyjnej Westerwald-Obereichsfeld.
Współpraca.
Miejscowość partnerska:

</doc>
<doc id="2207370" url="https://pl.wikipedia.org/wiki?curid=2207370" title="Kuellstedt">
Kuellstedt



</doc>
<doc id="2207372" url="https://pl.wikipedia.org/wiki?curid=2207372" title="Wachstedt">
Wachstedt

Wachstedt – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Westerwald-Obereichsfeld.

</doc>
<doc id="2207375" url="https://pl.wikipedia.org/wiki?curid=2207375" title="Kamil Kosowski (hokeista)">
Kamil Kosowski (hokeista)

Kamil Kosowski (ur. 17 lutego 1987 w Jastrzębiu-Zdroju) – polski hokeista, reprezentant Polski.
Kariera.
Wychowanek i wieloletni zawodnik JKH GKS Jastrzębie. Absolwent NLO SMS PZHL Sosnowiec z 2006. Od lipca do sierpnia 2012 przebywał na testach w czeskim klubie HC Lev Praga. Od lipca 2013 zawodnik kazachskiego klubu Arłan Kokczetaw. W sierpniu 2013 zdobył Puchar Kazachstanu. 13 listopada 2013 jego kontrakt został rozwiązany za porozumieniem stron. W połowie stycznia 2014 podpisał kontrakt z brytyjskim zespołem Cardiff Devils. Od września 2014 zawodnik słowackiego klubu MsHK Žilina. Od połowy grudnia 2014 zawodnik GKS Tychy. Po sezonie 2016/2017 odszedł z klubu. Od maja 2017 zawodnik GKS Katowice. Po sezonie PHL 2017/2018 odszedł z GKS.

</doc>
<doc id="2207378" url="https://pl.wikipedia.org/wiki?curid=2207378" title="Mistrzostwa Świata Juniorów w Narciarstwie Klasycznym 2003">
Mistrzostwa Świata Juniorów w Narciarstwie Klasycznym 2003

Mistrzostwa Świata Juniorów w Narciarstwie Klasycznym 2003 – zawody sportowe, które odbyły się w dniach 4 lutego - 9 lutego 2003 r. w szwedzkim mieście Sollefteå. Podczas mistrzostw zawodnicy rywalizowali w 13 konkurencjach, w trzech dyscyplinach klasycznych: skokach narciarskich, kombinacji norweskiej oraz w biegach narciarskich. W tabeli medalowej zwyciężyła reprezentacja Rosji, której zawodnicy zdobyli równocześnie najwięcej medali – 10 (4 złote, 2 srebrne i 4 brązowe).
Program.
4 lutego
5 lutego
6 lutego
7 lutego
8 lutego
9 lutego
Medaliści.
Biegi narciarskie – juniorzy.
Mężczyźni
Kobiety
Skoki narciarskie.
Mężczyźni
Kombinacja norweska.
Mężczyźni

</doc>
<doc id="2207379" url="https://pl.wikipedia.org/wiki?curid=2207379" title="MTV Unplugged (album Katy Perry)">
MTV Unplugged (album Katy Perry)

MTV Unplugged – pierwszy album koncertowy amerykańskiej piosenkarki Katy Perry. Wydawnictwo ukazało się 17 listopada 2009 roku nakładem wytwórni muzycznej Capitol Records. Koncert został nagrany 22 czerwca 2009 roku w Nowym Jorku jako część MTV Unplugged. Płyta zawiera kompozycje z płyty "One of the Boys", takie jak: "I Kissed a Girl", "Waking Up in Vegas" i "Thinking of You" oraz dwie nowe piosenki interpretację "Hackensack" z repertuaru formacji Fountains of Wayne oraz piosenkę "Brick by Brick", napisaną w oryginale przez Ashley Tisdale. DVD zawiera ekskluzywne materiały za kulisowe, takie jak wywiad z samą artystką. W przeciwieństwie do edycji amerykańskiej w Brazylii wydano wersję w formacie DVD/CD, zamiast CD/DVD. 

</doc>
<doc id="2207386" url="https://pl.wikipedia.org/wiki?curid=2207386" title="Henryk Deminet">
Henryk Deminet

Henryk Deminet ps. „"Miś”" (ur. 10 października 1922 r., zm. 11 maja 1981 r. w Warszawie) – podharcmistrz, sierżant podchorąży Armii Krajowej, żołnierz batalionu „Zośka”, inżynier mechanik.
W czasie okupacji niemieckiej działał w konspiracji. Należał do Hufca Wola warszawskich Grup Szturmowych. Brał udział w akcji zdobywania chloranu potasu, potrzebnego do produkcji materiałów wybuchowych oraz w "akcji Sonderwagen" (grupa ataku). Absolwent Szkoły Podchorążych Rezerwy Piechoty „Agricola”, student Państwowej Wyższej Szkoły Budowy Maszyn i Elektrotechniki im. H. Wawelberga i S. Rotwanda w Warszawie.
Jako dowódca 1. drużyny IV plutonu 1. kompanii „Maciek” batalionu „Zośka” brał udział w powstaniu warszawskim. Przeszedł cały szlak bojowy batalionu. Ranny na Czerniakowie.
Zimą 1948/1949 roku aresztowany przez UB, przebywał w więzieniu śledczym, później karnym.
Po wojnie zdobył tytuł inżyniera mechanika. Był współtwórcą m.in. pieca do wyżarzania w atmosferze ochronnej pracy ciągłej, urządzenia do zatapiania termometrów pod wysokim ciśnieniem oraz urządzenia do automatycznego lutowania.

</doc>
<doc id="2207387" url="https://pl.wikipedia.org/wiki?curid=2207387" title="Maksymilian Bartsch">
Maksymilian Bartsch

Maksymilian Bartsch (ur. 21 lutego 1892 w Bartodziejach, zm. po 1945) – polski polityk, działacz społeczny, samorządowiec, rolnik, poseł V kadencji Sejmu w latach 1938–1939.
Życiorys.
Urodził się w rodzinie właściciela ziemskiego Teodora i Julianny z Krügerów. Miał brata Leona (1888–1975), z zawodu rzeźnika. Po ukończeniu gimnazjum humanistycznego w Wągrowcu pracował w rolnictwie do 1914. Działał społecznie w kółkach rolniczych.
Po wybuchu I wojny światowej, w sierpniu 1914 został wcielony armii niemieckiej. Służył m.in. w 17 pułku artylerii lekkiej w Bydgoszczy. W 1916 awansował na starszego sierżanta i został skierowany do Hamburga na trzymiesięczny kurs oficerski, który ukończył z wynikiem bardzo dobrym. 30 listopada 1916 awansował na stopień podporucznika. W szeregach 149 Pułku Piechoty walczył podczas bitwy pod Verdun. 30 grudnia 1918 został zdemobilizowany i powrócił w rodzinne strony.
Uczestniczył w powstaniu wielkopolskim. Podczas powstania dowodził 2 kompanią wągrowiecką, a później III batalionem 4 Pułku Strzelców Wielkopolskich. W ramach tego batalionu walczył również w wojnie polsko-bolszewickiej, podczas której został ranny w czasie odwrotu pod Prużanami, później przez krótki okres dowodził rezerwowym 362 Pułkiem Piechoty i batalionem zapasowym 58 Pułku Piechoty.
Zdemobilizowany w 1921, w stopniu kapitana, powrócił do pracy w rolnictwie, w dzierżawionym majątku Ochodza pod Wągrowcem, był sędzią pokoju. W okresie międzywojennym Maksymilian Bartsch był aktywnym działaczem społecznym na terenie Wielkopolski. Udzielał się w działalności organizacji społecznych powstańców wielkopolskich jako członek Zarządu Głównego Towarzystwa Powstańców Wielkopolskich i członek Związku Powstańców Wielkopolskich, członek honorowy Towarzystwa byłych Czwartaków (prezes w latach 1922–1925 i w 1930) i członek zarządu Koła Oficerów Rezerwy. Przewodniczył także lokalnym kółkom rolniczym, radzie nadzorczej spółdzielni mleczarskiej, był prezesem spółki melioracyjnej Strażewo – Cieśla i Związku Plantatorów Buraka Cukrowego, zasiadał też w radzie nadzorczej Spółdzielni Rolniczo-Handlowej „Rolnik”. Działał również w organach samorządu terytorialnego jako członek Wydziału Powiatowego w Wągrowcu.
Do Sejmu V kadencji wszedł jako kandydat z okręgu wyborczego nr 98 (Gniezno) i zasiadał w klubie Obozu Zjednoczenia Narodowego, uczestniczył w pracach komisji zdrowia publicznego i opieki społecznej oraz komunikacyjnej. Poseł Bartsch walczył w wojnie obronnej Polski, dostał się do niewoli niemieckiej, z której został zwolniony, a następnie działał w podziemiu jako oficer Armii Krajowej. W 1940 miał miejsce jego fikcyjny pogrzeb w Warszawie. Maksymilian Bartsch zaginął w 1945.
Rodzina.
Maksymilian Bartsch był żonaty z Heleną Zwierzyńską, z którą miał córkę Krystynę Helenę (ur. 1922) i syna Stanisława Teodora (ur. 1926).

</doc>
<doc id="2207393" url="https://pl.wikipedia.org/wiki?curid=2207393" title="Arabanoo">
Arabanoo

Arabanoo (ur. ok. 1758−1764, zm. ok. 18 maja 1789) − Aborygen australijski. Posługiwał się językiem eora, należał do klanu Gayimai zamieszkującego dzisiejsze tereny dzielnicy Manly w Sydney.
Arabanoo został porwany 30 lub 31 grudnia 1788 roku, z rozkazu gubernatora Nowej Południowej Walii, Arthura Phillipa, który chciał w ten sposób lepiej poznać zwyczaje tubylców i pozyskać tłumacza. Ówczesne przekazy opisują go jako „niezbyt wysokiego, ale solidnie zbudowanego”, „z męskim i wrażliwym obliczem”, „mówiącego miękkim i melodyjnym głosem”. Początkowo Arabanoo nie chciał wyjawić swojego imienia i został nazwany przez jego porywaczy Manly, od nazwy zatoczki (Manly Cove), gdzie został schwytany.
Po schwytaniu Arabanoo został wykąpany i ścięto mu włosy, co miał przyjąć z wyraźnym zadowoleniem. Otrzymał europejskie ubranie, w którym początkowo niezbyt dobrze się czuł. Do pilnowania Arabanoo wybrano jednego z zesłańców, na prawym nadgarstku Aborygena umieszczono dużą bransoletę, za którą w nocy był przywiązywany do swojego strażnika aby uniemożliwić jego ucieczkę.
Po kilku tygodniach w niewoli Arabanoo wyjawił w końcu swoje imię, ale już wcześniej stał się ulubieńcem gubernatora i dzieci mieszkających w kolonii. Arabanoo mieszkał wraz ze strażnikiem w osobnym szałasie, ale wszystkie posiłki spożywał w domu gubernatora.
W kwietniu 1789 roku, po wybuchu epidemii ospy, która zdziesiątkowała lokalne plemiona, Arabanoo opiekował się znajdującymi się w szpitalu chorymi. Zmarł około 18 maja, opiekując się dwójką chorych dzieci. Został pochowany w ogrodzie rezydencji gubernatora.

</doc>
<doc id="2207405" url="https://pl.wikipedia.org/wiki?curid=2207405" title="Paweł Dronia">
Paweł Dronia

Paweł Dronia (ur. 30 czerwca 1989) – polski hokeista, reprezentant Polski. 
Kariera.
Wychowanek klubu Orlik Opole. Absolwent NLO SMS PZHL Sosnowiec z 2008. Po edukacji i występach w SMS II Sosnowiec oraz trzyletniej grze w Zagłębiu Sosnowiec w okresie letnim 2010 roku przebywał na testach w klubie Lausitzer Füchse (zawodnik posiada także niemiecki paszport). Następnie w sezonie 2010/11 występował w klubie Unii Oświęcim zdobywając z nim brązowy medal Mistrzostw Polski. W kwietniu 2011 roku został graczem Ciarko KH Sanok. W klubie tym występował na zasadzie wypożyczenia z Orlika Opole do końca sezonu 2012/2013 (w drużynie grał z numerem 12).
Od lipca 2013 zawodnik niemieckiego klubu Schwenninger Wild Wings. W zespole przyjął numer 53 i rozegrał jeden sezon. Od maja 2014 zawodnik klubu Fischtown Pinguins Bremerhaven, występującego w rozgrywkach DEL2. Od maja 2016 zawodnik Löwen Frankfurt także w DEL2. Od maja 2018 związany kontraktem z EV Ravensburg Towenstars. Jeszcze przed upływem kontraktu, w lutym 2019 przedłużył umowę z klubem.
Występował w reprezentacji Polski do lat 18 w turniejach mistrzostw świata juniorów do lat 18 w 2006, 2007 (Dywizja I), reprezentacji Polski do lat 20 w turniejach mistrzostw świata juniorów do lat 20 w 2007, 2008, 2009. Następnie został kadrowiczem seniorskiej reprezentacji Polski. Uczestniczył w turniejach mistrzostw świata 2008, 2011, 2012, 2013, 2014, 2016, 2018 (Dywizja I), 2019 (Dywizja IB).
W trakcie kariery określany pseudonimem "Dronson".

</doc>
<doc id="2207408" url="https://pl.wikipedia.org/wiki?curid=2207408" title="Jarosław Kupczak">
Jarosław Kupczak

Jarosław Kupczak (ur. 8 sierpnia 1964 w Biłgoraju) – polski dominikanin, teolog, profesor nauk teologicznych, nauczyciel akademicki Uniwersytetu Papieskiego Jana Pawła II w Krakowie, kierownik Katedry Antropologii Teologicznej na Wydziale Teologicznym oraz dyrektor Ośrodka Badań nad Myślą Jana Pawła II Uniwersytetu Papieskiego Jana Pawła II w Krakowie.
Życiorys.
Wychował się w Biłgoraju, gdzie ukończył szkołę podstawową i Liceum Ogólnokształcące im. ONZ. Wstąpił do Polskiej Prowincji Zakonu Dominikańskiego i 18 sierpnia 1984 r. złożył pierwsze śluby. W latach 1984-90 studiował w Kolegium Filozoficzno-Teologicznym O.O. Dominikanów w Krakowie. Ukończył studia otrzymując tytułu magistra teologii na Papieskiej Akademii Teologicznej w Krakowie. Pracę magisterską pod tytułem "Pojęcie znaków czasu" w pracach Soboru Watykańskiego II" napisał pod kierownictwem o. prof. dr hab. Jacka Salija OP. Święcenia kapłańskie przyjął w dniu 2 czerwca 1990.
W latach 1990-92 pracował jako duszpasterz akademicki i katecheta w parafii pod wezwaniem św. Dominika w Warszawie. We wrześniu 1992, rozpoczął studia licencjackie w John Paul II Institute for Studies on Marriage and Family w Waszyngtonie (USA). Pod kierownictwem prof. Kennetha Schmitza napisał pracę licencjacką "The Role of St. Thomas Aquinas' Thought in Karol Wojtyła's Wykłady lubelskie (Rola myśli św. Tomasza z Akwinu w Wykładach lubelskich Karola Wojtyły)", którą obronił ją w maju 1994 z wynikiem magna cum laude. W czasie programu licencjackiego rozpoczął też program doktorancki.
W 1994 roku wykładał teologię moralną w Kolegium O.O. Dominikanów w Krakowie. W styczniu 1997 broniąc summa cum laude pracę doktorską pt: The Human Person as an Efficient Cause in the Christian Anthropology of Karol Wojtyła (Osoba ludzka jako przyczyna sprawcza w chrześcijańskiej antropologii Karola Wojtyły) ukończył studia doktoranckie w Waszyngtonie.
Od 1998 wykłada antropologię Jana Pawła II na Tertio Millennio Seminar on the Free Society organizowanym przez Ethics and Public Policy Center (Washington DC) i Instytut Tertio Millennio z Krakowa. W latach 1998 do 2004 wykładał teologię moralną w St. Thomas Aquinas' College (Kijów). 
W 2006 roku otrzymał habilitację na Wydziale Teologicznym Papieskiej Akademii Teologicznej w Krakowie na podstawie książki "Dar i komunia. Teologia ciała w ujęciu Jana Pawła II".
Od 21 grudnia 2009 roku profesor nadzwyczajny Uniwersytetu Papieskiego Jana Pawła II w Krakowie. Wykłada również w "Istituto Giovanni Paolo II" w Rzymie. "Visting professor" w Cattedra Wojtyla, Pontificia Università Lateranense w Rzymie, na Uniwersytecie św. Tomasza "Angelicum" w Rzymie oraz John Paul II Institute for Studies on Mariage and Family w Melbourne (Australia).
W 2014 otrzymał tytuł naukowy profesora nauk teologicznych.

</doc>
<doc id="2207412" url="https://pl.wikipedia.org/wiki?curid=2207412" title="Ars subtilior">
Ars subtilior

Ars subtilior (łac. "subtilis" - subtelny, delikatny) - wyszukany styl muzyki czternastowiecznej (późne ars nova) świeckiego pochodzenia, występujący w południowej Francji, Włoszech i na Cyprze.
Etymologia.
Termin użyty przez Urszulę Günter, a zapożyczony z traktatu "Tractatus da diveris figuris" Philippusa da Caserta odnośnie do kompozytorów modyfikujących styl motetów z charakterystycznego dla ars nova do stylu wczesnych chanson.
Charakterystyka stylu.
Spójność tonalna, motywiczna, niezależność kontrapunktowa kontratenoru, powtarzalność wzorów, skomplikowanie rytmiczne (triole, duole, synkopy, rozdrobnienie wartości rytmicznych), manieryczna notacja.

</doc>
<doc id="2207425" url="https://pl.wikipedia.org/wiki?curid=2207425" title="Ordynariat Personalny Matki Bożej z Walsingham">
Ordynariat Personalny Matki Bożej z Walsingham

Ordynariat Personalny Matki Bożej z Walsingham – ordynariat dla byłych członków Kościoła Anglii i Kościoła Walii, którzy w drodze konwersji przeszli do Kościoła katolickiego zachowując jednocześnie swoje tradycje liturgiczne, duchowe i duszpasterskie.
Ordynariat został erygowany 15 stycznia 2011 roku przez Kongregację Nauki Wiary na mocy konstytucji apostolskiej "Anglicanorum coetibus". Jego ordynariuszem jest były biskup anglikański, Keith Newton.
Ordynariat jest pierwszym na świecie ordynariatem personalnym dla byłych anglikanów, którzy przystąpili do pełnej wspólnoty z Kościołem katolickim. Skupia on wiernych świeckich, duchowieństwo oraz członków instytutów życia konsekrowanego i stowarzyszeń życia apostolskiego, pierwotnie wyznających anglikanizm, a po akcie konwersji przyjmujących doktrynę katolicyzmu, albo tych, którzy otrzymują sakramenty inicjacji chrześcijańskiej w obrębie jurysdykcji ordynariatu personalnego w Anglii i Walii.
Patronami ordynariatu są: Matka Boża z Walsingham oraz John Henry Newman.
Liturgia.
Duchowni ordynariatu Matki Bożej z Walsingham podczas sprawowania mszy świętej korzystają najczęściej z rytu rzymskiego. Od 2013 roku używany jest także opracowany specjalnie dla tej wspólnoty ryt anglikański.

</doc>
<doc id="2207426" url="https://pl.wikipedia.org/wiki?curid=2207426" title="Warren Burton">
Warren Burton

Warren Burton (ur. 23 października 1944 w Chicago, zm. 2 października 2017) – amerykański aktor teatralny, telewizyjny, filmowy i głosowy.
Życiorys.
Kształcił się w Roosevelt High School i Art Institute of Chicago. Jako aktor teatralny zaczął grać w teatrach w Chicago, później przeniósł się do Nowego Jorku, występując m.in. na Broadwayu.
Debiutował jako aktor filmowy w 1973 w komediodramacie ABC "Nieprawdopodobna dziewczyna" ("The Girl Most Likely to...") z udziałem Stockard Channing, Eda Asnera, Jima Backusa i Cyrila Delevantiego. Na przełomie lat 70. i w latach 80. pojawiał się w kilku codziennych operach mydlanych.
Zastąpił Rossa Petty'ego w telewizyjnej roli Edwarda „Eddiego” Dorrance'a w telenoweli ABC "Wszystkie moje dzieci" (1978–1979), za którą w 1980 otrzymał Daytime Emmy dla najlepszego aktora drugoplanowego. Rola Warrena Andrewsa w operze mydlanej CBS "Guiding Light" (1983–1984) przyniosła mu natomiast w 1986 nominację do nagrody Soap Opera Digest Award. Od 15 kwietnia 1988 do 23 stycznia 1989 grał postać majora Phillipa Cartera Hamiltona w produkcji CBS "Santa Barbara".
Gościnnie pojawiał się w różnych odcinkach w serialach "Opowieści z krypty" i "Gliniarz i prokurator". Zagrał postać konfederackiego generała Henry'ego Hetha w "Gettysburgu", wystąpił też w ósmym filmie z cyklu "Krwawa pięść".
Pod koniec lat 90. zajął się aktywnie aktorstwem głosowym na potrzeby gier komputerowych, m.in. "Jak and Daxter: The Precursor Legacy", "", "Psychonauts", "Battlezone II: Combat Commander", "Daxter", "Nox" i "Rango".

</doc>
<doc id="2207432" url="https://pl.wikipedia.org/wiki?curid=2207432" title="V8 Supercar Championship Series 1999">
V8 Supercar Championship Series 1999

Sezon 1999 w V8 Supercar Championship Series – główna seria wyścigowa w ramach 40. sezonu australijskich wyścigów samochodów turystycznych. Od tego sezonu zmieniono oficjalną nazwę serii. Dotychczasową Australian Touring Car Championship zastąpiono przez V8 Supercar Championship Series, jednak ze względu na tytułowego sponsora częściej używano nazwy Shell Championship Series.
Sezon rozpoczął się 28 marca na torze Eastern Creek Raceway a zakończył 14 listopada wyścigiem Bathurst 1000. Składał się z trzynastu rund, z których dwie były pojedynczymi wyścigami długodystansowymi włączonymi do mistrzostw po raz pierwszy od 1977 roku.
Tytuł mistrzowski zdobył po raz trzeci w karierze Craig Lowndes.
Wyniki i klasyfikacja.
Większość rund składała się z trzech krótkich równo punktowanych wyścigów (ok. 40–60 km każdy), a punkty przyznawano według klucza standardowego. Trzy rundy odbywały się jednak na innych zasadach:

</doc>
<doc id="2207434" url="https://pl.wikipedia.org/wiki?curid=2207434" title="Hanka Wójciak">
Hanka Wójciak

Hanka Wójciak, właśc. Anna Wójciak (ur. 7 kwietnia 1987 w Zakopanem) – polska wokalistka, kompozytorka, autorka tekstów, laureatka pierwszej nagrody na 46. Studenckim Festiwalu Piosenki w 2010.
Życiorys.
W dzieciństwie występowała z zespołami „Giewont” i „Akord” z Zakopanego. Uczennica Państwowej Szkoły Muzycznej II stopnia im. Władysława Żeleńskiego Krakowie w klasie śpiewu klasycznego. Licencjat z pedagogiki społeczno-opiekuńczej na Uniwersytecie Jagiellońskim. 
Podczas 46. Studenckiego Festiwalu Piosenki zaprezentowała autorskie kompozycje: "Modlitwa" oraz "My, Artyści!" W 2008 wraz z Antonim Krupą (Jazz Band Ball Orchestra) przygotowała program bluesowo-jazzowy, w którym koncertowała m.in. razem z Markiem Michalakiem, Jackiem Królikiem oraz Jarkiem Śmietaną.
Na zaproszenie Jarosława Śmietany nagrała wokale na jego płycie "Psychedelic – Music Of Jimi Hendrix" z czerwca 2009 r. We współpracy z Kubą Ostaszewskim, komponującym dla Teatru STU, nagrała wokale wykorzystane w spektaklu "Romeo i Julia". Jej utwór "Janicku mój" (góralski erotyk oparty na skali orientalnej) przez kilka tygodni zajmował pierwsze miejsce Alternatywnej Listy Przebojów Radia Kraków. W roku 2008 w konkursie „Pamiętajmy o Osieckiej” wygrała w Sopocie II etap i otrzymała w finale w Warszawie trzecią nagrodę. Jej aranżacja utworu "Byle nie o miłości" z muzyką Adama Sławińskiego znalazła się na płycie "Pamiętajmy o Osieckiej" zawierającej najlepsze wykonania laureatów Konkursu z lat 2002–2008. Na zaproszenie Jarosława Śmietany nagrała wokale na jego płycie Psychedelic – Music Of Jimi Hendrix [5][6] z czerwca 2009 r.
Podczas 46. Studenckiego Festiwalu Piosenki w Krakowie (2010) zaprezentowała autorskie kompozycje: Modlitwa oraz My, Artyści! Po wygranej założyła zespół Kapela Hanki Wójciak, uhonorowany statuetką Srebrne Serce (II nagroda) w Konkursie Twórców i Wykonawców Piosenkarnia na Festiwalu Twórczości Korowód w Krakowie 2011.
Jako aktorka amator zagrała rolę Panny Młodej w słuchowisku „Wesele”, opartym na dramacie Stanisława Wyspiańskiego (reżyseria: Andrzej Seweryn, premiera: Radio Kraków, luty 2012); obok m.in. Anny Dymnej, Krzysztofa Globisza, Jerzego Treli i Anny Polony. Wcieliła się także w rolę śpiewającej Babiej Góry w spektaklu „Nieudany Krewniak” (scenariusz i reżyseria: Maja Kubacka, premiera: Teatr „Groteska”, czerwiec 2012).
We współpracy z Tadeuszem Kulasem nagrała wokale do spektaklu Karamazow w reżyserii Jacka Orłowskiego (premiera – Teatr im. Stefana Jaracza w Łodzi, 2013) Opiekunka osoby niepełnosprawnej (Polski Komitet Pomocy Społecznej w Krakowie) 2010–2012; Animatorka muzyczna w Pracowni Arete w Krakowie (2010–); Dziennikarka redakcji muzycznej Radio Kraków, gdzie prowadzi autorską audycję „Wieczór panieński”, poświęconą polskiej piosence (2012–); współpracuje z kwartalnikiem kulturalnym Liry–Dram, współtworząc redakcję muzyczną (2012–).
Dyskografia.
29 czerwca 2014 roku nakładem Radia Kraków ukazała się debiutancka płyta Kapeli Hanki Wójciak „Znachorka”, zawierająca 14 autorskich utworów.
W muzyce Kapeli można odnaleźć echa muzyki orientalnej i celtyckiej, polskie motywy ludowe, połamane rytmy, wokalną improwizację w rejestrze gwizdkowym. Prostota i powtarzalność motywów przeplata się tutaj z improwizacją, spokój z dzikością, radość ze smutkiem. To muzyka w swym założeniu bliska ziemi, ludyczna, taneczna i transowa zarazem.
Teksty Hanki Wójciak opisują współczesny świat, ale ukryte w nich archaizmy i słowa zaczerpnięte z góralskiej gwary przydają piosenkom baśniowości, ludowości.
Płytę zarekomendowali: Muniek Staszczyk – "To poważna, dramatyczna propozycja tekstowo muzyczna, oparta w uczciwy sposób na góralszczyźnie, ale zupełnie inaczej, alternatywnie do tatrzańskiej cepelii w sosie tatro-polo. Materiał wybuchowy, pełen kipiącej emocji. Zostawia łzy i ciarki na plecach" oraz Piotr Metz – "Jest taka jak na okładkowym zdjęciu, lekko uśmiechnięta, ale kryjąca w sobie tajemnicę, liryczna, ale wybuchowa. Góralski temperament jest u niej tylko punktem wyjścia do własnej artystycznej drogi. Dodajcie ją koniecznie do swoich znajomych."
W grudniu 2014 r. nakładem Radia Kraków ukazała się EPka „Kapela Hanki Wójciak na Święta”, zawierająca kolędy i pastorałki (Hej Malućki, Dzisiaj w Betlejem, Północ już była) oraz premierowy, autorski utwór „Broda Pana Boga”. W 2015 roku ukazało się wznowienie płyty, sygnowane przez agencję liderki zespołu (Anna Wójciak Muzyczna Agencja).
W maju 2016 r. ukaże się edycja specjalna płyty „Znachorka” z odmienioną szatą graficzną (zdjęcia Michała Zięby, grafika Anny Fidzińskiej) oraz dwoma bonus trackami – "Janicku mój" oraz "Krew nie woda". Wydawcą i producentem płyty jest Anna Wójciak Muzyczna Agencja.

</doc>
<doc id="2207440" url="https://pl.wikipedia.org/wiki?curid=2207440" title="Eodromaeus">
Eodromaeus

Eodromaeus – rodzaj teropoda żyjącego w późnym triasie na terenach współczesnej Ameryki Południowej. Został opisany w 2011 roku przez Ricarda Martíneza i współpracowników w oparciu o skamieniałości odkryte w osadach ogniwa Valle de la Luna (Dolina Księżycowa) w formacji Ischigualasto w argentyńskiej prowincji San Juan, w osadach datowanych na 232–229 mln lat. Holotypem jest PVSJ 560, niemal kompletny szkielet dorosłego osobnika nieobejmujący kości łopatkowo-kruczych, większej części prawej kończyny przedniej, niektórych żeber szyjnych i tułowiowych, gastraliów, czterech przednich kręgów ogonowych oraz większości szewronów. Odkryto również szczątki kilku innych osobników (PVSJ 561, 562 i 563 z ogniwa Valle de la Luna oraz 534 i 877 z ogniw La Peña i Cancha de Bochas).
"Eodromaeus" osiągał stosunkowo niewielkie rozmiary – długość całego osobnika (szacowana na podstawie holotypu oraz okazu PVSJ 562) wynosi 177 cm, z czego na czaszkę przypadało około 12 cm. Rozmiarami i ogólną budową "Eodromaeus" przypominał hipotetycznego ostatniego wspólnego przodka teropodów. Miał kość piszczelową nieco dłuższą od udowej, długi ogon zbudowany z około 45 kręgów i kość krzyżową składającą się prawdopodobnie z trzech kręgów. W kości przedszczękowej znajdowały się cztery zęby, a w szczękowej – jedenaście. Ich korony cechowały się bocznym spłaszczeniem, zakrzywieniem i gęstym ząbkowaniem w środkowej i dystalnej części zęba (9 ząbków na milimetr). "Eodromaeus" jest jednym z trzech (obok eoraptora i "Pampadromaeus") znanych dinozaurów mających zęby na kości podniebiennej. W tylnych kręgach szyjnych występują pleurocele, co wskazuje na obecność worków powietrznych, prawdopodobnie ciągnących się do klatki piersiowej.
Na przynależność "Eodromaeus" do teropodów wskazuje wiele zaawansowanych cech czaszki, szkieletu osiowego, kończyn przednich, obręczy miednicznej i kończyn tylnych. Takson ten wykazuje jednak niewiele autapomorfii. Według analizy filogenetycznej przeprowadzonej przez Martíneza i współpracowników "Eodromaeus" jest bazalnym teropodem – bardziej zaawansowanym niż herrerazaury, jednak bardziej bazalnym od neoteropodów.
Nazwa "Eodromaeus" po grecku oznacza „wczesny biegacz” (od "eos" – „świt”, „początek” i "dromaeus" – „biegacz”). Nazwa gatunkowa gatunku typowego, "murphi", honoruje J. Murphy'ego – wolontariusza z Earthwatch, który odnalazł okaz holotypowy. Pierwsze szczątki odkryto w 1996 roku i początkowo przypisano je do rodzaju "Eoraptor".

</doc>
<doc id="2207442" url="https://pl.wikipedia.org/wiki?curid=2207442" title="Eodromaeus murphi">
Eodromaeus murphi



</doc>
<doc id="2207444" url="https://pl.wikipedia.org/wiki?curid=2207444" title="Andrzej Wolan">
Andrzej Wolan

Andrzej Wolan (ur. ok. 1530/1531, najprawdopodobniej w okolicach Lwówka, zm. 6 stycznia 1610 w Bijuciszkach) – polsko-litewski pisarz, tłumacz, publicysta, polemista i teolog protestancki epoki renesansu, przywódca kalwinów litewskich, sekretarz królewski. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. Przeciwnik katolickiej transsubstancjacji.
Życiorys.
Pochodził ze szlacheckiej rodziny przybyłej do Wielkopolski ze Śląska. Był synem Jana i Zofii z Kwileckich. W 1544 r. rozpoczął studia na uniwersytecie we Frankfurcie nad Odrą, gdzie do 1547 r. kształcił się w zakresie dialektyki, retoryki i epistolografii. Tam też zetknął się z ideami reformacji. Po powrocie z Frankfurtu przebywał u swego krewnego Baltazara Strzeźmińskiego, a następnie na dworze Hieronima Kwileckiego zarządcy dóbr królowej Bony na Litwie. Około 1550 r. został sekretarzem Mikołaja Radziwiłła „Rudego” ówczesnego podczaszego wielkiego litewskiego z którym związał się na kilkadziesiąt lat. Dzięki wsparciu Radziwiłłów w listopadzie 1550 r. rozpoczął studia w Królewcu w zakresie sztuk wyzwolonych. Największy wpływ na Wolana w tym okresie miał rektor Albertyny Georg Sabinus, zięć Filipa Melanchtona.
Po zakończeniu studiów osiadł na stałe na Litwie. Od Mikołaja Radziwiłła „Rudego” otrzymał majątek Bijuciszki, a od Zygmunta Augusta wsie Czereszczenięta i Gierbienięta, dożywotnio dzierżawił też starostwa Rudomin i Niemież. W 1569 r. otrzymał indygenat litewski. Wiosną 1569 r. przebywał w Lublinie jako przedstawiciel Mikołaja Radziwiłła „Rudego” gdzie prowadził negocjacje unijne w imieniu swojego mocodawcy – znanego przeciwnika unii polsko-litewskiej. Po zawarciu unii lubelskiej był wielokrotnie posłem na sejm walny. Za panowania Stefana Batorego został „honorowym” sekretarzem królewskim. Jako zaufany Radziwiłłów i sekretarz królewski wykonywał też ważne misje dyplomatyczne (Praga 1575, Będzin 1589, Ryga 1589, 1599, Moskwa 1595).
Od przybycia na Litwę związał się z tamtejszym zborem kalwińskim. Z czasem wyrósł na przywódcę ewangelików wileńskich i „archiministra” tamtejszej Jednoty, „papieża kalwinistów litewskich”. Uczestniczył w licznych synodach kalwinistów litewskich (m.in. w latach 1570, 1585, 1599) podczas których przekonywał do konieczności zjednoczenia ewangelików z luteranami lub prawosławnymi. W 1590 r. synod powierzył mu funkcję cenzora książek kalwińskich. Przyjaźnił się z czołowymi przedstawicielami litewskiej reformacji: Janem Hlebowiczem, Szymonem Turnowskim, Janem Abramowiczem, Janem Łasickim, Stanisławem Sudrowskim, Andrzejem Dudyczem, Andrzejem Chrząstowskim.
Był trzykrotnie żonaty: z Niemstówną h. Poraj, Oborską h. Abdank i ks. Żyżemską. Doczekał się trzech synów i kilku córek.
Twórczość.
Andrzej Wolan był autorem blisko 50 pism w tym: 33 druków, 13 listów i kilku rękopisów. Zdecydowana większość jego dorobku literackiego poświęcona była tematyce religijnej.
Największą sławę w Europie przyniosły mu polemiki teologiczne prowadzone z wybitnymi jezuitami: Franciszkiem Torresem, Antonim Possevino, Piotrem Skargą, Emmanuelem de Vega, Andrzejem Jurgiewiczem oraz z najwybitniejszym teologiem antytrynitarskim Faustem Socynem. W swych pracach spierał się o obecność Chrystusa w Eucharystii, prymat papieski, egzegezę biblijną, istotę boskości Chrystusa, kult świętych i obrazów oraz zasadność celibatu.
Był też autorem kilku prac o charakterze ustrojowo-prawnym:
"Oratio ad senatum Regni Poloniae Magnique Ducatus Lithuaniae, qua boni principis in Republica constituendi modus ostenditur". Mowa ta wydrukowana została w 1573 r. w okresie bezkrólewia po Zygmuncie Auguście a jej przedmiotem jest ukazanie cech jakie powinien wykazywać nowy władca. Przyszły król musi szanować i strzec praw i wolności narodu. Prawo góruje bowiem w Rzeczypospolitej nad wolą monarszą. Król powinien być sprawiedliwy, szczodry, wielkoduszny i mężny. Najwyższe urzędy winny być obsadzane w porozumieniu z izbą senatorską a władca obowiązany jest też do sprawnego wymierzania sprawiedliwości.
"Praefatio ad Fricium" – stanowi pochwalną przedmowę do polskiego przekładu "De Republica emendanda" Andrzeja Frycza Modrzewskiego z 1577 r. Szczególnie ceni krytykę Modrzewskiego prawa o mężobójstwie faworyzującego szlachtę.
"De principe et propriis eius virtutibus" – Wolan nakreślił w tym dziele obraz idealnego księcia-magnata.
Najznaczniejszym jednak jego dziełem poświęconym państwu i prawu jest "De libertate politica sive civili libellus lectu non indignus" ("O wolności rzeczypospolitej albo ślacheckiej książka godna ku czytaniu"). Praca ta powstała przed jesienią 1571 r., ale ukazała się dopiero w drugiej połowie 1572 r. w wydawnictwie Macieja Wirzbięty. Traktat poprzedza przedmowa dedykowana Mikołajowi Radziwiłłowi „Rudemu”.
Dzieło składa się z piętnastu rozdziałów. Pierwsze pięć rozdziałów traktuje o sensie wolności, opiniach i stereotypach odnoszących się do tego pojęcia. Wolność w ujęciu Wolana nie może wykraczać poza prawo a prawo nie może naruszać wolności. Podstawą jest prawo naturalne na którym winny bazować przepisy prawa stanowionego. W tej części Wolan podkreśla, że w Rzeczypospolitej "lex est rex" („prawo jest królem”) i przeciwstawia jej ustrój tyranii. Rozdziały od VI do IX poświęcone są wykonywaniu prawa do wolności, systemowi stanowemu, istocie szlachectwa, własności, krytyce szlachty skupionej na dobrach materialnych. Ostatnie rozdziały poświęca Wolan kwestii reform koniecznych do utrzymania wolnej Rzeczypospolitej – zmian w ustawodawstwie i sądownictwie. Postuluje ustanowienie sądu apelacyjnego, usunięcie złych sędziów, kierowanie się w orzecznictwie rozsądkiem. Podnosi konieczność ustanowienia praw wymierzonych przeciw zepsuciu obyczajów.

</doc>
<doc id="2207447" url="https://pl.wikipedia.org/wiki?curid=2207447" title="Epifaniusz z Pawii">
Epifaniusz z Pawii

Epifaniusz z Pawii, wł. "Epifanio di Pavia" (ur. 438/439 w Pawii, zm. 22 stycznia 496/497 tamże) - rodzony brat św. Honoraty, ósmy biskup Pawii, święty Kościoła katolickiego, zwany "ojcem światłości i biskupów".
Informacje o życiu Epifaniusza pochodzą z biografii "Vita Epiphanii" napisanej przez dziesiątego biskupa Pawii św. Magnusa Felixa Ennodiusa.
Epifaniusz, oprócz św. Honoraty, najmłodszej siostry, miał jeszcze trzy: Specjozę ("Speciosa"), Luminozę ("Luminosa") i Liberatę, wszystkie uznane później za święte dziewice. Według niektórych współczesnych badaczy tylko św. Honorata była siostrą św. Epifaniusza.
W wieku ośmiu lat Epifaniusz został przyjęty przez ówczesnego biskupa św. Kryspina w poczet swoich uczniów. Kryspin wyświęcił Epifaniusza na diakona widząc w nim swojego następcę. W 466/467, po śmierci bpa Kryspina, został konsekrowany na biskupa w Mediolanie obejmując biskupstwo diecezji Pawii w wieku ok. 27 lat sprawując urząd do śmierci. Starał się odbudować zniszczone miasto (476) przez przeciwników Teodoryka Wielkiego i wojska Orestesa. Dał się poznać, jako promotor pokoju z barbarzyńcami za czasów rządu Odoakra. Doprowadził do uwolnienia 6000 jeńców przetrzymywanych w Lyonie przez Gundobada. Wspomagał i opiekował się biednymi w swojej diecezji. W 496 udał się do Rawenny, aby wyprosić u króla obniżenie podatków. Zapadłszy tu na zdrowiu zmarł w wieku 58 lat 22 stycznia (jak ustalono w ostatnim dziesięcioleciu XX wieku) i został pochowany w swoim rodzinnym mieście w kościele św. Wincentego. W późniejszych latach obok niego spoczęły jego siostry uznane przez Kościół za święte dziewice.
22 stycznia 962, za czasów Ottona I, przeniesiono jego relikwie do Hildesheim. Podobno zostały potajemnie wykradzione przez biskupa diecezji hildesheimskiej Othwina (+984) i księdza Thangwarda. Obecnie relikwiarz znajduje się w ołtarzu głównym w Katedrze Wniebowzięcia Matki Boskiej, której jest patronem.
Jego wspomnienie liturgiczne obchodzone jest za "Martyrologium Rzymskim" 21 stycznia. W Hildesheim święto przypada w dzień translacji relikwii (22 stycznia).

</doc>
<doc id="2207451" url="https://pl.wikipedia.org/wiki?curid=2207451" title="Lista państw świata według przyrostu naturalnego">
Lista państw świata według przyrostu naturalnego

Państwa niepodległe.
Poniższa tabela przedstawia niepodległe państwa uszeregowane według przyrostu naturalnego od największego do najmniejszego. Przyrost naturalny rozumiany jest tutaj jako średnia roczna różnica procentowa w liczebności populacji wynikająca z nadwyżki (lub deficytu) narodzin nad zgonami oraz z bilansu emigrantów osiedlających się i opuszczających kraj. Reprezentująca go liczba może osiągać wartość ujemną lub dodatnią.

</doc>
<doc id="2207453" url="https://pl.wikipedia.org/wiki?curid=2207453" title="Nowe Zasady">
Nowe Zasady



</doc>
<doc id="2207454" url="https://pl.wikipedia.org/wiki?curid=2207454" title="Zasady Nowe">
Zasady Nowe

Zasady Nowe (do 31 grudnia 2010 r.: "Nowe Zasady") – wieś w Polsce, położona w województwie kujawsko-pomorskim, w powiecie brodnickim, w gminie Świedziebnia.
Podział administracyjny.
W latach 1975–1998 miejscowość należała administracyjnie do województwa toruńskiego. Miejscowość składa się z 3 części: Bryńska, Dąbrowa i Kotownica.
Demografia.
Według Narodowego Spisu Powszechnego (III 2011 r.) liczyły 251 mieszkańców. Są szóstą co do wielkości miejscowością gminy Świedziebnia.
Zmiana nazwy.
1 stycznia 2011 r. zmieniono nazwę miejscowości z "Nowe Zasady" na "Zasady Nowe".
Edukacja.
W miejscowości działa publiczna szkoła podstawowa.

</doc>
<doc id="2207455" url="https://pl.wikipedia.org/wiki?curid=2207455" title="BN (zespół)">
BN (zespół)



</doc>
<doc id="2207456" url="https://pl.wikipedia.org/wiki?curid=2207456" title="Nowa Rokitnica">
Nowa Rokitnica



</doc>
<doc id="2207457" url="https://pl.wikipedia.org/wiki?curid=2207457" title="Rokitnica Nowa">
Rokitnica Nowa

Rokitnica Nowa (do 31 grudnia 2010 r.: "Nowa Rokitnica") – wieś w Polsce, położona w województwie kujawsko-pomorskim, w powiecie brodnickim, w gminie Świedziebnia.
Podział administracyjny.
W latach 1975–1998 miejscowość należała administracyjnie do województwa toruńskiego.
Zmiana nazwy.
1 stycznia 2011 r. zmieniono urzędowo nazwę miejscowości z "Nowa Rokitnica" na "Rokitnica Nowa".
Demografia.
Według Narodowego Spisu Powszechnego (III 2011 r.) liczyła 180 mieszkańców. Jest trzynastą co do wielkości miejscowością gminy Świedziebnia.

</doc>
<doc id="2207458" url="https://pl.wikipedia.org/wiki?curid=2207458" title="Nad Wisłą (Bydgoszcz)">
Nad Wisłą (Bydgoszcz)

Nad Wisłą – osiedle w Bydgoszczy leżące w Fordonie. Sąsiaduje z osiedlami: Stary Fordon i Kasztelanka. Przy osiedlu przepływa rzeka Wisła oraz znajduje się wał przeciwpowodziowy.
Osiedle w większości stanowią domki jednorodzinne oraz nieliczne bloki znajdujące się między innymi przy ulicach: Pielęgniarska, Piłsudskiego (część), Rybaki oraz Altanowa.

</doc>
<doc id="2207459" url="https://pl.wikipedia.org/wiki?curid=2207459" title="Stare Zasady">
Stare Zasady



</doc>
<doc id="2207464" url="https://pl.wikipedia.org/wiki?curid=2207464" title="Kambion">
Kambion

Kambion – w mitologii średniowiecznej fantastyczne stworzenie zrodzone ze związku demona z człowiekiem. Najczęściej był owocem stosunku inkuba z kobietą, ale mógł też być synem sukkuba i mężczyzny. Jednym z najbardziej znanych kambionów w literaturze europejskiej był Merlin.

</doc>
<doc id="2207465" url="https://pl.wikipedia.org/wiki?curid=2207465" title="Nie tryvaj">
Nie tryvaj



</doc>
<doc id="2207467" url="https://pl.wikipedia.org/wiki?curid=2207467" title="Stanisław Wójtowicz">
Stanisław Wójtowicz

Stanisław Wójtowicz (ur. 29 września 1899 w Józwowie, zm. 1 stycznia 1936 (3 stycznia 1937) w Piotrkowie) – polski polityk, działacz ludowy, członek Stronnictwa Chłopskiego, współzałożyciel i przywódca Zjednoczenia Lewicy Chłopskiej „Samopomoc”.
Życiorys.
Działalność polityczną rozpoczął w popularnym wówczas na Lubelszczyźnie Chłopskim Stronnictwie Radykalnym. Po wykluczeniu z partii ks. Eugeniusza Okonia 31 stycznia 1926 został członkiem 25-osobowej komisji mającej na celu opracowanie dalszego programu Stronnictwa oraz objął funkcję redaktora naczelnego wydawanego przez rozłamowców organu prasowego „Głos Chłopski”. 
W lutym 1926 przeszedł do Stronnictwa Chłopskiego, w którym pełnił funkcję sekretarza lubelskiego Zarządu Wojewódzkiego. W drugiej połowie 1926 nawiązał współpracę z działaczami Niezależnej Partii Chłopskiej, organizując wspólne wiece i zebrania organizacyjne kół NPCh i SCh; działalność ta doprowadziła do narastającego konfliktu z liderem Stronnictwa Chłopskiego w województwie lubelskim, Stefanem Tatarczakiem. W sierpniu 1927 założył spółdzielnię rolniczą „Związek Samopomocy Chłopskiej” działającą przy Zarządzie Wojewódzkim SCh w Lublinie, a podczas odbywającego się w dniach 6-7 listopada zjazdu Zrzeszenia Gmin Wiejskich był jednym z 18 założycieli Komitetu Lewicy Chłopskiej.
23 grudnia 1927 Zarząd Główny Stronnictwa Chłopskiego wykluczył go z partii, w związku z czym założony przez Wójtowicza Związek Samopomocy Chłopskiej przekształcił się w odrębną partię polityczną – Zjednoczenie Lewicy Chłopskiej „Samopomoc”. W wyborach z 4 marca 1928 roku uzyskał 18 122 głosy, obejmując w okręgu lubelskim jedyny dla Zjednoczenia mandat poselski. W sierpniu 1928 wziął udział w zjeździe III Międzynarodówki, chcąc przeprowadzić rozmowy z przebywającymi wówczas w Moskwie byłymi działaczami Niezależnej Partii Chłopskiej (m.in. Sylwester Wojewódzki, Alfred Fiderkiewicz), a 14 września objął funkcję prezesa Zarządu Głównego ZLCh Samopomoc.
W dniach 3-4 lipca 1929 roku wziął udział w Europejskiej Konferencji Chłopskiej w Berlinie, pełniąc funkcję przewodniczącego konferencji; w roku 1930 wziął także udział w odbywającym się od 27 do 29 marca Europejskim Kongresie Chłopskim. W połowie 1930 roku zachorował na gruźlicę płuc, którą leczył w sanatoriach w Szwajcarii i Francji. Po wyborach brzeskich w obawie o represje związane z działalnością polityczną wyemigrował do Związku Radzieckiego, z którego powrócił w 1935 roku. Został aresztowany na granicy polsko-radzieckiej i osadzony w więzieniu na Zamku Królewskim w Lublinie. Ze względu na stan zdrowia został zwolniony z więzienia i skierowany do domu rodzinnego w Piotrkowie, gdzie do śmierci pozostawał pod dozorem policji. 
Stanisław Wójtowicz zmarł 1 stycznia 1936 i został pochowany na cmentarzu w Krzczonowie.

</doc>
<doc id="2207468" url="https://pl.wikipedia.org/wiki?curid=2207468" title="WoW">
WoW



</doc>
<doc id="2207471" url="https://pl.wikipedia.org/wiki?curid=2207471" title="638 Kompania Kozacka">
638 Kompania Kozacka

638 Kompania Kozacka (niem. Kosaken Kompanie 638, ros. 638-я казачья рота) – oddział wojskowy złożony z Kozaków podczas II wojny światowej
Kompania została sformowana jesienią 1942 r. przy sztabie niemieckiej 5 Armii Pancernej na tyłach Grupy Armii "Środek". Liczyła ok. 200 ludzi. Na ich czele stanął bałtycki Niemiec mjr Ewert von Renteln. Kompania działała samodzielnie jako oddział zmotoryzowany. W październiku 1943 r. została przeniesiona do okupowanej Francji, gdzie w rejonie Royan podporządkowano ją 750 Kozackiemu Pułkowi Specjalnego Przeznaczenia. Pod koniec kwietnia 1944 r. weszła w skład 360 Kozackiego Pułku Grenadierów, na jaki przemianowano 750 Kozacki Pułk Specjalnego Przeznaczenia.

</doc>
<doc id="2207472" url="https://pl.wikipedia.org/wiki?curid=2207472" title="558 Polowy Oddział Kozacki">
558 Polowy Oddział Kozacki

558 Polowy Oddział Kozacki (niem.: "Kosaken-Feld-Abteilung 558") – oddział wojskowy Wehrmachtu złożony z Kozaków podczas II wojny światowej
Na przełomie września i października 1942 roku w obozie zbiorczym w Szepietowce na Ukrainie został sformowany 9 Kubański Kozacki Pułk. Na jego czele stanął płk Skomorochow. W styczniu 1943 przemianowano go na 558 Polowy Oddział Kozacki z podporządkowaniem Grupie Armii „B”. Pełnił zadania ochronne. W maju tego roku przeniesiono go do Mławy, gdzie jego żołnierze weszli w skład 4 Pułku Kawalerii Kozaków kubańskich nowo formowanej 1 Kozackiej Dywizji Kawalerii.

</doc>
<doc id="2207480" url="https://pl.wikipedia.org/wiki?curid=2207480" title="573 Batalion Kozacki">
573 Batalion Kozacki

573 Batalion Kozacki (niem. Kosaken-Bataillon 573, ros. 573-й казачий батальон) – oddział wojskowy Wehrmachtu złożony z Kozaków podczas II wojny światowej
W grudniu 1942 r. w obozie zbiorczym dla Kozaków w Szepietowce na Ukrainie został sformowany 10 Doński Pułk Kozacki. Składał się z dwóch dywizjonów kawalerii (osiem sotni). Liczył ok. 800 ludzi, w tym 37 oficerów. Na ich czele stanął esauł Grigorij Niechajew. Od stycznia 1943 r. pułk pełnił zadania ochronne w rejonie Łuniniec-Hancewicze. 9 listopada tego roku przemianowano go na 573 Batalion Kozacki. Prawdopodobnie w grudniu wszedł w skład 37 Kozackiego Pułku Policyjnego.

</doc>
<doc id="2207482" url="https://pl.wikipedia.org/wiki?curid=2207482" title="Theridion grallator">
Theridion grallator

Theridion grallator – gatunek pająka z rodziny omatnikowatych.
Hawajska nazwa tego pająka to "nananana makaki'i" (pol. pająk ze wzorem twarzy). Nazwa "grallator" po łacinie oznacza "chodzący o szczudłach" i odnosi się do długich nóg pająka.
Wygląd.
"Theridion grallator" osiąga długość 5 mm. U niektórych postaci na żółtym odwłoku występuje wzór przypominający uśmiechniętą lub śmiejącą się twarz klowna. Wzór na ciele każdego pająka jest niepowtarzalny oraz różni się pomiędzy wyspami a niektóre pająki nie mają w ogóle oznaczeń. 
Na wyspie Maui cechy ubarwienia są dziedziczone zgodnie z prawami Mendla, a na innych hawajskich wyspach są sprzężone z płcią. Rozbieżność we wzorach jest prawdopodobnie związana z kamuflażem ochronnym przed ptakami, ich drapieżnikami, aby zapobiec rozpoznawaniu pająków. Ponieważ na wygląd wzoru może wpływać pokarm pająka (Gillespie, 1989) a i "T. grallator" jest bardzo mały, ukrywa się w ciągu dnia i nie jest ważnym pokarmem dla żadnego gatunku drapieżników, prawdopodobnie jego wygląd nie ma ważnych funkcji adaptacyjnych.
Zwyczaje.
Pająki te żyją pod liśćmi gdzie także przędą swoje sieci. Samice pilnują jaj do momentu ich wyklucia oraz polują na ofiary, które są pokarmem dla młodych. "T. grallator" poluje głównie wieczorami.
Występowanie.
Endemit na wyspach archipelagu hawajskiego: Oʻahu, Molokaʻi, Maui i Hawaiʻi w lasach deszczowych na wysokości 300 do 2000 metrów.

</doc>
<doc id="2207483" url="https://pl.wikipedia.org/wiki?curid=2207483" title="574 Batalion Kozacki">
574 Batalion Kozacki

574 Batalion Kozacki (niem. Kosaken-Bataillon 574, ros. 574-й казачий батальон) – oddział wojskowy Wehrmachtu złożony z Kozaków podczas II wojny światowej
W grudniu 1942 r. w obozie zbiorczym dla Kozaków w Szepietowce został sformowany 11 Kubański Pułk Kozacki. Od stycznia 1943 r. pełnił zadania ochronne w rejonie Brześć nad Bugiem-Kowel. 9 listopada tego roku przemianowano go na 574 Batalion Kozacki. Od marca 1945 r. na Górnym Śląsku został podporządkowany niemieckiej 1 Armii Pancernej.

</doc>
<doc id="2207484" url="https://pl.wikipedia.org/wiki?curid=2207484" title="12 Mieszany Pułk Kozacki">
12 Mieszany Pułk Kozacki

12 Mieszany Pułk Kozacki (niem. Kosaken Regiment 12, ros. 12-й Сводно-казачий полк) – oddział wojskowy Wehrmachtu złożony z Kozaków podczas II wojny światowej.
Pułk został sformowany w grudniu 1942 r. w obozie zbiorczym dla Kozaków w Szepietowce na Ukrainie. Liczył ok. 800 ludzi. Składał się z dwóch dywizjonów kawalerii (osiem sotni). Do stycznia 1943 r. pełnił zadania ochronne w rejonie Łuniniec-Łachwa, a następnie w rejonie miasta Sarny. Prawdopodobnie w grudniu tego roku wszedł w skład nowo formowanego 37 Kozackiego Pułku Policyjnego.

</doc>
<doc id="2207485" url="https://pl.wikipedia.org/wiki?curid=2207485" title="Zdzisław Ryszard Mac">
Zdzisław Ryszard Mac

Zdzisław Ryszard Mac (ur. 10 lipca 1953 w Józefowie, zm. 25 października 2021) – polski dziennikarz radiowy, prasowy i telewizyjny oraz działacz społeczny.
Współtwórca radiowego (Polskie Radio) „Studia Poszukiwań”. Autor układu (tzw. ramówki) programu „Zapraszamy do Trójki”. Realizator wielu filmów dokumentalnych, m.in. o pierwszym przeszczepie serca przeprowadzonym przez prof. Zbigniewa Religę oraz audycji telewizyjnych TVP. Rzecznik prasowy pierwszej polskiej prywatnej telewizji „Top Canal”.
Współzałożyciel, wraz z Ewą Kwilecką-Dux, Zdzisławem Kwileckim, Markiem Kotańskim, Januszem Gabrysiakiem, Maciejem Krogulcem, Stowarzyszenia Na Recz Przeciwdziałania Narkomanii „Monar”.

</doc>
<doc id="2207488" url="https://pl.wikipedia.org/wiki?curid=2207488" title="37 Kozacki Policyjny Pułk Strzelecki">
37 Kozacki Policyjny Pułk Strzelecki

37 Kozacki Policyjny Pułk Strzelecki (ros. 37-й казачий полицейский стрелковый полк) – oddział policyjny złożony z Kozaków podczas II wojny światowej
Pułk został sformowany w listopadzie-grudniu 1943 r. w rejonie Równego. W jego skład weszły cztery bataliony policyjne (jeden niemiecki i trzy kozackie). Działał w rejonie Dubna. W lutym 1944 r. poniósł ciężkie straty. Resztki pułku zostały rozformowane 6 kwietnia tego roku.

</doc>
<doc id="2207490" url="https://pl.wikipedia.org/wiki?curid=2207490" title="Aiquile">
Aiquile

Aiquile – miasto w Boliwii, w departamencie Cochabamba, w prowincji Narciso Campero.

</doc>
<doc id="2207491" url="https://pl.wikipedia.org/wiki?curid=2207491" title="Wysokie (Dolina Olczyska)">
Wysokie (Dolina Olczyska)

Wysokie – reglowa, zalesiona czuba w północno-wschodniej grani Kasprowego Wierchu w polskich Tatrach Zachodnich. Wznosi się w grzbiecie oddzielającym dolną część Jaworzynki od Doliny Olczyskiej, pomiędzy Skupniowym Upłazem, od którego oddzielone jest Skupniowym Przechodem (ok. 1275 m), a zalesionym Nieborakiem, od którego oddziela go płytka przełączka. Wysokie jest zwornikiem – w zachodnim kierunku odchodzi od niego grzbiet Boczania. Pomiędzy tymi dwoma wzniesieniami znajduje się zalesiona, płytka depresja z ujęciami wody dla Zakopanego.
Wysokie jest całkowicie zalesione świerkowym lasem. Silne wiatry powodują co jakiś czas wiatrołomy na jego stokach.
W 1952 szlak prowadzący z Kuźnic przez Wysokie do Hali Gąsienicowej nazwano Szlakiem Lenina.

</doc>
<doc id="2207492" url="https://pl.wikipedia.org/wiki?curid=2207492" title="San Benito (Cochabamba)">
San Benito (Cochabamba)

San Benito – miasto w Boliwii, w departamencie Cochabamba, w prowincji Punata.

</doc>
<doc id="2207493" url="https://pl.wikipedia.org/wiki?curid=2207493" title="126 Batalion Kozacki">
126 Batalion Kozacki

126 Batalion Kozacki (, ) – oddział wojskowy Wehrmachtu złożony z Kozaków podczas II wojny światowej
Batalion został sformowany jesienią 1942 r. przy sztabie 126 Dywizji Piechoty gen. Harry’ego Hoppe. Składał się z czterech kompanii. Działał w rejonie Kirowograd-Dniepropietrowsk. Na pocz. 1943 r. podporządkowano go 1 Armii Pancernej Grupy Armii „Południe”. W maju tego roku batalion został rozwiązany.

</doc>
<doc id="2207494" url="https://pl.wikipedia.org/wiki?curid=2207494" title="Vacas (Cochabamba)">
Vacas (Cochabamba)

Vacas – miasto w Boliwii, w departamencie Cochabamba, w prowincji Arani.

</doc>
<doc id="2207495" url="https://pl.wikipedia.org/wiki?curid=2207495" title="Ja, Don Giovanni">
Ja, Don Giovanni

Ja, Don Giovanni (ang. "Io, Don Giovanni", 2009) – włosko-hiszpańsko-austriacki film dramatyczny w reżyserii Carlosa Saury w rolach głównych Lorenzo Balducci i Lino Guanciale. Jest to film na podstawie życia włoskiego liryka Lorenza Da Pontego żyjącego w XVIII wieku. Był on librecistą m.in. Antonia Salieriego i Wolfganga A. Mozarta. Z Mozartem współpracował przy operach "Wesele Figara, Così fan tutte (KV 588)" oraz tytułowym "Don Giovannim (KV 527)".

</doc>
<doc id="2207496" url="https://pl.wikipedia.org/wiki?curid=2207496" title="580 Wschodni Dywizjon Konny">
580 Wschodni Dywizjon Konny

580 Wschodni Dywizjon Konny (niem. Ost Reiter Abteilung 580) – oddział wojskowy Wehrmachtu złożony z Kozaków podczas II wojny światowej
Oddział został sformowany na przełomie 1942/1943 r. jako 580 Dywizjon Konny. W jego skład weszły I, II, III, IV, V, VI, VII, VIII i IX Sicherungs-Hundertschaften, zgrupowane w dwa szwadrony kawalerii. Dowództwo objął kpt. Ernst Kalamorz. Dywizjon podporządkowano Grupie Armii "Południe". W poł. 1944 r. przeniesiono go na ziemie polskie. Liczył wówczas ok. 160 ludzi. W sierpniu tego roku brał udział w pacyfikacji powstania warszawskiego, działając na Starym Mieście, Czerniakowie, a następnie Żoliborzu. Za udział w walkach kpt. E. Kalamorz 1 września został odznaczony Złotym Krzyżem Niemieckim. W grudniu oddział przemianowano na 580 Wschodni Dywizjon Konny. Do końca wojny walczył na froncie wschodnim. Kozacy z tej jednostki na przestrzeni od stycznia do marca 1945 r. brali m.in. udział w walkach o utrzymanie linii Odry na południe od Opola w okolicach Zimnic Wielkich i Boguszyc gdzie wojska sowieckie utworzyły przyczółek.

</doc>
<doc id="2207507" url="https://pl.wikipedia.org/wiki?curid=2207507" title="Büttstedt">
Büttstedt

Büttstedt – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Westerwald-Obereichsfeld.

</doc>
<doc id="2207508" url="https://pl.wikipedia.org/wiki?curid=2207508" title="Buettstedt">
Buettstedt



</doc>
<doc id="2207510" url="https://pl.wikipedia.org/wiki?curid=2207510" title="Großbartloff">
Großbartloff

Großbartloff – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Westerwald-Obereichsfeld.

</doc>
<doc id="2207511" url="https://pl.wikipedia.org/wiki?curid=2207511" title="Grossbartloff">
Grossbartloff



</doc>
<doc id="2207517" url="https://pl.wikipedia.org/wiki?curid=2207517" title="Effelder (Turyngia)">
Effelder (Turyngia)

Effelder – miejscowość i gmina w Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Westerwald-Obereichsfeld.

</doc>
<doc id="2207518" url="https://pl.wikipedia.org/wiki?curid=2207518" title="Effelder">
Effelder

Niemcy:
Zobacz też:

</doc>
<doc id="2207529" url="https://pl.wikipedia.org/wiki?curid=2207529" title="Waltershausen (ujednoznacznienie)">
Waltershausen (ujednoznacznienie)

Polska:
Niemcy:
Osoby:

</doc>
<doc id="2207539" url="https://pl.wikipedia.org/wiki?curid=2207539" title="Mistrzostwa Świata Juniorów w Narciarstwie Klasycznym 2002">
Mistrzostwa Świata Juniorów w Narciarstwie Klasycznym 2002

Mistrzostwa Świata Juniorów w Narciarstwie Klasycznym 2002 – zawody sportowe, które odbyły się w dniach 22 stycznia - 27 stycznia 2002 r. w niemieckim Schonach. Podczas mistrzostw zawodnicy rywalizowali w 13 konkurencjach, w trzech dyscyplinach klasycznych: skokach narciarskich, kombinacji norweskiej oraz w biegach narciarskich. W tabeli medalowej zwyciężyła reprezentacja Niemiec, której zawodnicy zdobyli 3 złote i 1 srebrny medal. Najwięcej medali, po 5 zdobyły reprezentacje Finlandii (3 złote i 2 brązowe) oraz Norwegii (1 złoty, 1 srebrny i 3 brązowe).
Program.
22 stycznia
23 stycznia
24 stycznia
25 stycznia
26 stycznia
27 stycznia
Medaliści.
Biegi narciarskie – juniorzy.
Mężczyźni
Kobiety
Skoki narciarskie.
Mężczyźni
Kombinacja norweska.
Mężczyźni

</doc>
<doc id="2207542" url="https://pl.wikipedia.org/wiki?curid=2207542" title="Pochwodziób biały">
Pochwodziób biały



</doc>
<doc id="2207545" url="https://pl.wikipedia.org/wiki?curid=2207545" title="Nieborak">
Nieborak

Nieborak (ok. 1220 m) – garb w północno-wschodniej grani Kasprowego Wierchu w polskich Tatrach Zachodnich, pomiędzy Nosalową Przełęczą (1102 m) a Wysokim (1287 m), od którego oddzielony jest przełączką wciętą zaledwie na ok. 3 m. Zachodnie stoki Nieboraka opadają do Doliny Bystrej, wschodnie do Doliny Olczyskiej. Jest całkowicie zalesiony. W północnym kierunku opada spod jego wierzchołka depresja, niżej przechodząca w żleb opadający w północno-zachodnim kierunku do Doliny Bystrej. Spływa nim potok uchodzący pod Nosalem do sztucznego zbiornika przed tamą na Bystrej.
Przez szczyt Nieboraka nie prowadzi żaden znakowany szlak, a jedynie nieznakowana ścieżka z Nosalowej Przełęczy na Skupniów Przechód, gdzie łączy się ze znakowanym, bardzo popularnym szlakiem turystycznym z Kuźnic do Doliny Gąsienicowej. Natomiast stokami wschodnimi prowadzi nartostrada.

</doc>
<doc id="2207546" url="https://pl.wikipedia.org/wiki?curid=2207546" title="William Norman Holmes">
William Norman Holmes

William Norman Holmes (ur. 1896 w Selby, zm. ?) – angielski as myśliwski okresu I wojny światowej. Odniósł 8 zwycięstw powietrznych. Odznaczony Military Medal.
William Norman Holmes urodził się w Selby, Yorkshire.
W 1918 roku został przydzielony do wyposażonej w Bristol F.2 Fighter jednostce No. 62 Squadron RAF.
Został przydzielony do pary z obserwatorem porucznikiem S. W. Symonsem. Razem odnieśli 3 zwycięstwa powietrznych. Pierwsze zwycięstwo powietrzne odniósł 11 marca 1918 roku nad niemieckim samolotem Fokker Dr.I. 24 marca odniósł trzecie zwycięstwo nad samolotem Albatros D.V. Od kwietnia 1918 roku służył z pilotem Frankiem Johnsonem. 12 kwietnia zniszczyli dwa samoloty Albatros D.V. Holmes uzyskał tytuł asa. Kolejne trzy zwycięstwa odnosił z różnymi pilotami jednostki. 19 maja z Thomasem Purdomem, 2 czerwca z Douglasem Savage'em, a ostatnie 8 lipca z Williamem E. Statonem.

</doc>
<doc id="2207550" url="https://pl.wikipedia.org/wiki?curid=2207550" title="P/2005 U1 (Read)">
P/2005 U1 (Read)



</doc>
<doc id="2207552" url="https://pl.wikipedia.org/wiki?curid=2207552" title="P/2010 A2 (LINEAR)">
P/2010 A2 (LINEAR)



</doc>
<doc id="2207557" url="https://pl.wikipedia.org/wiki?curid=2207557" title="Church Avenue (stacja metra na Nostrand Avenue Line)">
Church Avenue (stacja metra na Nostrand Avenue Line)

Church Avenue – stacja metra nowojorskiego, na linii 2 i 5. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Winthrop Street i Beverly Road. Została otwarta 23 sierpnia 1920.

</doc>
<doc id="2207560" url="https://pl.wikipedia.org/wiki?curid=2207560" title="Beverly Road">
Beverly Road

Beverly Road – stacja metra nowojorskiego, na linii 2 i 5. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Church Avenue i Newkirk Avenue. Została otwarta 23 sierpnia 1920.

</doc>
<doc id="2207567" url="https://pl.wikipedia.org/wiki?curid=2207567" title="Kozaki Osuchowskie">
Kozaki Osuchowskie



</doc>
<doc id="2207570" url="https://pl.wikipedia.org/wiki?curid=2207570" title="Gotha (ujednoznacznienie)">
Gotha (ujednoznacznienie)

USA:
Niemcy:
Osoby:
Inne:
Zobacz też:

</doc>
<doc id="2207571" url="https://pl.wikipedia.org/wiki?curid=2207571" title="Dale (stacja kolejowa)">
Dale (stacja kolejowa)

Dale (norw.: "Dale stasjon") – stacja kolejowa w Dale, w regionie Hordaland, w Norwegii. Znajduje się na Bergensbanen i została otwarta w 1883 roku, kiedy Vossebanen. Stacja Dale jest obsługiwana tylko przez lokalne pociągi z Bergen i kilka pociągów dalekobieżnych, oraz niektóre pociągi nocne. Stacja znajduje się 43,4 m n.p.m. i oddlaona jest 425,29 km od Oslo Sentralstasjon.

</doc>
<doc id="2207573" url="https://pl.wikipedia.org/wiki?curid=2207573" title="Michał Reytan">
Michał Reytan

Michał Reytan (albo Rejtan) herbu Rejtan (ur. 1635, zm. 1706) – uczestnik odsieczy wiedeńskiej, skarbnik mozyrski, chorąży husarii, dziadek Tadeusza Reytana.
Rodzina.
Pochodził z rodziny Reytanów (albo Rejtanów) herbu Rejtan. Reytanowie przybyli do Polski ok. 1600 roku z Prus, z czasem ulegając całkowitej polonizacji. Majątek rodziny Reytanów znajdował się w Hruszówce. W posiadaniu męskiej linii rodziny Hruszówka pozostawała do 1910 roku, tzn. do śmierci Józefa Rejtana.

</doc>
<doc id="2207576" url="https://pl.wikipedia.org/wiki?curid=2207576" title="Bitwa o Inchon">
Bitwa o Inchon



</doc>
<doc id="2207581" url="https://pl.wikipedia.org/wiki?curid=2207581" title="Neuza Silva">
Neuza Silva

Neuza Silva (ur. 4 maja 1983 w Setúbal) – portugalska tenisistka.
Zadebiutowała w lutym 1999 roku w kwalifikacjach do turnieju ITF w Albufeira w Portugalii, gdzie wygrała pierwszy mecz ale przegrała drugi. Po raz pierwszy w turnieju głównym wystąpiła tego samego roku w Vila do Conde, do którego dostała się dzięki dzikiej karcie przyznanej przez organizatorów ale przegrała w pierwszej rundzie. W 2000 roku ponownie zagrała w pierwszej rundzie w Guimarães, tym razem jako "lucky loser", ale też odpadła po pierwszej rundzie. Pierwszy znaczący sukces odniosła w 2003 roku docierając do półfinału turnieju w Almeira, w którym przegrała z İpek Şenoğlu z Turcji. Przełomowym rokiem był rok 2004, kiedy to po raz pierwszy w karierze wygrała turniej w Alcobaça. W tym samym roku, dzięki dzikiej karcie, zagrała po raz pierwszy w turnieju WTA w Estoril, gdzie pokonała w pierwszej rundzie Julię Schruff a tym samym stała się pierwszą Portugalką w historii tego turnieju, która wygrała mecz w turnieju głównym.
W następnych latach startowała głównie w turniejach rangi ITF, wygrywając wiele turniejów i to zarówno w singlu jak i w deblu. Poważniejszy start odnotowała w 2007 roku biorąc udział dwukrotnie w kwalifikacjach do turniejów WTA w Barcelonie i Linzu. W pierwszym z nich dotarła do drugiej rundy kwalifikacji, pokonując Hiszpankę Sílvię Soler Espinosa w pierwszym meczu a przegrywając z Rosjanką Jekatierną Iwanową w drugim.
W 2008 roku startowała w kwalifikacjach do wszystkich czterech turniejów wielkoszlemowych, najlepiej wypadając w US Open, gdzie doszła do trzeciej rundy kwalifikacji, pokonując w dwóch pierwszych Anastasiję Jakimawą i Natalie Grandin a przegrywając z Robertą Vinci w trzeciej. W następnym roku udanie przeszła kwalifikacje do Wimbledonu, pokonując po drodze do fazy głównej turnieju takie zawodniczki jak: Amanda Elliott, Witalija Djaczenko i Julia Schruff. Niestety w pierwszej rundzie turnieju głównego trafiła na tenisistkę rozstawioną w turnieju z nr 2, Serenę Williams i przegrała 1:6, 5:7. Był to jednak jej największy sukces w Wielkim Szlemie.
We wrześniu 2010 roku, z powodu kontuzji obu kolan wycofała się z zawodowych rozgrywek tenisowych.
W sumie w czasie swojej kariery osiągnęła 133 miejsce w światowym rankingu w grze singlowej i 185 w deblowej. Ponadto wygrała dwanaście turniejów singlowych i osiemnaście turniejów deblowych ITF.

</doc>
<doc id="2207582" url="https://pl.wikipedia.org/wiki?curid=2207582" title="Port lotniczy José Leonardo Chirino">
Port lotniczy José Leonardo Chirino

Port lotniczy José Leonardo Chirino (IATA: CZE, ICAO: SVCR) – port lotniczy położony w Coro, w stanie Falcón, w Wenezueli.

</doc>
<doc id="2207592" url="https://pl.wikipedia.org/wiki?curid=2207592" title="Bitwa o Phuoc Binh">
Bitwa o Phuoc Binh



</doc>
<doc id="2207593" url="https://pl.wikipedia.org/wiki?curid=2207593" title="Szczudłak">
Szczudłak



</doc>
<doc id="2207597" url="https://pl.wikipedia.org/wiki?curid=2207597" title="Szablodziób">
Szablodziób



</doc>
<doc id="2207601" url="https://pl.wikipedia.org/wiki?curid=2207601" title="Glinianki (Poznań)">
Glinianki (Poznań)



</doc>
<doc id="2207602" url="https://pl.wikipedia.org/wiki?curid=2207602" title="Siewkowate">
Siewkowate



</doc>
<doc id="2207605" url="https://pl.wikipedia.org/wiki?curid=2207605" title="Bully Kutta">
Bully Kutta

Bully Kutta (urdu: بللے کتا; sindhi: بللے کتا) to pies z grupy Molosów pochodzący z Pakistanu. Słowo "bully" wywodzi się z języków Sindhi i Urdu, gdzie wyraz "bohli" znaczy pomarszczony a słowo "kutta" znaczy pies. Na świecie znany jako "mastif pakistański", jednak w swojej ojczyźnie znany pod nazwą "Mastif Sindhi". Obecne występują głównie w wiejskich obszarach Pakistanu. Są to bardzo duże psy, których rozmiary dochodzą nawet do 110cm w kłębie, osiągają zaś ciężar 100kg. W Pakistanie używane do psich walk oraz walk z niedźwiedziami, jak również jako psy stróżujące.

</doc>
<doc id="2207613" url="https://pl.wikipedia.org/wiki?curid=2207613" title="Medaliści mistrzostw Polski seniorów w skoku o tyczce">
Medaliści mistrzostw Polski seniorów w skoku o tyczce

Medaliści mistrzostw Polski seniorów w skoku o tyczce – zdobywcy medali seniorskich mistrzostw Polski w konkurencji skoku o tyczce.
Skok o tyczce jest rozgrywany na mistrzostwach kraju od ich pierwszej edycji, która miała miejsce w lipcu 1920 roku we Lwowie. Pierwszym w historii mistrzem Polski został zawodnik Pogoni Lwów Kazimierz Cybulski, który uzyskał wynik 3,21 m. Uzyskany przez niego wynik był lepszy od ustalonego przez Polski Związek Lekkiej Atletyki minimum uprawniającego do startu w igrzyskach olimpijskich w Antwerpii, w związku z czym Cybulski został uznany mistrzem kraju (tytuł ten przyznawano wówczas tylko zawodnikom, którzy osiągnęli wyniki lepsze od minimum olimpijskiego).
W 1922 skok o tyczce nie znalazł się w programie mistrzostw, które odbyły się w Warszawie.
Najbardziej utytułowanym zawodnikiem wśród startujących w mistrzostwach Polski jest Stefan Adamczak, który zdobył dziewięć złotych i dwa srebrne medale krajowego czempionatu. Więcej medali (trzynaście), ale tylko pięć złotych, zdobył Tadeusz Ślusarski. 
Aktualny rekord mistrzostw Polski seniorów w skoku o tyczce wynosi 5,85 m i został ustanowiony przez Piotra Liska podczas mistrzostw w 2017 w Białymstoku.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 93 skoczków. Najwięcej medali – 13 – wywalczył Tadeusz Ślusarski, a najwięcej złotych – 9 – Stefan Adamczak. W tabeli kolorem wyróżniono zawodników, którzy wciąż są czynnymi lekkoatletami.

</doc>
<doc id="2207615" url="https://pl.wikipedia.org/wiki?curid=2207615" title="Strepa">
Strepa



</doc>
<doc id="2207616" url="https://pl.wikipedia.org/wiki?curid=2207616" title="Kozaki">
Kozaki



</doc>
<doc id="2207617" url="https://pl.wikipedia.org/wiki?curid=2207617" title="Strzemieniowie">
Strzemieniowie



</doc>
<doc id="2207619" url="https://pl.wikipedia.org/wiki?curid=2207619" title="Strzemieńczyk">
Strzemieńczyk



</doc>
<doc id="2207620" url="https://pl.wikipedia.org/wiki?curid=2207620" title="Zarosie">
Zarosie



</doc>
<doc id="2207621" url="https://pl.wikipedia.org/wiki?curid=2207621" title="Zarosze">
Zarosze



</doc>
<doc id="2207622" url="https://pl.wikipedia.org/wiki?curid=2207622" title="Zaroszyc">
Zaroszyc



</doc>
<doc id="2207623" url="https://pl.wikipedia.org/wiki?curid=2207623" title="Some Bizzare Album">
Some Bizzare Album

Some Bizzare Album – to składanka wydana przez Some Bizzare Records w 1981. Zawiera pierwsze piosenki zespołów, które właśnie zaczynały swą karierę. Zawiera m.in. piosenkę „Photographic” brytyjskiej grupy Depeche Mode.

</doc>
<doc id="2207624" url="https://pl.wikipedia.org/wiki?curid=2207624" title="Zaroże">
Zaroże



</doc>
<doc id="2207625" url="https://pl.wikipedia.org/wiki?curid=2207625" title="Mistrzostwa Świata Juniorów w Narciarstwie Klasycznym 2001">
Mistrzostwa Świata Juniorów w Narciarstwie Klasycznym 2001

Mistrzostwa Świata Juniorów w Narciarstwie Klasycznym 2001 – zawody sportowe, które odbyły się w dniach 30 stycznia - 4 lutego 2001 r. w Polsce – Karpaczu (skoki na obiekcie Orlinek) i Szklarskiej Porębie (biegi w Jakuszycach). Były to pierwsze mistrzostwa świata juniorów w narciarstwie klasycznym zorganizowane w Polsce. Podczas mistrzostw zawodnicy rywalizowali w 11 konkurencjach, w trzech dyscyplinach klasycznych: skokach narciarskich, kombinacji norweskiej oraz w biegach narciarskich. W tabeli medalowej zwyciężyła reprezentacja Finlandii, której zawodnicy zdobyli też najwięcej medali: 6 złotych, 5 srebrnych i 2 brązowe medale.
Program.
30 stycznia
31 stycznia
1 lutego
2 lutego
3 lutego
4 lutego
Medaliści.
Biegi narciarskie - juniorzy.
Mężczyźni
Kobiety
Skoki narciarskie.
Mężczyźni
Kombinacja norweska.
Mężczyźni

</doc>
<doc id="2207627" url="https://pl.wikipedia.org/wiki?curid=2207627" title="Michał Filipczuk">
Michał Filipczuk

Michał Filipczuk (ur. 1975) – absolwent filozofii UJ, tłumacz i współtłumacz kilkudziesięciu tytułów książkowych, w tym również dzieł z zakresu literatury pięknej oraz filozofii. Publikował m.in. w „Przeglądzie Filozoficznym”, „Principiach”, „Idei” oraz „Zagadnieniach Rodzajów Literackich”.
Tłumaczenia.
Michał Filipczuk ma w dorobku m.in. przekłady klasycznych dzieł, które były już wcześniej, czasami wielokrotnie, tłumaczone na język polski. Są wśród nich np. utwory Josepha Conrada, Charles Dickens czy Jane Austen. Przekłady te stają się obiektami analizy porównawczej z innymi tłumaczeniami tych samych dzieł — w swoich pracach zajmowali się nimi: z Uniwersytetu Śląskiego oraz Paweł Marcinkiewicz

</doc>
<doc id="2207629" url="https://pl.wikipedia.org/wiki?curid=2207629" title="Operacja Chromite">
Operacja Chromite



</doc>
<doc id="2207633" url="https://pl.wikipedia.org/wiki?curid=2207633" title="Musaka">
Musaka

Musaka (ngr. "μουσακάς") – zapiekanka przygotowywana na bazie bakłażana, pomidorów oraz mielonego mięsa; danie popularne w kuchni greckiej. Górną warstwę dania stanowi sos beszamelowy posypany żółtym serem.

</doc>
<doc id="2207635" url="https://pl.wikipedia.org/wiki?curid=2207635" title="Frankolin indyjski">
Frankolin indyjski

Frankolin indyjski ("Francolinus pondicerianus") − gatunek średniej wielkości azjatyckiego ptaka z rodziny kurowatych (Phasianidae). Osiadły.
Systematyka.
Wyróżniono kilka podgatunków "F. pondicerianus":
Charakterystyka.
Morfologia.
Wygląd zewnętrzny: Stosunkowo jednolite, gęsto prążkowane upierzenie. Płowe gardło. W locie charakterystyczne rude zewnętrzne sterówki. Samica różni się od samca brakiem ostróg. Młode mają mniej wyraźny rysunek głowy.
Rozmiary: długość ciała: 33–35 cm
Masa ciała: samiec ok. 270 g, samica ok. 230 g
Występowanie.
Środowisko.
Wybiera suche tereny trawiaste i zarośla, często w pobliżu upraw.
Zasięg występowania.
Południowa Azja, od Omanu poprzez Iran, Pakistan, Indie i Sri Lankę po Nepal.
Introdukowany na Amirantach, Mauritiusie, Rodriguesie, Reunionie, Seszelach i Hawajach.
Pożywienie.
Nasiona, pędy, kłącza i owoce. Dietę uzupełnia bezkręgowcami, a nawet jaszczurkami.
Rozród.
Gatunek monogamiczny.
Gniazdo: Zagłębienie w ziemi wysłane trawą i liśćmi, zwykle dobrze ukryte. 
Okres lęgowy: Cały rok. W Pakistanie głównie od marca do kwietnia. 
Jaja: znosi 6–9 jaj.
Wysiaduje wyłącznie samica, przez 18–19 dni. Pisklętami opiekują się oboje rodzice.
Status, zagrożenie i ochrona.
Status według kryteriów Czerwonej księgi gatunków zagrożonych IUCN: gatunek najmniejszej troski (LC – "least concern"). Trend liczebności populacji uznaje się za stabilny.
Znaczenie w kulturze człowieka.
Ptak łowny.

</doc>
<doc id="2207636" url="https://pl.wikipedia.org/wiki?curid=2207636" title="Czajka">
Czajka



</doc>
<doc id="2207637" url="https://pl.wikipedia.org/wiki?curid=2207637" title="Francolinus pondicerianus">
Francolinus pondicerianus



</doc>
<doc id="2207638" url="https://pl.wikipedia.org/wiki?curid=2207638" title="Tetrao pondicerianus">
Tetrao pondicerianus



</doc>
<doc id="2207641" url="https://pl.wikipedia.org/wiki?curid=2207641" title="Wesley Johnson">
Wesley Johnson

Wesley JaMarr Johnson (ur. 11 lipca 1987 w Corsicanie w stanie Teksas) – amerykański koszykarz występujący na pozycji niskiego skrzydłowego lub rzucającego obrońcy, obecnie zawodnik Panathinaikosu Ateny. 
Został wybrany w pierwszej rundzie z czwartym numerem draftu 2010 przez Minnesotę Timberwolves.
Koszykarską karierę rozpoczął w 2004. Absolwent uniwersytetu Iowa State i Syracuse, w którym grał w latach 2008-2010. Od 2010 do 2012 grał w Minnesota Timberwolves. W lipcu 2013 związał się z Los Angeles Lakers. Dwa lata później dołączył do składu Clippers.
15 października 2018 trafił do New Orleans Pelicans w zamian za Alexisa Ajinçę. 7 lutego 2019 trafił w wyniku wymiany do Washington Wizards. 5 kwietnia został zwolniony.
22 lipca 2019 został zawodnikiem greckiego Panathinaikosu Ateny.

</doc>
<doc id="2207642" url="https://pl.wikipedia.org/wiki?curid=2207642" title="Australian Open 2011 (gra podwójna kobiet)">
Australian Open 2011 (gra podwójna kobiet)



</doc>
<doc id="2207643" url="https://pl.wikipedia.org/wiki?curid=2207643" title="Liceum Avalon (film)">
Liceum Avalon (film)

Liceum Avalon – amerykański film wchodzący w skład Disney Channel Original Movies. Jego amerykańska premiera odbyła się 12 listopada 2010 roku. Film jest ekranizacją książki Meg Cabot o tym samym tytule.
Fabuła.
Film śledzi losy Allie. Po przeniesieniu się do szkoły średniej Avalon High zszokowana dziewczyna odkrywa, że jej koleżanki i koledzy są reinkarnacją króla Artura i jego dworu. Im głębiej Allie bada podobieństwa między przeszłością a teraźniejszością, tym bardziej jest przekonana, że jej szkoła to współczesny Camelot. Allie musi rozwiązać tę tajemnicę zanim zdrajca Mordred wygra ponownie.
Wersja polska.
Wersja polska: SDI Media Polska
Reżyseria: Artur Kaczmarski
Dialogi: Aleksander Jaworowski
Dźwięk i montaż: Ilona Czech-Kłoczewska
Wystąpili:
Lektor: Artur Kaczmarski

</doc>
<doc id="2207649" url="https://pl.wikipedia.org/wiki?curid=2207649" title="Franciszek Danielak">
Franciszek Danielak

Franciszek Danielak (ur. 17 października 1900 w Łagiewnikach, zm. 3 stycznia 1966 w Poznaniu) – działacz komunistyczny związany z Poznaniem, organizator milicji proletariackiej (zbrojnego ramienia PPR w mieście), I sekretarz Komitetu Miejskiego PPR w 1945.
Życiorys.
Urodzony w rodzinie małorolnych chłopów pod Kościanem (syn Stanisława i Marii z domu Gmerek), brat Jana i Stanisława, również działaczy komunistycznych. Brał udział w walkach powstania wielkopolskiego, m.in. w zdobywaniu lotniska Ławica, czy w walkach o Szubin. W 1920 ciężko ranny w nogę w wojnie polsko-sowieckiej – został inwalidą wojennym. W 1924 zamieszkał w Poznaniu. Zdobył zawód siodlarza-tapicera. Pod wpływem sekretarza poznańskiego oddziału Związku Zawodowego Robotników Przemysłu Skórzanego Józefa Paszty wstąpił do tego Związku, a pod koniec 1926 do KPP. Był m.in. sekretarzem poznańskiego komitetu Międzynarodowej Organizacji Pomocy Rewolucjonistom (MOPR), sekretarzem okręgowym PPS-Lewicy i członkiem władz centralnych tej partii. Jednocześnie kierował kolportażem Komitetu Miejskiego (KM) KPP. W 1930 skazany za tę działalność na więzienie (do 1932). W latach 1932–1939 bezrobotny. Prowadził lewicową działalność agitacyjną wśród poznańskich bezrobotnych, brał udział w demonstracjach ulicznych, za co został ponownie uwięziony (1935). Od 1932 był członkiem Komitetu Okręgowego (KO) KPP w Poznaniu. W 1936 brał udział w pertraktacjach zjednoczeniowych między KPP a PPS, za co został skazany po raz kolejny, tym razem na cztery lata ciężkiego więzienia. Przebywał w zakładach w Koronowie, Wronkach i Kaliszu aż do wybuchu II wojny światowej. W latach wojennych w podziemnej organizacji "Świt" (ulotki, sabotaż). W 1942 aresztowany. Przebywał m.in. w Forcie VII, twierdzy Zwickau, w Lipsku, Rawiczu i Miejskiej Górce. Z tego ostatniego więzienia zbiegł podczas procesu ewakuacyjnego 25 stycznia 1945.
Po wojnie od razu wrócił do Poznania, gdzie zorganizował pierwsze oddziały milicji proletariackiej (jednej z kilku formacji milicyjnych działających w Poznaniu jeszcze w okresie walk z Niemcami, inną była np. Milicja Polska z Łazarza), a także pierwszy Komitet Miejski PPR. Aktywnie uczestniczył w pierwszych wiecach organizacyjnych ludności miasta w styczniu i lutym 1945, czyli częściowo jeszcze przed całkowitym opuszczeniem miasta przez Niemców. Do grudnia 1945 był pierwszym sekretarzem Komitetu Miejskiego PPR. Potem pracował jako sekretarz komitetu partyjnego w Urzędzie Bezpieczeństwa (1946–1947), sekretarz Komitetu Dzielnicowego Poznań-Śródmieście, a potem też Śródka i Starołęka. Od 1951 prezes Spółdzielni Pracy "Wzór". Na emeryturę przeszedł w 1956. Pochowany w Alei Zasłużonych na Cmentarzu Junikowskim (AZ-L-31). Był odznaczony m.in. Krzyżem Komandorskim Orderu Odrodzenia Polski.
Był mężem Bronisławy z d. Myszor (zm. 1974), z którą miał trójkę dzieci.
Upamiętnienie.
Imię Franciszka Danielaka nosiła obecna ulica Józefa Hallera na Kopaninie w Poznaniu, odchodząca od ul. Głogowskiej. Nazwę zmieniono Uchwałą nr XCVIII/573/94 Rady Miasta Poznania z 18 stycznia 1994.

</doc>
<doc id="2207650" url="https://pl.wikipedia.org/wiki?curid=2207650" title="Anthony Fisher (koszykarz)">
Anthony Fisher (koszykarz)

Anthony Fisher (ur. 31 stycznia 1986 w Alpharetta w stanie Georgia) - amerykański koszykarz występujący w sezonie 2010/2011 w PLK w klubie Kotwicy Kołobrzeg.

</doc>
<doc id="2207651" url="https://pl.wikipedia.org/wiki?curid=2207651" title="Keith Newton (duchowny)">
Keith Newton (duchowny)

Keith Newton (ur. 10 kwietnia 1952 w Liverpoolu) – angielski duchowny rzymskokatolicki, protonotariusz apostolski, ordynariusz Ordynariatu Personalnego Matki Bożej z Walsingham, konwertyta, były biskup Kościoła Anglii.
Życiorys.
Absolwent King’s College Uniwersytetu Londyńskiego, Christchurch College Canterbury i St. Augustine’s College Canterbury.
W Kościele Anglii otrzymał w 1975 święcenia diakonatu, a w 1976 święcenia prezbiteratu. W latach 1976–1985 pracował na parafiach w Ilford i w Wimbledonie, w latach 1985–1991 przebywał na misji w Malawi. Po powrocie do Anglii w latach 1991–2002 pracował jako duszpasterz w Bristolu.
Były członek anglokatolickiego Towarzystwa Świętego Krzyża (SSC). 11 września 2001 został nominowany na biskupa Kościoła Anglii. 9 marca 2002 w Katedrze Zbawiciela i Najświętszej Marii Panny w Londynie otrzymał sakrę z rąk abpa Georga Leonarda Careya. W latach 2002–2010 biskup pomocniczy prowincji Canterbury i biskup tytularny Richborough. W latach 2002–2010 pełnił funkcję jednego z trzech "latających biskupów" dla konserwatywnych anglikanów w Kościele Anglii.
1 stycznia 2011 konwertował na katolicyzm. 13 stycznia 2011 został wyświęcony na diakona, a 15 stycznia na prezbitera. Tego samego dnia został mianowany przez Kongregację Nauki Wiary ordynariuszem Ordynariatu Personalnego Matki Bożej z Walsingham.
Życie prywatne.
Ze względu na brak celibatu w kościele anglikańskim zawarł związek małżeński z Gill Newton. Ma troje dorosłych dzieci.
Z powodu zawarcia związku małżeńskiego nie może otrzymać sakry biskupiej w Kościele rzymskokatolickim.

</doc>
<doc id="2207653" url="https://pl.wikipedia.org/wiki?curid=2207653" title="Lufcik">
Lufcik

Lufcik – niewielka część skrzydła okiennego, dająca się oddzielnie otwierać.

</doc>
<doc id="2207654" url="https://pl.wikipedia.org/wiki?curid=2207654" title="Stacy Westfall">
Stacy Westfall

Stacy Westfall (ur. 26 września 1974) – amerykańska trenerka koni, specjalizująca się w reiningu. Pierwsza kobieta, która wzięła udział i wygrała zawody "Road to the Horse". 
W 2006 roku wzięła udział w "Quarter Horse Congress Free Style Reining" na klaczy "Whizards Baby Doll (Roxy)", na oklep i bez ogłowia. Wideo jej występu, opublikowane na stronie internetowej Stacy Westfall w lutym 2008 roku, wzbudziło zainteresowanie telewizyjnego talk-show Ellen DeGeneres, dzięki czemu 14 marca 2008 roku wzięła w nim udział, udzielając wywiadu oraz zapraszając prowadzącą na jazdę konną na swym koniu.

</doc>
<doc id="2207656" url="https://pl.wikipedia.org/wiki?curid=2207656" title="Haisterbach">
Haisterbach

Haisterbach – dzielnica miasta Erbach w Niemczech, w kraju związkowym Hesja, w rejencji Darmstadt, w powiecie Odenwald.
Dzielnica leży ok. 3,5 km na południowy wschód od centrum miasta. Pierwsza wzmianka o miejscowości pojawiła się już w 1353. W 1939 roku Haisterbach liczył 232 mieszkańców, w 2009 liczba mieszkańców wynosiła 423.
Nazwa miejscowości była wielokrotnie zmieniana:

</doc>
<doc id="2207660" url="https://pl.wikipedia.org/wiki?curid=2207660" title="Mistrzostwa Świata Juniorów w Narciarstwie Klasycznym 2000">
Mistrzostwa Świata Juniorów w Narciarstwie Klasycznym 2000

Mistrzostwa Świata Juniorów w Narciarstwie Klasycznym 2000 – zawody sportowe, które odbyły się w dniach 25 stycznia - 30 stycznia 2000 r. w słowackim Szczyrbskim Jeziorze. Podczas mistrzostw zawodnicy rywalizowali w 11 konkurencjach, w trzech dyscyplinach klasycznych: skokach narciarskich, kombinacji norweskiej oraz w biegach narciarskich. W tabeli medalowej zwyciężyła reprezentacja Rosji, której zawodnicy zdobyli też najwięcej medali: 4 złote, 5 srebrne i 2 brązowe.
Program.
25 stycznia
26 stycznia
27 stycznia
29 stycznia
30 stycznia
Medaliści.
Biegi narciarskie.
Mężczyźni
Kobiety
Skoki narciarskie.
Mężczyźni
Kombinacja norweska.
Mężczyźni

</doc>
<doc id="2207664" url="https://pl.wikipedia.org/wiki?curid=2207664" title="Eulmasz-szakin-szumi">
Eulmasz-szakin-szumi

Eulmasz-szakin-szumi (akad. "Eulmaš-šākin-šumi") – pierwszy władca Babilonii z dynastii z plemienia Bit-Bazi. Według "Babilońskiej listy królów A" panować miał przez siedemnaście lat. Jego rządy datowane są na lata 1004-988 p.n.e. Niewiele wiadomo o sytuacji politycznej w Babilonii w czasach jego panowania.

</doc>
<doc id="2207666" url="https://pl.wikipedia.org/wiki?curid=2207666" title="Cache">
Cache

Miejscowości w USA:
Gminy w USA:
Hrabstwa w USA:

</doc>
<doc id="2207669" url="https://pl.wikipedia.org/wiki?curid=2207669" title="Plejone">
Plejone



</doc>
<doc id="2207670" url="https://pl.wikipedia.org/wiki?curid=2207670" title="Beelzebub">
Beelzebub

 – manga autorstwa Ryūheia Tamury ukazująca się w magazynie „Shūkan Shōnen Jump”. Beelzebub został początkowo opublikowany przez Tamurę jako one-shot w 2008 roku w 37-38 tomie Shūkan Shōnen Jump. W 2009 roku mangę zaczęto publikować w odcinkach na łamach tego magazynu. 
Serial anime został oficjalnie zapowiedziany w lipcu 2010, a jego emisja trwała od 9 stycznia 2011 do 30 marca 2012.
Fabuła.
Anime opowiada historię „najsilniejszego młodocianego przestępcy”, "Ogi Tatsumi", który jest pierwszoklasistą w "„Liceum Ishiyama”" - szkole dla przestępców. Akcja rozpoczyna się, gdy Oga opowiada swojemu najlepszemu przyjacielowi "Furuichiemu Takayuki" jak znalazł dziecko. Pewnego dnia robiąc pranie nad rzeką, (w rzeczywistości walczył z grupką kryminalistów, którzy próbowali go zabić podczas snu), zauważył dryfującego mężczyznę i postanowił go uratować. Po wyciągnięciu na brzeg mężczyzna rozpadł się na pół, a w jego wnętrzu leżało małe dziecko. Okazało się, że chłopiec jest synem wielkiego króla demonów, a Tatsumi został wybrany na jego opiekuna w świecie ludzi. Oga spotyka demoniczną pokojówkę "Hildę", która ma mu pomóc w wychowywaniu dziecka. Młody przestępca postanawia pozbyć się "Małego Beela" poprzez znalezienie kogoś silniejszego i bardziej złowieszczego od siebie. Podobno wtedy dziecko zmieni swojego opiekuna. Tatsumi udaje się więc do "„Liceum Ishiyama”" by stoczyć pojedynek z najsilniejszymi przestępcami w szkole. Okazuje się, że niewielu z nich ma jakiekolwiek szanse mu dorównać. 
Manga.
Manga została pisana i ilustrowana przez Ryūheia Tamurę i publikowana w Weekly Shōnen Jump od lutego 2009 roku.
Anime.
Premiera anime odbyła się 9 stycznia 2011 roku w Yomiuri TV i stacji NNS. Crunchyroll publikował odcinki dla Ameryki Północnej oraz Europy dwie godziny po premierze w Japonii. Piosenka z początku filmu to „Dadada” "(だだだ)" w wykonaniu grupy Tamashii, a na końcu to „Answer” w wykonaniu no3b.

</doc>
<doc id="2207671" url="https://pl.wikipedia.org/wiki?curid=2207671" title="Ninurta-kudurri-usur I">
Ninurta-kudurri-usur I

Ninurta-kudurri-usur I (akad. "Ninurta-kudurrī-ușur") – drugi król Babilonii z dynastii z plemienia Bit-Bazi. Według "Babilońskiej listy królów A" panować miał przez trzy lata. Jego rządy datowane są na lata 987-985 p.n.e. Niewiele wiadomo o sytuacji politycznej w Babilonii za czasów jego rządów.

</doc>
<doc id="2207674" url="https://pl.wikipedia.org/wiki?curid=2207674" title="Szirikti-Szuqamuna">
Szirikti-Szuqamuna

Szirikti-Szuqamuna ("Širikti-Šuqamuna") – trzeci i ostatni król Babilonii z dynastii z plemienia Bit-Bazi. Według "Babilońskiej listy królów A" panować miał jedynie przez trzy miesiące. Jego rządy datowane są na rok 985 p.n.e.

</doc>
<doc id="2207676" url="https://pl.wikipedia.org/wiki?curid=2207676" title="Juliusz Kluk">
Juliusz Kluk

Juliusz Ludwik Kluk (ur. 10 kwietnia 1910 w Przemyślu, zm. 19 października 1986 w Leicester w Anglii) – polski lekkoatleta i nauczyciel wychowania fizycznego, mistrz i rekordzista Polski.
Życiorys.
Był wszechstronnym lekkoatletą, ale największe sukcesy odnosił w skoku o tyczce. Był mistrzem Polski w tej konkurencji w 1932 i 1933 oraz wicemistrzem w 1934. Zdobył również złoty medal halowych mistrzostw Polski w 1934 w skoku o tyczce.
28 sierpnia 1932 we Lwowie ustanowił rekord Polski w skoku o tyczce wynikiem 3,74.
W latach 1932-1939 wystąpił w sześciu meczach reprezentacji Polski (8 startów) w skoku o tyczce i pchnięciu kulą, odnosząc 2 zwycięstwa indywidualne.
Rekordy życiowe:
Był zawodnikiem Sokoła-Macierzy Lwów (1924-1932) i Legii Warszawa (1933-1939).
Ukończył VIII Gimnazjum we Lwowie w 1929, a także CIWF w Warszawie w 1935. Uzyskał magisterium w Studium WF Uniwersytetu Jagiellońskiego (1938). Był asystentem i wykładowcą w CIWF. W czasie wojny znalazł się we Lwowie, potem służył w Armii Andersa w ZSRR oraz w 2 Korpusie Polskim, z którym przebył szlak bojowy w Iranie, Afryce i we Włoszech. Po II wojnie światowej pozostał w Wielkiej Brytanii, gdzie pracował jako nauczyciel.

</doc>
<doc id="2207678" url="https://pl.wikipedia.org/wiki?curid=2207678" title="Umburatiba">
Umburatiba

Umburatiba – miasto i gmina w Brazylii, w stanie Minas Gerais. Znajduje się w mikroregionie Nanuque.

</doc>
<doc id="2207680" url="https://pl.wikipedia.org/wiki?curid=2207680" title="Orszak Trzech Króli">
Orszak Trzech Króli

Orszak Trzech Króli – uliczne jasełka organizowane na ulicach wielu miejscowości w Polsce i na świecie. Polski odpowiednik wywodzi się z tradycji jasełkowej i kolędniczej, ale podobny jest w swoim charakterze do parad organizowanych w miastach Hiszpanii, w niektórych miastach Meksyku i w innych miastach świata. Podczas orszaku Trzej Królowie jadą ulicami miasta, rzucając dzieciom cukierki. 
Polski Orszak Trzech Króli zaliczany jest do największych ulicznych jasełek na świecie. Polega na przejściu ulicami dzieci i królów, którzy zmierzają do Stajenki, aby pokłonić się Jezusowi. Po drodze śpiewane są kolędy, wszyscy uczestnicy otrzymują śpiewniki kolędowe i kolorowe papierowe korony.
Na świecie.
Pierwszy udokumentowany orszak odbył się w Barcelonie w 1855 roku, a w mieście Alcoy w Walencji odbywa się nieprzerwanie od 1866. 
W kulturze hiszpańskiej orszaki organizuje się 5 stycznia, w przeddzień święta Objawienia Pańskiego. Tradycyjnie w tych krajach to Trzej Królowie przynoszą dzieciom prezenty wieczorem 5 stycznia. Madrycki orszak jest transmitowany co roku przez telewizję TVE. W roku 2013 madrycki orszak po raz pierwszy kończył się przy żłóbku.
W Polsce.
Historia.
Orszak Trzech Króli odbył się po raz pierwszy w Warszawie w 2009 roku
Pierwszy polski Orszak Trzech Króli powstał jako kontynuacja jasełek w Szkole Żagle Stowarzyszenia Sternik. Od 2004 roku organizowano w niej jasełka, w których brali udział wszyscy uczniowie. Zwiększająca się liczba uczniów sprawiła, że w roku 2008 jeden z nauczycieli, Piotr Giertych, wraz z dyrektorem Teatru Buffo Jerzym Stokłosą oraz Piotrem Podgórskim (dyrektorem Sternika) wpadli na pomysł, aby z jasełkami wyjść na ulicę, odnawiając w ten sposób starą tradycję. Kolejnym etapem organizacji było zaproszenie grupy rodziców ze szkoły do wspólnej burzy mózgów. W czasie dyskusji padł pomysł Dariusza Karłowicza, jednego z zaproszonych ojców, aby scenariusz ulicznych jasełek oprzeć na historii Trzech Króli. Autorem nazwy Orszak Trzech Króli oraz pierwszego scenariusza był Piotr Giertych, wraz z pomocą wielu rodziców i innych osób zaangażowanych. Osobą odpowiedzialną za stronę organizacyjną orszaku w Warszawie był Maciej Marchewicz, który przez wiele lat pełnił funkcję Prezesa Fundacji Orszak Trzech Króli. W pierwszych orszakach uczestniczyli jedynie uczniowie szkoły Żagle, do kolejnych przyłączyły się inne szkoły. Na czele orszaku warszawskiego jako główny pasterz co roku idzie kard. Kazimierz Nycz. W innych miastach hierarchowie również towarzyszą gwieździe w drodze do Betlejem. Patronami wydarzenia są w wielu miastach prezydenci i burmistrzowie, oraz marszałkowie województw i starostowie. W inicjatywę publicznego świętowania Bożego Narodzenia i Orszaku Trzech Króli włącza się wiele organizacji społecznych, harcerskich i innych. Logo i symbole orszaku zaprojektował Jarosław Kłaput znany m.in. z przygotowania projektu muzeum Powstania Warszawskiego i muzeum Jana Pawła II w Wadowicach. Stroje w postaci kolorowych peleryn zaprojektowali inni rodzice dzieci uczących się w Żaglach. Pierwszym reżyserem przedsięwzięcia był Jerzy Stokłosa.
Orszaki w różnych miastach.
W 2009 i 2010 orszaki odbyły się w Warszawie i Toruniu w niedzielę, najbliższą dniu 6 stycznia.
W 2011 z powodu uczynienia 6 stycznia dniem wolnym od pracy zainteresowanie orszakami znacznie wzrosło. Orszaki odbyły się w 6 miastach. W kolejnym roku w 24 miejscowościach, w 2013 w 92 miejscowościach w Polsce, i w 2014 w 177. Na ulicach w orszakach wzięło udział ponad 700 tys. osób.
Polska wersja została podchwycona przez miasta w innych krajach, które również robią orszaki według wspólnego scenariusza. W 2013 roku orszaki odbyły się na Ukrainie i w Republice Środkowoafrykańskiej, a w 2014 roku we Włoszech, w Watykanie, w Niemczech, Anglii i Stanach Zjednoczonych. W ostatnich latach do wspólnej organizacji Orszaku dołącza się około 100 nowych miejscowości rocznie.
W 2010, 2011 i 2012 uczestników orszaków w Polsce pozdrowił Benedykt XVI. Również papież Franciszek co roku pozdrawia uczestników polskich Orszaków z okna papieskiego.
Wpis do śpiewników w 2012, 2013 i 2014 napisał prezydent Bronisław Komorowski. Od roku 2016 tradycję wpisów do śpiewnika kontynuuje prezydent RP Andrzej Duda, który wziął w nim również udział. W 2018, swoim uczestnictwem w Skoczowie, prezydent RP zapoczątkował uczestnictwo w orszakach organizowanych w różnych miastach w Polsce. W zorganizowanych w 2018 roku 644 orszakach w wzięło udział 1,2 mln osób. Orszaki odbyły się też w 14 miejscowościach za granicą. Kolejne rekordy padły w 2020: W zorganizowanych 900 orszakach w Polsce wzięło w nim udział około 1,3 miliona osób. Orszaki odbyły się też w 14 miejscowościach za granicą.

</doc>
<doc id="2207681" url="https://pl.wikipedia.org/wiki?curid=2207681" title="Bolesław Andrzejewski">
Bolesław Andrzejewski

Bolesław Jan Andrzejewski (ur. 28 lipca 1946 w Grójcu) – polski filolog, filozof, nauczyciel akademicki, działacz polityczny, profesor nauk humanistycznych.
Życiorys.
W 1969 ukończył studia z zakresu filologii germańskiej na Uniwersytecie im. Adama Mickiewicza w Poznaniu. W 1974 uzyskał na tej uczelni tytuł doktora, a w 1981 habilitację. W 1998 otrzymał tytuł naukowy profesora nauk filozoficznych.
Od 1981 do 1984 pełnił funkcję prodziekana Wydziału Nauk Społecznych UAM, a od 1987 do 1989 był wicedyrektorem Instytutu Filozofii tej uczelni. Następnie objął na niej funkcję kierownika Zakładu Historii i Filozofii Współczesnej. Był także dyrektorem Instytutu Neofilologii i Komunikacji Społecznej w Politechnice Koszalińskiej, a także rektorem Wyższej Szkoły Pedagogiki i Administracji im. Mieszka I w Poznaniu. Wykłada również w Wyższej Szkole Zarządzania i Bankowości w tym mieście.
Należał do Samoobrony RP, z ramienia której w wyborach parlamentarnych w 2005 bez powodzenia kandydował do Senatu w okręgu poznańskim. Następnie opuścił to ugrupowanie.
Jest członkiem m.in. Polskiego Towarzystwa Filozoficznego, Polskiego Towarzystwa Neofilologicznego i Poznańskiego Towarzystwa Przyjaciół Nauk.

</doc>
<doc id="2207682" url="https://pl.wikipedia.org/wiki?curid=2207682" title="Ataléia">
Ataléia

Ataléia – miasto i gmina w Brazylii, w stanie Minas Gerais. Znajduje się w mikroregionie Teófilo Otoni.

</doc>
<doc id="2207683" url="https://pl.wikipedia.org/wiki?curid=2207683" title="Catuji">
Catuji

Catuji – miasto i gmina w Brazylii, w stanie Minas Gerais. Znajduje się w mikroregionie Teófilo Otoni.

</doc>
<doc id="2207684" url="https://pl.wikipedia.org/wiki?curid=2207684" title="Jonathan Kaplan (reżyser)">
Jonathan Kaplan (reżyser)

Jonathan Kaplan (ur. 25 listopada 1947 w Paryżu) – amerykański reżyser filmowy i telewizyjny.
Pochodzi z rodziny związanej z przemysłem filmowym. Jest synem kompozytora muzyki filmowej Sola Kaplana i aktorki Frances Heflin, która była siostrą aktora Vana Heflina. Z największym uznaniem spotkał się jego dramat "Oskarżeni" (1988) z oscarową rolą Jodie Foster.
Filmografia.
Reżyserował także seriale telewizyjne; m.in.: "Upadłe anioły " (1993–1995), "Ostry dyżur" (1994–2009), "Prawo i porządek" (1990–2010), "Bez śladu" (2002–2009), "Bracia i siostry" (2006-).

</doc>
<doc id="2207685" url="https://pl.wikipedia.org/wiki?curid=2207685" title="Franciscópolis">
Franciscópolis

Franciscópolis – miasto i gmina w Brazylii, w stanie Minas Gerais. Znajduje się w mikroregionie Teófilo Otoni.

</doc>
<doc id="2207687" url="https://pl.wikipedia.org/wiki?curid=2207687" title="DJ Got Us Fallin’ in Love">
DJ Got Us Fallin’ in Love

DJ Got Us Fallin' in Love to piosenka amerykańskiego wokalisty Ushera nagrana z udziałem rapera Pitbulla. Jest pierwszym singlem z EP-ki Ushera, Versus. Utwór został wydany jako digital download 13 lipca 2010, zaś w stacjach radiowych pojawił się 20 lipca 2010.
Piosenka pochodzi z gatunków synthpop i Europop, a także zawiera inspiracje muzyką dance i electronic. Otrzymała ona bardzo pozytywne recenzje od krytyków chwalących jej klubowy klimat i chwytliwy refren; dzięki temu utwór porównywano do poprzedniego, międzynarodowego hitu Ushera „OMG”. „DJ Got Us Fallin' In Love” dostała się na czwarte miejsce notowania Billboard Hot 100, tym samym stając się szesnastym hitem Ushera z czołowej dziesiątki. Utwór wylądował również w pierwszych dziesiątkach dziewiętnastu światowych list przebojów, co przyniosło mu ogólnoświatowy sukces i tytuł jednego z najlepszych singli Ushera w karierze.
Krytyka.
Hit doczekał się pozytywnych recenzji. Andy Kellman określił go jako wyróżniający się utwór z albumu Versus. Bill Lamb z About.com dał piosence 3,5 gwiazdki na 5. Mówiąc jednocześnie, że to gładkie klubowe dźwięki, napisał także, że nie można dobrze porównać go do „OMG”. Dalej, nazwał rap Pitbulla „komercyjną sztuczką” i powiedział, że „DJ Got Us Fallin In Love Again” może stać się kolejnym hitowym singlem, ale nie ma w nim żadnych rewelacji czy pogłębienia dla naszego rozumienia Ushera jako artysty. Recenzent Billboardu, Michael Menachem, wydał piosence pozytywną ocenę, opisując ją jako „potencjalny numer 1”. Pochlebnie wyraził się na temat wysokiego rejestru wokalnego Ushera za uzupełnienie tanecznych rytmów kawałka oraz nazwał wers Pitbulla „energetyzującym”. Fraser McAlpine z BBC Radio 1 nadał utworowi 3 spośród 5 gwiazdek, chwaląc melodyjny refren, ale skrytykował powtarzające się wciąż wersy tekstu i „lekceważącą” wstawkę Pitbulla.
Notowania.
Ze względu na doskonałą sprzedaż singla w internecie piosenka zadebiutowała na 19 miejscu w Billboard Hot 100. Stała się ona czwartym z najwyższych debiutów na Hot 100 tuż po „Nice &amp; Slow” w 1997 roku – miejsce 9, „My Way” w 1998 roku – miejsce 8 oraz „OMG” w roku 2010 na pozycji 14. W drugim tygodniu „DJ Got Us Fallin' In Love” weszło na pozycję 12, tydzień później pojawiło się na miejscu 9, dzięki czemu miało miejsce pojawienie się dwóch piosenek Ushera („DJ Got Us...” i „OMG”) w top-ten w tym samym czasie, co w jego [Ushera] przypadku zdarzyło się po raz pierwszy od 2004 roku.
Od wydania utwór zdobył dużą popularność na świecie, debiutując w pierwszych 10 i 20 w Wielkiej Brytanii, Kanadzie, Nowej Zelandii oraz Australii. Po debiucie na pozycji 20 w Wielkiej Brytanii i spędzeniu na tym miejscu 4 tygodni, ostatecznie piosenka wspięła się na miejsce 7.
Teledysk.
Klip miał swoją premierę 25 sierpnia 2010. Ukazuje on Ushera tańczącego w klubie. Usher śpiewając przechodzi przez cały klub i zgromadzony tam roztańczony tłum. Przez cały teledysk otaczający piosenkarza tancerze są okresowo zamrożeni lub spowolnieni w czasie, podczas gdy Usher nadal porusza się z normalną prędkością. W klipie pojawia się także Pitbull.

</doc>
<doc id="2207689" url="https://pl.wikipedia.org/wiki?curid=2207689" title="Mar-biti-apla-usur">
Mar-biti-apla-usur

Mar-biti-apla-usur (akad. "Mār-bīti-apla-ușur", tłum. „(boże) Mar-biti syna strzeż!”) – król Babilonii, jedyny przedstawiciel tzw. dynastii elamickiej. Według "Babilońskiej listy królów A" i "Kroniki dynastycznej" panowaĉ miał przez 6 lat. Jego rządy datowane są na lata 985–979 p.n.e. Niewiele wiadomo o sytuacji w Babilonii za czasów jego panowania.

</doc>
<doc id="2207690" url="https://pl.wikipedia.org/wiki?curid=2207690" title="Frei Gaspar">
Frei Gaspar

Frei Gaspar – miasto i gmina w Brazylii, w stanie Minas Gerais. Znajduje się w mikroregionie Teófilo Otoni.

</doc>
<doc id="2207692" url="https://pl.wikipedia.org/wiki?curid=2207692" title="Ludowy Komisariat Uzbrojenia ZSRR">
Ludowy Komisariat Uzbrojenia ZSRR

Ludowy Komisariat Uzbrojenia ZSRR () – jeden z urzędów centralnych w Związku Radzieckim, odpowiednik ministerstwa, który nadzorował część produkcji przemysłu zbrojeniowego.
11 stycznia 1939 dotychczasowy Ludowy Komisariat Przemysłu Obronnego ZSRR ("Народный комиссариат оборонной промышленности") został podzielony na kilka resortów, wśród których był Ludowy Komisariat Uzbrojenia.
Resort nadzorował pracę 28 zakładów produkcyjnych i 8 biur projektów. W 1939 zatrudniał lub wykorzystywał 204.458 pracowników i więźniów.
Resort odgrywał wiodącą rolę w całym kompleksie zbrojeniowym któremu główną uwagę poświęcał kierujący nim Ławrientij Beria. W 1946 urzędowi zmieniono nazwę na Ministerstwo Uzbrojenia ZSRR (ros. "Министерство вооружения СССР").
Siedziba.
Siedziba ministerstwa mieściła się przy ul. Gorkiego 85 (od 1990 ul. I Тwerska-Jamskaja 3), w budynku (proj. Dmitrija Czeczulina) z 1940 zajmowanym współcześnie przez Ministerstwo Rozwoju Gospodarczego FR ("Министерство экономического развития Российской Федерации").

</doc>
<doc id="2207693" url="https://pl.wikipedia.org/wiki?curid=2207693" title="Itaipé">
Itaipé

Itaipé – miasto i gmina w Brazylii, w stanie Minas Gerais. Znajduje się w mikroregionie Teófilo Otoni.

</doc>
<doc id="2207698" url="https://pl.wikipedia.org/wiki?curid=2207698" title="Ladainha">
Ladainha

Ladainha – miasto i gmina w Brazylii, w stanie Minas Gerais. Znajduje się w mikroregionie Teófilo Otoni.

</doc>
<doc id="2207700" url="https://pl.wikipedia.org/wiki?curid=2207700" title="Malacacheta">
Malacacheta

Malacacheta – miasto i gmina w Brazylii, w stanie Minas Gerais. Znajduje się w mikroregionie Teófilo Otoni.

</doc>
<doc id="2207701" url="https://pl.wikipedia.org/wiki?curid=2207701" title="Pałac w Sławikowie">
Pałac w Sławikowie

Pałac w Sławikowie – zespół pałacowo-parkowy znajdujący się w Sławikowie w województwie śląskim, obecnie w stanie ruiny. 
Pałac nie będąc przedmiotem kompleksowych badań archeologów i historyków nie ma sprecyzowanie określonej daty powstania. Edward Wieczorek określa powstanie pałacu na koniec XIX wieku, z kolei Tadeusz Chrzanowski i Marian Kornecki w "Katalogu zabytków sztuki w Polsce" datował powstanie pałacu jako III ćwierć XIX wieku. Grzegorz Wawoczny natomiast powiązał budowę pałacu z Fryderykiem Grzegorzem von Lautensac, który mieszkał w Sławikowie.
Następnie, w latach 1795–1831 należał do rodziny Eichendorffów. W latach 1856–1865 został przebudowany przez Ernesta von Eikstedta w duchu XIX-wiecznego eklektyzmu z dominującymi akcentami neoklasycystycznymi. Pałac należał do potomków Ernesta von Eikstedta do 1945 r. Pałac został częściowo zniszczony w czasie walk o przyczółek łubowicki między Wehrmachtem i Armią Czerwoną pod koniec II wojny światowej. W czasach PRL wyposażenie pałacu zostało rozkradzione a sam pałac popadł w ruinę. 
Pałac jest otoczony parkiem o powierzchni 6 ha, w którym rosną drzewa liściaste i znajduje się ruina kaplicy nagrobnej von Eikstedtów wybudowanej w stylu neogotyckim. W otoczeniu pałacu znajdują się również ruiny dawnego spichlerza i oranżerii.
Po 1989 r. pałac przeszedł we władanie Agencji Nieruchomości Rolnych, która sprzedała go prywatnemu inwestorowi. W 2005 r. inwestor przekazał nieruchomość gminie Rudnik, gdyż nie stać go było na utrzymanie tego zabytku. W 2011 wójt gminy planował wystawić ją na licytację.
Od 2018 gmina Rudnik, rezygnując z planów sprzedaży obiektu, zabezpiecza obiekt przed dalszą degradacją.
Architektura.
Pałac został wybudowany w stylu eklektycznym, jest murowany z cegły, otynkowany i wzniesiony na rzucie prostokąta. Posiadał trzy kondygnacje i był częściowo podpiwniczony. Całość pokrywał płaski dach.
Fasada w elewacji wschodniej posiadała 19 osi, gdzie w centrum znajdował się pięcioosiowy ryzalit, który wieńczył trójkątny przyczółek, na którym znajdowały się płaskorzeźby. Całość poprzedzał portyk kolumnowy. Fasadę zamykają czworoboczne wieże, które zostały wciągnięte w obręb korpusu budowli. 
Elewacja zachodnia, tzw. ogrodowa, powtarza układ fasady, z tym że nie posiada portyku, a zamykają ją cylindryczne wieżyczki. Od południowego wschodu dobudowano oranżerię w formie galerii arkadowej, która posiadała dwie kondygnacje. W środkowej części znajdował się niewielki budynek. Całość zamykają trójkątne przyczółki. Do budynku przylegał podłużny taras prowadzący do parku, pod którym znajdował się tunel (istnieje do dnia dzisiejszego).
Układ wnętrz był dwutraktowy, gdzie w części budynku pomiędzy traktami znajdował się korytarz. Do dnia dzisiejszego przetrwały sklepienia piwnic, a także kolebkowe i kolebkowo-krzyżowe sklepienia parteru. W niektórych pomieszczeniach można dostrzec pozostałości ozdobnych detali, głowic kolumn, nisz na rzeźby oraz oryginalne futryny.

</doc>
<doc id="2207703" url="https://pl.wikipedia.org/wiki?curid=2207703" title="Australian Open 2011 (gra podwójna mężczyzn)">
Australian Open 2011 (gra podwójna mężczyzn)



</doc>
<doc id="2207707" url="https://pl.wikipedia.org/wiki?curid=2207707" title="Andradas">
Andradas

Andradas – miasto i gmina w Brazylii, w stanie Minas Gerais. Znajduje się w mikroregionie Pozos de Caldas. W 2009 roku liczyło 36 633 mieszkańców.

</doc>
<doc id="2207708" url="https://pl.wikipedia.org/wiki?curid=2207708" title="Novo Oriente de Minas">
Novo Oriente de Minas

Novo Oriente de Minas – miasto i gmina w Brazylii, w stanie Minas Gerais. Znajduje się w mikroregionie Teófilo Otoni.

</doc>
<doc id="2207709" url="https://pl.wikipedia.org/wiki?curid=2207709" title="Benetton Group">
Benetton Group

Benetton Group S.r.l. – włoskie przedsiębiorstwo zajmujące się produkcją i sprzedażą detaliczną odzieży, obuwia oraz akcesoriów. Siedziba przedsiębiorstwa znajduje się w Ponzano Veneto, w Wenecji Euganejskiej.
Przedsiębiorstwo zostało założone w 1965 roku, przez Luciano Benettona wraz z trojgiem jego rodzeństwa – Giulianą, Carlo i Gilberto. Od 1986 roku spółka jest notowana na giełdzie Borsa Italiana.
Benetton Group jest właścicielem marek United Colors of Benetton, Sisley oraz Playlife. Obecnie do przedsiębiorstwa należy około 6000 sklepów w 120 krajach.
W latach 1986–2001 Benetton Group było właścicielem zespołu Formuły 1 – Benetton Formula.

</doc>
<doc id="2207711" url="https://pl.wikipedia.org/wiki?curid=2207711" title="Cecil Bissett">
Cecil Bissett

Clyde Cecil Bissett (ur. 1908 – zm. ?) – bokser z Rodezji Południowej (obecnie Zimbabwe), uczestnik igrzysk olimpijskich w Amsterdamie w 1928, gdzie wraz z Lenem Hallem byli jedynymi reprezentantami swojego kraju oraz jednymi zawodnikami z Zimbabwe w przedwojennych Igrzyskach Olimpijskich.
Igrzyska Olimpijskie.
Cecil Bissett raz wystąpił na igrzyskach olimpijskich. W 1928 w Amsterdamie, w turnieju wagi lekkiej doszedł do ćwierćfinału. 
Zawody rozpoczął od drugiej rundy w której pokonał reprezentującego Meksyk Carlosa Orellanę.
W ćwierćfinale został znokautowany w pierwszej rundzie przez przyszłego mistrza olimpijskiego Carla Orlandiego z Włoch.

</doc>
<doc id="2207712" url="https://pl.wikipedia.org/wiki?curid=2207712" title="Benetton">
Benetton

osoby noszące nazwisko Benetton:

</doc>
<doc id="2207713" url="https://pl.wikipedia.org/wiki?curid=2207713" title="Zamojska Korporacja Energetyczna">
Zamojska Korporacja Energetyczna



</doc>
<doc id="2207715" url="https://pl.wikipedia.org/wiki?curid=2207715" title="United Colors of Benetton">
United Colors of Benetton



</doc>
<doc id="2207720" url="https://pl.wikipedia.org/wiki?curid=2207720" title="Okolisko">
Okolisko

Okolisko – przysiółek wsi Jeżowe, położony w Polsce, w województwie podkarpackim, w powiecie niżańskim, w gminie Jeżowe. 
Przysiółek należy do sołectwa Jeżowe Kameralne.

</doc>
<doc id="2207721" url="https://pl.wikipedia.org/wiki?curid=2207721" title="Rosa nel Pugno">
Rosa nel Pugno



</doc>
<doc id="2207725" url="https://pl.wikipedia.org/wiki?curid=2207725" title="Ludowy Komisariat Amunicji ZSRR">
Ludowy Komisariat Amunicji ZSRR

Ludowy Komisariat Amunicji ZSRR () – jeden z urzędów centralnych w Związku Radzieckim, odpowiednik ministerstwa, który nadzorował część produkcji przemysłu zbrojeniowego, głównie amunicji i środków wybuchowych, z wyjątkiem amunicji strzeleckiej, która pozostawała w gestii Ludowego Komisariatu Uzbrojenia.
11 stycznia 1939 dotychczasowy Ludowy Komisariat Przemysłu Obronnego ZSRR (ros. "Народный комиссариат оборонной промышленности") został podzielony na kilka resortów, wśród których był Ludowy Komisariat Amunicji.
Resort nadzorował pracę 53 zakładów produkcyjnych, 12 biur projektów, 5 firm budowlanych, 5 wyższych uczelni i 11 techników. W 1939 zatrudniał lub wykorzystywał 337 141 pracowników i więźniów.
7 stycznia 1946 resort przekształcono w Ludowy Komisariat Maszyn Rolniczych ZSRR (ros. "Народный комиссариат сельскохозяйственного машиностроения CCCP").
Siedziba.
Siedziba mieściła się przy ul. Kirowa 29 (obecnie Miaśnicka, "Мясницкая"), budynek został zburzony.

</doc>
<doc id="2207726" url="https://pl.wikipedia.org/wiki?curid=2207726" title="Szkło wulkaniczne">
Szkło wulkaniczne



</doc>
<doc id="2207727" url="https://pl.wikipedia.org/wiki?curid=2207727" title="Antonello da Caserta">
Antonello da Caserta

Antonello da Caserta – włoski mnich i kompozytor żyjący na przełomie XIV i XV wieku. 
Jeden z bardziej znanych kompozytorów generacji Guillauma de Machaut. Komponował w języku włoskim i francuskim, ulegał też wpływom pochodzącym z Francji. 
Jedna z jego ballat cytuje Johana Villauta, kompozytora paryskiego. Stosował nieregularne metrum i proporcjonalne rytmy. Dzieła w języku włoskim są prostsze w zastosowanych środkach od francuskojęzycznych.

</doc>
<doc id="2207728" url="https://pl.wikipedia.org/wiki?curid=2207728" title="Centralna koherencja">
Centralna koherencja

Centralna koherencja – termin z zakresu psychologii poznawczej określający umiejętność łączenia w spójną całość różnorodnych informacji, pochodzących z wielu źródeł, np. z pamięci i zmysłów (informacje o stanie otoczenia). Brak lub ograniczenia koherencji centralnej odpowiadają m.in. za niezrozumienie istoty jakiegoś tematu oraz uniemożliwiają (utrudniają) odróżnienie od siebie rzeczy ważnych i nieważnych. 
Zaburzenia centralnej koherencji z autyzmie.
Uta Frith zwróciła uwagę, że osoby ze spektrum autyzmu – dostrzegają szczegóły lepiej od osób niezaburzonych (neurotypowość). Zdecydowanie gorzej radzą sobie natomiast z syntezą tych szczegółów i z odnajdowaniem relacji pomiędzy nimi. Konsekwencją tych zaburzeń może być m.in. brak możliwości rozpoznania twarzy osób z najbliższej rodziny i odbierania sygnałów mimicznych lub rozpoznawania głosu mimo poprawnego działania narządów wzroku i słuchu. Ogranicza to lub uniemożliwia odczuwanie przez autystyczne dziecko miłości matki i uczenie się zachowań, umożliwiających w przyszłości nawiązywanie i utrzymywanie i innych relacji interpersonalnych. 
Zajmujący się tymi problemami neuropsycholodzy stworzyli „teorię zaburzeń centralnej koherencji” (""), która wskazuje neurologiczne przyczyny autyzmu (badania nie są zakończone).

</doc>
<doc id="2207729" url="https://pl.wikipedia.org/wiki?curid=2207729" title="Cunduacán (gmina)">
Cunduacán (gmina)

Cunduacán - gmina w środkowej części meksykańskiego stanu Tabasco, położona na wybrzeżu Zatoki Meksykańskiej. Jest jedną z 17 gmin w tym stanie. Siedzibą władz gminy jest Cunduacán. Nazwa gminy pochodzi od słów w języku Majów “cum-ua-can” co oznacza "miejsce, gdzie jest kukurydza i węże".
Ludność gminy Cunduacán w 2005 roku liczyła 112 036 mieszkańców, co czyni ją średnią pod względem liczebności gminą w stanie Tabasco.
Geografia gminy.
Powierzchnia gminy wynosi 623,9 km² i zajmuje 2,54% powierzchni stanu, co czyni ją jedną z mniejszych pod względem powierzchni w stanie Tabasco. Obszar gminy jest równinny a położenie w pobliżu zatoki sprawia, że powierzchnia jest wyniesiona ponad poziom morza średnio o około 10 m z najwyżej położonymi miejscami leżącymi tylko 40 m n.p.m. Teren pokryty jest polami uprawnymi i lasami, które mają charakter lasów deszczowych. Klimat jest bardzo ciepły ze średnią roczną temperaturą wynoszącą 26,2 °C, i średnią minimalną w najchłodniejszym miesiącu - grudniu - 22,5 °C. Wiatry znad Morza Karaibskiego i znad Zatoki Meksykańskiej przynoszą dużą ilość gwałtownych opadów (głównie w lecie) czyniąc klimat bardzo wilgotnym opadami na poziomie 1947 mm rocznie z maksimum przypadającym we wrześniu (342 mm) oraz minimum w kwietniu (6 mm).
Gospodarka.
Ludność gminy jest zatrudniona wg ważności w następujących gałęziach: rolnictwie, hodowli, przemyśle głównie petrochemicznym związanym z firmą Pemex, oraz rybołówstwie, a także w usługach, handlu i turystyce.
Najczęściej uprawianą rośliną w gminie Comalcalco jest kakaowiec, a ponadto uprawia się kukurydzę, bananowce, trzcinę cukrową, paprykę, fasolę, arbuzy, melony i wiele gatunków ogrodniczych. Z hodowli najpowszechniejsza jest hodowla bydła mięsnego.

</doc>
<doc id="2207731" url="https://pl.wikipedia.org/wiki?curid=2207731" title="Giedrius Gustas">
Giedrius Gustas

Giedrius Gustas (ur. 4 marca 1980 w Kownie) – litewski koszykarz występujący na pozycji rozgrywającego.
Życiorys.
W swojej karierze zdobył m.in. mistrzostwo Euroligi a także 4 tytuły mistrza kraju z Žalgirisem Kowno, raz z łotewskim Barons Ryga, tytuł mistrza Europy w 2003 r. Giedrius zdobył także Puchar EuroChallenge, będąc MVP Final Four tych rozgrywek.

</doc>
<doc id="2207734" url="https://pl.wikipedia.org/wiki?curid=2207734" title="Sieweczka orientalna">
Sieweczka orientalna



</doc>
<doc id="2207735" url="https://pl.wikipedia.org/wiki?curid=2207735" title="Courtney Hodges">
Courtney Hodges

Courtney Hicks Hodges (ur. 5 stycznia 1887 w Perry w stanie Georgia, zm. 16 stycznia 1966 w San Antonio) – generał Armii Stanów Zjednoczonych, uczestnik I i II wojny światowej. Od sierpnia 1944 głównodowodzący 1. Armii.
Zarys biografii wojskowej.
W latach 1916-1917 brał udział w ekspedycji do Meksyku, a potem na froncie zachodnim w Europie. Podczas operacji „Overlord” w czerwcu 1944 Hodges był zastępcą dowódcy 1. Armii – Omara Bradleya. W sierpniu 1944 został mianowany dowódcą 1. Armii w miejsce gen. Bradleya, który został dowódcą 12. Grupy Armii. Żołnierze Hodgesa byli pierwszymi, którzy dotarli do Paryża i jako pierwsi sforsowali Ren. Hodges był obecny przy podpisaniu kapitulacji Niemiec 8 maja 1945 oraz Japonii 2 września 1945.
15 kwietnia 1945 otrzymał awans na generała (czterogwiazdkowego), a w marcu 1949 przeszedł na emeryturę. Po śmierci spoczął na Cmentarzu Narodowym w Arlington.

</doc>
<doc id="2207736" url="https://pl.wikipedia.org/wiki?curid=2207736" title="Kameralne">
Kameralne

Kameralne – przysiółek wsi Jeżowe, położony w Polsce, w województwie podkarpackim, w powiecie niżańskim, w gminie Jeżowe. 
Przysiółek należy do sołectwa Jeżowe Kameralne, które współtworzą także przysiółki: Okolisko, Walisko, Zagrody.

</doc>
<doc id="2207737" url="https://pl.wikipedia.org/wiki?curid=2207737" title="Zespół Szkół Budowlanych i Rzemiosł Różnych w Raciborzu">
Zespół Szkół Budowlanych i Rzemiosł Różnych w Raciborzu

Zespół Szkół Budowlanych i Rzemiosł Różnych (potocznie "Budowlanka") – zespół szkół ponadgimnazjalnych przy ulicy Wileńskiej 6 w Raciborzu, skupiający szkoły kształcące głównie w profilach budowlanych.
Historia.
Budynek szkolny oddawany był stopniowo do użytku w roku 1932 i 1 kwietnia 1934 roku, wraz z początkiem ówczesnego roku szkolnego. Powstał dzięki inicjatywie Adolfa Kaschnego, nadburmistrza Raciborza w latach 1924–1933. Początkowo mieścił trzy szkoły zawodowe: rzemieślniczą ("Gewerbliche Berufsschule"), kupiecką ("Kaufmännische Berufschule") i dla drogistów ("Drogistenfachschule") oraz Wyższą Szkołę Handlową ("Höhere Handelsschule") i Miejską Szkołę Handlową ("Städtische Handelsschule") – dwie ostatnie działały już wcześniej, w budynku mieszczącym dziś Przedszkole nr 10 na rogu skrzyżowania ulic Ogrodowej i Karola Miarki. Budynek wyposażono w schron przeciwlotniczy, a w roku 1944 urządzono w nim wojskowy lazaret. Pod koniec II wojny światowej jeden z narożników został zniszczony przez bombę. Polskie władze przejęły budynek 24 czerwca 1945 roku. Przystąpiono do naprawy zniszczeń i organizacji szkolnictwa. Pierwsze zajęcia odbyły się jeszcze 15 października tego samego roku, a 1 września kolejnego roku uruchomiono klasę stolarską oraz dwie klasy dokształcające z różnych zawodów. Przez lata w budynku mieściło się wiele rodzajów szkół. Obecną nazwę nadano w 2008 roku, rozszerzając obowiązującą od 1974 roku nazwę "Zespół Szkół Budowlanych".
Szkołę ukończyli m.in. Franciszek Smuda, zawodnik i trener piłkarski, obecnie selekcjoner reprezentacji Polski, Dawid Solich (zwycięzca Mistrzostw Polski LZS i wielokrotny Mistrz Śląska w zapasach w stylu klasycznym), Michał Sapa i Patrycja Więcek, członkowie kadry narodowej w zapasach w stylu wolnym, Adam Hajduk, obecny starosta raciborski, a w latach 2001–2002 także prezydent Raciborza oraz Robert Pietryszyn, prezes grupy kapitałowej Grupa Lotos w 2016 i prezes Zagłębia Lubin w latach 2006–2008.
Dydaktyka.
W skład zespołu wchodzą: Technikum Nr 2, Szkoła Policealna Nr 2, Zasadnicza Szkoła Zawodowa Nr 2.
Kierunki kształcenia.
W szkole nauka odbywa się na następujących kierunkach kształcenia :
Obiekty.
Zajęcia lekcyjne odbywają się w budynku głównym, oddanym do użytku 1 kwietnia 1934 roku. Oprócz budynku głównego, do szkoły należy także sala gimnastyczna znajdująca się przed wejściem do budynku. Powstała w 1894 roku, znacznie wcześniej niż sama szkoła i początkowo służyła jako miejska hala sportowa. Wejście do niej prowadziło wówczas od strony ulicy Ludwika. Przed budynkiem znajduje się także otwarty w 2010 roku kompleksu boisk wybudowanego w ramach projektu Orlik 2012, leżący częściowo również na sąsiednim terenie należącym do Zespołu Szkół Zawodowych.

</doc>
<doc id="2207742" url="https://pl.wikipedia.org/wiki?curid=2207742" title="Stanisław Pławski">
Stanisław Pławski

Stanisław Pławski (ur. 6 września 1883 w Rakiszkach, zm. 7 sierpnia 1950 w Brwinowie) – polski działacz socjalistyczny, poseł na Sejm RP I i II kadencji, od 1922 do 1930. Wieloletni inspektor pracy, radny wileński.
Życiorys.
Syn Mateusza i Anny z domu Krikowskej. W 1909 ukończył Politechnikę w Rydze. Po rewolucji lutowej 1917 brał udział w działalności piotrogrodzkiej sekcji PPS (dotychczasowej PPS Frakcji Rewolucyjnej). Na pierwszej konferencji PPS w Piotrogrodzie w czerwcu 1917, wybrany do Centralnego Komitetu Wykonawczego PPS w Rosji. Ponownie wybierano go do CKW na drugiej konferencji w listopadzie 1917 w Kijowie, jak również na trzeciej w marcu 1918 w Moskwie, oraz czwartej w październiku 1918. Był również członkiem redakcji pisma PPS w Rosji „Głos Robotnika i Żołnierza”. 
Po przewrocie bolszewickim wraz z Kazimierzem Pużakiem, był przedstawicielem PPS w Radzie Polskich Organizacji Rewolucyjno-Demokratycznych przy Komisariacie Polskim w Piotrogrodzie. 7 grudnia 1917 wybrano go współprzewodniczącym Rady. W grudniu 1917 w Kijowie uczestniczył w I Zjeździe Rad Delegatów Robotniczych i Żołnierskich Ukrainy, na którym wybrano go do CKW Rad. 
W okresie 1918 - 1921 działał nielegalnie z ramienia PPS w Moskwie. Do Polski powrócił w 1921. Był kierownikiem Państwowego Urzędu Pośrednictwa Pracy w Wilnie, zaś od 1922 do 1930 radcą ministra w Ministerstwie Pracy i Opieki Społecznej. W tym czasie działa w wileńskiej organizacji PPS, m.in. pełnił funkcję przewodniczącego Okręgowego Komitetu Robotniczego.
W trakcie wyborów parlamentarnych 1922, został wybrany do Sejmu z listy nr 2 (PPS), w okręgu wyborczym nr 63 (Wilno). W Sejmie I kadencji pracował w komisji komunikacyjnej oraz komisji robót publicznych. O grudnia 1922 był członkiem Rady Naczelnej PPS.
W trakcie wyborów parlamentarnych 1928, został wybrany do Sejmu z listy państwowej nr 2 (PPS). Zdobył również mandat w okręgu wyborczym nr 64 (Święciany), którego się zrzekł. W Sejmie II kadencji, pracował w komisjach: komunikacyjnej, regulaminowej i nietykalności poselskiej, oraz komisji emigracyjnej. W 1928 został również radnym w Wilnie. 
Od 1930 był inspektorem pracy w Stanisławowie, a od 1932 we Lwowie. Po wybuchu wojny, po zajęciu Lwowa przez Związek Radziecki, został wykładowcą na Politechnice Lwowskiej. Po zajęciu Lwowa przez Niemców, był urzędnikiem w Arbeitsamcie i nauczycielem w chemicznej szkole zawodowej. 
W 1945 wyjechał do Warszawy, gdzie od 15 października 1945 pracował w Ministerstwie Pracy i Opieki Społecznej. Był zatrudniony w Departamencie Pracy jako inspektor okręgu, a od maja 1947 jako naczelnik Wydziału Inspekcji Pracy, Był także przewodniczącym Komisji Bezpieczeństwa i Higieny Pracy przy Centralnym Zarządzie Energetyki w Warszawie. Działał w „lubelskiej” PPS, a od grudnia 1948 był członkiem PZPR.

</doc>
<doc id="2207744" url="https://pl.wikipedia.org/wiki?curid=2207744" title="Zespół Szkół Budowlanych w Raciborzu">
Zespół Szkół Budowlanych w Raciborzu



</doc>
<doc id="2207746" url="https://pl.wikipedia.org/wiki?curid=2207746" title="Deonta Vaughn">
Deonta Vaughn

Deonta Vaughn (ur. 6 sierpnia 1986 w Indianapolis) – amerykański koszykarz grający na pozycji rozgrywającego i rzucającego obrońcy.
Występował w polskiej ekstraklasie w Polpharmie Starogard Gdański oraz Anwilu Włocławek.
6 marca 2020 podpisał kolejną w karierze umowę z Polpharmą Starogard Gdański.

</doc>
<doc id="2207747" url="https://pl.wikipedia.org/wiki?curid=2207747" title="Zagrody (Jeżowe)">
Zagrody (Jeżowe)

Zagrody – przysiółek wsi Jeżowe w województwie podkarpackim, w powiecie niżańskim, w gminie Jeżowe.
Przysiółek należy do sołectwa Jeżowe Kameralne, które współtworzą także przysiółki: Kameralne, Okolisko i Walisko.

</doc>
<doc id="2207748" url="https://pl.wikipedia.org/wiki?curid=2207748" title="Versus (album Ushera)">
Versus (album Ushera)

Versus to pierwsza EP-ka amerykańskiego piosenkarza R&amp;B Ushera, wydana 24 sierpnia 2010 nakładem LaFace Records. Produkcja albumu miała miejsce w latach 2008-2010 i była obsługiwana przez kilku producentów, w tym Polow da Don, Jim Jonsin, Rico Love, Drumma Boy, Jimmy Jam i Terry Lewis, Tha Cornaboyz i Max Martin.
EP-ka zadebiutowała jako numer czwarty na liście Billboard 200 w USA za sprawą sprzedaży 46 000 egzemplarzy w pierwszym tygodniu. Versus stało się szóstym albumem Ushera będącym w pierwszej dziesiątce w Stanach Zjednoczonych, i przyniosła dwa single, które osiągnęły sukces na listach przebojów, w tym czołową 30 USA ("Hot Tottie" i międzynarodowy hit "DJ Got Us Fallin’ in Love"). Pomimo krytyki wobec popowo ukierunkowanego materiału, Versus otrzymała pozytywne opinie od większości krytyków muzycznych.
Tło.
Usher w dniu 8 lipca 2010 r. ogłosił, że wydaje kontynuację jego szóstego albumu studyjnego Raymond v. Raymond o nazwie Versus. Versus, zwany "ostatnim rozdziałem Raymond vs Raymond ", porusza tematykę bycia świeżo upieczonym singlem i ojcem jednocześnie. EP zawiera 8 nowych utworów, ponownie wyprodukowany remix utworu "Somebody to Love" oraz numer jeden Billboardu - hit "There Goes My Baby". Lista utworów z EP i okładka albumu zostały ujawnione 21 lipca 2010.
Wydanie i promocja.
Album został wydany 24 sierpnia 2010 r. w Stanach Zjednoczonych. Wydarzenie to poprzedzały single "DJ Got Us Fallin’ in Love ", dla odbiorców głównego nurtu oraz "Hot Tottie" dla miejskiej publiczności. Utwory z Versus znajdują się na wydaniu deluxe płyty Raymond V. Raymond, który został wydany w Stanach Zjednoczonych łącznie z Versus i w Wielkiej Brytanii 20 września 2010 roku.
Międzynarodowa wersja Versus nie została wydana jako EP, lecz jako pełny album w dniu 1 października 2010 roku. Zawiera oryginalne utwory z Versus, kolaborację z Enrique Iglesiasem "Dirty Dancer", a także single z Raymond v. Raymond, w tym "More", "OMG", "Lil Freak","Hey Daddy (Daddy's Home)" i "Papers".
Single.
"DJ Got Us Fallin’ in Love " to duet Ushera z Pitbullem, wyprodukowany przez Maxa Martina. Jest pierwszym singlem z albumu. Utwór został wydany na iTunes 13 lipca 2010 r. i został oficjalnie opublikowany w radiostacjach 20 lipca 2010 roku. Od momentu udostępnienia piosenki, zyskała ona międzynarodowy sukces, osiągając miejsca w Top 5 i 10 w Wielkiej Brytanii, Kanadzie, Stanach Zjednoczonych, Australii i Nowej Zelandii. Piosenka otrzymała pozytywne recenzje od krytyków, którzy skomplementowali klubowy klimat i chwytliwy refren piosenki. Utwór stał się 16 hitem Ushera w karierze, który pojawił się w Top 10 Billboard Hot 100; szczytem utworu był numer cztery na liście Billboard Hot 100 i numer dwa na liście przebojów USA Pop Charts.
"Hot Tottie" - owoc współpracy z Jayem-Z, wyprodukowany przez Polowa Da Don i napisany przez Ushera, wspomnianego wcześniej Shawna Cartera (Jaya-Z) i Ester Dean. Drugi singel z "Versus", jego premiera w radiostacjach urbanistycznych miała miejsce 9 sierpnia 2010 roku. W piosence miała pojawić się Ciara, ale ostatecznie nie odnotowano jej udziału przy pracy nad utworem. Piosenka otrzymała bardzo pozytywne recenzje od krytyków, uznana została za jeden z dwóch najciekawszych utworów na EP (drugim jest "DJ Got Us Fallin’ in Love"). 
"Hot Tottie" dotarło na pozycję 9 na liście Hot R&amp;B/ Hip-Hop Songs i nr 22 na liście Billboard Hot 100. 
"Lay You Down", to trzeci singel, który został wysłany do radiostacji w dniu 28 września 2010 roku.

</doc>
<doc id="2207750" url="https://pl.wikipedia.org/wiki?curid=2207750" title="Antonio González (ur. 1966)">
Antonio González (ur. 1966)

Antonio González Hernández (ur. 17 stycznia 1966 w Santa Catarina) – były meksykański piłkarz występujący najczęściej na pozycji prawego obrońcy.

</doc>
<doc id="2207751" url="https://pl.wikipedia.org/wiki?curid=2207751" title="Wiatr własny">
Wiatr własny

Wiatr własny - względny przepływ powietrza powstający podczas poruszania się (np. na łódce lub rowerze). Ma on ten sam kierunek, w którym się poruszamy, lecz przeciwny zwrot. Liczbowo jest równy wartości prędkości z jaką się poruszamy.

</doc>
<doc id="2207754" url="https://pl.wikipedia.org/wiki?curid=2207754" title="VP Frýdek-Místek">
VP Frýdek-Místek



</doc>
<doc id="2207755" url="https://pl.wikipedia.org/wiki?curid=2207755" title="Marek Čech (piłkarz czeski)">
Marek Čech (piłkarz czeski)

Marek Čech (ur. 8 kwietnia 1976 w Ostrawie) – czeski piłkarz grający na pozycji bramkarza.
Kariera piłkarska.
Kariera klubowa.
Jest wychowankiem miejscowych klubów Slavia Orlová i Baník Ostrawa. Podczas służby wojskowej grał w VTJ Hranice. Potem występował w drugoligowych klubach VP Frýdek-Místek, NH Ostrawa i Fotbal Třinec. W 2001 przeszedł do słowackiej MŠK Żylina, w barwach której debiutował w Extralidze. W 2003 przeniósł się do Spartaka Trnawa. W następnym 2004 roku powrócił do Czech, gdzie został piłkarzem klubu Slovan Liberec, w barwach którego zadebiutował w 1. Gambrinus lidze. W styczniu 2007 roku za 500 tys. dolarów kupiony do rosyjskiego klubu Łucz-Eniergija Władywostok. 28 sierpnia 2008 podpisał 2,5 letni kontrakt z Lokomotiwem Moskwa. Po wygaśnięciu kontraktu 14 stycznia 2011 podpisał nowy kontrakt z Żemczużyną Soczi. W sezonie 2011/2012 grał w Viktorii Pilzno, a latem 2012 przeszedł do Sparty Praga. W 2014 był piłkarzem Delhi Dynamos.
Kariera reprezentacyjna.
15 listopada 2006 rozegrał w reprezentacji Czech jeden mecz z Danią (1:1).

</doc>
<doc id="2207756" url="https://pl.wikipedia.org/wiki?curid=2207756" title="Kościół Najświętszego Serca Pana Jezusa w Krakowie (Lubocza)">
Kościół Najświętszego Serca Pana Jezusa w Krakowie (Lubocza)

Kościół Najświętszego Serca Pana Jezusa – kościół znajdujący się w Krakowie, w jego wschodniej części Nowej Hucie, w Dzielnicy XVII, na terenie dawnej wsi Lubocza przy ul. Niewielkiej 1a.
W roku 1928 w Luboczy ss. Norbertanki zwierzynieckie (dawne właścicielki wsi) utworzyły ochronkę dla dzieci. W 1931 roku została otwarta kaplica z prawem przechowywania Najświętszego Sakramentu. Odtąd dwa razy w tygodniu kapłan z Pleszowa przyjeżdżał tutaj odprawiać mszę.
W latach 1975-76, przeniesiono przedszkole do budynku nowej szkoły i dzięki temu możliwe było poszerzenie kaplicy poprzez zaadaptowanie opuszczonych pomieszczeń do celów sakralnych. Potem dobudowano wejście główne i schody od strony ul. Lubockiej.
W dniu 12 listopada 1985 roku ks. kardynał Franciszek Macharski erygował parafię Najświętszego Serca Pana Jezusa w Krakowie Luboczy a kaplica ss. Norbertanek stała się kościołem parafialnym. Obiekty zostały następnie wykupione od sióstr przez parafię. Jesienią 2005 roku została zbudowana na placu kościelnym grota Matki Bożej z Lourdes, przy której wierni modlą się podczas nabożeństw majowych.
16 grudnia 2005 roku ks. arcybiskup Stanisław Dziwisz poświęcił kościół.

</doc>
<doc id="2207757" url="https://pl.wikipedia.org/wiki?curid=2207757" title="Michael Hicks (amerykański koszykarz)">
Michael Hicks (amerykański koszykarz)

Michael Hicks (ur. 17 czerwca 1983 w Nashville) – amerykański koszykarz, posiadający również polskie obywatelstwo, występujący na pozycjach niskiego skrzydłowego lub rzucającego obrońcy, obecnie zawodnik TS Wisły Chemart Kraków.
Brązowy medalista mistrzostw świata w koszykówce 3x3 (2019), został również królem strzelców tej imprezy, a także wybrano go do najlepszej „trójki” graczy tego turnieju.
W sierpniu 2015 powrócił po rocznej przerwie do EBL, podpisując ponownie kontrakt z Polpharmą Starogard Gdański.
2 lutego 2016 odebrał wystawiony 29 stycznia 2016 akt nadania polskiego obywatelstwa. 24 stycznia 2017 rozwiązał kontrakt z Polpharmą Starogard Gdański. Po opuszczeniu ekstraklasowej drużyny postanowił przenieść się drugoligowego klubu R8 Basket AZS Politechnika Kraków. Dzięki posiadaniu polskiego obywatelstwa może występować w niższych ligach.
3 grudnia 2018 ponownie zasilił skład Polpharmy Starogard Gdański.
9 sierpnia 2019 dołączył do Decki Pelplin.
9 stycznia 2020 został po raz kolejny w karierze zawodnikiem Polpharmy Starogard Gdański. 31 grudnia zawarł umowę z TS Wisłą Chemart Kraków.

</doc>
<doc id="2207758" url="https://pl.wikipedia.org/wiki?curid=2207758" title="Nat Lofthouse">
Nat Lofthouse

Nathaniel Lofthouse (ur. 27 sierpnia 1925 w Bolton, zm. 15 stycznia 2011 tamże) – angielski piłkarz, środkowy napastnik.
Całą karierę spędził w Bolton Wanderers. Zawodnikiem tego klubu został w wieku 14 lat, pierwszy raz w pierwszej drużynie zagrał w 1941. Profesjonalny kontrakt podpisał w 1946. W lidze strzelił 255 bramek (w 452 spotkaniach), 30 kolejnych zdobył w krajowych pucharach. W 1953 został wybrany piłkarzem roku w plebiscycie dziennikarzy, w 1956 został królem strzelców pierwszej – najwyższej – ligi. Największy klubowy sukces odniósł w 1958, kiedy to Bolton sięgnął po Puchar Anglii.
W reprezentacji Anglii w latach 1946–1958 zagrał 33 razy i strzelił 30 goli. Debiutował 22 listopada 1950 w meczu z Jugosławią i w swym pierwszym meczu strzelił dwie bramki. Brał udział w mistrzostwach świata w 1954 i w dwóch meczach strzelił trzy bramki, jednak Anglia odpadła z turnieju po przegranym ćwierćfinale z Urugwajem. Ostatni raz w kadrze zagrał jesienią 1958.
Po zakończeniu kariery sportowej nadal pracował w klubie. Był trenerem, szefem szkoleniowców, pełnił różne funkcje administracyjne. W 1986 został prezydentem klubu. Jedna z trybun Reebok Stadium nosi jego imię.

</doc>
<doc id="2207760" url="https://pl.wikipedia.org/wiki?curid=2207760" title="Rafael Gutiérrez Aldaco">
Rafael Gutiérrez Aldaco

Rafael Gutiérrez Aldaco (ur. 8 września 1967 w Guadalajarze) – były meksykański piłkarz występujący najczęściej na pozycji lewego obrońcy.

</doc>
<doc id="2207761" url="https://pl.wikipedia.org/wiki?curid=2207761" title="Walerij Jakobi">
Walerij Jakobi

Walerij Jakobi (ros. Вале́рий Ива́нович Яко́би) (ur. 15 maja 1843 we wsi Kudriakowo guberni kazańskiej, zm. 26 maja 1902 w Nicei) – rosyjski malarz, profesor Cesarskiej Akademii Sztuk, współzałożyciel stowarzyszenia Pieriedwiżników.
Po ukończeniu gimnazjum w Kazaniu rozpoczął studia na Uniwersytecie Kazańskim. Po wybuchu wojny krymskiej zgłosił się na ochotnika, przerywając studia.
W roku 1856 rozpoczął studia malarstwa na Cesarskiej Akademii Sztuki w Sankt Petersburgu u Aleksieja Markowa. Z powodzeniem ukończył studia, zdobywając kolejno wszystkie srebrne i złote medale. Wielki złoty medal był w roku 1862 nagrodą za obraz „Popas aresztantów”, powstały pod wpływem reform cara Aleksandra II, które ulżyły doli katorżników.
Dzięki otrzymanemu stypendium Jakobi wyruszył w podróż studialną po krajach Europy zachodniej. Zwiedził Niemcy, Szwajcarię, gdzie zatrzymał się w Zurychu, potem w Paryżu, Neapolu i Rzymie. Oprócz niewielkich obrazów rodzajowych namalował dwa obrazy historyczne: „Terroryści i umiarkowani uczestnicy Rewolucji Francuskiej” oraz „Kardynał de Guise z głową admirała Coligny, zabitego w noc św. Bartłomieja”. Ten obraz przyniósł Jakobiemu tytuł akademika. W roku 1864 za obraz „Aresztowanie księcia Birona” otrzymał tytuł profesora, a w roku 1870 został członkiem rady Akademii.
W roku 1878 pełnił funkcję komisarza rosyjskiego działu sztuki na Wystawie Światowej w Paryżu.
Ostatnie lata życia spędził w Algerze i na południu Francji.
Wielkie powodzenie obrazów Jakobiego skłoniło malarza do pospiesznej, niezbyt starannej pracy. Posługiwał się manekinami i fotografiami. Malował sceny historyczne i dworskie, w późniejszym okresie sceny haremowe. Mimo tematyki odległej od ideałów Pieriedwiżników, został jednym z założycieli tego stowarzyszenia.

</doc>
<doc id="2207763" url="https://pl.wikipedia.org/wiki?curid=2207763" title="Laberia">
Laberia

Laberia - kraina historyczna z południowej Albanii. 
Laberia rozpościera się mniej więcej od miasta Vlora (na północy) do Sarandë (na południu), od wschodu obejmuje miasta Gjirokastër i Tepelenë, natomiast zachodnią naturalną granicą jest wybrzeże Adriatyku. Mieszkańcy Laberii (Labowie) wykazują odrębność od pozostałych mieszkańców Albanii w zakresie kultury materialnej i niematerialnej (stroje, język, zwyczaje, tradycje).

</doc>
<doc id="2207767" url="https://pl.wikipedia.org/wiki?curid=2207767" title="Schauenburg">
Schauenburg

Niemcy:
Inne:
Zobacz też:

</doc>
<doc id="2207772" url="https://pl.wikipedia.org/wiki?curid=2207772" title="Baseball na Igrzyskach Azjatyckich 2010">
Baseball na Igrzyskach Azjatyckich 2010

Baseball na Igrzyskach Azjatyckich 2010 odbył się w dniach 13 – 19 listopada 2010 w "Aoti Baseball Field" w Guanghzou. Odbył się tylko turniej mężczyzn, w którym tryumfowali zawodnicy z Korei Południowej pokonując w finale drużynę Chińskiego Tajpej 9–3.

</doc>
<doc id="2207777" url="https://pl.wikipedia.org/wiki?curid=2207777" title="Granica chińsko-mjanmańska">
Granica chińsko-mjanmańska

Granica chińsko-mjanmańska – granica międzypaństwowa, ciągnąca się na długości 2185 km od trójstyku z Indiami na zachodzie do trójstyku z Laosem na wschodzie.

</doc>
<doc id="2207781" url="https://pl.wikipedia.org/wiki?curid=2207781" title="Bitwa o Termoli">
Bitwa o Termoli

Bitwa o Termoli − jedna z bitew kampanii włoskiej podczas II wojny światowej. Została stoczona w dniach 3–6 października 1943 roku pomiędzy wojskami brytyjskimi a niemieckimi o kontrolę nad portowym miastem Termoli. Rozpoczęła się nocnym desantem z morza brytyjskich sił specjalnych, przeprowadzonym w ramach operacji o kryptonimie Devon, które zdobyły miasto, a następnie wraz z oddziałami 78 Dywizji Piechoty broniły go przed kontratakami niemieckiej 16 Dywizji Pancernej. Zakończyła się, gdy z odsieczą obrońcom przybyły brytyjskie i kanadyjskie czołgi.
Podłoże.
W konsekwencji udanych alianckich operacji desantowych na południu Półwyspu Apenińskiego i kapitulacji Włoch wojska niemieckie wycofały się w drugiej połowie września 1943 roku na tzw. Linię Volturno − linię obronną ciągnącą się od ujścia rzeki Volturno nad Morzem Tyrreńskim do ujścia rzeki Biferno nad Morzem Adriatyckim. Była ona pierwszą z kilku przygotowanych w środkowych Włoszech przez feldmarszałka Kesselringa, których zadaniem było powstrzymanie wojsk alianckich przed dotarciem do Rzymu. Na zachodzie linię szturmowała amerykańska 5 Armia, natomiast na wschodzie brytyjska 8 Armia. Na prawym skrzydle tej drugiej, wzdłuż wybrzeża Adriatyku nacierał XIII Korpus gen. Milesa Dempseya. Dotarł on w pobliże Volturno pod koniec września. Dowódca 8 Armii gen. Bernard Law Montgomery zaplanował przełamanie pozycji niemieckich w tym rejonie przez podwójne uderzenie − część XIII Korpusu miała przeprowadzić czołowe natarcie i sforsować Biferno, natomiast przydzielone do korpusu jednostki sił specjalnych miały wylądować koło portu Termoli, leżącego 3 km na północ od ujścia rzeki. Komandosi przecięliby tym samym drogę odwrotu oddziałom niemieckim na Linii Volturno, a także mogliby zaatakować je od tyłu, ułatwiając przeprawę głównym siłom Dempseya.
Siły stron.
Brytyjczycy.
Do przeprowadzenia desantu pod Termoli (kryptonim "Operacja Devon") została wyznaczona sformowana ad hoc brygada sił specjalnych pod dowództwem ppłk. Johna Durnforda-Slatera, nominalnie dowódcy 3 Commando. Składała się z 3 Commando (p.o. d-cy kpt. Kromrower), 40 Commando Royal Marines (d-ca ppłk Manners) oraz Special Raiding Squadron (część dawnego 1 Pułku SAS; d-ca mjr Mayne). W sumie brygada liczyła około 1000 ludzi.
Komandosów miała wesprzeć 78 Dywizja Piechoty gen. Vyvyana Evelegha. Jej 11 Brygada Piechoty wzmocniona dywizyjnym pancernym pułkiem rozpoznawczym miała przebić się do Termoli forsując Biferno. Za nimi miała podążać przydzielona do dywizji 4 Brygada Pancerna. Natomiast 36 i 38 Brygada Piechoty miały zostać dostarczone do miasta drogą morską w późniejszym etapie bitwy.
Niemcy.
Adriatycki odcinek Linii Volturno obsadzała znana z bitności i wysokiego poziomu wyszkolenia 1 Dywizja Strzelców Spadochronowych gen. Richarda Heidricha. Ujścia Biferno i okolic Termoli bronił jeden z jej batalionów. W samym mieście znajdowały się jedynie jednostki tyłowe, pododdział saperów, sztab Heidricha i pluton spadochroniarzy (w sumie około 500 żołnierzy). Feldmarszałek Albert Kesselring nakazał utrzymanie Termoli za wszelką cenę. Aby wzmocnić jego obronę wysłał w ten rejon 16 Dywizję Pancerną gen. Sickeniusa, która właśnie wypoczywała po ciężkich walkach pod Salerno. Mimo że była znacznie osłabiona, jej czołgi PzKpfw IV stanowiły wielkie zagrożenie dla lekko uzbrojonej brytyjskiej piechoty i komandosów. W chwili rozpoczęcia Operacji Devon była ona jednak wciąż w drodze.
Przebieg.
Operacja Devon.
Brygada Durnforda-Slatera wypłynęła z Manfredonii w południe 1 października na pokładzie okrętów desantowych. Rejon koncentracji w pobliżu ujścia Biferno osiągnęły one 2 października. Lądowania jako pierwsze miało dokonać niecały kilometr na zachód od Termoli 3 Commando, w ślad za nim mieli wyjść na ląd Royal Marines i SRS. 3 października o godz. 2.15 w nocy rozpoczął się desant. Komandosi 3 Commando bez trudu opanowali przyczółek; plaża okazała się niebroniona. Przez ich pozycje przeszło następnie 40 Commando RM, które uderzyło na Termoli, oraz 207 żołnierzy SRS, którzy podążyli na południowe przedmieścia, w kierunku przepraw na Biferno. Komandosom piechoty morskiej, wzmocnionym później kompanią z 3 Commando, udało się wedrzeć do miasta, choć desperacki opór próbowali im stawić niemieccy spadochroniarze, szczególnie w rejonie dworca kolejowego. Do godziny 8.00 Brytyjczycy opanowali Termoli, biorąc do niewoli około 70 jeńców. Reszta obrońców poległa, bądź wycofała się. Zdobycie miasta było dla Niemców całkowitym zaskoczeniem. Przez cały poranek próbowały wjeżdżać do niego niczego niespodziewające się pociągi i ciężarówki z zaopatrzeniem i żołnierzami, które komandosi przejmowali lub niszczyli w zasadzkach.
Tymczasem niemieckie pozycje nad Biferno przełamała 11 Brygada Piechoty, forsując rzekę w kilku miejscach pieszo. Mosty zostały wysadzone, jednak saperzy szybko zbudowali prowizoryczny most pontonowy, po którym przeprawił się również 56 Pancerny Pułk Rozpoznawczy oraz oddziały wsparcia z artylerią przeciwpancerną i przeciwlotniczą. Jednostki te połączyły się z komandosami i po południu wkroczyły do Termoli. Przeprawa reszty oddziałów 78 Dywizji została jednak uniemożliwiona przez nagłe załamanie się pogody. Spadł ulewny deszcz, który znacznie podniósł poziom wody w rzece. Wezbrane wody zniszczyły most pontonowy, a drogi i pola zamieniły się w połacie błota, uniemożliwiając ruch czołgów i innego ciężkiego sprzętu. W rezultacie Brytyjczycy obsadzający Termoli zostali odcięci od reszty XIII Korpusu. Sytuację nieznacznie poprawiło przybycie drogą morską w nocy z 3 na 4 października 36 Brygady Piechoty.
Niemiecki kontratak.
Niemiecka 16 Dywizja Pancerna dotarła pod Termoli 4 października i z marszu uderzyła na okopanych wokół miasta Brytyjczyków. Główny atak wyprowadziła siłami dwóch kampfgruppen: „Stempel” (64 Pułk Grenadierów Pancernych) i „Doering” (79 Pułk Grenadierów Pancernych) wzmocnionymi czołgami 2 Pułku Pancernego. Krytyczny moment bitwy nastąpił 5 października, kiedy to atakujący rozbili jeden z brytyjskich batalionów i zepchnęli pozostałych obrońców niemal do samego miasta, miejscami docierając na odległość niecałych 400 metrów od portu. Tego samego dnia saperzy 78 Dywizji Piechoty odbudowali jednak most na Biferno, umożliwiając przeprawę czołgom pułku 3rd County of London Yeomanry z 4 Brygady Pancernej, którego pierwszy szwadron znalazł się na drugim brzegu po godzinie 14.30. 
W ciągu następnych 36 godzin wokół Termoli toczyła się bitwa pancerna, o wyniku której przesądziło dotarcie dalszych posiłków alianckich w postaci brytyjskiej 38 Brygady Piechoty i 12 Pułku Pancernego z 1 Kanadyjskiej Brygady Pancernej. 6 października brytyjskie i kanadyjskie czołgi wsparte piechotą z 78 Dywizji przeprowadziły zmasowane kontruderzenie. Niemcy zostali odepchnięci spod miasta i zagrożeni oskrzydleniem rozpoczęli generalny odwrót na północ. Tym samym wschodni odcinek Linii Volturno został przełamany. Sześć dni później przez jej zachodni odcinek rozpoczęła przebijać się amerykańska 5 Armia. W rezultacie niemieckie wojska wycofały się na kolejną pozycję obronną − Linię Barbary.

</doc>
<doc id="2207787" url="https://pl.wikipedia.org/wiki?curid=2207787" title="Siła aerodynamiczna">
Siła aerodynamiczna

Siła aerodynamiczna – siła wywierana na ciało przez powietrze lub inny gaz, w którym ciało jest zanurzone, będąca wynikiem ruchu ciała względem gazu lub cieczy. Siła wynika z dwóch przyczyn:
Siła parcia działa miejscowo prostopadle do powierzchni ciała, siła lepkości działa miejscowo równolegle (ścinająco) do powierzchni. Całkowita siła aerodynamiczna działająca na ciało jest wektorową sumą tych dwóch sił scałkowaną po całej powierzchni ciała.
Dla ciała poruszającego się w gazie, szczególnie w lotnictwie, siłę aerodynamiczną działającą na skrzydła rozkłada się na siły składowe:
W żeglarstwie siłę aerodynamiczną rozkłada się na składowe:
Wartość siły aerodynamicznej zależy od prędkości ruchu ciała, w przybliżeniu jest proporcjonalna do kwadratu prędkości. Zależy od powierzchni ciała, jej wielkości, kształtu, ustawienia względem kierunku ruchu w gazie, dla danego kształtu i jego ustawienia w przybliżeniu jest proporcjonalna do powierzchni ciała. Jest proporcjonalna do gęstości gazu, która zależy od rodzaju gazu, jego temperatury i ciśnienia. Dla powietrza stosuje się przybliżony wzór: 
gdzie:
Dla ciał o wydłużonym kształcie wartość siły aerodynamicznej oraz jej kierunek silnie zależy od ustawienia powierzchni względem kierunku ruchu.
Siła aerodynamiczna w żeglarstwie.
Czynniki mające wpływ na siłę aerodynamiczną.
Dążąc do określenia siły działającej na żagiel rozpatruje się następujące czynniki:
Prędkość wiatru pozornego - czyli prędkość wiatru względem żagla. Wartość siły aerodynamicznej jest wprost proporcjonalna do kwadratu prędkości wiatru pozornego. Dwukrotny wzrost prędkości wiatru oznacza wytworzenie czterokrotnie większej siły aerodynamicznej.
Powierzchnia ożaglowania - siła aerodynamiczna jest wprost proporcjonalna do powierzchni ożaglowania.
Własności aerodynamiczne ożaglowania - siła aerodynamiczna wytworzona na żaglach w znaczny sposób zależy od typu ożaglowania oraz cech konstrukcyjnych żagli takich jak: wybrzuszenie, smukłość, czy nawet rodzaj materiału.
Kąt natarcia – kąt pomiędzy kierunkiem przypływu wiatru a cięciwą żagla. Dla kursów ostrych, do prawidłowej pracy żagla, kąt natarcia powinien mieć od 10° do 20°. Dla kursów pełnych kąt natarcia jest bliski kątowi prostemu. 
Przebrany żagiel – sytuacja, w której kąt natarcia ma wartość mniejszą niż 10°.
Cząsteczki opływające żagiel mają bardzo podobną prędkość co nie powoduje powstania siły aerodynamicznej.
Przeluzowany żagiel – sytuacja odwrotna do przebrania, kąt natarcia jest większy niż 20°. Strugi powietrza po zawietrznej stronie ulegają oderwaniu i zaczynają poruszać się w sposób nieuporządkowany (turbulentny), co powoduje znaczne zmniejszenie wartości siły aerodynamicznej. 
Wybrzuszenie żagla – odległość pomiędzy wybrzuszeniem żagla a jego cięciwą. Wybrzuszenie musi zawsze być dopasowane do panujących warunków wiatrowych. Zbyt duże wybrzuszenie powoduje oderwanie się strug powietrza (tak jak podczas przebrania żagla), zaś za małe wybrzuszenie bardzo podobne tory i prędkości cząstek po obu stronach żagla co powoduje brak siły aerodynamicznej(jak podczas przeluzowania żagla).
Smukłość - określa się przez stosunek wysokości b żagla do cięciwy jego profilu c. W przypadku ożaglowania marconi bermudzkiego, gaflowego, guari itp niezbędne jest określenie średniej cięciwy, która uzyskujemy poprzez podzielenie powierzchni żagla przez wysokość b.
Wartość siły aerodynamicznej w znaczący sposób zależy od stosowanego tupu ożaglowania w konfrontacji z kursem względem wiatru np. żagle typu marconi bermudzkie są znacznie sprawniejsze w wytwarzaniu siły aerodynamicznej na kursach ostrych, natomiast w kursach pełnych dużo lepiej sprawdzają się żagle gaflowe, które z kolei dużo gorzej radzą sobie w żegludze na wiatr. 
Badanie sprawności aerodynamicznej ożaglowania oraz zależności wytwarzanej siły "F"ae od kąta natarcia można przeprowadzić w kontrolowanych warunkach w tunelu aerodynamicznym.

</doc>
<doc id="2207788" url="https://pl.wikipedia.org/wiki?curid=2207788" title="Pleione">
Pleione



</doc>
<doc id="2207790" url="https://pl.wikipedia.org/wiki?curid=2207790" title="Antonio Pinilla">
Antonio Pinilla

Antonio Pinilla Miranda (ur. 25 lutego 1971 w Badalonie) – piłkarz hiszpański grający na pozycji napastnika. W swojej karierze zdobył złoty medal na Igrzyskach Olimpijskich w Barcelonie.
Kariera klubowa.
Karierę piłkarską Pinilla rozpoczął w klubie FC Barcelona. W latach 1988–1991 grał w rezerwach tego klubu, które balansowały pomiędzy Segunda División i Segunda División B. Jeszcze w 1990 roku awansował do kadry pierwszego zespołu Barcelony. 17 lutego 1990 zadebiutował w Primera División w wygranym 4:1 wyjazdowym spotkaniu z Rayo Vallecano. 1 lutego 1991 w meczu z Valencią (2:2) strzelił swojego pierwszego gola w lidze hiszpańskiej. W Barcelonie rozegrał łącznie 8 spotkań, w których zdobył 1 bramkę. W 1990 roku zdobył Puchar Króla, a w 1991 roku został mistrzem kraju i wywalczył Superpuchar Hiszpanii.
W 1991 roku Pinilla został wypożyczony z Barcelony do RCD Mallorca. W nowym klubie swój debiut zaliczył 20 października 1991 w zwycięskim 1:0 domowym spotkaniu z Cádizem. W sezonie 1991/1992 spadł z Mallorką do Segunda División.
W 1992 roku Pinilla znów odszedł z Barcelony na wypożyczenie, tym razem do Albacete Balompié, gdzie zadebiutował 5 września 1992 w domowym meczu z Sevillą (3:4). W Albacete grał przez jeden sezon.
W 1993 roku Pinilla przeszedł z Barcelony do CD Tenerife. W klubie tym swoje pierwsze spotkanie rozegrał 4 września 1993. Było to spotkanie z Lleidą, które Tenerife wygrało 1:0. Przez kolejne lata Pinilla był podstawowym zawodnikiem Tenerife. Grał w nim do końca sezonu 1999/2000.
W 2000 roku Pinilla został piłkarzem drugoligowej Salamanki. Grał w niej przez sezon, a następnie w 2001 roku przeszedł do Gimnàstiku Tarragona. W 2002 roku spadł z nim do Segunda División B, a w 2004 roku wrócił do Segunda División. Z kolei w sezonie 2006/2007 grał z Gimnàstikiem w Primera División. W 2008 roku zakończył karierę.
Kariera reprezentacyjna.
Pinilla w swojej karierze grał w młodzieżowych reprezentacjach kraju: reprezentacji U-16, U-17, U-18, U-19, U-20, U-21 i U-23. Z tą ostatnią wywalczył złoty medal olimpijski na Letnich Igrzyskach Olimpijskich w Barcelonie. W swojej karierze wystąpił również na młodzieżowych Mistrzostwach Świata w 1989 roku.

</doc>
<doc id="2207791" url="https://pl.wikipedia.org/wiki?curid=2207791" title="Arethusa">
Arethusa

Arethusa – rodzaj roślin z rodziny storczykowatych ("Orchidaceae") Jest to takson monotypowy obejmujący tylko gatunek Arethusa bulbosa K. Linneusz. Rodzaj został nazwany na cześć jednej z najad z mitologii greckiej.
Rośliny osiągają około 40 cm, rosną na terenach podmokłych. Jeden liści o długości od 4 do 20 cm, w trakcie kwitnienia zredukowany lub jego brak. Rośliny wytwarzają jeden, rzadko dwa, kwiaty wyrastające z końca łodygi. Kwiaty są koloru szkarłatnego do jasno różowych, rzadko białe. Płatki o długości 2-3 cm, osadzone blisko kolumny. Warżka jajowata o długości 2-2,5 cm, biała lub biało-różowa.
Występowanie.
Monotypowy rodzaj występujący od południowo-wschodniej Kanady i północno-wschodnich terenów Stanów Zjednoczonych, na zachodnich i centralnych terenach prowincji Manitoba, północnym zachodzie prowincji Saskatchewan. W Stanach Zjednoczonych rośliny występują na terenie Connecticut, Indiana, Maine, Massachusetts, Michigan, New Hampshire, New Jersey, Nowy Jork, Ohio, Pensylwania, Rhode Island, Vermont, Wirginia Zachodnia, Delaware, Maryland, Karolina Północna, Karolina Południowa oraz Wirginia.
Zastosowanie.
Correll (1978) i Lawler (1984) odnotowali, że "Arethusa" była używana jako środek na ból zęba. Lawler odnotował także, że rośliny z tego rodzaju były też wykorzystywane były jako środek leczniczy na czyraki, obrzęki i chorobę zwyrodnieniową.

</doc>
<doc id="2207795" url="https://pl.wikipedia.org/wiki?curid=2207795" title="Pikuły">
Pikuły

Pikuły – przysiółek wsi Jeżowe, położony w Polsce, w województwie podkarpackim, w powiecie niżańskim, w gminie Jeżowe. 
Przysiółek wchodzi w skład sołectwa Jeżowe Podgórze.

</doc>
<doc id="2207800" url="https://pl.wikipedia.org/wiki?curid=2207800" title="Operacja Devon">
Operacja Devon



</doc>
<doc id="2207803" url="https://pl.wikipedia.org/wiki?curid=2207803" title="Anastasija Gunczenko">
Anastasija Gunczenko

Anastasija Gunczenko (ur. 10 listopada 1991) – rosyjska narciarka, specjalistka narciarstwa dowolnego. Nie startowała nigdy na Igrzyskach Olimpijskich i Mistrzostwach Świata. Jej największym sukcesem jest drugie miejsce w jeździe po muldach podwójnych w Pucharze Świata w narciarstwie dowolnym zdobyte w kanadyjskim Mont Gabriel.

</doc>
<doc id="2207804" url="https://pl.wikipedia.org/wiki?curid=2207804" title="Zagościniec (Jeżowe)">
Zagościniec (Jeżowe)

Zagościniec – przysiółek wsi Jeżowe, położony w Polsce, w województwie podkarpackim, w powiecie niżańskim, w gminie Jeżowe. 
Przysiółek wchodzi w skład sołectwa Jeżowe Zagościniec, które współtworzą także przysiółki: Błądki, Kowale.

</doc>
<doc id="2207806" url="https://pl.wikipedia.org/wiki?curid=2207806" title="Rumunia na Letnich Igrzyskach Olimpijskich 1980">
Rumunia na Letnich Igrzyskach Olimpijskich 1980

Rumunię na Letnich Igrzyskach Olimpijskich 1980 reprezentowało 228 zawodników – 154 mężczyzn i 72 kobiet. Była to najliczniejsza reprezentacja tego kraju w historii igrzysk olimpijskich. Z powodu radzieckiej interwencji w Afganistanie, zawody zostały częściowo zbojkotowane przez państwa Europy Zachodniej oraz Ameryki Południowej, w wyniku czego miejsca w poszczególnych konkurencjach zostały przyznane reprezentacjom państw socjalistycznych, w tym Socjalistycznej Republiki Rumunii. Reprezentanci Rumunii zdobyli w sumie 25 medali olimpijskich – 6 złotych, 6 srebrnych i 13 brązowych. Najwięcej medali zdobyły gimnastyczki – 9 oraz kajakarze – 5. Najwięcej medali indywidualnie – 4, w tym 2 złote wywalczyła gimnastyczka Nadia Comăneci.
Medale.
Indywidualna klasyfikacja medalowa.
Tylko multimedaliści tych igrzysk
Konkurencje.
Boks.
Reprezentanci Rumunii w boksie wystąpili we wszystkich jedenastu konkurencjach wagowych, rozgrywanych w ramach zawodów olimpijskich. W kadrze rumuńskich pięściarzy było 10 debiutantów. Jedynym zawodnikiem, który wystąpił wcześniej na igrzyskach olimpijskich był Simion Cuțov. Dla większości z nich były to również ostatnie występy na igrzyskach olimpijskich. Jedynym z tej grupy, który wystartował cztery lata później był Georgică Donici. Zawody te zostały zdominowane przez pięściarzy z Kuby i Związku Radzieckiego. Rumunii wygrali 12 walk, a 11 przegrali. Zdobyli łącznie dwa brązowe medale: Dumitru Cipere – waga kogucia i Valentin Silaghi – waga średnia. W klasyfikacji medalowej w tej dyscyplinie reprezentacja Rumunii zajęła 9 miejsce "ex-aequo" z reprezentacją Węgier. Jest to wyniki gorszy niż uzyskany 4 lata wcześniej w Montrealu, gdzie pięściarze z Rumunii zdobyli 5 medali (2 srebrne i 3 brązowe), również w 11 kategoriach wówczas dało to 5 lokatę w klasyfikacji medalowej w boksie.
Mężczyźni
Gimnastyka.
Reprezentacja Rumunii w gimnastyce mimo że nie była najliczniejsza w dotychczasowej historii rumuńskich startów, zdobyła najwięcej medali. Zawody mężczyzn zostały zdominowane przez zawodników radzieckich oraz reprezentantów NRD. Wśród kobiet 7 medali na 6 kompletów zdobyły Rumunki. Najwięcej medali, 4 (3 indywidualnie) zdobyła 18-letnia wówczas Nadia Comăneci, która 4 lata wcześniej zdobyła 5 medali olimpijskich.
Mężczyźni
Kobiety
Do finału awansowało 36 zawodników, przy czym z jednego kraju mogło awansować maksymalnie 3 zawodników. Z tego względu pozostali zawodnicy z Rumunii nie awansowali do finału, mimo że osiągnęli lepsze rezultaty od niektórych zawodników, którzy się dostali. Sześciu najlepszych zawodników w poszczególnych konkurencjach awansowało do finału w tych konkurencjach i tam walczyło o medale.
Suma pięciu najlepszych indywidualnych rezultatów uzyskanych w każdej z dyscyplin zarówno w finale, jak i eliminacjach. Do konkurencji zakwalifikowano tylko reprezentacje, które wystawiły 6 zawodników.
W poszczególnych konkurencjach do finałów awansowało 6 najlepszych zawodników z konkursu wieloboju.
Do finału awansowało 36 zawodniczek, przy czym z jednego kraju mogło awansować maksymalnie 3 zawodniczek. Z tego względu pozostałe zawodniczki z Rumunii nie dostały się do finału, mimo że uzyskały lepsze wyniki od niektórych zawodniczek, które awansowały. Po 6 najlepszych zawodniczek w poszczególnych konkurencjach awansowało do finału w tych konkurencjach i tam walczyło o medale.
Suma pięciu najlepszych indywidualnych rezultatów uzyskanych w każdej z dyscyplin, zarówno w finale, jak i eliminacjach. Do konkurencji zakwalifikowano tylko reprezentacje, które wystawiły 6 zawodniczek.
W poszczególnych konkurencjach do finałów awansowało 6 najlepszych zawodników z konkursu wieloboju.
Kajakarstwo.
Kajakarstwo było drugą dyscypliną pod względem ilości zdobytych medali olimpijskich przez reprezentantów Rumunii. Zawody zostały zdominowane przez sportowców z bloku wschodniego, a w szczególności Związku Radzieckiego i NRD. Rumuni oraz Rumunki każdą z konkurencji w której uczestniczyli ukończyli udziałem w finale. W sumie reprezentacja w kajakarstwie zdobyła w Moskwie 5 medali, w tym 1 złoty i 2 srebrne. Dało to 3. miejsce wraz z Bułgarią w klasyfikacji medalowej w tej dyscyplinie. Cztery lata wcześniej w Montrealu reprezentacja Rumunii zdobyła o jeden srebrny medal mniej.
Kolarstwo.
Na igrzyskach olimpijskich w Moskwie odbyło się 6 wyścigów kolarskich, w tym dwa szosowe. Obaj reprezentanci Rumunii wzięli udział tylko w jeździe indywidualnej na czas ze startu wspólnego. Trasa miała długość 189 km. Na starcie zabrakło zawodników ze Stanów Zjednoczonych, między innymi Grega Lemonda, mistrza świata do lat 23 z 1979, jednak wystartowali mistrzowie świata z 1978 i 1979 oraz zwycięzca Wyścigu Pokoju. Wyścig został zdominowany przez kolarzy ze Związku Radzieckiego i Polski, którzy wspólnie zdobyli 4 z pięciu czołowych miejsc oraz wszystkie medale. 63 spośród 115 kolarzy nie dojechało do mety, wśród nich obaj zawodnicy z Rumunii. Cztery lata wcześniej na igrzyskach olimpijskich w Montrealu, Rumunię reprezentował tylko Teodor Vasile, który dojechał do mety w peletonie na 60. pozycji.
Mężczyźni
Lekkoatletyka.
Reprezentacja Rumunii w lekkoatletyce na igrzyskach olimpijskich była najliczniejszą w historii rumuńskich startów. Liczyła w sumie 21 zawodników, w tym 13 kobiet i 8 mężczyzn. Na stadionie imienia Lenina w Moskwie, Rumunii nie zdobyli jednak medalu olimpijskiego, najwyższą, czwartą lokatę zajmując w sztafecie 4x400 metrów kobiet.
Łucznictwo.
Do konkursu w łucznictwie, w którym debiutowała reprezentacja Rumunii, zgłoszono dwóch zawodników i dwie zawodniczki z tego kraju. Jedyną rozgrywaną konkurencją w łucznictwie na igrzyskach w Moskwie były zawody indywidualne, zarówno kobiet, jak i mężczyzn. Każda reprezentacja składała się z maksymalnie czterech osób – dwóch kobiet i dwóch mężczyzn. Zawody zostały zdominowane przez sportowców reprezentujących Związek Socjalistycznych Republik Radzieckich, którzy zdobyli w sumie 3 medale. Reprezentanci Rumunii zajęli pozycje w drugiej i trzeciej dziesiątce na 38 zawodników i 29 zawodniczek.
Mężczyźni
Kobiety
Pięciobój nowoczesny.
W ramach igrzysk olimpijskich mimo jednej konkurencji w pięcioboju nowoczesnym powstały dwie klasyfikacje – indywidualna oraz drużynowa, polegająca na prostym zsumowaniu wyników trzech reprezentantów poszczególnych państw. Dyscyplina ta została rozegrana w upale sięgającym 31 °C. Pod nieobecność zawodników ze Stanów Zjednoczonych, w tym mistrza świata z 1979, Boba Niemanna, zawody zostały zdominowane przez sportowców ze Związku Radzieckiego, Węgier i Szwecji. Rumuni nie odegrali większej roli w zawodach, zajmując miejsca 22., 27. i 41. na 43 startujących, co dało przedostatnią, 11. pozycję w klasyfikacji drużynowej.
Mężczyźni
Piłka ręczna.
Podczas igrzysk olimpijskich w 1980 rozegrano dwa konkursy piłki ręcznej – jeden kobiet i jeden mężczyzn. Reprezentanci Rumunii wystąpili tylko w turnieju męskim. Zawody zostały rozegrane dwuetapowo. W pierwszym drużyny rywalizowały w systemie kołowym w dwóch 6-zespołowych grupach. Następnie drużyny z poszczególnych miejsc rywalizowały z ekipami, które zajęły analogiczne miejsce w drugiej grupie, tj. zwycięzcy grupy o 1. miejsce, wicemistrzowie o 3. itd. Rumuni zdobyli 2. miejsce w grupie B i o brązowy medal walczyli z Węgrami. Pierwsze miejsce w tej grupie zdobyła reprezentacja Związku Socjalistycznych Republik Radzieckich, która w finale przegrała 22-23 z reprezentacją Niemieckiej Republiki Demokratycznej. Cztery lata wcześniej w piłce ręcznej Rumuni zdobyli srebrny medal, natomiast Rumunki były czwarte.
Mężczyźni
Mecze za:
mecz o 3 miejsce Rumunia – Węgry 20:18.
Piłka wodna.
Mężczyźni
Piłka siatkowa.
Podczas igrzysk olimpijskich rozegrano dwa turnieje siatkarskie: mężczyzn i kobiet. W obu tych turniejach wystąpiła reprezentacja Rumunii, zdobywając medal w turnieju męskim.
W turnieju męskiej siatkówki faworytami była reprezentacja Związku Socjalistycznych Republik Radzieckich, która była mistrzem świata z 1978 oraz zwycięzcą czterech ostatnich mistrzostw Europy, a obrońcą tytułu była reprezentacja Polski. Reprezentacja Rumunii, dla której do igrzysk w Moskwie największym sukcesem było 13. miejsce w mistrzostwach świata w 1978, do igrzysk olimpijskich dostała się z turnieju kwalifikacyjnego, rozgrywanego w Bułgarii. Rumuni zagrali w grupie B z Polską, Brazylią, Jugosławią i Libią. W półfinale przegrali z reprezentacją gospodarzy, natomiast w meczu o trzecie miejsce wygrali z reprezentacją Polski.
W turnieju kobiecej siatkówki faworytem była również reprezentacja ZSRR. Z powodu bojkotu igrzysk w turnieju zagrało tylko 8 zespołów. Reprezentacja Rumunii podobnie jak w przypadku mężczyzn zakwalifikowała się do igrzysk olimpijskich w turnieju w Bułgarii. Rumunki zagrały w grupie B z Bułgarią, Węgrami i Brazylią. Z powodu gorszego bilansu setów Rumunki nie zakwalifikowały się do półfinału. W meczach o miejsca 5-8 reprezentantki Rumunii najpierw przegrały 0:3 z Peru, a następnie w takim samym wymiarze z Brazylią. Tym samym ukończyły rywalizację na ostatniej, ósmej pozycji.
Mężczyźni
Kobiety
Turniej męski
Faza grupowa
Półfinał
Mecz o 3. miejsce
Turniej żeński
Faza grupowa
Mecz o miejsca 5-8
Mecz o 7. miejsce
Pływanie.
Pływanie szczególnie kobiet zostało zdominowane przez reprezentacje NRD. Reprezentanci Rumunii odpadali przeważnie już w pierwszych rundach poszczególnych zawodów. Jedynie Carmen Bunaciu dwukrotnie zajmowała miejsce tuż za podium.
Mężczyźni
Kobiety
Podnoszenie ciężarów.
Mężczyźni
Skoki do wody.
Mężczyźni
Kobiety
Strzelectwo.
Reprezentacja Rumunii w strzelectwie, składała się z pięciu zawodników w tym dwóch debiutantów oraz jednego zawodnika, dla którego były to już trzecie igrzyska w karierze. Rumuni wystąpili w czterech konkurencjach i zdobyli jeden złoty medal – Corneliu Ion oraz jedno 4. miejsce – Marin Stan, który przegrał o 1 punkt strefę medalową. Podobnie, jak w poprzednich występach najlepsze wyniki osiągnięto w pistoletach.
Rumuńscy strzelcy z reguły zdobywają na igrzyskach jeden lub dwa medale olimpijskie, cztery lata wcześniej nie zdobyli jednak żadnego.
Mężczyźni
Szermierka.
Mężczyźni
Kobiety
Wioślarstwo.
Mężczyźni
Kobiety
Zapasy.
W ramach igrzysk olimpijskich w Moskwie rozegrano w sumie 20 turniejów zapaśniczych. Startowali wyłącznie mężczyźni w dwóch stylach – klasycznym oraz wolnym. Zawodnicy z Rumunii startowali we wszystkich turniejach, zdobywając 4 medale – złoty, srebrny i dwa brązowe. Cztery lata wcześniej Rumunii zdobyli 5 medali, jednak ani jednego złotego.
Mężczyźni
Żeglarstwo.
Mężczyźni
Kobiety

</doc>
<doc id="2207809" url="https://pl.wikipedia.org/wiki?curid=2207809" title="Kirk Archibeque">
Kirk Archibeque

Kirk Archibeque (ur. 27 września 1984 w Cortez) – amerykański koszykarz grający na pozycji środkowego.
W 2014 roku występował w Antwerp Giants. Zdobywca mistrzostwa i Pucharu Gruzji z SzSS Academy Tbilisi w sezonie 2012/2013. Brązowy medalista Polskiej Ligi Koszykówki w sezonie 2011/2012. Zdobywca Pucharu Polski w sezonie 2010/2011.
Archibeque w 2003 roku rozpoczął studia na uczelni University of Northern Colorado, gdzie występował w barwach tamtejszej drużyny UNC Bears, grającej w dywizji I NCAA. W zespole tym wystąpił w sumie w 96 spotkaniach ligowych, zdobywając średnio po 12,3 punktu i 6,3 zbiórki na mecz. W czasie gry dla Bears dwukrotnie odniósł poważne kontuzje – zarówno w debiutanckim (2003/2004), jak i ostatnim (2007/2008) sezonie, rozgrywając w nich odpowiednio 6 i 4 mecze. Przed ostatnim w swojej karierze sezonem w rozgrywkach uniwersyteckich (2008/2009) przeniósł się do występującego w dywizji II NCAA zespołu Fort Lewis Skyhawks, reprezentującego Fort Lewis College, w którym wystąpił w 34 spotkaniach, zdobywając przeciętnie po 18,8 punktu i 8,7 zbiórki na mecz.
Zawodową karierę rozpoczął od występów w słowackim klubie Astrum Levice, w którym zaczął sezon 2009/2010, jednak już w listopadzie 2009 roku, po rozegraniu w jego barwach 7 spotkań ligowych, rozwiązał z nim umowę. W tym czasie zdobywał średnio po 18,7 punktów i 10,1 zbiórki na mecz. Przed sezonem 2010/2011 został koszykarzem Polpharmy Starogard Gdański. W barwach tego klubu wystąpił w 26 spotkaniach, zdobywając średnio po 9,1 punktu i 6,2 zbiórki na mecz. Wraz z Polpharmą zwyciężył wówczas także w rozgrywkach o Puchar Polski. Przed kolejnym sezonem przeniósł się do ŁKS-u Łódź. W klubie tym zagrał w 11 meczach ligowych, zdobywając przeciętnie po 16,7 punktu i 10,2 zbiórki. W listopadzie 2011 roku przeniósł się do Zastalu Zielona Góra. Z klubem tym zdobył brązowy medal Polskiej Ligi Koszykówki w sezonie 2011/2012. W sumie w barwach Zastalu zagrał w lidze 33 razy, zdobywając średnio po 10,9 punktu i 8 zbiórek na mecz.
W sezonie 2012/2013 początkowo miał występować w lidze ukraińskiej, jednak ostatecznie został zawodnikiem gruzińskiego klubu SzSS Academy Tbilisi. W jego barwach zdobył mistrzostwo i Puchar Gruzji. W lidze gruzińskiej należał do czołowych zawodników, będąc czwartym najlepiej punktującym (średnio około 18 punktów) i zbierającym (11,4 zbiórki na mecz) rozgrywek. W sumie w barwach SzSS Academy rozegrał 29 meczów ligowych. W sezonie 2013/2014 ponownie powrócił do ligi polskiej, stając się zawodnikiem Rosy Radom. W jej barwach zagrał w 33 meczach ligowych, w których zdobywał przeciętnie po 13,7 punktu i 8,6 zbiórki.
W czerwcu 2014 roku został koszykarzem belgijskiego Antwerp Giants. 13 stycznia 2016 podpisał umowę z PGE Turowem Zgorzelec. Klub opuścił 15 czerwca 2017.

</doc>
<doc id="2207810" url="https://pl.wikipedia.org/wiki?curid=2207810" title="Julien Jousse">
Julien Jousse

Julien Jousse (ur. 21 stycznia 1986 roku w St. Raphael) – francuski kierowca wyścigowy.
Kariera.
Formuła Ford.
Julien karierę rozpoczął w roku 1997, od startów w kartingu. W 2002 roku przeszedł do wyścigów samochodów jednomiejscowych, debiutując w Formule Ford Kent. W kolejnym sezonie ścigał się we francuskim odpowiedniku tej serii. Zmagania w niej zakończył na 9. miejscu. 
Formuła Renault.
W latach 2004-2006 Jousse brał udział we Francuskiej Formule Renault. Najlepiej spisał się w ostatnim roku startów, kiedy to zajął 3. pozycję, w ogólnej punktacji. Poza tym w sezonach 2005-2006 wziął udział łącznie w ośmiu rundach europejskiego cyklu. Wystąpiwszy w sześciu w pierwszym podejściu, rywalizację ukończył na 21. lokacie. 
W roku 2007 awansował do Formuły Renault 3.5, w której ścigał się w barwach ekipy Tech 1 Racing. Stanąwszy trzykrotnie na podium, zmagania zakończył na 10. miejscu. W kolejnym sezonie ponownie reprezentował francuski zespół. Równa i konsekwentna jazda zaowocowała tytułem wicemistrzowskim. W tym czasie sześciokrotnie meldował się w pierwszej trójce, z czego dwa razy na najwyższym stopniu. 
Formuła 2.
W 2009 roku Francuz, będąc sponsorowanym przez MotorSport Vision, zaangażował się w nowo powstałą Formułę 2. W ciągu szesnastu wyścigów, dziesięć razy dojeżdżał na punktowanych lokatach, z czego czterokrotnie na podium. Największy sukces odniósł podczas pierwszego wyścigu, na brytyjskim torze Donington Park, gdzie sięgnął po pole position, a dzień później po zwycięstwo. Ostatecznie zdobyte punkty pozwoliły Julienowi zająć w klasyfikacji końcowej 5. pozycję. 
Superleague Formula.
W sezonie 2009 Jousse wziął udział w dwóch ostatnich rundach serii Superleague Formula (na Monzie oraz w Jaramie). Już w pierwszym wyścigu stanął na najniższym stopniu podium. W pozostałych zmaganiach nie zdobył jednak punktów. W ten sposób pomógł AS Romie zająć w klasyfikacji 13. miejsce. 
W kolejnym roku startów reprezentował włoski klub w całym sezonie (tylko w ostatniej rundzie zastąpił go Hiszpan Máximo Cortés). W ciągu sezonu czterokrotnie mieścił się w pierwszej trójce, z czego raz zwyciężył (w drugim wyścigu w Belgii). Uzyskane punkty sklasyfikowały jego klub na 8. pozycji. 
Le Mans.
Od sezonu 2009 Francuz startuje w barwach ekipy Luc Alphand Aventures, w serii wyścigów długodystansowych - Le Mans Series - w klasie GT1. W pierwszym roku startów, we wszystkich trzech wyścigach, w których wziął udział, stanął na podium, w tym raz na pierwszym miejscu. Ostatecznie rywalizację ukończył na 4. lokacie. W kolejny sezonie wziął udział w jednym wyścigu. Zdobyte punkty sklasyfikowały go na 8. pozycji.
Oprócz tego Julien (również w tej klasie) brał też udział w 24-godzinnym wyścigu Le Mans. W pierwszym podejściu zajął świetne 2. miejsce. W drugim zmagań nie ukończył. 
FIA GT1.
W roku 2010 Jousse wystartował w dwóch wyścigach mistrzostw świata samochodów sportowych - FIA GT1 - wraz z zespołem Mad-Croc Racing. Podczas jednego z nich uzyskał najszybsze okrążenie wyścigu. Prowadził wówczas Chevroleta Corvette Z06.
Statystyki.
† – Jousse nie był zaliczany do klasyfikacji.

</doc>
<doc id="2207813" url="https://pl.wikipedia.org/wiki?curid=2207813" title="Construcciones y Auxiliar de Ferrocarriles">
Construcciones y Auxiliar de Ferrocarriles

Construcciones y Auxiliar de Ferrocarriles (CAF) – hiszpańskie przedsiębiorstwo z siedzibą w Beasain (Prowincja Guipúzcoa) zajmujące się projektowaniem, produkcją, utrzymaniem i dostawą taboru kolejowego oraz pojazdów szynowych, takich jak m.in.: lokomotywy, wagony, szybkie tramwaje, pociągi dużych prędkości oraz wózki do automatycznej zmiany rozstawu kół zarówno dla pojazdów szynowych, jak i drogowych.
"CAF" jest producentem, którego produkty operują na całym świecie, m.in.: w Europie, USA, Ameryce Południowej, Azji (Indie czy Japonia) oraz w krajach Afryki Północnej. W branży tej posiada ponad 100-letnie doświadczenie. CAF S.A. jest spółką publiczną – wszystkie akcje znajdują się w obrocie giełdowym. Obecność firmy na rynkach zagranicznych 25 krajów i jej uczestnictwo w 45 projektach przyczyniło się do zwiększenia obrotów firmy. W działalności globalnej "CAF" korzysta z własnych zakładów produkcyjnych w Stanach Zjednoczonych, Francji, Argentynie i Brazylii oraz stale rozwija eksport. Producent ten może wykazać się doświadczeniem w produkcji pojazdów metra. W ciągu ostatnich 15 lat dostarczył swoim klientom ponad 2700 wagonów kolei podziemnej i obecnie ma zamówienia na kolejne 450 pojazdów. Firma wygrała przetargi na pojazdy metra w ważnych metropoliach europejskich – w Brukseli (Belgia), w Rzymie (Włochy), w Madrycie i w Barcelonie (Hiszpania). Posiada również zamówienia spoza Europy, w takich miastach jak np.: Waszyngton (USA), Hongkong (Chiny), São Paulo (Brazylia), Meksyk – Dystrykt Federalny, Stambuł (Turcja), Santiago (Chile) i Algier (Algieria). "CAF" ma plany dotyczące zaangażowania się w dostawę pojazdów torowych do Polski.
Przedsiębiorstwo ta dostarcza również tabor tramwajowy, m.in.: tramwaje ze skrętnymi wózkami skrajnymi i nie skrętnym wózkiem środkowym dla EuskoTran w Bilbao oraz tramwaje wieloprzegubowe. Pierwszy taki tramwaj wyprodukowano dla sieci tramwajowej w Sewilli oraz tożsame z tramwajami obecnie kursującymi w Sewilli zamówiło także Vélez-Málaga. Obecnie "CAF" zyskał kilka zagranicznych zamówień na tego typu pojazdy, m.in. dla miasta Antalya w Turcji czy Edynburga. W chwili obecnej CAF opracowuje nowy typ szybkich pociągów "Oaris" – skład czterowagonowy ma mieć moc 5,28 MW, sześciowagonowy 7,92 MW, natomiast ośmiowagonowy 10,56 MW, co pozwala na osiągnięcie prędkości maksymalnej 350 km/h.
Przejęcie Solaris Bus &amp; Coach.
5 września 2018 r. CAF przejęła 100% akcji w Solaris Bus &amp; Coach S.A. Wartość transakcji wyniosła ponad 300 mln EUR. Jednocześnie zawarto porozumienie z Polskim Funduszem Rozwoju w sprawie objęcia przez Fundusz 35% akcji spółki. Po 10 latach obie strony miały mieć prawo pierwokupu udziałów drugiej strony. W czerwcu 2019 r. PFR ogłosił, że rezygnuje z objęcia przysługujących mu akcji, wcześniej przedstawiając CAF nową ofertę. Fundusz nie podał oficjalnego powodu odstąpienia od wykupu. Według mediów przyczynami mogły być: za wysoka wycena akcji dokonana przez CAF oraz problemy firmy Solaris na Łotwie.
Galeria.
Przykładowe pojazdy CAF-u dostarczone dla niektórych miast:

</doc>
<doc id="2207814" url="https://pl.wikipedia.org/wiki?curid=2207814" title="Post Office">
Post Office

Post Office Ltd – brytyjskie przedsiębiorstwo należące do grupy Royal Mail, zajmujące się świadczeniem usług pocztowych (przyjmowanie przesyłek dostarczanych następnie przez Royal Mail lub Parcelforce Worldwide, sprzedaż znaczków pocztowych), a także finansowych i telekomunikacyjnych oraz sprzedażą ubezpieczeń. Dodatkowo w placówkach należących do Post Office można składać wnioski skierowane do niektórych instytucji rządowych (m.in. o wydanie paszportu, prawa jazdy czy pozwolenia na wędkowanie).
Przedsiębiorstwo powstało w 1986 roku, w wyniku wydzielenia z Royal Mail, które zajmowało się odtąd wyłącznie dostarczaniem przesyłek. Sieć Post Office liczy około 12 000 placówek, spośród których 337 zarządzanych jest bezpośrednio przez spółkę, a pozostałe przez lokalnych partnerów, lub na zasadach franczyzy przez inne przedsiębiorstwa (m.in. sieci handlowe).

</doc>
<doc id="2207815" url="https://pl.wikipedia.org/wiki?curid=2207815" title="Zagórzany (Groble)">
Zagórzany (Groble)

Zagórzany – przysiółek wsi Groble, położony w Polsce, w województwie podkarpackim, w powiecie niżańskim, w gminie Jeżowe. 
Przysiółek wchodzi w skład sołectwa Sibigi.
W latach 1975–1998 przysiółek administracyjnie należał do województwa tarnobrzeskiego.

</doc>
<doc id="2207816" url="https://pl.wikipedia.org/wiki?curid=2207816" title="Joe Emerson Bizera">
Joe Emerson Bizera



</doc>
<doc id="2207819" url="https://pl.wikipedia.org/wiki?curid=2207819" title="Dario Vidosic">
Dario Vidosic



</doc>
<doc id="2207821" url="https://pl.wikipedia.org/wiki?curid=2207821" title="32WE">
32WE



</doc>
<doc id="2207824" url="https://pl.wikipedia.org/wiki?curid=2207824" title="Zaborczyny">
Zaborczyny

Zaborczyny – przysiółek wsi Jeżowe położony w Polsce, w województwie podkarpackim, w powiecie niżańskim, w gminie Jeżowe. 
Przysiółek wchodzi w skład sołectwa Jeżowe Podgórze.

</doc>
<doc id="2207825" url="https://pl.wikipedia.org/wiki?curid=2207825" title="Darnell Hinson">
Darnell Hinson

Darnell Hinson Gaines (ur. 5 maja 1980 w Muskogee) – amerykański koszykarz występujący na pozycji rzucającego obrońcy, posiadający także portorykańskie obywatelstwo, aktualnie zawodnik portorykańskiego Caciques de Humacao.
W latach 2010-2012 występował w PLK w klubach: Polonia Warszawa oraz Czarni Słupsk. W sezonie 2012/13 zawodnik austriackiego klubu Oberwart Gunners.

</doc>
<doc id="2207827" url="https://pl.wikipedia.org/wiki?curid=2207827" title="Werewolf (album)">
Werewolf (album)

Werewolf – czwarty album formacji XIII. století wydany 2 grudnia 1996 roku.

</doc>
<doc id="2207828" url="https://pl.wikipedia.org/wiki?curid=2207828" title="Jegor Korotkow">
Jegor Korotkow

Jegor Wadimowicz Korotkow (ros. Егор Вадимович Коротков; ur. 14 kwietnia 1986 w Triochgornym) – rosyjski narciarz dowolny, specjalizujący się w skicrossie. Zajął piąte miejsce w tej konkurencji podczas igrzysk olimpijskich w Soczi w 2014 r. Był też między innymi szesnasty na mistrzostwach świata w Deer Valley w 2011 roku. Najlepsze wyniki w Pucharze Świata osiągnął w sezonie 2011/2012, kiedy to zajął 31. miejsce w klasyfikacji generalnej, a w klasyfikacji skirossu był 10.

</doc>
<doc id="2207832" url="https://pl.wikipedia.org/wiki?curid=2207832" title="Błądki">
Błądki

Błądki – przysiółek wsi Jeżowe, położony w Polsce, w województwie podkarpackim, w powiecie niżańskim, w gminie Jeżowe. 
Przysiółek wchodzi w skład sołectwa Jeżowe Zagościniec.

</doc>
<doc id="2207833" url="https://pl.wikipedia.org/wiki?curid=2207833" title="Stefan Wukanowicz Nemanicz">
Stefan Wukanowicz Nemanicz

Stefan Wukanowicz Nemanicz – syn Wukana Nemanicza. Budowniczy monasteru Morača
Stefan był synem Wukana, władcy Zety i wnukiem wielkiego żupana Raszki Stefana Nemanii. O jego matce wiadomo tylko, że pochodziła z włoskiego rodu de Segni. Ojciec Wukan zmarł około 1209 roku. W 1208 roku przekazał władzę nad Zetą, wraz z tytułem królewskim, najstarszemu synowi Jerzemu. Jerzy władał Zetą do 1216 roku, kiedy została ona przyłączona do państwa serbskiego. W latach 1251-1252 Stefan wzniósł monaster Morača. Na pochodzącym z XVII wieku fresku z tego klasztoru jest nazwany królem. Istnieje możliwość, że po objęciu w 1243 roku władzy nad Serbią król Stefan Urosz I wydzielił synom Wukana niewielkie dzielnice: Jerzemu wokół Ulcinja, Stefanowi nad rzeką Moračą, a trzeciemu z braci Dmytrowi nad Limem. Prawdopodobnie miejscowa ludność (m.in. malarz fresków w Moračy) używała w stosunku do Jerzego i Stefana tradycyjnego tytułu królewskiego, nieuznawanego przez obce państwa.

</doc>
<doc id="2207835" url="https://pl.wikipedia.org/wiki?curid=2207835" title="Kowale (Jeżowe)">
Kowale (Jeżowe)

Kowale – przysiółek wsi Jeżowe, położony w Polsce, w województwie podkarpackim, w powiecie niżańskim, w gminie Jeżowe.
Przysiółek wchodzi w skład sołectwa Jeżowe Zagościniec.

</doc>
<doc id="2207840" url="https://pl.wikipedia.org/wiki?curid=2207840" title="Aleksandyr Mładenow">
Aleksandyr Mładenow

Aleksandyr Mładenow, bułg. Александър Стойчев Младенов (ur. 25 czerwca 1982 w Sofii, Bułgaria) – bułgarski piłkarz, grający na pozycji pomocnika.
Kariera piłkarska.
Kariera klubowa.
Syn znanego piłkarza Stojczo Mładenowa. Jest wychowankiem CSKA Sofia, w którym występował do 1999 roku, kiedy to przeniósł się do Niemiec, gdzie bronił barw klubów Hertha BSC i Karlsruher SC. W 2005 powrócił na rok do CSKA Sofia. Na początku 2006 przeszedł do rosyjskiego pierwszoligowego klubu Tom Tomsk. W 2009 występował w Slawii Sofia. 25 marca 2010 podpisał kontrakt z rosyjskim klubem FK Krasnodar, ale 19 lipca 2010 opuścił klub. Potem grał w bułgarskim zespole Kaliakra Kawarna. W styczniu 2011 został piłkarzem ukraińskiego PFK Sewastopol. Po spadku sewastopolskiego klubu z Premier-Lihi powrócił do ojczyzny, gdzie został piłkarzem Etyru Wielkie Tyrnowo.
Kariera reprezentacyjna.
Występował w juniorskiej i młodzieżowej reprezentacji Bułgarii.

</doc>
<doc id="2207842" url="https://pl.wikipedia.org/wiki?curid=2207842" title="Rance Howard">
Rance Howard

Rance Howard (ur. 17 listopada 1928 w Duncan, zm. 25 listopada 2017 w Los Angeles) – amerykański aktor.
Jego żona Jean Speegle Howard była absolwentką nowojorskiej szkoły aktorskiej. Miał dwóch synów – Clinta Howarda (aktor) i Rona Howarda (aktor, reżyser).

</doc>
<doc id="2207844" url="https://pl.wikipedia.org/wiki?curid=2207844" title="Sulioci">
Sulioci

Sulioci "(gr. Σουλιώτες - Suliotes, Suliots)" – chrześcijańska społeczność gminy Souli w Grecji uformowana w toku ustawicznych walk (głównie z islamskim otoczeniem) o tożsamość i fizyczne przetrwanie w czasach nowożytnych (XVII-XVIII wiek). Określenie etnicznej, czy narodowej przynależności jest problematyczne, należy przyjąć, że Sulioci to autochtoniczna ludność bałkańska, będąca uciekinierami z różnych rejonów Epiru, Tesprotii i Czamerii, w przeszłości posługująca się językiem, zbliżonym do albańskiego i (równolegle) językiem greckim. Sulioci zaistnieli na arenie międzynarodowej prowadząc krwawe walki z Ali Paszą (relacjonowane w prasie europejskiej). Hart ducha kobiet, po wyczerpaniu się amunicji, wybierających wraz z dziećmi śmierć w przepaści (1803 r.), należy dziś do kanonu greckiego wychowania. Miejsce ich kaźni, góra Zalogos, wzbogacona monumentalnym zespołem pomnikowym, stanowi dziś cel szkolnych wycieczek. 
W wojnie o niepodległość Grecji, w latach 1821-1828, Sulioci wyróżnili się m.in. w trakcie obrony ateńskiego Akropolu. Następnie kierowali uznawaną przez Greków za jedno ze szczytowych i najbardziej heroicznych wydarzeń (greckiej) historii, obroną miasta Mesolongion, następnie także przebiciem się przez pierścień otaczających głodujące miasto sił tureckich. Pozostałych obrońców napastnicy mordowali ze szczególnym okrucieństwem, wywołując wrzenie zachodniej opinii publicznej, w konsekwencji także szybką interwencję militarną państw zachodnich po stronie Grecji, w stopniu zabezpieczającym już grecką niepodległość.
Sulioci byli niegdyś liczącą kilkanaście tysięcy osób wspólnotą. Obecnie cztery historyczne wsie suliockie: Kakosouli, Kiafa, Navariko i Samoniva) zamieszkuje 748 osób, natomiast cała gmina Suli nominalnie. liczy 10.951 mieszkańców.
Język.
Pierwotnie Sulioci mówili własnym językiem będący formą (odmianą) dialektu czameryjskiego języka albańskiego. Po ciężkich stratach i znacznym rozproszeniu na pocz. XIX w. język Suliotów ulegał stopniowej hellenizacji aż do ostatecznego zaniku albańskiego substratu.

</doc>
<doc id="2207846" url="https://pl.wikipedia.org/wiki?curid=2207846" title="Krzysztof Zarzecki">
Krzysztof Zarzecki



</doc>
<doc id="2207854" url="https://pl.wikipedia.org/wiki?curid=2207854" title="Gustavo Nápoles">
Gustavo Nápoles

Gustavo Nápoles Montéon (ur. 11 maja 1973 w Monterrey) – były meksykański piłkarz występujący najczęściej na pozycji napastnika.

</doc>
<doc id="2207856" url="https://pl.wikipedia.org/wiki?curid=2207856" title="Gwoka">
Gwoka

Gwoka, gwo ka – rodzaj muzyki ludowej popularnej na karaibskiej wyspie Gwadelupa, powstały w epoce niewolnictwa, opierający się przede wszystkim na rytmie wybijanym na bębnach. Etymologia nie jest do końca jasna. Według jednej wersji nazwa "gwo ka" wywodzi się od francuskiego określenia „gros quart” dotyczącego beczek o ustalonym rozmiarze, według innej od afrykańskiego słowa „ka” (bęben). Tak więc słowo "gwo ka" oznacza pierwotnie tyle co „wielki bęben”. Największy z bębnów wyznacza główny rytm.
W tradycji "gwoka" wyróżnia się siedem podstawowych wzorców rytmicznych, na bazie których powstały liczne dodatkowe warianty:

</doc>
<doc id="2207859" url="https://pl.wikipedia.org/wiki?curid=2207859" title="Ryszard Groman">
Ryszard Groman

Ryszard Groman (ur. 30 września 1917 w Szczodrińsku w Rosji, zm. 30 maja 1993 w Białymstoku) – polski lekkoatleta, dwukrotny mistrz Polski.
Życiorys.
Był wszechstronnym lekkoatletą, ale największe sukcesy odnosił w skoku o tyczce. Przed II wojną światową był w tej konkurencji brązowym medalistą halowych mistrzostw Polski w 1939. Po wojnie podczas pierwszych mistrzostw Polski w 1945 zdobył złote medale w skoku o tyczce i skoku w dal. Później w skoku o tyczce był wicemistrzem w 1946 i brązowym medalistą w 1950, a także halowym mistrzem Polski w 1946 i 1947 oraz brązowym medalistą w 1948 i 1951. Zdobył również w hali srebrny medal w skoku w dal w 1946 i brązowy w trójskoku w 1948.
Rekordy życiowe:
Był zawodnikiem Supraślanki Supraśl (1936-1938) praz klubów białostockich: Strzelca (1939), Jagiellonii (1945), PKS (1946), KS (1947-1949), Związkowca (1950), ponownie Jagiellonii (1951) i Ogniwa (1952).
Życie prywatne.
Był rzemieślnikiem, specjalistą budowy stadionów lekkoatletycznych.

</doc>
<doc id="2207860" url="https://pl.wikipedia.org/wiki?curid=2207860" title="Bébé">
Bébé

Bébé, właśc. Tiago Manuel Dias Correia (ur. 12 lipca 1990 w Agualva-Cacém) – portugalski piłkarz występujący na pozycji skrzydłowego (może grać zarówno na prawej, jak i lewej pomocy) lub napastnika. Aktualnie występuje w Rayo Vallecano. Jego pseudonim znaczy po portugalsku "dziecko" i został mu nadany przez starszego brata
Początki.
Tiago Correia jest synem Francisco i Deolindy, emigrantów z Republiki Zielonego Przylądka, mieszkających w Portugalii. Jako małe dziecko został porzucony przez rodziców i wychowywała go babcia, do czasu, kiedy w wieku 12 lat, na mocy decyzji sądu został przeniesiony do schroniska. Podczas pobytu w nim zaczął grać w piłkę i w 2009 został zaproszony do drużyny CAIS, która miała wystąpić na Europejskim Festiwalu Ulicznej Piłki Nożnej w Foča, w Bośni i Hercegowinie. W trakcie turnieju Tiago strzelił 4 gole w 6 meczach, ale mimo to CAIS odpadł po drugiej rundzie. Po dobrym występie w turnieju Bébé był brany pod uwagę przy ustalaniu składu Portugalii na Mistrzostwa Świata bezdomnych w piłce nożnej, jednak ostatecznie nie otrzymał nominacji, ponieważ podpisał profesjonalny kontrakt z Estrela da Amadora, portugalskim drugoligowym zespołem.
Kariera klubowa.
Bébé występował w zespole z Amadory przez jeden sezon (2009/10). W tym czasie rozegrał w nim 26 meczów ligowych i strzelił w nich 4 gole. Klub ten jednak zalegał z płaceniem wynagrodzenia piłkarzowi, w związku z czym Tiago 1 czerwca 2010 przeszedł na zasadzie wolnego transferu do Vitórii Guimarães, z którą podpisał pięcioletni kontrakt, zawierający sumę odstępnego, wynoszącą 9 milionów euro. W trakcie przygotowań do sezonu Bébé strzelił pięć goli w sześciu meczach i zwrócił na siebie uwagę przedstawicieli czołowych klubów Europy (m.in. Manchesteru United, Realu Madryt i Benfiki), w związku z czym zaledwie pięć tygodni po podpisaniu kontraktu z Vitorią kwotę odstępnego zapłacił za niego Manchester United. Klub otrzymał jedynie 60% kwoty, pozostała część przypadła agencji reprezentującej piłkarza. Transfer został sfinalizowany 16 sierpnia, kiedy Tiago przeszedł badania medyczne i następnego dnia został zaprezentowany mediom, razem z innymi nowymi nabytkami drużyny z Old Trafford – Javierem Hernándezem i Chrisem Smallingiem. 25 lipca 2014 roku podpisał 4-letni kontrakt z Benfiką Lizbona.
Manchester United.
Bébé został zgłoszony do udziału we wszystkich rozgrywkach, w których gra Manchester United, w tym do Ligi Mistrzów. Młody Portugalczyk zadebiutował w zespole 22 września 2010 w wygranym 5:2 meczu Pucharu Ligi ze Scunthorpe United, zmieniając w 74 minucie Parka Ji-sunga, pierwszy mecz w lidze rozegrał natomiast 2 października (0:0 z Sunderlandem), zmieniając w 80 minucie Andersona, zaś pierwszego gola strzelił Wolverhamptonowi 26 października w Pucharze Ligi, otwierając wynik meczu, który skończył się ostatecznie rezultatem 3:2 dla "Czerwonych Diabłów". 19 lutego 2011 zadebiutował w rozgrywkach o Puchar Anglii zaliczając pełny występ przeciw piątoligowemu Crawley Town. W sezonie 2010/11 rozegrał łącznie tylko siedem spotkań i strzelił tylko dwa gole i Manchester United postanowił wypożyczyć go do tureckiego Beşiktaşu JK.
Beşiktaş JK.
16 czerwca 2011 roku został wypożyczony do Beşiktaşu JK na sezon 2012/13, z opcją podpisania stałej umowy. Jednakże Bébé doznał kontuzji w meczu reprezentacji do lat 21, nie grał przez 6 miesięcy. 26 marca 2012 roku zadebiutował w tureckim zespole, w meczu z İstanbul Büyükşehir, zremisowanym 2-2.
Rio Ave.
27 grudnia 2012 zawodnik został wypożyczony do portugalskiego Rio Ave FC.
Paços de Ferreira.
We wrześniu 2013 trafił na wypożyczenie do Paços de Ferreira.
Benfica.
W lipcu 2014 podpisał czteroletni kontrakt z SL Benfica.
Córdoba.
W styczniu 2015 został wypożyczony do Córdoba CF.
Rayo Vallecano.
W lipcu 2015 trafił na wypożyczenie do Rayo Vallecano
Kariera międzynarodowa.
Tiago grał do tej pory w dwóch juniorskich reprezentacjach Portugalii: U-19 i U-21. W tej drugiej rozegrał pięć meczów, w których strzelił jednego gola, było to w spotkaniu z Macedonią. Piłkarz nie zadebiutował jeszcze w pierwszej reprezentacji swego kraju, ciągle też może wybrać grę dla Republiki Zielonego Przylądka.
Statystyki kariery.
Kariera klubowa.
"Stan na 20 maja 2019"

</doc>
<doc id="2207863" url="https://pl.wikipedia.org/wiki?curid=2207863" title="Port lotniczy (film)">
Port lotniczy (film)

Port lotniczy – amerykański film katastroficzny z 1970 roku, na podstawie książki Port lotniczy, której autorem jest Arthur Hailey
Opis fabuły.
Port lotniczy Lincoln zmaga się ze śnieżycą. Ma wystartować ostatni samolot przed tymczasowym zamknięciem ruchu ze względu na złe warunki atmosferyczne. Wśród pasażerów znajduje się D. O. Guerrerro, który wykupuje wysoką polisę i podróżuje z tajemniczą walizką, a także Ada Quonsett, miła staruszka podróżująca na gapę.
Po pewnym czasie okazuje się, że Guerrero jest w posiadaniu śmiertelnej broni. Zaczyna się walka o życie załogi i pasażerów.
Obsada.
i inni

</doc>
<doc id="2207864" url="https://pl.wikipedia.org/wiki?curid=2207864" title="Tony Easley">
Tony Easley

Tony Bernard Easley Jr (ur. 15 lipca 1987 w Auburn w stanie Alabama) – amerykański koszykarz występujący na pozycjach silnego skrzydłowego lub środkowego, obecnie zawodnik Fortitudo Agrigento.
W sezonie 2010/2011 występował w Polskiej Lidze Koszykówki, w drużynie Polonii Warszawa.
Koszykarską karierę rozpoczął w 2006. Absolwent uniwersytetu Murray State, w którym grał w latach 2006-2010. W barwach Polonii zadebiutował 6 października 2010 w meczu z Anwilem Włocławek.
Gra na pozycji środkowego lub silnego skrzydłowego. Mierzy 206 cm.
Wystąpił w konkursie wsadów PLK 2011. Easley zaskoczył kibiców występując w cudzych okularach.
Na sezon 2011/2012 przeniósł się do zespołu drugiej ligi włoskiej FulgorLibertas Forli. W sezonie 2012/2013 reprezentował barwy Banco di Sardegna Sassari (włoska ekstraklasa). W 2012 rozegrał 3 spotkania w barwach Minnesoty Timberwolves podczas letniej ligi NBA.
30 sierpnia 2017 został zawodnikiem niemieckiego Walter Tigers Tuebingen. 3 stycznia 2018 opuścił klub. 14 sierpnia 2018 dołączył do rumuńskiego U-Banca Transylwania Kluż-Napoka.
11 sierpnia 2019 podpisał umowę z Fortitudo Agrigento, występującym w II lidze włoskiej (Serie A2).

</doc>
<doc id="2207865" url="https://pl.wikipedia.org/wiki?curid=2207865" title="La Grande">
La Grande



</doc>
<doc id="2207869" url="https://pl.wikipedia.org/wiki?curid=2207869" title="Mapa drogowa (harmonogram)">
Mapa drogowa (harmonogram)

Mapa drogowa – popularne, choć przeważnie krytykowane określenie na harmonogram działań bądź szczegółowy plan lub schemat czynności realizowanych stopniowo, mających doprowadzić do osiągnięcia zamierzonego celu.
Zamiennikami lepiej ugruntowanymi w języku polskim są wyrazy „plan” i „harmonogram”.
W języku angielskim termin (dosłownie „mapa drogowa”) stosowany jest w biznesie planowania strategicznego i komunikacji oraz strategii rozwoju technologicznego. Używa się go również na określenie wszelkiego rodzaju schematów postępowania, strategii czy też usystematyzowanych planów działania. W tym też kontekście w roku 2003 ogłoszony został pokojowy plan rozwiązania konfliktu izraelsko-palestyńskiego pod angielską nazwą („mapa drogowa” do pokoju).
Ewolucja znaczeniowa tego wyrażenia w języku polskim jest przykładem kalki językowej uwarunkowanej wpływem angielszczyzny. Mimo nieusankcjonowania tego nowego sensu przez wydawnictwa poprawnościowe i krytycznych głosów normatywistów tak rozumiane pojęcie mapy drogowej przenika do języka ogólnego i postępuje jego ekspansja w świeżo tłumaczonych dokumentach Unii Europejskiej czy w publikacjach dla biznesmenów. Od 2003 r. wyrażenie to można często spotkać w wypowiedziach polityków i dziennikarzy, określających wszelkie plany działań, zmierzające do rozwiązywania jakichś problemów, „mapami drogowymi”. Używanie tego terminu w kontekstach innych niż kartograficzne budzi jednak zastrzeżenia normatywistów, którzy uważają, że tradycyjne określenia „plan” i „harmonogram” wystarczająco spełniają swoją funkcję komunikatywną.

</doc>
<doc id="2207874" url="https://pl.wikipedia.org/wiki?curid=2207874" title="Marek Chwalewski">
Marek Chwalewski

Marek Chwalewski (ur. 22 czerwca 1939 w Pabianicach) – polski energetyk, polityk, działacz opozycji antykomunistycznej.
Życiorys.
W 1960 ukończył Technikum Energetyczne w Łodzi. W latach 1956–1966 był zatrudniony w Przedsiębiorstwie Robót Elektrycznych Elektromontaż, a w okresie 1966–1968 w Pabianickiej Fabryce Żarówek Polam. Następnie pracował w Łęczyckich Zakładach Mechanicznych w Piątku, a od 1969 do 1973 w Miejskim Przedsiębiorstwie Gospodarki Komunalnej. W latach 1980–1996 był zatrudniony w Pabianickich Zakładach Przemysłu Bawełnianego Pamotex. 
Uczestniczył w protestach marca 1968 i grudnia 1970. W latach 70. zaangażował się w działalność opozycyjną. Należał do Komitetu Obrony Robotników, Ruchu Obrony Praw Człowieka i Obywatela i Ruchu Wolnych Demokratów. Współpracował też z Wolnymi Związkami Zawodowymi Wybrzeża. Kolportował podziemne wydawnictwa m.in. „Robotnika”, „Opinię” i „Ruch Związkowy”. Od 1980 do 1981 wydawał pismo „Solidarni z Gdańskiem”. W 1980 wstąpił do NSZZ „Solidarność”. Był m.in. przewodniczącym jej struktury w Pabianicach i członkiem Zarządu Regionu Łódzkiego. W sierpniu 1981 organizował w tym mieście „marsz głodowy”. 
Wielokrotnie był poddany represjom, aresztowany, skazywany za działalność opozycyjną i więziony. W 1974 został aresztowany za "szkalowanie ustroju i przesyłanie szkalujących wiadomości do rozgłośni Radia Wolna Europa", a następnie w ramach represji umieszczony przymusowo w szpitalu psychiatrycznym, mimo że stwierdzono, iż jest zdrowy psychicznie. Od grudnia 1981 do grudnia 1982 był internowany. Następnie działał w podziemnej opozycji. W 1988 wystąpił z NSZZ „Solidarność”. Następnie był związany z Solidarnością Walczącą i Solidarnością 80. Po 1989 był wydawcą m.in. gazety lokalnej „Co wy na to?”. W 2000 przeszedł na emeryturę.
Od 1990 do 1991 należał do Partii Wolności, z listy której bez powodzenia ubiegał się o mandat poselski w wyborach parlamentarnych w 1991 (otrzymał 602 głosy). W 1995 wstąpił do Ruchu Odbudowy Polski. Od 1994 do 1999 był radnym i wiceprzewodniczącym rady miasta Pabianice. Od 1998 do 1999 był związany z Akcją Wyborczą Solidarność, a od 2001 do 2002 należał do Samoobrony RP. Pełnił funkcję przewodniczącego struktur tego ugrupowania w Pabianicach. Od 2004 do 2007 działał w stowarzyszeniu „Działacze Solidarności Stanu Wojennego”. W wyborach parlamentarnych w 2007 znalazł się na liście kandydatów Prawa i Sprawiedliwości do Sejmu, ale zrezygnował z kandydowania przed głosowaniem. W marcu 2008 wstąpił do Ligi Polskich Rodzin. Przed wyborami prezydenckimi w 2010 wchodził w skład komitetu poparcia dla kandydatury Jarosława Kaczyńskiego.
Odznaczenia.
W 2002 otrzymał medal „O Niepodległość Polski i Prawa Człowieka 13 XII 1981 – 4 VI 1989”, a w 2009, za "wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", został odznaczony przez prezydenta Lecha Kaczyńskiego Krzyżem Oficerskim Orderu Odrodzenia Polski. W 2016 prezydent Andrzej Duda odznaczył go Krzyżem Wolności i Solidarności.

</doc>
<doc id="2207877" url="https://pl.wikipedia.org/wiki?curid=2207877" title="Hej sokoły">
Hej sokoły



</doc>
<doc id="2207879" url="https://pl.wikipedia.org/wiki?curid=2207879" title="Ludzka stonoga">
Ludzka stonoga

Ludzka stonoga The Human Centipede: First Sequence – holenderski horror filmowy z 2009 roku w reżyserii Toma Sixa. W rolach głównych występują Dieter Laser, Ashley C. Williams, Ashlynn Yennie i Akihiro Kitamura. Film opowiada o niemieckim chirurgu, który porywa trzy osoby i łączy chirurgicznie ich usta z odbytem tworząc „ludzką stonogę”.
Koncepcja filmu zrodziła się z żartu przyjaciół reżysera o karaniu pedofilów poprzez przyszycie ich ust do odbytu grubego kierowcy ciężarówki. Six stwierdził również, że inspiracją do powstania filmu były eksperymenty medyczne prowadzone przez Josefa Mengele w obozie koncentracyjnym Auschwitz. Reżyser stwierdził w wywiadach, że chirurg asystował w projekcie procedury medycznej i że film jest w 100% zgodny z wiedzą medyczną. Jednak dokładność medyczna została określona jako śmieszna i „bzdurna” przez lekarzy i krytyków.
"Ludzka stonoga" otrzymała mieszane recenzje, ale kilka wyróżnień na międzynarodowych festiwalach filmowych. Serwis Rotten Tomatoes przyznał mu wynik 49%, co oznacza „zgniły”. Film został wydany w Stanach Zjednoczonych poprzez wideo na życzenie 28 kwietnia 2010 oraz w wersji limitowanej w kinach 30 kwietnia. Sequel filmu zatytułowany "Ludzka stonoga 2", został wydany w 2011 roku.
Fabuła.
Lindsay (Ashley C. Williams) i Jenny (Ashlynn Yennie) są amerykańskimi turystkami zwiedzającymi Niemcy. Gdy ich samochód psuje się, podczas szukania pomocy zostają porwane przez szalonego chirurga dr. Heitera (Dieter Laser), który odurza je narkotykami. Kobiety budzą się w prowizorycznej sali medycznej, gdy dr Heiter informuje porwanego wcześniej kierowcę ciężarówki, że „nie pasuje” i zabija go. Gdy kobiety budzą się po raz drugi, dr Heiter przyprowadza porwanego japońskiego turystę Katsuro (Akihiro Kitamura). Lekarz wyjaśnia, że jest światowej sławy chirurgiem rozdzielającym bliźnięta syjamskie, ale marzy o stworzeniu nowej istoty złożonej z trzech osób o jednym układzie pokarmowym. Po nieudanej próbie ucieczki Lindsay, Heiter przeprowadza operację, umieszczając Lindsay w środku, Katsuro na początku, a Jenny na końcu.
Lekarz traktuje trzy połączone osoby jak zwierzę, zmuszając Lindsay do jedzenia odchodów Katsuro. Heiter jest w nocy budzony przez krzyki jego ofiar i po badaniu uświadamia sobie, że Jenny dostała sepsy i umiera. Do domu Heitera przychodzi dwóch detektywów badających sprawę zaginięcia trzech osób. Heiter podejmuje nieudaną próbę porwania ich i użycia jako zamienników za Jenny. Funkcjonariusze postanawiają wyjść i wrócić z nakazem przeszukania. Trzy połączone ofiary podejmują nieudaną próbę ucieczki z gabinetu w piwnicy. Przy spotkaniu ofiar z Heiterem, Karuto przyznaje po japońsku, że zasłużył na swój los i popełnia samobójstwo, podcinając sobie gardło kawałkiem szkła. Funkcjonariusze wracają i przeszukują dom, gdy Heiter ukrył się w okolicy domowego basenu. Podczas przeszukiwania jeden z funkcjonariuszy słyszy strzał i spiesząc na pomoc koledze orientuje się, że został śmiertelnie postrzelony przez Heitera. Heiter strzela do drugiego funkcjonariusza w brzuch, gdy on odpowiada strzałem w głowę. Jenny umiera z powodu sepsy, a Lindsay zostaje sama w domu pomiędzy dwiema martwymi ofiarami.
Premiera.
Film został wydany w Wielkiej Brytanii na DVD i Blu-ray 20 sierpnia 2010, a w Stanach Zjednoczonych 5 października 2010. W lutym 2011 całkowity dochód ze sprzedaży płyt DVD w Stanach Zjednoczonych wyniósł 1 753 133 dolary.
Sequel.
Tom Six w 2010 roku powiedział, że pracuje nad sequelem "Ludzkiej stonogi" i w zależności od jego sukcesu powstanie również trzecia część filmu. Ashlynn Yennie w maju 2010 podczas Weekend of Horrors powiedziała, że druga część filmu będzie zawierała „krew i gówno”, których widzowie nie widzieli w pierwszej części. Produkcję drugiej części filmu rozpoczęto w Londynie w czerwcu 2010.
Fabuła drugiej części filmu opowiada o mężczyźnie, który obejrzał na DVD film "Ludzka stonoga", i postanowił również stworzyć „stonogę”, jednak złożoną z 12 osób. W Wielkiej Brytanii planowane było wydanie filmu na DVD, jednak British Board of Film Classification odmówiło przyznania kategorii wiekowej, co uniemożliwia dystrybucję filmu na terenie Wielkiej Brytanii.
Parodie.
Pornograficzna parodia w reżyserii Lee Roy Myers o tytule "The Human Sexipede" została wydana we wrześniu 2010. Film został także sparodiowany w programie rozrywkowym NBC "Saturday Night Live", w odcinku "HumancentiPad" serialu "South Park" oraz na stronie internetowej Funny or Die.

</doc>
<doc id="2207881" url="https://pl.wikipedia.org/wiki?curid=2207881" title="Kulturfilme">
Kulturfilme

Kulturfilme – seria niemieckich filmów edukacyjnych, zazwyczaj dokumentalnych, tworzonych od lat 20. XX wieku w wytwórni Universum Film Aktiengesekkschaft (UFA). "Kulturfilme" mogły być krótko- lub pełnometrażowe i podejmowały różne tematy, m.in. pochwałę aktywności fizycznej ("Drogi do siły i piękna", 1925), rolę i przyszłość ludzkości w świetle wiedzy astronomicznej i fizycznej ("Cud stworzenia", 1926), działanie psychoanalizy ("Tajemnice duszy", 1926), hodowlę psów ("Des Menschen Freund", 1924), tematykę medyczną, przyrodniczą, podróżniczą itp.
"Kulturfilme" były pokazywane w niemieckich szkołach, na uniwersytetach i w kinach; były też popularne poza granicami Niemiec.

</doc>
<doc id="2207883" url="https://pl.wikipedia.org/wiki?curid=2207883" title="Orimattila">
Orimattila

Orimattila – miasto i gmina w Finlandii, w regionie Päijät-Häme. Zamieszkana przez 14 902 osoby (31 grudnia 2010). Powierzchnia do roku 2011 wynosiła 616,97 km², z czego 8,5 km² stanowiła woda. 1 stycznia 2011 roku do gminy została włączona sąsiednia gmina Ärtjärvi. Założone w 1636 roku, prawa miejskie od 1992.
W 1957 roku w Orimattili urodzili się fińscy reżyserowie Mika i Aki Kaurismäki.

</doc>
<doc id="2207889" url="https://pl.wikipedia.org/wiki?curid=2207889" title="MZPR">
MZPR



</doc>
<doc id="2207890" url="https://pl.wikipedia.org/wiki?curid=2207890" title="Fustanella">
Fustanella

Fustanella - tradycyjna spódnica bałkańska noszona przez mężczyzn.

</doc>
<doc id="2207891" url="https://pl.wikipedia.org/wiki?curid=2207891" title="Torey Thomas">
Torey Thomas

Torey Jamal Thomas (ur. 26 lutego 1985 w White Plains) – amerykański koszykarz, występujący na pozycji rozgrywającego.
25 lipca 2017 podpisał umowę z francuskim ADA Blois Basket 41, występujący w lidze Pro-B. 5 września 2018 dołączył do tunezyjskiego Etoile Sportive Rades.
8 stycznia 2019 został zawodnikiem AZS-u Koszalin.

</doc>
<doc id="2207895" url="https://pl.wikipedia.org/wiki?curid=2207895" title="Bogdan Straton">
Bogdan Straton

Bogdan Straton (ur. 23 sierpnia 1983 w Jassach) – rumuński piłkarz występujący na pozycji środkowego obrońcy.
Życiorys.
Straton jest wychowankiem Minaur Zlatna, w którego barwach grał w 2003 roku. Następnie przeniósł się na pół roku do I-ligowej drużyny Unirea Alba Iulia (6. pozycja na koniec rozgrywek), by potem zostać zawodnikiem CFR Paşcani.
Od 2005 roku Straton reprezentował FC Botoşani. Zajmował z nim kolejno 8., 4. oraz 11. miejsce w II lidze. Jesienią 2007 roku był jeszcze podstawowym piłkarzem zespołu, ale na wiosnę przeszedł do występującej w I lidze Politehnici Jassy. Zagrał tam tylko w 3 spotkaniach - z Unireą Urziceni, Rapidem Bukareszt i FC Vaslui.
Tuż przed rozpoczęciem kolejnych rozgrywek, latem 2008 roku obrońca trafił na zasadzie wypożyczenia do drugoligowego Petrolulu Ploeszti. W sezonie 2009/10 Straton strzelił jedyną bramkę podczas występów dla klubu z Jassy - 21 marca pokonał bramkarza rywali w przegranym spotkaniu z Universitateą Craiova. Politehnica zajęła 16. pozycję w tabeli końcowej i spadła do niższej klasy rozgrywkowej.
Sezon 2010/11 Straton rozpoczął już jako piłkarz II-ligowego FC Botoşani. 12 stycznia 2011 roku podpisał 2,5-letni kontrakt z Widzewem Łódź, który rozwiązano pół roku później. Obecnie Rumun jest graczem CSMS Iași.

</doc>
<doc id="2207898" url="https://pl.wikipedia.org/wiki?curid=2207898" title="Philippus da Caserta">
Philippus da Caserta

Philippus da Caserta (zm. koniec XIV wieku) - średniowieczny teoretyk muzyki i kompozytor związany ze stylem "ars subtilior", ojciec Antonella. Działał na dworze papieskim w Awinionie w latach 70. XIV w. Większość twórczości to ballaty oraz ballady, chociaż niedawno odkryto jego "Credo" i ronda.
Jego ballada "En attendant souffrir" została napisana przez Bernabò Viscontiego, co zostało potwierdzone przez obecność motta tego artysty. Dwa utwory Caserty: "En remirant" i "De ma dolour", korzystają z fragmentów tekstów zaczerpniętych z chansonów stworzonych przez najsłynniejszego kompozytora tamtych czasów, Guillaume'a de Machauta. Reputacja Caserty była na tyle znacząca, że znany kompozytor Johannes Ciconia korzystał z części jego ballad w swoich własnych utworach.
Twórczość.
Wszystkie utwory były na trzy głosy.

</doc>
<doc id="2207900" url="https://pl.wikipedia.org/wiki?curid=2207900" title="Dag Jostein Fjærvoll">
Dag Jostein Fjærvoll

Dag Jostein Fjærvoll (ur. 20 stycznia 1947 w Hadsel, zm. 5 lutego 2021) – norweski polityk, działacz partii Kristelig Folkeparti.
W latach 1985–1997 pełnił mandat deputowanego do Stortingu. Był ministrem: obrony (1997–1999) oraz transportu i komunikacji (1999–2000).
Jego ojcem był polityk Edmund Fjærvoll. Dag Jostein Fjærvoll jest żonaty i ma dwóch synów.

</doc>
<doc id="2207901" url="https://pl.wikipedia.org/wiki?curid=2207901" title="Lissus">
Lissus



</doc>
<doc id="2207902" url="https://pl.wikipedia.org/wiki?curid=2207902" title="Lissos">
Lissos



</doc>
<doc id="2207904" url="https://pl.wikipedia.org/wiki?curid=2207904" title="Continental Cup of Curling">
Continental Cup of Curling

Continental Cup of Curling – turniej curlingowy rozgrywany corocznie (z wyłączeniem sezonu olimpijskiego) między zespołami z Kanady a Europą lub resztą świata. Każda ze stron reprezentowana jest przez 6 zespołów, w rywalizacja wykorzystuje się unikatowy system punktacji. Zawody organizowane są od 2002, początkowo Ameryka Północna walczyła z Europą, od 2008 do turnieju zaproszono chińskich curlerów.
Format gry.
Od 2015 w turnieju uczestniczy drużyna Kanadyjska oraz europejska (w latach nieparzystych) lub reszta świata (zespoły ze Stanów Zjednoczonych oraz strefy Azji i Pacyfiku, w latach parzystych). Każda z drużyn składa się z 3 zespołów kobiecych i męskich, mogą być to zespoły, których członkowie grają co dzień lub łączone.
Do 2014 w rywalizacji uczestniczyły drużyny Ameryki Północnej i reszty świata. Cztery zespoły z Ameryki wybierane były przez Canadian Curling Association, która swój wybór bazuje na występach w Canada Cup, mistrzostwach świata oraz zimowych igrzyskach olimpijskich. Pozostałe dwie drużyny wyłaniała United States Curling Association, zazwyczaj byli to aktualni mistrzowie Stanów Zjednoczonych. Światowa Federacja Curlingu wyłania wszystkie drużyny spoza Ameryki.
Podczas turnieju gry odbywają się w czterech konkurencjach: parach mieszanych, singles, drużynach oraz skins game. Nowe zasady punktacji wprowadzono w 2013. Za zwycięstwo w meczu otrzymuje się jeden punkt, w przypadku remisu każda z drużyn otrzymuje pół punktu. W meczach typu skins stawką jest pięć punktów. Razem daje to możliwość zdobycia 60 punktów. Turniej toczy się do momentu, w którym jedna ze stron zdobędzie 31 punktów.
Do 2012 stosowano inną formę punktacji, odpowiednio łącznie w każdej z konkurencji do zdobycia było 36, 32, 72, 260 pkt..
Pary mieszane.
W turnieju odbywają się dwie sesje gier par mieszanych Wygrana drużyna inkasuje 1 punkt, w przypadku remisu obydwie otrzymują pół punktu.
Do 2007 drużyna składała się dodatkowo z dwóch zawodników, którzy mogli tylko szczotkować. Obecnie szczotkować może zagrywający lub skip. Początkowo pary mieszane grały tylko w pucharze kontynentalnym, zawody te dały podwalinę pod wyodrębnienie oddzielnej dyscypliny w curlingu.
Singles.
"Singles" to konkurencja techniczna, zawodnicy mają za zadanie wykonywanie określonych zagrań. W trakcie Continental Cup odbywa się sześć meczów singles, trzy pomiędzy zespołami każdej płci. Zwycięzca meczu otrzymuje 1 punkt, w przypadku remisu po pół punktu.
Mecz składa się z 6 zadań, które musi wykonać jeden członek z każdej drużyny:
Każdy zawodnik musi wykonać przynajmniej jedno zagranie, lecz żaden nie może zrobić tego trzy razy. Za każde zagranie można otrzymać maksymalnie 5 punktów (łącznie 30), ich liczba zależy od poprawności wykonania.
Dodatkowo po trzy zagrania w drużynie muszą zostać wykonane z rotacją wewnętrzną i trzy z zewnętrzną. Rywalizacja odbywa się na trzech torach, lecz nie jednocześnie. Gdy pierwsze zagranie wykona drużyna np. z Ameryki Pn. na torze A, później wykonuje je zespół amerykański na torze B, później C. Po zakończeniu 1. do zagrań przystępuje drużyna przeciwna w kolejności od C do A.
Do 2007 drużyna wybierała jednego zawodnika, który był zagrywającym. Pozostali szczotkowali i jeden obejmował pozycję skipa.
Drużyny.
Jest to normalna konkurencja curlingowa. Łącznie w 6 sesjach rozgrywa się 18 meczów. Wygrany mecz daje zespołowi 1 punkt, remis pół.
Skins.
Ostatnią konkurencją i najbardziej wartościową w walce o punkty są skins game. W dwóch sesjach rozgrywanych jest 6 meczów (kobiet, mężczyzn i mikstów). W meczu do zdobycia jest 5 punktów.
W latach 2007–2012 rozgrywano trzy sesje meczów, w sekwencji 3-3-2. Mecze w poszczególnych sesjach miały wartość 20, 30 i 55 punktów. Punkty te nie są były przeliczane i bezpośrednio liczyły się w końcowej klasyfikacji. W pierwszych dwóch turach rozgrywany był mecz kobiet, mężczyzn i mikstów. W ostatniej nie uczestniczyła drużyna mieszana.
Przed 2007 w harmonogramie uwzględnione były dwie sesje meczów skins, wówczas miały one łączną pulę punktów odpowiednio 30, 40 i 60.

</doc>
<doc id="2207905" url="https://pl.wikipedia.org/wiki?curid=2207905" title="David Jackson (koszykarz)">
David Jackson (koszykarz)

David Jackson (ur. 22 lutego 1986 w Memphis) - amerykański koszykarz występujący na pozycji rzucającego obrońcy, obecnie zawodnik PGE Turowa Zgorzelec 
16 sierpnia 2016 podpisał drugi w karierze kontrakt z PGE Turowem Zgorzelec. 17 lipca 2017 rozwiązał umowę z klubem za porozumieniem stron. 19 lipca został zawodnikiem francuskiego Chorale de Roanne Basket, występującego w II klasie rozgrywkowej - Pro-B. 12 stycznia podpisał kolejny kontrakt z PGE Turowem Zgorzelec 

</doc>
<doc id="2207906" url="https://pl.wikipedia.org/wiki?curid=2207906" title="Wojciech Morawski (historyk)">
Wojciech Morawski (historyk)

Wojciech Morawski (ur. 31 października 1954 w Legionowie) – polski historyk i ekonomista, profesor nauk ekonomicznych, specjalizuje się głównie w historii gospodarczej. Kierownik Katedry Historii Gospodarczej i Społecznej Szkoły Głównej Handlowej w Warszawie.
Życiorys.
Studiował na Wydziale Historycznym Uniwersytetu Warszawskiego, które ukończył w 1978. Pracę magisterską poświęconą zerwaniu stosunków polsko-radzieckich w 1943 napisał pod kierunkiem prof. Jerzego Holzera. Po zakończeniu studiów podjął pracę w Katedrze Historii Gospodarczej i Społecznej Szkoły Głównej Planowania i Statystyki w Warszawie (od 1991 Szkoły Głównej Handlowej w Warszawie). Pracuje tam do chwili obecnej, od 2002 jako kierownik katedry. Pracę doktorską pt. „Polityka gospodarcza rządu Aleksandra Skrzyńskiego” napisał pod kierunkiem prof. Ireny Kostrowickiej i obronił w 1985 (wyd. 1990). W 1996 obronił pracę habilitacyjną pt. „Bankowość prywatna w II Rzeczypospolitej”. W 1999 był stypendystą Uniwersytetu w Uppsali. W 2006 uzyskał tytuł naukowy profesora. W latach 2012–2016 Dziekan Studium Licencjackiego, zaś w okresie 2016–2020 Dziekan Kolegium Ekonomiczno-Społecznego SGH.
Wojciech Morawski specjalizuje się w najnowszej historii gospodarczej i historii finansów. Ponadto interesuje się najnowszą historią polityczną i geografią historyczną. Jest założycielem i byłym prezesem stowarzyszeń: Towarzystwa Miłośników Geografii Historycznej im. Zygmunta Glogera oraz Polskiego Towarzystwa Historii Gospodarczej. Stale współpracuje z redakcją miesięcznika Mówią Wieki.
Wojciech Morawski jest autorem ok. 500 artykułów i kilkunastu książek.

</doc>
