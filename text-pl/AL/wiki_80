<doc id="2214643" url="https://pl.wikipedia.org/wiki?curid=2214643" title="Monastyr Trójcy Świętej w Korcu">
Monastyr Trójcy Świętej w Korcu

Monastyr Trójcy Świętej (ukr. "Свято-Троїцький монастир") – żeński stauropigialny monaster w Korcu, podległy Ukraińskiemu Kościołowi Prawosławnemu Patriarchatu Moskiewskiego.
Historia.
W obecnym kształcie klasztor istnieje od 1869, gdy na mocy carskiego ukazu zakonnice prawosławne przejęły zabudowania istniejącego od XVII w. klasztoru franciszkanów. Jednak tradycja prawosławnej wspólnoty monastycznej w Korcu jest dłuższa. W 1064 ihumen Monasteru Kijowsko-Pieczerskiego, Warłaam, powracając z pielgrzymki, założył w okolicach dzisiejszego Korca żeński klasztor pod wezwaniem Zwiastowania. Istniał on do najazdu tatarskiego w 1242, gdy został całkowicie zniszczony. Odbudowa monasteru rozpoczęła się po odejściu najeźdźców; otrzymał wówczas wezwanie Zaśnięcia Matki Bożej. Miało to miejsce po 1274.
Klasztor po odbudowie stał się obiektem obronnym, co pozwoliło mu przetrwać serię kolejnych napaści między XIII a XV wiekiem. Ostatecznie w 1496 monaster został zniszczony przez wojska chana Mengli Gireja. Nową wspólnotę założył w 1571 książę korecki Joachim; prace budowlane ukończono 8 lat później. Tym razem monaster otrzymał wezwanie Zmartwychwstania Pańskiego, co miało nawiązywać do jego ponownej organizacji na ruinach poprzednich. Otwarcie nowego monasteru miało wzmocnić prawosławie w regionie, występując przeciwko działającej na Wołyniu misji katolickiej. Pierwszą przełożoną wspólnoty była córka księcia, Sofia, w monasterze Serafina. Po podpisaniu unii brzeskiej klasztor w Korcu był jedyną żeńską wspólnotą na Wołyniu, która nie przystąpiła do Kościoła unickiego.
Od 1622 w monasterze przechowywana jest czczona jako cudowna kopia ikony Matki Bożej „Wstawienniczka Za Grzesznych”. W 1628 klasztor odwiedził Hiob Poczajowski.
Według źródeł ukraińskich, zabudowania klasztoru franciszkanów z XVII w. były budowane na potrzeby mniszek prawosławnych, dzięki porozumieniu przełożonej klasztoru i Samuela Koreckiego. Jednak po jego śmierci jego brat Karol Jan Korecki przeszedł na katolicyzm, a do niedokończonego kompleksu budynków sprowadził zakonników katolickich. Mniszki pozostały natomiast w starszych obiektach powstałych w XVI w..
W 1752, z inicjatywy unickiego biskupa łuckiego i ostrogskiego Teodozego Lubienieckiego monaster w Korcu został przejęty przez bazylianki przy pomocy wojska polskiego. Powrót mniszek prawosławnych nastąpił po II rozbiorze Polski, 12 kwietnia 1795, gdy część Wołynia z Korcem znajdowała się już w granicach Imperium Rosyjskiego. Dwa lata później pożar zniszczył większą część zabudowań klasztornych, które zostały odbudowane przed 1800.
W 1864 w klasztorze zamieszkiwało 55 mniszek i posłusznic, zaś dotychczasowy kompleks budynków monasterskich nie zezwalał na przyjmowanie nowych kandydatek. 10 czerwca tego roku ihumenia Apolinaria (Kniaziewa) zwróciła się do arcybiskupa wołyńskiego Antoniego z prośbą o przejęcie przez mniszki prawosławne zabudowań klasztoru franciszkanek sąsiadującego z monasterem (założonego w 1620). 28 maja 1866 otrzymała na to zgodę; mniszki monasteru Zmartwychwstania Pańskiego zamieszkały w obiektach zlikwidowanego klasztoru katolickiego, który został przekształcony w prawosławny klasztor Trójcy Świętej. Zabudowania zajmowane wcześniej przez zakonnice zostały zmienione w skit Zmartwychwstania Pańskiego, filię klasztoru Trójcy Świętej, częściowo zaś zaadaptowane na szkołę i przytułek. Zdaniem Anny Radziukiewicz w momencie przejęcia przez prawosławnych klasztor franciszkański był od kilku lat opuszczony i wymagał kapitalnego remontu.
Z monasterem związana była pierwsza narzeczona Puszkina, Anna Olenina, po zamążpójściu Andro. Będąc już w podeszłym wieku, osiedliła się ona w majątku swojej córki w pobliżu Korca i hojnie wspierała przytułek dla sierot prowadzony przez mniszki. W klasztorze została też pochowana.
W 1915 mniszki z Korca udały się na bieżeństwo. Zabrały ze sobą cały ruchomy majątek klasztoru. Porzucone budynki klasztorne były w okresie I wojny światowej użytkowane przez wojsko niemieckie jako koszary i miejsce przetrzymywania jeńców. W 1918 zakonnice wróciły do monasteru, przywożąc ze sobą większość wywiezionego wcześniej majątku. Zamieszkały w budynkach pofranciszkańskich wobec przejęcia obiektów starego monasteru przez policję i straż graniczną. W czasie wojny polsko-bolszewickiej w budynkach monasterskich stacjonowały na przemian wojska walczących stron. W rezultacie zabudowania klasztorne zostały poważnie zdewastowane. Mniszki dysponowały w dwudziestoleciu międzywojennym dwiema cerkwiami (z czterech, jakie posiadały w XIX w.) – Trójcy Świętej i Jana Chrzciciela, dwupiętrowym budynkiem mieszkalnym, budynkami gospodarczymi, domem dla spowiednika wspólnoty i murowanym obiektem, w którym rozlokowano sierociniec. Oprócz prowadzenia domu sierot zakonnice opiekowały się także cerkwiami parafialnymi w Korcu i w pobliskich miejscowościach. 
W dwudziestoleciu międzywojennym monaster należał do diecezji wołyńskiej Polskiego Autokefalicznego Kościoła Prawosławnego. Należał do największych klasztorów prawosławnych na terytorium Polski. Równocześnie władze województwa wołyńskiego, wychodząc z założenia, że Kościół prawosławny nie potrzebuje trzech klasztorów żeńskich na terenie Wołynia, dążyły do jego zamknięcia. Nie powoływały się przy tym na powszechny w podobnych wypadkach argument o antypolskiej postawie mieszkanek monasteru. Klasztorowi odebrano przy tym część posiadanej ziemi, zostawiając w jego rękach jedynie pasiekę, ogród botaniczny z sadem i młyn. Wielokrotne prośby ihumeni Michaliny o nieodbieranie mniszkom większej części gruntów nie przynosiły skutku; w rezultacie wspólnota utrzymywała się przede wszystkim z rękodzieła, sprzedaży dewocjonaliów i wyrobów własnych, jak również z datków. Były to środki niewystarczające. W dwudziestoleciu międzywojennym mniszki były zmuszone ubiegać się o dodatkową pomoc ze strony diecezji wołyńskiej, jak również zrezygnować z remontów obiektów monasterskich; były one jedynie zabezpieczane przed postępującą dewastacją. 
W czasie II wojny światowej monaster był kilkakrotnie zmuszany do przekazywania cennego wyposażenia na rzecz wojsk hitlerowskich, które napadały go pod pretekstem poszukiwania partyzantów. Po II wojnie światowej był to jedyny klasztor na Wołyniu, który nie został zamknięty przez władze stalinowskie i działał nieprzerwanie przez cały okres przynależności regionu do ZSRR. Zakonnice nadal prowadziły sierociniec.
Od 1984 klasztor posiada status stauropigialnego. W 1990 monaster odzyskał dawny skit Zmartwychwstania Pańskiego, obecnie w remoncie. Zakonnice prowadzą gospodarstwo rolne, pasiekę, sad i piekarnię.
Architektura.
Kompleks zabudowań monasteru w Korcu składa się z budynku mieszkalnego z cerkwią domową Narodzenia św. Jana Chrzciciela, dzwonnicy oraz soboru Trójcy Świętej, powstałego poprzez przebudowę franciszkańskiego kościoła klasztornego. W latach 1863–1880 dokonano całkowitej przebudowy jego fasady zachodniej, do której dobudowano drewnianą wieżę. Podwyższono również wschodnią część nawy głównej i wzniesiono nad nią pięć cebulastych kopułek. Całość była od tego momentu utrzymana w stylu bizantyjsko-rosyjskim. We wnętrzu trójnawowej, bazylikowej świątyni wykonano w końcu XIX wieku freski. Budynek mieszkalny dla mniszek pochodzi z XVII w., jest jednopiętrowy, wsparty przyporami. Do jego północnego skrzydła przylega cerkiew domowa. Stojącą obok dzwonnicę wzniesiono w 1905.

</doc>
<doc id="2214644" url="https://pl.wikipedia.org/wiki?curid=2214644" title="Kępa (powiat golubsko-dobrzyński)">
Kępa (powiat golubsko-dobrzyński)

Kępa – osada w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
W latach 1975–1998 miejscowość należała administracyjnie do województwa toruńskiego.

</doc>
<doc id="2214645" url="https://pl.wikipedia.org/wiki?curid=2214645" title="Friedrich Heyne">
Friedrich Heyne

Friedrich Hermann Heyne (ur. 1813 w Kirchhain, zm. 1856 w Bydgoszczy) – burmistrz Krosna Odrzańskiego (1840–1844), nadburmistrz Bydgoszczy (1845–1856).
Życiorys.
Urodził się 13 stycznia 1813 r. w Kirchhain, powiat
Luckau, rejencja frankfurcka. Był synem właściciela majątku ziemskiego. Naukę rozpoczął w domu rodzinnym pod okiem guwernerów, po czym uczęszczał do szkoły męskiej w Kirchhain. Równolegle uczył się również łaciny, języka francuskiego oraz greki. Mając 14 lat podjął naukę w gimnazjum w Luckau, które ukończył jako prymus szkoły, składając egzamin maturalny w 1833 roku. Dalszy etap jego nauki stanowiły studia w zakresie prawa, przez pierwszy rok na uniwersytecie w Lipsku, a następnie w Halle. 
Przedwczesna śmierć ojca i brak środków finansowych spowodowały, iż jeszcze w trakcie studiów zmuszony był zarabiać na swoje utrzymanie. Zatrudniał się jako doradca prawny w małych stowarzyszeniach i organizacjach, korzystając z protekcji swego wykładowcy z uniwersytetu, prof. von Madaia. Ostatecznie jednak z braku środków finansowych przerwał studia i podjął pracę zawodową jako praktykant w Wyższym Sądzie Krajowym w Naumburgu. W wyniku podjętych starań oraz wstawiennictwa prof. von Madaia, minister sprawiedliwości zaliczył mu triennium (3 lat studiów) oraz udzielił dyspensy od wymaganego urzędowo pełnego odbycia studiów, umożliwiającego podjęcie pracy sędziego. 
Po uregulowaniu swego statusu zawodowego pracował krótko w kilku sądach powiatowych, m.in. w Wyższym Sądzie Krajowym we Frankfurcie nad Odrą. W latach 1840-1844 pełnił urząd burmistrza miasta Krosno Odrzańskie, zaś w 1841 r. uzyskał tytuł komisarza sprawiedliwości z kwalifikacjami asesora sądów krajowych i miejskich. 
W 1844 r. złożył swą kandydaturę w wyborach nadburmistrza Bydgoszczy i został wybrany na posiedzeniu rady miejskiej w dniu 16 października 1844 r., mając zaledwie 32 lata.
Nadburmistrz Bydgoszczy.
Główną jego troską jako nadburmistrza stał się rozwój gospodarczy miasta, który wiązał z włączeniem miasta do sieci Pruskiej Kolei Wschodniej. Budowa nowych szlaków kolejowych umożliwiła szerszy udział miasta w ogólnopaństwowym obrocie handlowym, stworzyła nowe miejsca pracy sprzyjające napływowi robotników z Niemiec oraz ożywiła miejscowe rzemiosło. Dobrze prosperujący rzemieślnicy stopniowo przekształcali swoje warsztaty w znaczące fabryki i firmy przemysłowe. Budowa kolei sprzyjała także dorabianiu się gospodarzy-osadników świadczących usługi transportowe, którzy zarobione pieniądze przeznaczali na zakup ziemi, powiększając posiadane już gospodarstwa rolne. 
Sprawie budowy linii kolejowej poświęcił Heyne najwięcej uwagi. Przekonywał miejscowe władze regencyjne z prezydentem Hansem von Schleinitzem na czele, o celowości i konieczności podjęcia tej inwestycji. Mimo zgłaszanych przez Schleinitza wątpliwości (niepewna zyskowność tego przedsięwzięcia), starania Heynego uwieńczone zostały sukcesem i 27 lipca 1851 r. w obecności cesarza Wilhelma IV otwarło pierwszy odcinek Kolei Wschodniej z Krzyża do Bydgoszczy. Miasto zyskało tym samym połączenie z Poznaniem i Berlinem przez Szczecin.
Współcześni mu radni i mieszkańcy miasta cenili go jako gruntownie wykształconego, sprawnego i odpowiedzialnego urzędnika. Z jego imieniem łączono dynamiczny rozwój Bydgoszczy, jaki odnotowano w połowie XIX wieku. Podkreślano jego energię i upór w działaniu na rzecz podniesienia rangi gospodarczej miasta. Wyrazem szczególnego uznania była decyzja rady miejskiej o przyznaniu żonie i małoletnim dzieciom specjalnej renty.
Działalność w okresie Wiosny Ludów.
Rządy Heynego przypadły na okres rewolucji w Prusach i powstania w Wielkim Księstwie Poznańskim, któremu przewodził Ludwik Mierosławski. W planach powstańczych znalazła się także Bydgoszcz, jednak wykryto zawiązany tu spisek i polscy działacze narodowi zostali aresztowani. Poddano ich brutalnemu śledztwu. Swój udział w tych represjach miał także Heyne, niechętny Polakom. W procesie polskich spiskowców, który odbył się w Moabicie w dnach od 2 sierpnia do 17 listopada 1847 r. zeznawał jako świadek obciążając polskich działaczy niepodległościowych. Wydarzenia te spowodowały zaostrzenie się antagonizmów narodowościowych oraz wzrost nastrojów nacjonalistycznych wśród ludności niemieckiej. 
Rewolucji z 1848 r. towarzyszyło również pojawienie się liberalizmu politycznego, który nie dotyczył sfery spraw narodowościowych. Wśród przedstawicieli tego kierunku politycznego w mieście znalazł się burmistrz Heyne. 8 maja 1848 r. wybrano go deputowanym do pruskiego Zgromadzenia Narodowego. W wystąpieniach parlamentarnych i prasowych ostro krytykował monarchię, żądając zwiększenia udziału mieszczaństwa w życiu politycznym. W Bydgoszczy zdołał skupić wokół siebie grono wolnomyślnie nastrojonych przedstawicieli inteligencji, kupiectwa i rzemiosła. W działalności tej zyskał poparcie J. H. Deinhardta, pedagoga i filozofa, dyrektora Królewskiego Gimnazjum Fryderyka Wilhelma w Bydgoszczy. Wpływy liberałów w mieście zapewniły mu mandat poselski w wyborach do sejmu pruskiego przeprowadzonych w 1849 r. Ta postawa przysporzyła mu jednak wrogów wśród konserwatywnie nastawionych przedstawicieli regionalnych władz administracji państwowej. 
Odwołanie ze stanowiska burmistrza.
Po upływie jego kadencji burmistrza w 1856 r. zdecydowanie zwyciężył (stosunkiem głosów 30 do 3) w wyborach na kolejną 12-letnią kadencję. Uzyskał również formalne zatwierdzenie swego wyboru. Z inspiracji prezydenta regencji Juliusa von Schleinitza zorganizowano jednak kampanię polityczną skierowaną przeciwko niemu z powodu jego liberalnych przekonań. Doszło nawet do anonimowej denuncjacji Heynego do władz prowincji i Ministerstwa Spraw Wewnętrznych w Berlinie. W obronie burmistrza rada miejska wystosowała 23 maja 1856 r. specjalną petycję do króla zawierającą wyjaśnienia i prośbę o zatwierdzenie jego wyboru, jednak nie przyniosła ona oczekiwanego rezultatu. Ponowną próbę dotarcia do monarchy podjął w imieniu rady adwokat Emil Senff (późniejszy Honorowy Obywatel Bydgoszczy), lecz również ona zakończyła się niepowodzeniem. Ostatecznie Heyne został zmuszony do złożenia urzędu, w atmosferze skandalu politycznego. Osobiste niepowodzenie i afront, jaki spotkał go ze strony władz regencji, przyczynił się do jego przedwczesnej śmierci.
Zmarł 14 lipca 1856 r. w Bydgoszczy. Pochowano go na cmentarzu ewangelickim przy ul. Jagiellońskiej (dziś Park Ludowy im. W. Witosa). Był żonaty z Emestine z domu Sturmer. Miał troje dzieci: 2 synów i córkę. 
W okresie pruskim jego imieniem nazwano jedną z ulic miasta w Śródmieściu Bydgoszczy, której nazwę zmieniono po 1920 r. na ul. Mazowiecką.

</doc>
<doc id="2214646" url="https://pl.wikipedia.org/wiki?curid=2214646" title="Johann Christoph Schambogen">
Johann Christoph Schambogen

Johann Christoph Schambogen, czeski: "Jan Kryštof Schambogen", (ur. 1636 w Kłodzku, zm. 5 marca 1696 w Pradze) – prawnik, nauczyciel akademicki na Uniwersytecie Karola w Pradze oraz jego rektor w latach 1687-1689 i 1692-1693.
Życiorys.
Urodził się w 1636 roku w Kłodzku, gdzie spędził swoje dzieciństwo i wczesną młodość. Uczęszczał tam do Kolegium Jezuickiego. Po jego ukończeniu rozpoczął studia prawnicze w Pradze na tamtejszym Uniwersytecie Karola, które ukończył 15 listopada 1668 roku, uzyskując stopień naukowy doktora. Cztery dni później objął stanowisko profesora w dziedzinie prawa, zostając wykładowcą akademickim.
Był zaangażowany nie tylko w działalność dydaktyczną na swojej macierzystej uczelni, ale także organizacyjna, co pozwoliło mu na dwukrotne objęcie funkcji rektora na praskim uniwersytecie w latach 1687–1689 i 1692–1693. Zmarł w 1696 roku w Pradze, gdzie został pochowany.

</doc>
<doc id="2214647" url="https://pl.wikipedia.org/wiki?curid=2214647" title="Kujawy (powiat golubsko-dobrzyński)">
Kujawy (powiat golubsko-dobrzyński)

Kujawy – kolonia w Polsce położona w województwie kujawsko-pomorskim, w powiecie golubsko–dobrzyńskim, w gminie Ciechocin.
W XIX w. kolonia w powiecie lipnowskim, parafia Ciechocin.
W latach 1975–1998 miejscowość należała administracyjnie do województwa toruńskiego.

</doc>
<doc id="2214648" url="https://pl.wikipedia.org/wiki?curid=2214648" title="Leśno (województwo kujawsko-pomorskie)">
Leśno (województwo kujawsko-pomorskie)

Leśno – osada leśna w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
W latach 1975–1998 miejscowość należała administracyjnie do województwa toruńskiego.

</doc>
<doc id="2214649" url="https://pl.wikipedia.org/wiki?curid=2214649" title="Scott Tipton">
Scott Tipton

Scott Tipton (ur. 9 listopada 1956) – amerykański przedsiębiorca i polityk.
W latach 2011-2021, z ramienia Partii Republikańskiej reprezentuje trzeci okręg wyborczy w stanie Kolorado w Izbie Reprezentantów Stanów Zjednoczonych.

</doc>
<doc id="2214650" url="https://pl.wikipedia.org/wiki?curid=2214650" title="Łęga">
Łęga

Łęga – osada leśna w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
W latach 1975–1998 miejscowość należała administracyjnie do województwa toruńskiego.

</doc>
<doc id="2214651" url="https://pl.wikipedia.org/wiki?curid=2214651" title="Okonin (powiat golubsko-dobrzyński)">
Okonin (powiat golubsko-dobrzyński)

Okonin – osada w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
W latach 1975–1998 miejscowość należała administracyjnie do województwa toruńskiego.

</doc>
<doc id="2214653" url="https://pl.wikipedia.org/wiki?curid=2214653" title="Sęk (województwo kujawsko-pomorskie)">
Sęk (województwo kujawsko-pomorskie)

Sęk – kolonia w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
W latach 1975–1998 miejscowość należała administracyjnie do województwa toruńskiego.
Zobacz też: Sęk

</doc>
<doc id="2214654" url="https://pl.wikipedia.org/wiki?curid=2214654" title="Strębaczno">
Strębaczno

Strębaczno – osada leśna w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
W latach 1975–1998 miejscowość należała administracyjnie do województwa toruńskiego.

</doc>
<doc id="2214655" url="https://pl.wikipedia.org/wiki?curid=2214655" title="Tobółka">
Tobółka

Tobółka – osada leśna w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
W latach 1975–1998 miejscowość należała administracyjnie do województwa toruńskiego.

</doc>
<doc id="2214656" url="https://pl.wikipedia.org/wiki?curid=2214656" title="Topielec (województwo kujawsko-pomorskie)">
Topielec (województwo kujawsko-pomorskie)

Topielec – osada leśna w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
W latach 1975–1998 miejscowość należała administracyjnie do województwa toruńskiego.

</doc>
<doc id="2214657" url="https://pl.wikipedia.org/wiki?curid=2214657" title="Kurt Schrader">
Kurt Schrader

Kurt Schrader (ur. 19 października 1951 w Bridgeport, Connecticut) – amerykański polityk, członek Partii Demokratycznej.
Od 2009 roku jest przedstawicielem piątego okręgu wyborczego w stanie Oregon w Izbie Reprezentantów Stanów Zjednoczonych.

</doc>
<doc id="2214658" url="https://pl.wikipedia.org/wiki?curid=2214658" title="Robert Burneika">
Robert Burneika

Robert Burneika, właśc. Robertas Burneika, znany jako "Hardkorowy Koksu" (ur. 8 lipca 1978 w Olicie) – litewski kulturysta, zawodnik freak fight walczący w MMA, współautor oraz jednocześnie bohater filmów zachęcających do trenowania kulturystyki umieszczonych w serwisie YouTube. TVN Turbo wyemitowało dwa sezony programu „Nie ma Lipy!” z jego udziałem.
Życiorys.
Wychował się w Litewskiej Socjalistycznej Republice Radzieckiej, w dzieciństwie pomagał ojcu w warsztacie samochodowym. W wieku 21 lat wyemigrował do USA, by rozwijać swoją karierę sportową. W 2003 żonaty z Katherine posiadającą polskie korzenie. 20 grudnia 2013 Burneika poinformował o wniesieniu sprawy o rozwód.
Poza ojczystym językiem litewskim Burneika posługuje się również angielskim i rosyjskim, a także językiem polskim, którego nauczył się dzięki polskim kolegom z warsztatu, w którym pracował. 
W październiku 2019 roku urodziła mu się córka Gaja.
Biznes.
Właściciel firmy Burneika Sports, która oferuje suplementy diety.
Od listopada 2015 roku Robert Burneika posiada również w Warszawie swoją siłownię o nazwie Burneika Sport's Gym.
15 maja 2022 otworzył własny punkt gastronomiczny Burneika Burger.
Kariera MMA.
27 kwietnia 2012 roku podczas gali MMA Attack 2 w Katowicach stoczył debiutancką walkę na zasadach MMA przeciwko Marcinowi „El Testosteronowi” Najmanowi. Burneika pokonał rywala przez poddanie na skutek ciosów pięściami w 32. sekundzie drugiej rundy.
Rok później drugą walkę stoczył z Dawidem „Bad Boyem" Ozdobą, założycielem grupy tanecznej "BadBoys", określanej w mediach jako Polish Chippendales. "Hardkorowy Koksu" zwyciężył po decyzji sędziego, gdyż Ozdoba został zdyskwalifikowany za trzecią żółtą kartkę, która skutkowała przerwaniem pojedynku. Powodem przyznania wszystkich kartek było unikanie walki przez Ozdobę.
27 maja 2017 stoczył pojedynek na KSW 39 z raperem Pawłem „Popkiem Monsterem” Mikołajuwem, walkę przegrał w pierwszej rundzie przez poddanie, po ciosach Mikołajuwa.
4 czerwca 2022 powrócił do startów MMA po ponad 5-letniej przerwie. Podczas gali zawalczył z kulturystą znanym z projektu "Warszawski Koks" (na serwisie Youtube) Robertem „Roburem" Orzechowskim. Przegrał przez kontuzję nogi w pierwszej odsłonie pojedynku.
W kulturze.
Marcin Siegieńczuk, piosenkarz disco polo, napisał o Burneice piosenkę.
Wystąpił w roli Gniewka w zrealizowanym w latach 2019-2020 przez Telewizję Polską S.A. serialu dla dzieci "Al-Chemik".

</doc>
<doc id="2214662" url="https://pl.wikipedia.org/wiki?curid=2214662" title="Osuszacz membranowy">
Osuszacz membranowy

Osuszacz membranowy sprężonego powietrza - urządzenie przeznaczone do usuwania wilgoci, którego głównym elementem jest membrana wykonana z włókna polimerowego, przez którą przenikają cząsteczki wody z osuszanego powietrza.
Charakterystyka.
Osuszacze membranowe są przydatne w przypadku małych powierzchni oraz przy konieczności zintegrowania osuszacza ze sprężarką. Charakteryzują się małymi rozmiarami i mogą być montowane w wielu różnych konfiguracjach. Pracują przy różnych wartościach temperatury wlotowej i temperatury otoczenia. Osuszacze te są odporne na drgania, nie wymagają zasilania energią elektryczną, nie zagrażają wybuchem i pracują cicho.
Zasada działania.
Wilgotne powietrze wchodzące do modułu osuszającego, przechodzi przez zespół wielu membran z włókien syntetycznych. Podczas, gdy powietrze przepływa wzdłuż włókna, para wodna dyfunduje poprzez ścianki i gromadzi się na zewnątrz. Powietrze opuszczające moduł jest osuszone. Pewna mała część osuszonego powietrza jest zawracana i przechodzi wzdłuż zewnętrznych ścianek włókien zbierając wodę i odprowadzając ją na zewnątrz.

</doc>
<doc id="2214663" url="https://pl.wikipedia.org/wiki?curid=2214663" title="Johann Christoph Pezel">
Johann Christoph Pezel

Johann Christoph Pezel, też Pecelius, Petzel, Petzoldt, Bezel(d), Bezelius (ur. 5 grudnia 1639 w Kłodzku, zm. 13 października 1694 w Budziszynie) – niemiecki kompozytor, skrzypek i trębacz.
Życiorys.
Urodził się w 1639 roku w Kłodzku. Kilkanaście lat później przeniósł się do Lipska, gdzie od 1664 roku pracował jako skrzypek. Pięć lat później został członkiem miejskiej orkiestry dętej. Od 1672 roku zajmował się prowadzeniem miejscowego Collegium Musicum. W 1675 i 1679 roku bezskutecznie ubiegał się o posadę muzyka orkiestry miejskiej w Dreźnie. Spowodowało to, że ostatecznie osiadł w Budziszynie, gdzie objął posadę muzyka w miejskiej orkiestrze. Zmarł tam w 1694 roku. 
Jego utwory muzyczne nawiązują do starych tradycji niemieckich. Widoczne są w nich także wpływy francuskie i włoskie.

</doc>
<doc id="2214664" url="https://pl.wikipedia.org/wiki?curid=2214664" title="Robert Michel">
Robert Michel



</doc>
<doc id="2214665" url="https://pl.wikipedia.org/wiki?curid=2214665" title="19 Dywizjon Artylerii Przeciwlotniczej">
19 Dywizjon Artylerii Przeciwlotniczej



</doc>
<doc id="2214669" url="https://pl.wikipedia.org/wiki?curid=2214669" title="Nabu-apla-iddina">
Nabu-apla-iddina

Nabu-apla-iddina (akad. "Nabû-apla-iddina", tłum. „(bóg) Nabu dał następcę”) – szósty król Babilonii z tzw. dynastii E, syn i następca Nabu-szuma-ukina I. Początek jego panowania, którego długość jest nieznana, datowany jest na ok. 870 r. p.n.e. Był zdolnym władcą, którego rządy przyniosły Babilonii pomyślność i stabilizację oraz zapoczątkowały okres kulturalnego renesansu. Utrzymywał dobre stosunki z Asyrią, a w ostatnich latach swego panowania zawarł traktat pokojowy z królem asyryjskim Salmanasarem III. Udało mu się pokonać Sutejów i powstrzymać ich wypady na terytorium jego państwa. Jego liczne inskrypcje upamiętniają przywrócenie dawnej świetności centrom kultowym i ustanowienie nowych rytuałów i ofiar dla świątyń w całym kraju.

</doc>
<doc id="2214675" url="https://pl.wikipedia.org/wiki?curid=2214675" title="Związek Młodych Narodowców">
Związek Młodych Narodowców

Związek Młodych Narodowców (od 19 grudnia 1937 Ruch Narodowo-Państwowy) – organizacja powstała początkowo jako inicjatywa członków Ruchu Młodych Obozu Wielkiej Polski, kiedy na jesieni 1932 roku rozwiązano struktury OWP na Pomorzu i w Wielkopolsce. Była to decyzja w opozycji do planów kierownictwa obozu narodowego, skupionego w Stronnictwie Narodowym. Politycy SN powołali Sekcję Młodych Stronnictwa Narodowego, w której mieli się znaleźć młodzi członkowie rozwiązywanego OWP. Na kanwie tej różnicy zdań jeszcze dobitniej ujawnił się konflikt pomiędzy "młodymi" i "starymi" endekami. W marcu 1933 rozwiązano Obóz Wielkiej Polski w całym kraju. Pomimo że zdecydowana większość członków OWP przeszła do SN, część zbuntowała się, opuszczając tym samym ruch narodowy.
W związku z tym 21 lutego 1934 roku, pod przywództwem m.in. Jerzego Drobnika i Jana Zdzitowieckiego powstał "drugi" Związek Młodych Narodowców, już jako organizacja rozłamowa. Jej celem głównym było doprowadzenie do syntezy między narodowcami a piłsudczykami, tj. utworzenie nowoczesnego obozu nacjonalistycznego w Polsce. Takim dążeniom, w sytuacji współpracy zetemenowców z sanacją musiała towarzyszyć krytyka posunięć politycznych endecji, przy jednoczesnym przenoszeniu wielu idei z jej terenu na teren sanacji. Celem dążeń ZMN/RNP było zajęcie przez Polskę mocarstwowej pozycji. Warunkiem osiągnięcia tego celu było szersze oparcie państwa polskiego o Bałtyk, a w dalszej konsekwencji – rozszerzenie granic w kierunku zachodnim. Był to najbardziej oryginalny postulat wnoszony przez ZMN do obozu sanacji. Pozostałe to: antypluralistyczna koncepcja ustroju, postulat polonizacji Kresów Wschodnich, ofensywna postawa wobec Niemiec oraz uznanie doniosłości religii katolickiej w życiu społeczeństwa. Organizacja weszła w skład Obozu Zjednoczenia Narodowego.
W literaturze przedmiotu brak jednolitej oceny, co do liczby członków ZMN – od 250 do 1000. Byli to głównie dziennikarze i intelektualiści. Funkcjonował w Wielkopolsce, na Pomorzu, we Lwowie, w małym zakresie na Śląsku, w Łodzi, Warszawie i Krakowskiem. Pomimo stosunkowo małej liczebności grupy, posiadała ona niebagatelne znaczenie jako środowisko intelektualne, rozwijające imponujący dorobek pisarski i wydawniczy. Zetemenowcy byli twardymi przeciwnikami liberalizmu. Postawę taką łatwo jest odszukać właśnie w piśmiennictwie Obozu Wielkiej Polski, skąd się wywodzili. Liberalizm, ich zdaniem, jako światopogląd ześrodkowany wokół jednostki – oddziaływał negatywnie, atomizując zbiorowość narodową. Takie poglądy wykluczały ich zgodę na liberalny model ustroju państwowego i gospodarczego oraz sugerowały system monopartyjny. Organy prasowe: „Awangarda Państwa Narodowego” i „Akcja Narodowa”.

</doc>
<doc id="2214677" url="https://pl.wikipedia.org/wiki?curid=2214677" title="Jiri Kovar">
Jiri Kovar



</doc>
<doc id="2214680" url="https://pl.wikipedia.org/wiki?curid=2214680" title="Słobodyszcze">
Słobodyszcze

Słobodyszcze (ukr. "Слободище") – wieś na Ukrainie, położona jest w rejonie berdyczowskim, w obwodzie żytomierskim.
Historia.
Miejscowość założona w 1550 roku, na prawie magdeburskim.
Słobodyszcze położone było w dawnym województwie kijowskim. W połowie XVII miasteczko było zasiedlone przede wszystkim Grekami w liczbie ok. 4 tys. zbiegłymi przed Turkami oraz niewielką społecznością żydowską.
Dnia 7 października 1660 miała miejsce Bitwa pod Słobodyszczami w czasie wojny polsko-rosyjskiej 1654-1667 pomiędzy dywizją Jerzego Sebastiana Lubomirskiego a idącym na odsiecz pod Cudnów wojskiem Jerzego Chmielnickiego. Ugoda cudnowska podpisana po tej bitwie nazywana jest czasami traktatem słobodyszczowskim.
Pod koniec XIX w. uroczysko we wsi nosiło nazwę Płoska.

</doc>
<doc id="2214683" url="https://pl.wikipedia.org/wiki?curid=2214683" title="Włodzimierz Chlebosz">
Włodzimierz Chlebosz

Włodzimierz Stanisław Chlebosz (ur. 14 stycznia 1967 we Wrocławiu) – polski ciężarowiec, olimpijczyk z Barcelony 1992.
Życiorys.
Podczas kariery zawodniczej reprezentował kluby Burza Wrocław (1977–1980) i WKS Śląsk Wrocław (1980–2002). Był mistrzem Polski w podnoszeniu ciężarów w kategorii 82,5 kg w 1991 i w kategorii 77 kg w 2000, wicemistrzem w kategorii 82,5 kg w 1990 i w kategorii 76 kg w 1993, 1994, 1995, brązowym medalistą w kategorii 82,5 kg w 1989 i 1992, w kategorii 76 kg w 1996, w kategorii 70 kg w 1997, w kategorii 77 kg w 1999 i 2001. Na igrzyskach olimpijskich w 1992 w Barcelonie startował w kategorii średniej w której z wynikiem 340 kg (155 kg w rwaniu + 185 kg w podrzucie) zajął 7. miejsce. Czterokrotnie startował w mistrzostwach świata (1990 – 5. miejsce, 1991 – 6. miejsce, 1994 – 10. miejsce, 1995 – 12. miejsce) i pięciokrotnie w mistrzostwach Europy (1990 – 5. miejsce, 1991 – 5. miejsce, 1993 – 8. miejsce, 1995 – 5. miejsce, 1997 – 7. miejsce). Był także działaczem Polskiego Związku Podnoszenia Ciężarów i prezesem sekcji podnoszenia ciężarów WKS Śląsk Wrocław.
Studiował politologię w Wyższej Szkole Zarządzania „Edukacja” we Wrocławiu. Ukończył ten kierunek na Uniwersytecie Wrocławskim.
Pracował w Urzędzie Marszałkowskim Województwa Dolnośląskiego. Działacz Polskiego Stronnictwa Ludowego. W 2010 kandydował bez powodzenia z jego listy do sejmiku województwa. 1 grudnia tego samego roku został członkiem zarządu województwa. Bezskutecznie kandydował także w 2011 do Sejmu i w 2014 do Parlamentu Europejskiego. W wyborach samorządowych w 2014 zdobył mandat w sejmiku, jednak został wybrany na wójta w II tury wyborów w gminie Czernica (zdobywając 2243 głosy), w związku z czym nie przyjął mandatu w sejmiku województwa (jego miejsce zajął Tomasz Pilawka).
Otrzymał Srebrny (2013) i Złoty (2018) Krzyż Zasługi.
Życie prywatne.
Jest młodszym bratem Mirosława Chlebosza. Żonaty, ma córkę Aleksandrę.

</doc>
<doc id="2214684" url="https://pl.wikipedia.org/wiki?curid=2214684" title="Polskie filmy zgłoszone do rywalizacji o Oscara w kategorii filmu nieangielskojęzycznego">
Polskie filmy zgłoszone do rywalizacji o Oscara w kategorii filmu nieangielskojęzycznego



</doc>
<doc id="2214686" url="https://pl.wikipedia.org/wiki?curid=2214686" title="Friedrich Wilhelm Reimer">
Friedrich Wilhelm Reimer



</doc>
<doc id="2214688" url="https://pl.wikipedia.org/wiki?curid=2214688" title="Iryna Brémond">
Iryna Brémond

Iryna Brémond (ur. 5 października 1984 w Mińsku) – francuska tenisistka, do lutego 2011 reprezentująca Białoruś i nosząca nazwisko "Kurjanowicz". W lutym 2011 wyszła za mąż za swojego trenera Erica Brémonda i zmieniła obywatelstwo na francuskie.
Pierwszy profesjonalny mecz w karierze rozegrała w październiku 1999 roku, biorąc udział dzięki dzikiej karcie w turnieju rangi ITF w Mińsku. Przez następne dwa lata grała głównie w eliminacjach do turniejów ITF, ale poza nielicznymi wyjątkami, kończyła swój udział właśnie na rundach kwalifikacyjnych. Podczas zawodów w Poznaniu w 2002, po przejściu kwalifikacji dotarła do ćwierćfinału turnieju głównego. Pierwszy turniej wygrała w 2006 roku − w Nantes. W 2007 wygrała kolejne dwa turnieje, w Wielkiej Brytanii i w Izraelu. W sumie wygrała piętnaście turniejów w grze singlowej i jedenaście w deblowej rangi ITF.
W 2006 w grudniu, po raz pierwszy w karierze, wzięła udział w eliminacjach do turnieju WTA w Auckland, ale przegrała w pierwszej rundzie z Virginie Razzano. W następnym roku zagrała w kwalifikacjach do trzech turniejów wielkoszlemowych, w Roland Garros, Wimbledonie i US Open. Za każdym razem kończyła swój udział na pierwszej rundzie, przegrywając odpowiednio z Ahshą Rolle, Stéphanie Cohen-Aloro i Yuriką Semą. W 2011 otrzymała od organizatorów "dziką kartę" do turnieju głównego French Open, gdzie odpadła w drugiej rundzie po przegranej z Robertą Vinci.

</doc>
<doc id="2214690" url="https://pl.wikipedia.org/wiki?curid=2214690" title="Péter Rajczi">
Péter Rajczi

Péter Rajczi (ur. 3 kwietnia 1981 w Lengyeltóti) – węgierski piłkarz, grający na pozycji pomocnika bądź napastnika. Jedenastokrotny reprezentant Węgier. Od 2008 roku jest zawodnikiem Újpestu Budapeszt.
Kariera.
Rajczi karierę zaczynał w Kaposvári Rákóczi FC. W 2003 roku został najlepszym strzelcem swojego zespołu, który awansował wtedy do NB I. Następnie przeszedł do Újpestu Budapeszt. W tym klubie także stał się kluczowym graczem, wskutek czego w 2004 roku Lothar Matthäus powołał Rajcziego do reprezentacji. Rajczi w reprezentacji zadebiutował w Pucharze Króla Tajlandii w meczu ze Słowacją 30 listopada 2004 roku. W sezonie 2005/2006 został królem strzelców NB I. i wyjechał na testy do klubów zagranicznych: najpierw do Brøndby IF, a później do Birmingham City. W styczniu 2007 roku został wypożyczony na pół roku do Barnsley F.C. z opcją pierwokupu. Jedyną bramkę dla Barnsley zdobył 20 lutego w meczu przeciwko Hull City. Po sezonie angielski klub nie skorzystał z prawa pierwokupu i Rajczi wrócił na Węgry. Następnie pozyskaniem zawodnika była zainteresowana NAC Breda. Węgier nie trafił do tego holenderskiego klubu, ale w ostatnim dniu okienka transferowego piłkarza tego pozyskała grająca w Serie B Pisa Calcio. Rajczi nie był tam jednak podstawowym zawodnikiem i latem 2008 roku opuścił klub, po czym wrócił do Újpestu.

</doc>
<doc id="2214692" url="https://pl.wikipedia.org/wiki?curid=2214692" title="Iryna Kuryanovich">
Iryna Kuryanovich



</doc>
<doc id="2214710" url="https://pl.wikipedia.org/wiki?curid=2214710" title="ZiS-101">
ZiS-101

ZiS-101 (ЗиС-101) - luksusowy samochód osobowy produkowany przez radzieckie przedsiębiorstwo ZiS (Zakład im. Stalina) w Moskwie w latach 1936-1941. Był pierwszym produkowanym w ZSRR samochodem klasy luksusowej.
Historia.
W latach 30. XX wieku radziecki przemysł państwowy nie podejmował jeszcze prób skonstruowania całkowicie własnego samochodu, zajmując się w tym zakresie produkcją licencyjną i ulepszaniem konstrukcji zagranicznych lub ich bezlicencyjnym kopiowaniem. U podłoża powstania modelu ZiS-101 leżała próba skopiowania amerykańskiego samochodu luksusowego Buick 32-90 z 1932 roku, podjęta w tym samym roku przez zakłady Krasnyj Putiłowiec w Leningradzie. Próba ta jednak nie powiodła się z powodu wyboru zbyt zaawansowanej konstrukcji i małego doświadczenia zakładów, zajmujących się wcześniej produkcją traktorów. Na 1 maja 1933 roku zbudowano ręcznie sześć samochodów o oznaczeniu Ł-1 (Л-1), które zostały zaprezentowane w Moskwie, lecz były zawodne i nie nadawały się do produkcji. Zakłady następnie przestawiono na produkcję czołgów T-28, a dopracowanie Ł-1 powierzono moskiewskiemu zakładowi imienia Stalina (ZiS), pod kierunkiem generalnego konstruktora Jewgienija Ważynskiego. Zakład ten otrzymał także jako wzór nowszy i prostszy model Buicka 57-90 z 1934 roku, dzięki któremu uproszczono podwozie samochodu. W zakładach ZiS zaprojektowano również unowocześnione nadwozie w stosunku do wzorców amerykańskich. Projekt technologiczny nadwozia i formy do tłoczenia blach wykonała na zlecenie radzieckie na podstawie makiety amerykańska renomowana firma Budd Manufacturing, za co otrzymała półtora miliona dolarów; ponadto za dalsze pół miliona dolarów zakupiono w USA specjalne prasy.
29 kwietnia 1936 roku przedseryjne ZiS-101 zademonstrowano na Kremlu Stalinowi, jako pierwszy samochód przedstawiony w ten sposób. Ogółem w tym roku powstało 11 samochodów przedseryjnych. Po zainstalowaniu nowych pras i uruchomieniu taśmy produkcyjnej, pierwszy seryjny samochód wyprodukowano 17 stycznia 1937 roku. Dziennie produkowano do 17 samochodów. W tym roku ZiS-101 został zaprezentowany na salonie samochodowym w Paryżu. W 1938 roku zmontowano czterotysięczny egzemplarz. Samochód jednak nie był w pełni dopracowaną konstrukcją i pojawiały się różne usterki i problemy z jakością wykonania, w tym skrzypiącym nadwoziem, zwłaszcza przy mniej dokładnej masowej produkcji. Ogólną wadą samochodu była zbyt wysoka masa i zbyt mała moc silnika, który nie zdołał osiągnąć zakładanej mocy 116 KM. Ulepszoną wersją, likwidującą część wad był ZiS-101A z 1940 roku, w którym zarazem nieco podniesiono moc silnika (100-110 KM). Różnił się on zewnętrznie nową atrapą chłodnicy i maską.
Opis i wersje modelu.
ZiS-101 był dostępny jako 4-drzwiowy sedan, powstał jako pierwszy model ZiSa. Do napędu użyto silnika R8 o pojemności 5,8 l. Moc przenoszona była na oś tylną poprzez 3-biegową zsynchronizowaną skrzynię biegów. Zawieszenie przednie i tylne było zależne, z osiami sztywnymi na resorach wzdłużnych półeliptycznych, z amortyzatorami. Większość limuzyn malowana była na kolor czarny.
Nadwozie było z blachy stalowej na szkielecie drewnianym (bukowym). Przednie drzwi otwierały się do przodu, tylne do tyłu, pozostawiając słupek środkowy. Samochód był siedmioosobowy; przed tylną kanapą były dwa rozkładane straponteny (przodem do kierunku jazdy).
Powstawała także wersja z nadwoziem typu kabriolet - ZiS-102, wyprodukowano zaledwie kilkadziesiąt egzemplarzy.
Wyprodukowano w kilku egzemplarzach wersję sportową modelu - ZiS-101 Sport. Był to dwudrzwiowy roadster o dwóch miejscach siedzących. Do jego napędu użyto tego samego silnika co w wersji standardowej, został on jednak wzmocniony, co zaowocowało wzrostem mocy maksymalnej do 143 KM. Dzięki temu samochód mógł rozpędzić się do 162 km/h.
W roku 1940 zaprezentowano zmodernizowaną wersję modelu - ZiS-101A. Samochód charakteryzował się m.in. nieco mocniejszym silnikiem (podniesiony stopień kompresji). Powstały 8752 egzemplarze ZiSa 101 we wszystkich odmianach. Samochód został zastąpiony przez model ZiS-110.
W latach 1939-40 zbudowano w ZiS dwa samochody w wersji ambulansu. Po wojnie, w 1949 roku 30 samochodów zostało zaadaptowanych do tej roli z nowym nadwoziem przez zakłady remontowe Ariemkuz w Moskwie, pod oznaczeniem AKZ-4. Podczas remontów po wojnie były też tworzone nowe nadwozia typu furgon (m.in. przez Ariemkuz) lub pick-up, także z podzespołami mechanicznymi od innych samochodów.
Eksploatacja.
ZiS-101 był pierwszym produkowanym w ZSRR samochodem klasy luksusowej. Podstawowym przeznaczeniem ZiSów-101 była służba w charakterze limuzyn dla funkcjonariuszy państwowych i partii komunistycznej. Jednakże, próbna eksploatacja w garażu specjalnego przeznaczenia (parku samochodowym Kremla) wykazała problemy z jakością i gorsze osiągi od samochodów importowanych, wobec czego nie były one używane przez najwyższe władze państwowe. ZiSów wczesnych serii używał też operacyjny oddział NKWD przeznaczony do eskorty dygnitarzy. Z powyższych powodów, większe rozpowszechnienie zyskały jako samochody służbowe w ministerstwach (komisariatach ludowych), komitetach obwodowych partii komunistycznej, do obsługi poselstw zagranicznych i w tym podobnych zastosowaniach. Ulepszone ZiS-101A były już chętniej używane, w tym w garażu kremlowskim, ale w drugorzędnych rolach.
Samochody ZiS-101 trafiły także do państwowych przedsiębiorstw taksówkowych w największych miastach, przy tym w Moskwie stawka za kilometr przejazdu ZiSem wynosiła 1,40 rubla, podczas gdy zwykłym GAZ-M1 - 0,80 rubla.

</doc>
<doc id="2214711" url="https://pl.wikipedia.org/wiki?curid=2214711" title="Astevaihtelu">
Astevaihtelu



</doc>
<doc id="2214714" url="https://pl.wikipedia.org/wiki?curid=2214714" title="Nahetal-Waldau">
Nahetal-Waldau

Nahetal-Waldau – dzielnica miasta Schleusingen w Niemczech, w kraju związkowym Turyngia, w powiecie Hildburghausen. Do 5 lipca 2018 samodzielna gmina.

</doc>
<doc id="2214720" url="https://pl.wikipedia.org/wiki?curid=2214720" title="Sachsenbrunn">
Sachsenbrunn

Sachsenbrunn – dzielnica miasta Eisfeld w Niemczech, w kraju związkowym Turyngia, w powiecie Hildburghausen. Do 31 grudnia 2018 samodzielna gmina.
Od 1 stycznia 2012 do 31 grudnia 2018 niektóre zadania administracyjne ówczesnej gminy realizowane były już przez miasto Eisfeld, które pełniło rolę "gminy realizującej" (niem. "erfüllende Gemeinde").

</doc>
<doc id="2214721" url="https://pl.wikipedia.org/wiki?curid=2214721" title="Until We Have Faces">
Until We Have Faces

Until We Have Faces – trzeci studyjny album zespołu Red. Ukazał się 1 lutego 2011.
Produkcja i nagrywanie.
Zespół wydał zapowiedź wideo na Facebooku za pośrednictwem strony YouTube, na którym znalazła się nazwa zespołu wypisana na papierze pergaminu, która następnie została spalona odsłaniając jednocześnie tytuł nowego albumu. Wokalista Michael Barnes poinformował na swoim profilu Facebooka, że nowy album będzie wyprodukowany przez Roberta Gravesa, który odpowiadał także za ich pierwsze dwa albumy.

</doc>
<doc id="2214722" url="https://pl.wikipedia.org/wiki?curid=2214722" title="Schleusegrund">
Schleusegrund

Schleusegrund – miejscowość i gmina w Niemczech, w kraju związkowym Turyngia w powiecie Hildburghausen.
Współpraca.
Miejscowość partnerska:

</doc>
<doc id="2214724" url="https://pl.wikipedia.org/wiki?curid=2214724" title="111 Dywizjon Artylerii Przeciwlotniczej">
111 Dywizjon Artylerii Przeciwlotniczej

Dywizjony artylerii przeciwlotniczej Wojska Polskiego noszące numer 111:
Zobacz też

</doc>
<doc id="2214725" url="https://pl.wikipedia.org/wiki?curid=2214725" title="WAZ 2106">
WAZ 2106



</doc>
<doc id="2214726" url="https://pl.wikipedia.org/wiki?curid=2214726" title="111 Dywizjon Artylerii Przeciwlotniczej (LWP)">
111 Dywizjon Artylerii Przeciwlotniczej (LWP)



</doc>
<doc id="2214729" url="https://pl.wikipedia.org/wiki?curid=2214729" title="Bachem Ba 349 Natter">
Bachem Ba 349 Natter



</doc>
<doc id="2214732" url="https://pl.wikipedia.org/wiki?curid=2214732" title="Emerencjana (męczennica)">
Emerencjana (męczennica)

Emerencjana – rzymska męczennica chrześcijańska, święta Kościoła katolickiego.
O istnieniu owianej legendami postaci świadczy jej wczesny kult. Wyszczególniona prawdopodobnie z grupy wyznawców wspominanych 16 września dzięki późnym "Passio Agnetis". Według akt męczeństwa św. Agnieszki, Emerencjana, jej siostra mleczna, jako katechumenka została ukamienowana przez pogan w czasie modlitwy na grobie św. Agnieszki. Przez chrzest krwi weszła do Kościoła i osiągnęła status świętej.
Translacja relikwii dokonano z kościoła pod jej wezwaniem wybudowanego w "Cometerium majus" do bazyliki św. Agnieszki. Wspominana jest 23 stycznia.

</doc>
<doc id="2214733" url="https://pl.wikipedia.org/wiki?curid=2214733" title="19 Dywizjon Artylerii">
19 Dywizjon Artylerii

Dywizjony artylerii Wojska Polskiego noszące numer 19:

</doc>
<doc id="2214735" url="https://pl.wikipedia.org/wiki?curid=2214735" title="Stadion Narodowy Mỹ Đình">
Stadion Narodowy Mỹ Đình

Stadion Narodowy Mỹ Đình – wielofunkcyjny stadion w Hanoi, stolicy Wietnamu. Wyposażony jest w bieżnię lekkoatletyczną i trybuny dla 40 192 widzów. Został wybudowany w latach 2002–03. Cały obiekt okrążony jest pierścieniem trybun, ponadto wzdłuż boiska znajdują się dwie piętrowe trybuny przykryte dachem. Był areną zmagań Igrzysk Azji Południowo-Wschodniej w 2003 roku, odbywały się na nim także spotkania turniejów piłkarskich o Puchar Tygrysa 2004 i Puchar Azji 2007.

</doc>
<doc id="2214736" url="https://pl.wikipedia.org/wiki?curid=2214736" title="Bazylika Matki Bożej Różańcowej w Lourdes">
Bazylika Matki Bożej Różańcowej w Lourdes

Bazylika Matki Bożej Różańcowej w Lourdes (fr. "Basilique Notre-Dame-du-Rosaire de Lourdes") to kościół rzymskokatolicki położony na terenie sanktuarium Matki Bożej w Lourdes. Zwana potocznie bazyliką Różańcową lub bazyliką Różańca św. Wezwanie świątyni nawiązuje do Matki Bożej objawiającej się Bernadetcie Soubirous z różańcem w ręku.
Historia.
Bazylika Różańcowa to trzeci z kościołów zbudowanych na terenie sanktuarium Matki Bożej w Lourdes (po krypcie i kościele górnym). Została zaprojektowana w stylu bizantyjskim przez architekta Leopolda Hardy i wzniesiona w latach 1883–1899. Konsekrowana w 1901. Zbudowana na planie krzyża greckiego bazylika ma rozmiary 52 × 48 m i może pomieścić 2500 wiernych, z których 1500 ma miejsca siedzące.
Bazylika została wpisana na francuską listę zabytków jako pomnik historyczny drugiej klasy. Na przestrzeni lat przeciekająca woda wyrządziła znaczne szkody architekturze budowli i jej dekoracjom. W latach 2006–2007 całą świątynię poddano gruntownej renowacji. Odrestaurowano też uszkodzone mozaiki. Odnowa była możliwa dzięki współpracy sanktuarium z władzami miasta, hojnym datkom pielgrzymów a także pomocy ze strony państwa (na szczeblu regionalnym, ogólnopaństwowym i Unii Europejskiej).
Architektura i wystrój.
W półokrągłej, marmurowej fasadzie bazyliki znajduje się główny portal. Zdobi płaskorzeźba Najświętszej Maryi Panny z Dzieciątkiem Jezus na ręku ofiarowującym różaniec św. Dominikowi. Nad nią umieszczono dwie okrągłe, wykonane w Watykanie mozaiki, z których lewa przedstawia papieża Leona XIII a prawa François-Xaviera Schoepfera, biskupa diecezji Tarbes (1899–1912) i diecezji Tarbes i Lourdes (1912–1927). Witraż nad głównym wejściem jest dziełem Claudiusa Lavergne.
Po lewej stronie portalu znajduje się kaplica św. Bernadetty a obok niej kaplice Pascala Baylon i Notre Dame de Guadaloupe.
W 1941 na białych, marmurowych drzwiach bocznych bazyliki wygrawerowano podziękowanie dla marszałka Francji, szefa rządu Vichy, Philippe’a Pétaina, który w 1941 odwiedził Lourdes i pomógł kościołowi odzyskać prawo własności nad Domeną:
W 2007 do wystroju fasady dodano nowe mozaiki przedstawiające tajemnice światła, dodane w 2002 do tradycyjnych 15 tajemnic różańca przez papieża Jana Pawła II.
Ponad fasadą wznosi się kopuła, zwieńczona pozłacaną koroną z krzyżem – darami narodu irlandzkiego z 1924. Krzyż ponownie pozłocono w latach 2000–2002.
Wnętrze.
Wewnątrz, na skrzyżowaniu naw wznosi się na wysokość 22 m centralna kopuła, wsparta na czterech filarach na planie kwadratu. Kopuła symbolizuje niebo a posadzka pod nią – rzeczywistość ziemską. Elementem jednoczącym te dwa symbole jest sprawowana w tym miejscu eucharystia. Dekorację kopuły stanowi mozaika Matki Bożej z Lourdes (dzieło Edgara Maxence z 1920), 16 witraży natomiast wykonał Claudius Lavergne. Przesłaniem ideowym dekoracji sklepień bazyliki jest wezwanie chrześcijan do zwrócenia się ku Najswietszej Maryi Pannie i podjęcie, za jej przykładem, "pielgrzymki wiary".
W 1901 na ścianie za ołtarzem głównym umieszczono mozaikę okazującą Matkę Bożą z rozpostartymi ramionami i z inskrypcją "Par Marie à Jésus" ("Przez Maryję do Jezusa"). Młoda kobieta, przedstawiona na tym wizerunku, wydaje się bardziej odpowiadać opisowi Maryi przez Bernadettę Soubirous podczas objawień, niż figura umieszczona w grocie Massabielle.
Każda z naw bazyliki ma szerokość 14 m. Nawę główną otacza 15 kaplic dekorowanych mozaikami, które powstały w latach 1895–1907 według projektów różnych artystów. Tematem ikonograficznym wystroju jest 15 tajemnic różańcowych. W lewym skrzydle transeptu umieszczono wyobrażenia tajemnic radosnych (Zwiastowanie NMP, Nawiedzenie św. Elżbiety, Narodzenie Pana Jezusa, Ofiarowanie Pana Jezusa w Świątyni, Odnalezienie Pana Jezusa w Świątyni. Za ołtarzem umieszczono 5 tajemnic bolesnych (Modlitwa Pana Jezusa w Ogrójcu, Biczowanie Pana Jezusa, Cierniem ukoronowanie Pana Jezusa, Droga krzyżowa Pana Jezusa, Ukrzyżowanie i śmierć Pana Jezusa). W prawym ramieniu transeptu znalazły się natomiast tajemnice chwalebne (Zmartwychwstanie Pana Jezusa, Wniebowstąpienie Pana Jezusa, Zesłanie Ducha Świętego, Wniebowzięcie NMP, Ukoronowanie NMP na Królową Nieba i Ziemi).
Organy w bazylice zbudowała w 1897 firma organmistrzowska Cavaille-Coll. W 1972 zostały one odnowione. Mają 52 glosy i 1 manuał.
Na dziedzińcu przed bazyliką udzielane jest błogosławieństwo chorym.

</doc>
<doc id="2214737" url="https://pl.wikipedia.org/wiki?curid=2214737" title="Cercanías Asturias">
Cercanías Asturias

Cercanías Asturias - system kolei regionalnej w hiszpańskim regionie Asturia. Obsługuje on połączenia regionalne pomiędzy Oviedo i Gijón. Połączenia obsługiwane są wspólnie przez Renfe Cercanías (linie: C-1, C-2 i C-3) oraz FEVE (linie: F-4 - F-9). W zależności od linii wszystkie pociągi zaczynają kursy między 05:30 a 06:00 i kursują zazwyczaj w odstępach 30 minutowych do 23:30 w dni robocze. W dni wolne i świąteczne pociągi kursują co godzinę.

</doc>
<doc id="2214740" url="https://pl.wikipedia.org/wiki?curid=2214740" title="Biskupstwo Saare-Lääne">
Biskupstwo Saare-Lääne



</doc>
<doc id="2214742" url="https://pl.wikipedia.org/wiki?curid=2214742" title="St. Kilian">
St. Kilian

St. Kilian, Sankt Kilian – dzielnica miasta Schleusingen w Niemczech, w kraju związkowym Turyngia w powiecie Hildburghausen. Do 5 lipca 2018 samodzielna gmina.
Od 31 grudnia 2012 do 5 lipca 2018 niektóre zadania administracyjne gminy realizowane były przez miasto Schleusingen, które pełniło rolę "gminy realizującej" (niem. "erfüllende Gemeinde").

</doc>
<doc id="2214743" url="https://pl.wikipedia.org/wiki?curid=2214743" title="Sankt Kilian">
Sankt Kilian



</doc>
<doc id="2214744" url="https://pl.wikipedia.org/wiki?curid=2214744" title="Veilsdorf">
Veilsdorf

Veilsdorf – miejscowość i gmina w Niemczech, w kraju związkowym Turyngia w powiecie Hildburghausen.

</doc>
<doc id="2214746" url="https://pl.wikipedia.org/wiki?curid=2214746" title="Masserberg (gmina)">
Masserberg (gmina)

Masserberg – miejscowość i gmina uzdrowiskowa w Niemczech, w kraju związkowym Turyngia w powiecie Hildburghausen.

</doc>
<doc id="2214747" url="https://pl.wikipedia.org/wiki?curid=2214747" title="Masserberg">
Masserberg

Niemcy:
Inne:

</doc>
<doc id="2214750" url="https://pl.wikipedia.org/wiki?curid=2214750" title="Straufhain (gmina)">
Straufhain (gmina)

Straufhain – miejscowość i gmina w Niemczech, w kraju związkowym Turyngia w powiecie Hildburghausen, od 31 grudnia 2013 wchodzi w skład wspólnoty administracyjnej Heldburger Unterland.

</doc>
<doc id="2214751" url="https://pl.wikipedia.org/wiki?curid=2214751" title="Straufhain">
Straufhain

Niemcy:

</doc>
<doc id="2214752" url="https://pl.wikipedia.org/wiki?curid=2214752" title="Mistrzostwa Świata FIBT 1960">
Mistrzostwa Świata FIBT 1960

Mistrzostwa Świata FIBT 1960 odbyły się w dniu 10 lutego 1960 w włoskiej miejscowości Cortina d’Ampezzo, gdzie rozegrano konkurencję męskich dwójek i czwórek bobslejowych, które to konkurencje nie znalazły się w programie zimowych igrzysk olimpijskich.

</doc>
<doc id="2214753" url="https://pl.wikipedia.org/wiki?curid=2214753" title="Grób typu kietrzańskiego">
Grób typu kietrzańskiego

Grób typu kietrzańskiego – forma pochówku ciałopalnego bezpopielnicowego, stosowana przez ludność kultury łużyckiej. Na pierwsze tego typu pochówki natrafiono podczas prac archeologicznych na cmentarzysku w Kietrzu. Cechą charakterystyczną tego rodzaju pochówków było grzebanie – wcześniej przepalanych – kości zmarłego w drewnianej trumnie (wykonanej w pojedynczej kłodzie). Przeprowadzone badania wskazały, że ta forma pochówku występowała przede wszystkim w pierwszych okresach rozwoju kultury łużyckiej, tj. od ok. 1300 r. p.n.e. do ok. 900 p.n.e.

</doc>
<doc id="2214755" url="https://pl.wikipedia.org/wiki?curid=2214755" title="The Naked Truth">
The Naked Truth

The Naked Truth – czwarty album studyjny amerykańskiej raperki Lil' Kim, wydany 27 września 2005, przez Atlantic. Album wydano w dniu, gdy raperka wylądowała w więzieniu w sprawie opłat za krzywoprzysięstwo.
Płyta zadebiutowała na 6. miejscu notowania Billboard 200, a 3. na Top R&amp;B/Hip-Hop Albums. Sprzedała się w nakładzie 109.000 egzemplarzy od dnia premiery, jednak nie sprzedawała się tak dobrze jak poprzednie płyty, (tylko 400.000 egzemplarzy), lecz zdobyła przychylne recenzje. Niska sprzedaż albumu doprowadziła do zerwania umowy z Atlantic Records.

</doc>
<doc id="2214756" url="https://pl.wikipedia.org/wiki?curid=2214756" title="Antonio Franco">
Antonio Franco

Antonio Franco (ur. 24 marca 1937 w Puglianello we Włoszech) – duchowny katolicki, arcybiskup, nuncjusz apostolski w Izraelu w latach 2006-2012.
Życiorys.
10 lipca 1960 otrzymał święcenia kapłańskie i został inkardynowany do diecezji Cerreto Sannita. W 1968 rozpoczął przygotowanie do służby dyplomatycznej na Papieskiej Akademii Kościelnej.
28 marca 1992 został mianowany przez Jana Pawła II nuncjuszem apostolskim na Ukrainie oraz biskupem tytularnym diecezji "Gallesium".
Sakry biskupiej 26 kwietnia 1992 udzielił mu papież Jan Paweł II.
Następnie w 1999 został przedstawicielem Watykanu na Filipinach.
21 stycznia 2006 został przeniesiony do nuncjatury w Izraelu. Reprezentuje również Watykan na Cyprze oraz wobec władz Autonomii Palestyńskiej.
18 sierpnia 2012 przeszedł na emeryturę i został zastąpiony przez Giuseppe Lazzarotto.

</doc>
<doc id="2214758" url="https://pl.wikipedia.org/wiki?curid=2214758" title="Primakow">
Primakow

Primakow, ros., ukr. Примаков
Zobacz też:

</doc>
<doc id="2214761" url="https://pl.wikipedia.org/wiki?curid=2214761" title="25 Dywizjon Artylerii Ciężkiej (1939)">
25 Dywizjon Artylerii Ciężkiej (1939)

25 Dywizjon Artylerii Ciężkiej (25 dac) - pododdział artylerii ciężkiej Wojska Polskiego.
Dywizjon nie istniał w organizacji pokojowej wojska. Został sformowany zgodnie z planem mobilizacyjnym „W” w dniach 24–25 sierpnia 1939 roku, w garnizonie Poznań, w mobilizacji alarmowej, w grupie jednostek oznaczonych kolorem żółtym. Jednostką mobilizującą był 7 pułk artylerii ciężkiej. Po zakończeniu mobilizacji dywizjon został przetransportowany do Kalisza, gdzie wszedł w skład 25 Dywizji Piechoty. Razem z dywizjonem został zmobilizowany pluton taborowy nr 25. Dywizjon, w składzie macierzystej dywizji, walczył w kampanii wrześniowej. Po bitwie nad Bzurą dywizjon, bez dział, wziął udział w obronie Warszawy..
Obsada personalna 25 dac.
Szczegółowa organizacja wojenna dywizjonu w Ordre de Bataille polskiej dywizji piechoty w 1939.

</doc>
<doc id="2214762" url="https://pl.wikipedia.org/wiki?curid=2214762" title="Rodalies Barcelona">
Rodalies Barcelona

Rodalies Barcelona, Cercanías Barcelona - system szybkiej kolei podmiejskiej działający na obszarze metropolitarnym Barcelony jak i przyległych do niego prowincji w Katalonii w Hiszpanii. Cały system składa się z 14 linii, w tym 6 obsługiwanych jest przez Renfe Cercanías a 7 przez FGC. Cała sieć jak i system biletowy jest podzielona na sześć stref w zależności od odległości, z centralnym punktem na stacji Barcelona Sants. Wszystkie pociągi "Rodalies Barcelona" zintegrowane są z metrem barcelońskim jak i innymi środkami transportu w obrębie sieci TMB na terenie Barcelony i przyległych gmin. 

</doc>
<doc id="2214763" url="https://pl.wikipedia.org/wiki?curid=2214763" title="Wspólnota administracyjna Feldstein">
Wspólnota administracyjna Feldstein

Wspólnota administracyjna Feldstein (niem. "Verwaltungsgemeinschaft Feldstein") – wspólnota administracyjna w Niemczech, w kraju związkowym Turyngia, w powiecie Hildburghausen. Siedziba wspólnoty znajduje się w mieście Themar. Do 31 grudnia 2018 miasto to nie należało do tej wspólnoty, mieściła się tylko w nim jej diedziba.
Wspólnota administracyjna zrzesza 17 gmin, w tym jedną gminę miejską "(Stadt)" oraz 16 gmin wiejskich "(Gemeinde)": 

</doc>
<doc id="2214764" url="https://pl.wikipedia.org/wiki?curid=2214764" title="Franck Essomba">
Franck Essomba

Franck Leopold Essomba Tchoungui (ur. 9 lutego 1987 w Duali) – kameruński piłkarz występujący na pozycji pomocnika.
Kariera.
Essomba zadebiutował w kameruńskiej Première Division w barwach Unionu Duala, do którego przeniósł się w 2005 r. z drugoligowego Authentic FC.
W 2008 roku występował w gabońskim US Bitam, z którym zajął drugie miejsce w Division 1. Po zakończeniu rozgrywek podpisał dwuletni kontrakt z algierskim CA Bordj Bou Arreridj. W Ligue Professionnelle 1 zagrał 13 spotkań, ale nie zdobył bramki. Latem 2010 r. Essomba przeszedł do Jagiellonii Białystok. Pierwszy mecz w Ekstraklasie rozegrał 26 września przeciwko Zagłębiu Lubin, a po sezonie rozstał się z klubem. Obecnie zawodnik gra we Francji, w US Roye-Noyon, uczestniczącego w ligach amatorskich. W 2017 przeszedł do FC Mulhouse.

</doc>
<doc id="2214769" url="https://pl.wikipedia.org/wiki?curid=2214769" title="D/1895 Q1">
D/1895 Q1

D/1895 Q1 (Swift) – kometa okresowa należąca do grupy komet Jowisza. Jest to także obiekt typu NEO.
Odkrycie.
Kometę tę odkrył Lewis A. Swift 21 sierpnia 1895 roku. Obecnie kometa uznawana jest za kometę zagubioną.
Orbita komety i jej właściwości fizyczne.
Orbita komety D/1895 Q1 (Swift) ma kształt elipsy o mimośrodzie 0,65. Jej peryhelium znajduje się w odległości 1,29 j.a., aphelium zaś 6,16 j.a. od Słońca. Jej okres obiegu wokół Słońca wynosi 7,2 roku, nachylenie do ekliptyki to wartość 2,99˚.

</doc>
<doc id="2214770" url="https://pl.wikipedia.org/wiki?curid=2214770" title="Feldstein">
Feldstein

Niemcy:
Osoby:

</doc>
<doc id="2214771" url="https://pl.wikipedia.org/wiki?curid=2214771" title="Medal „Za wyróżnienie w służbie wojskowej”">
Medal „Za wyróżnienie w służbie wojskowej”

Medal „Za wyróżnienie w służbie wojskowej” () – radzieckie odznaczenie wojskowe.
Medal został ustanowiony dekretem Rady Najwyższej ZSRR z 28 października 1974, jego statut został poprawiony dekretem z dnia 18 lipca 1980. Medal posiada dwa stopnie.
Zasady nadawania.
Medal został ustanowiony dla nagrodzenia żołnierz Armii Radzieckiej, Marynarki Wojennej, Wojsk Pogranicza i Wewnętrznych za wzorową służbę wojskową, w szczególności:
Medal nadawało Prezydium Rady Najwyższej ZSRR na wniosek Ministrów Obrony, Spraw Wewnętrznych i Przewodniczącego Komitetu Bezpieczeństwa Publicznego. Mógł być nadawany wszystkim żołnierzom, lecz najczęściej nadawano go chorążym. W zasadzie nadawany był jednorazowo, lecz zdarzały się przypadki ponownego nadania medalu.
Łącznie nagrodzono tym medalem ponad 140 tys. osób, w tym ok. 20 tys. medalem I klasy i ok. 120 tys. II klasy.
Opis odznaki.
Odznakę medalu I klasy stanowi wykonany z mosiądzu pięcioramienna gwiazda. Między ramionami gwiazdy znajduje się pięć tarcz ze znakami rodzajów wojsk. W środku znajduje się tarcza, w środku której znajdują się sylwetki głów: żołnierza, marynarza i lotnika. Na otoku tarczy jest napis "ЗА ОТЛИЧИЕ В ВОИНСКОЙ СЛУЖБЕ" (pol. Za wyróżnienie w służbie wojskowej). W dolnej części otoku jest wieniec laurowy. Rewers jest gładki.
Odznaka medalu II klasy wykonany jest z posrebrzanego niklu, wzór jest identyczny jak I stopnia.
Medal zawieszony jest na metalowej prostokątnej blaszce o szer. 29,5 mm i wys. 27,5 mm obciągniętej wstążką koloru czerwonego szerokości 24 mm, po bokach 3 mm od krawędzi są dwa zielone paski o szer. 3 mm.
Odznaka medalu została zaprojektowana przez Aleksandra Żuka.
Medal był noszony na prawej piersi, poniżej orderów ZSRR.

</doc>
<doc id="2214772" url="https://pl.wikipedia.org/wiki?curid=2214772" title="Lighters Up">
Lighters Up

Lighters Up (Welcome to Brooklyn) (pol. "Zapalniczki W Górę (Witamy w Brooklynie)" - pierwszy singel raperki Lil’ Kim, promujący jej czwarty album studyjny „The Naked Truth”. Piosenkę wydano 13 września 2005. Singel zdobył złotą płytę.

</doc>
<doc id="2214778" url="https://pl.wikipedia.org/wiki?curid=2214778" title="Renfe Cercanías Bilbao">
Renfe Cercanías Bilbao

Cercanías Bilbao - nazwa systemu podmiejskiej kolei regionalnej obsługującej obszar metropolitalny Bilbao. Składa się on z 3 linii, łączących się na terminalu głównej stacji w Bilbao - Bilbao Abando, z której to każda linia rozpoczyna swój bieg. System ten na niektórych stacjach ma połączenia z FEVE, co umożliwia przesiadki i dojazd z Kraju Basków do Galicji, Kantabrii czy Asturii. Tabor składa się z elektrycznych zespołów trakcyjnych serii "UT 446" wyprodukowanych przez CAF. Pociągi kursują średnio co 20 minut pomiędzy 05:00 a 23:30 w dni powszednie
oraz co 30 min. w soboty, niedziele i święta. 

</doc>
<doc id="2214781" url="https://pl.wikipedia.org/wiki?curid=2214781" title="Whoa">
Whoa

Whoa – drugi singel raperki Lil’ Kim, promujący jej czwarty album studyjny "The Naked Truth". Piosenkę wydano 7 lutego 2006. Singel znalazł się na 30. miejscu w R&amp;B/Hip-Hop Tracks.

</doc>
<doc id="2214783" url="https://pl.wikipedia.org/wiki?curid=2214783" title="Margherita Zalaffi">
Margherita Zalaffi

Margherita Zalaffi (ur. 7 kwietnia 1966 w Siderno) – włoska florecistka oraz szpadzistka. Trzykrotna medalistka olimpijska.
Kariera sportowa.
Brała udział w pięciu igrzyskach (IO 84, IO 88, IO 92, IO 96, IO 00), na trzech zdobywała medale w drużynie. Triumfowała w 1992 we florecie, w 1988 reprezentacja Włoch przegrała olimpijski finał. W 1996 również była druga, ale tym razem w rywalizacji drużynowej szpadzistek, będąc wówczas zawodniczką GS Fiamme Oro. Cztery razy stawała na najwyższym podium mistrzostw świata w rywalizacji drużynowej florecistek (1982, 1983, 1990, 1991), w tej broni była wielokrotną indywidualną mistrzynią Włoch (1983, 1985, 1987, 1989, 1991 i 1992). W szpadzie triumfowała w 1996.

</doc>
<doc id="2214784" url="https://pl.wikipedia.org/wiki?curid=2214784" title="Antonio Mennini">
Antonio Mennini

Antonio Mennini (ur. 2 września 1947 w Rzymie) – włoski duchowny katolicki, arcybiskup, nuncjusz apostolski.
Życiorys.
14 grudnia 1974 otrzymał święcenia kapłańskie z rąk kard. Ugo Poletti i został inkardynowany do diecezji rzymskiej. W 1978 rozpoczął przygotowanie do służby dyplomatycznej na Papieskiej Akademii Kościelnej.
8 lipca 2000 został mianowany przez Jana Pawła II nuncjuszem apostolskim w Bułgarii oraz biskupem tytularnym diecezji "Ferentium". Sakry biskupiej 12 września 2000 udzielił mu Sekretarz Stanu kardynał Angelo Sodano.
Następnie w 2002 został przedstawicielem Watykanu w Rosji. Od 2008 reprezentował również Watykan w Uzbekistanie.
18 grudnia 2010 został przeniesiony do nuncjatury w Wielkiej Brytanii.
20 stycznia 2017 został odwołany z placówki w Londynie i skierowany do pracy w watykańskim Sekretariacie Stanu.

</doc>
<doc id="2214785" url="https://pl.wikipedia.org/wiki?curid=2214785" title="Geografia Montserratu">
Geografia Montserratu

Montserrat – niewielkie terytorium zamorskie Wielkiej Brytanii, które leży w Ameryce Środkowej, w archipelagu Małych Antyli. Ta niewielka wyspa charakteryzuje się górzystym krajobrazem i tropikalnym klimatem. Wyspa została odkryta przez Krzysztofa Kolumba w 1493 roku. 
Powierzchnia, położenie geograficzna i granice.
Powierzchnia – 102 km2, porównywalna z wielkością dużego polskiego miasta.
Położenie geograficzna – 16°46'N i 62°11'W. Wyspa przypominająca kształtem Cejlon rozciąga się na długości 16 km i szerokości 10 km.
Montserrat poprzez wody terytorialne Morza Karaibskiego, graniczy od północy z Antiguą i Barbudą, a od południa z Gwadelupą.
Linia brzegowa – 40 km.
Budowa geologiczna i rzeźba.
Wyspa leży między Morzem Karaibskim a Oceanem Atlantyckim, na wschodnim krańcu płyty karaibskiej. Montserrat zaliczany jest do antylskiego łuku wulkanicznego i jest zbudowana niemal wyłącznie z wulkanicznych skał czwartorzędowych. Wyspa jest aktywna wulkanicznie. Obszary w obrębie stożków wulkanicznych tereny pokrywa wierzchnia warstwa tufów wulkanicznych. Na wyspie znajduje się 9 aktywnych wulkanów.
Montserrat to górzysta wyspa, aczkolwiek wulkaniczne szczyty to niskie góry nie przekraczające 1 000 m n.p.m. Na górzysty region składają się trzy masywy wulkaniczne, gdzie wznoszą się: Silver Hill (392 m n.p.m.) – na północy; Centre Hills (747 m n.p.m.) – w centrum oraz North Soufrière (915 m n.p.m.) i South Soufrière (763 m n.p.m.) – na południu. Wulkany cechują się dość stromymi zboczami. Tereny nizinne zajmują niewielki obszar skupiając się głównie w strefie wybrzeża. 
Linia brzegowa wyspy jest słabo rozwinięta, cechują ją łagodne zatoki. Wpływ na układ linii brzegowej i samego wybrzeża ma działalność wulkaniczna. Wybrzeże jest większości skaliste, w wielu miejscach występują osady wulkaniczne. Plaż jest niewiele.
Klimat.
Montserrat leży w strefie klimatu równikowego wilgotnego, który jest kształtowany przez północno-wschodnie pasaty i ciepłe prądy morskie. Temperatury są typowe dla klimatu równikowego, gdzie średnia roczna wynosi 25 °C. Roczne i dobowe amplitudy są niewielkie i nie przekraczają 5 °C. Opady są obfite, gdzie średnie wartości wynoszą około 2 000 mm rocznie. Jedynie na południu, po zawietrznej stronie są niższe i kształtują się w granicach 1 000 mm. Występują kilkumiesięczna pora sucha, jednakże okres ten nie jest pozbawiony opadów, które najintensywniejsze są w okresie letnim. Wyspa leży na trasie huraganów, które nawiedzają ten region latem i wczesną jesienią.
Wody.
Sieć rzeczna wyspy jest gęsta, ale wszystkie rzeki mają górską postać, co oznacza, że liczne są bystrza, progi i wodospady. Rzeki są krótkie i spływają do Morza Karaibskiego i Atlantyku, cechując się dużą zmiennością wodostanu. Na wyspie znajdują się także gorące źródła, związane z działalnością wulkaniczną.
Gleby.
Montserrat należy do karaibskiej krainy glebowej. Na wyspie tereny pokrywają czerwone i brązowe gleby.
Flora i fauna.
Przyroda jest w znacznym stopniu zdegradowana z powodu działalności rolniczej. Wpływ na szatę roślinną mają także wulkany, przez co wiele obszarów jest pozbawianych roślinności w wyniku erupcji wulkanicznych. Lasy zajmują około 1/3 powierzchni wyspy i są to tropikalne lasy wiecznie zielone, których drzewa częściowo tracą liście w okresie najmniejszych opadów. 
Fauna reprezentowana jest przez gatunki antylskiej krainy neotropikalnej. Montserrat zamieszkiwane jest przez małe ssaki i drobne zwierzęta. W jaskiniach żyją nietoperze, powszechne są gady i gryzonie. Bogaty jest jedynie świat ptaków zarówno morskich jak i lądowych.

</doc>
<doc id="2214786" url="https://pl.wikipedia.org/wiki?curid=2214786" title="Olaf Gulbransson">
Olaf Gulbransson

Olaf Leonhard Gulbransson (ur. 26 maja 1873 w Christianii (obecnie Oslo), zm. 18 września 1958 w majątku Schererhof koło Tegernsee) – norweski malarz, grafik i karykaturzysta, wieloletni współpracownik niemieckiego czasopisma satyrycznego "Simplicissimus". 
Życiorys.
W latach 1885–1893 uczęszczał do Królewskiej Szkoły Sztuki i Rzemiosła w Christianii. Od roku 1890 współpracował z norweskimi czasopismami satyrycznymi. W roku 1894 odbył służbę wojskową. W roku 1899 odbyła się w Christianii pierwsza wystawa jego karykatur portretowych. Około roku 1900 studiował w paryskiej Akademii Colarossiego. 
W roku 1902 na zaproszenie założyciela "Simplicissimusa", Alberta Langena, zamieszkał w Monachium i rozpoczął stałą współpracę z tym czasopismem. W roku 1914 został członkiem Berlińskiej Secesji, gdzie zaprzyjaźnił się z Maxem Liebermannem, Paulem Wegenerem i Heinrichem Zille. W roku 1916 został powołany do służby wojskowej, ale wkrótce odkomenderowany do służby propagandzisty w Ministerstwie Spraw Zagranicznych. W roku 1917 został członkiem rzeczywistym Berlińskiej Akademii Sztuki.
Pod koniec I wojny światowej powrócił do Monachium. W roku 1925 otrzymał wraz z Edvardem Munchem członkostwo honorowe Akademii Sztuk Pięknych w Monachium. W roku 1929 objął katedrę na Akademii Sztuk Pięknych w Monachium po Franzu von Stucku. W tym samym roku nabył posiadłość wiejską Schererhof koło Tegernsee. 
W okresie przejęcia władzy przez Hitlera odbywała się w Berlinie wystawa z okazji 60-lecia urodzin Gulbranssona. Wystawa ta została następnie przeniesiona do Monachium, ale tam po dwóch dniach zamknięta na polecenie władz partii hitlerowskiej. Powodem była karykatura Gulbranssona w "Simplicissimusie" z roku 1930, ukazująca aktywistów hitlerowskich jako głupców. 
Po ataku oddziału SA na redakcję "Simplicissimusa" czasopismo zaprzestało publikowania satyry przeciw nowym władzom. Gulbransson zajął postawę oportunistyczną, rysował karykatury apolityczne. Po wybuchu II wojny światowej Gulbransson zaczął tworzyć propagandowe karykatury ośmieszające przeciwników III Rzeszy. Po wojnie zaszył się w swojej posiadłości Schererhof. Zajął się ilustrowaniem wydawnictw książkowych.
Twórczość.
Wczesne prace pozostawały pod wpływem nordyckiego ekspresjonizmu i stylu art nouveau. Współpracując z "Simplicissimusem" wykształcił Gulbransson własny styl, w którym najprostszymi środkami uzyskiwał niezwykłą siłę wyrazu. Jego prace ukształtowały oblicze "Simplicissimusa". 

</doc>
<doc id="2214789" url="https://pl.wikipedia.org/wiki?curid=2214789" title="Stary cmentarz żydowski w Nowym Sączu">
Stary cmentarz żydowski w Nowym Sączu

Stary cmentarz żydowski w Nowym Sączu – kirkut społeczności żydowskiej niegdyś zamieszkującej Nowy Sącz.
Znajdował się przy tamtejszej synagodze. Powstał zatem prawdopodobnie równocześnie z powstaniem starej synagogi w Nowym Sączu w XVIII wieku. Został zlikwidowany podczas wytyczania ul. Piotra Skargi.

</doc>
<doc id="2214794" url="https://pl.wikipedia.org/wiki?curid=2214794" title="Akademia Muzyczna we Wrocławiu">
Akademia Muzyczna we Wrocławiu



</doc>
<doc id="2214795" url="https://pl.wikipedia.org/wiki?curid=2214795" title="Diana Bianchedi">
Diana Bianchedi

Diana Bianchedi (ur. 4 listopada 1969 w Mediolanie) – włoska florecistka oraz szpadzistka, dwukrotna złota medalistka olimpijska.
Brała udział w trzech igrzyskach (IO 92, IO 96, IO 00), na dwóch zdobywała medale w drużynie. Wspólnie z koleżankami triumfowała w 1992 i 2000 roku, w 1996 brała udział jedynie w konkursie indywidualnym (9. miejsce). Pięć razy stawała na najwyższym podium mistrzostw świata w rywalizacji drużynowej florecistek (1991, 1995, 1997, 1998 i 2001), w 1994 sięgnęła po srebro, w 1989 i 1993 po brąz. Indywidualnie dwa razy - w 1995 i 1997 - była brązową medalistką tej imprezy. Stawała na podium mistrzostw Europy.

</doc>
<doc id="2214796" url="https://pl.wikipedia.org/wiki?curid=2214796" title="Kluky">
Kluky

Kluky (niem. "Kluk") - część hradeckiej dzielnicy Nový Hradec Králové, która znajduje się na północny wschód od kolejnej dzielnicy Roudnička.
Geografia i przyroda.
Położenie.
Kluky są położone na obszarze Kotliny Czeskiej, na południowym stoku wzgórza, które rozciąga się od Wzgórza św. Jana do centrum Novego Hradca Králové wzdłuż drogi w kierunku dzielnic Roudnička oraz Třebeš. Ich współrzędne geograficzne: 50° 10' 31.558" długości geograficznej wschodniej oraz 15° 50' 36.901" szerokości geograficznej północnej.
Hydrologia.
Miejscowość leży w dorzeczu Łaby. Największym ciekiem wodnym jest potok Biřička. Na terenie Kluków znajdują się stawy Datlík oraz Cikán.
Geologia.
Górna część Kluków znajduje się na plejstoceńskich piaskach oraz żwirach. Spod tej warstwy odsłaniają się na południu górnokredowe wapienne mułowce, iłowce i margle, należące do koniaku oraz santonu. W okolicy stawów Datlík oraz Cikán są utwory aluwialne oraz mieszane pochodzące z holocenu.
Fauna i flora.
Lokalna fauna i flora składa się z typowych gatunków Europy Środkowej. Znaczną powierzchnię stanowią lasy łęgowe oraz łąki torfowiskowe.
Ochrona przyrody.
Na terenie Kluków znajduje się połowa obszaru chronionego „Pomnik Przyrody Roudnička i Datlík“.
Demografia.
Struktura ludności w 1921 r. według wyznawanej religii.
"Źródło: Czeski Urząd Statystyczny"
Historia.
Osada była pierwotnie nazwana Kluk. Dopiero na przełomie XIX i XX w. zaczęto używać nazwy w liczbie mnogiej - Kluky. Nazwa pochodzi od starego słowa czeskiego "klučit" - wycinać drzewa wraz z wyrywaniem ich pni (karczowaniem).
W 1398 r. król Wacław IV Luksemburski podarował miastu Hradec Králové miejscowości Kluky, Třebeš oraz Hrdlořezy wraz z wyrąbanym lasem. W 1451 r. Vít Sexberk został mianowany hradeckimj mistrzem mostowym, który miał się zajmować naprawą mostów oraz pobieraniem opłat za przejazd (myta). Jako zapłatę otrzymał miejscowości Kluky oraz Třebeš wraz z domami, rodzinami chłopskimi, polami, łąkami, pastwisky, lasami, i to aż do trzeciej generacji jego rodu. Osiemnaście lat później miasto Hradec Králové założyło pod Klukami stawy Datlík oraz Cikán, które zostały w 1835 r. osuszone i odnowione dopiero w 1898 r.
Pod rządami Habsburgów Kluky zostały dwa razy (1547-1549 oraz 1620-1628) miastu skonfiskowane i później z powrotem oddane. W okresie wojny trzydziestoletniej wieś została doszczętnie spalona.
Kluky pierwotnie zostały przydzielone do parafii kościoła św. Antoniego na Przedmieściu Mýtskim, a po zakończeniu budowy kościoła św. Jana Chrzciciela do jego parafii i w 1772 r. do parafii kościoła św. Antoniego na Novym Hradcu Králové.
Miejscowość również miała swego sołtysa. W 1848 r. sołtysem był Václav Kňourek. Następnego roku zastąpił go na stanowisku Jan Srdínko. 
W 1849 r. została utworzona przez Roudničkę oraz Kluky wspólna gmina polityczna, ale nie katastralna. Także majątki pozostały oddzielone. Majątek miejscowości składał się z domu nr 4 oraz gruntów o powierzchni 12 ha 88 a 99 m2. Na początku XX w. Kluky miały całkowitą powierzchnię 106 ha 33 a 84 m2.
W latach 1773-1900 Kluky nie wykazały aktywnego życia, bo miały tylko mniej więcej dwa tuziny domów. W pierwszych dwudziestu latach XX wieku jednak wieś ta podwoiła się. Doszło do stworzenia dwóch restauracji - „U Cabicarů“ oraz „U Zubrů“, które stały się centrum życia kulturalnego i społecznego Kluków. Mieściły się tutaj amatorski zespół teatralny „Stowarzyszenie Dramatyczne Vojan“, Stowarzyszenie Młodzieńców „Dobromil“, miejscowa organizacja właścicieli domów oraz małorolników „Domovina“ i wszystkie ówczesne główne partie polityczne. Restauracja „U Cabicarů“ była także siedzibą novohradeckiego Ubezpieczenia Zwierząt Gospodarskich. W 1921 r. została podłączona energia elektryczna.
Po serii konfliktów między ludźmi obu miejscowości, które miały przede wszystkim tło polityczne, zostały Kluky w 1924 r. samodzielną gminą z własnym samorządem. Pierwsze wybory komunalne odbyły się w Klukach 14 listopada tego samego roku. Ale niepodległością wieś nie cieszyła się długo. W dniu 1 kwietnia 1942 r. został stworzony tzw. Wielki Hradec Králové i Kluky są od tej pory jego częścią, i to do dzisiaj.

</doc>
<doc id="2214798" url="https://pl.wikipedia.org/wiki?curid=2214798" title="Millrose Games 2011">
Millrose Games 2011

104. Millrose Games – halowy mityng lekkoatletyczny, który odbył się 28 stycznia 2011 w Nowym Jorku. Zawody otwierały cykl halowych mityngów IAAF Indoor Permit Meetings w sezonie 2011. Areną zmagań lekkoatletów była hala Madison Square Garden.
Halowe mistrzostwa USA w chodzie na 1 milę kobiet.
Podczas mityngu rozegrano mistrzostwa Stanów Zjednoczonych w chodzie na 1 milę kobiet. Tytuł mistrzyni kraju zdobyła, druga na mecie, Maria Michta.

</doc>
<doc id="2214801" url="https://pl.wikipedia.org/wiki?curid=2214801" title="Pietro Sambi">
Pietro Sambi

Pietro Sambi (ur. 27 czerwca 1938 w Sogliano al Rubicone we Włoszech, zm. 27 lipca 2011 w Baltimore) – duchowny katolicki, arcybiskup, nuncjusz apostolski w Stanach Zjednoczonych.
Życiorys.
14 marca 1964 otrzymał święcenia kapłańskie i został inkardynowany do diecezji San Marino-Montefeltro. W 1966 rozpoczął przygotowanie do służby dyplomatycznej na Papieskiej Akademii Kościelnej.
10 października 1985 został mianowany przez Jana Pawła II pro-nuncjuszem apostolskim w Burundi oraz arcybiskupem tytularnym "Bellicastrum". 
Sakry biskupiej 9 listopada 1985 r. udzielił mu kardynał Jozef Tomko. 
Następnie w 1991 został przedstawicielem Watykanu w Indonezji.
6 stycznia 1998 został przeniesiony do nuncjatury w Izraelu. Reprezentując również Watykan na Cyprze oraz wobec władz Autonomii Palestyńskiej.
Od grudnia 2005 do śmierci 27 lipca 2011 pełnił funkcję nuncjusza w Stanach Zjednoczonych.

</doc>
<doc id="2214804" url="https://pl.wikipedia.org/wiki?curid=2214804" title="Minolta AF 70-210mm f/4">
Minolta AF 70-210mm f/4

Minolta AF 70-210mm 4 – obecnie wycofany z produkcji teleobiektyw przeznaczony dla zaawansowanych amatorów do lustrzanek z bagnetem A. 
Produkcję w 1985r. rozpoczęła Minolta, sam obiektyw jest konstrukcji metalowej z gumowym karbowaniem pierścienia ostrości. Przesłona pracuje w zakresie 4 - 32, a maksymalne powiększenie to 1:4. Podczas zmiany ogniskowej obiektyw nie zmienia swojej długości ani nie porusza przednią soczewką, która to jest używana do ustawienia ostrości, wysuwając się do przodu oraz obracając.
Obecnie obiektyw potocznie nazywa się "flintą", jest jedną z najpopularniejszych konstrukcji Minolty na rynku wtórnym.

</doc>
<doc id="2214810" url="https://pl.wikipedia.org/wiki?curid=2214810" title="Mathias Lauda">
Mathias Lauda

Mathias Lauda (ur. 30 stycznia 1981 roku w Salzburgu) – austriacki kierowca wyścigowy. Syn trzykrotnego mistrza świata Formuły 1 – Nikiego Laudy.
Kariera.
Formuła Nissan.
Mathias w wyścigach samochodów jednomiejscowych zadebiutował w 2002 roku. Wystartował wówczas w czternastu wyścigach Formuły Nissan 2000. Zdobyte punkty sklasyfikowały go na 14. miejscu. Austriak wziął udział również w jednej rundzie Hiszpańskiej Formuły 3. Nie zdobył jednak punktów. W kolejnym sezonie brał udział w World Series Light. Stanąwszy dwukrotnie na podium, zmagania zakończył na 8. pozycji.
Formuła 3000.
W sezonie 2004 Lauda awansował do Międzynarodowej Formuły 3000. Reprezentując ekipę CMS Perfomance w dziesięciu wyścigach, dwukrotnie zajął premiowaną punktami lokatę (siódme miejsce na Circuit de Catalunya oraz szósta pozycja na Monzie). Ostatecznie rywalizację ukończył na 13. miejscu.
W tym samym roku Mathias wziął udział również w ośmiu rundach Europejskiej Formuły 3000. Ścigając się dla włoskiej stajni Traini Corse, dwukrotnie sięgnął po punkty, zajmując drugie miejsce na torze Jarama oraz czwarte na obiekcie Zolder. Uzyskane punkty pozwoliły Austriakowi zająć w końcowej klasyfikacji 9. pozycję.
Seria GP2.
W roku 2005 podpisał kontrakt z włoskim zespołem Coloni Motorsport, na starty w nowo utworzonej serii GP2, będącej następczynią Formuły 3000. Wystąpiwszy w dwudziestu trzech wyścigach, tylko w jednej rundzie dojechał na punktowanym miejscu, zajmując szóstą pozycję na ulicznym torze w Monako. Dorobek trzech punktów sklasyfikował Mathiasa na 21. lokacie.
A1 Grand Prix.
W okresie posezonowym 2005/2006, Lauda wziął udział w dwudziestu wyścigach nowo powstałej serii zimowej – A1 Grand Prix – nawiązując współpracę z narodową ekipą Austrii (w rundzie, na torze w Meksyku, zastąpił go rodak Patrick Friesacher). W tym czasie dwukrotnie dojechał punktowanych lokatach, na najlepszym uzyskując dwukrotnie siódme miejsce (w sprincie, na torach w Dubaju oraz Kyalami). Uzyskane punkty pozwoliły jego stajni zająć w klasyfikacji generalnej 19. pozycję.
DTM.
W latach 2006–2009 Austriak ścigał się w niemieckich mistrzostwach samochodów turystycznych – DTM. Reprezentował wówczas prywatne zespoły z pojazdami o rocznej specyfikacji (Persson Motorsport w sezonach 2006 i 2008 oraz Mücke Motorsport w 2007 i 2009 roku). W pierwszym roku startów nie zdobył punktów. W drugim dwukrotnie dojeżdżał w pierwszej ósemce, zajmując siódme (na EuroSpeedway Lausitz) oraz szóste miejsce (na Circuit de Catalunya). W ostatnich dwóch sezonach raz sięgał po punkty, zajmując za każdym razem ósmą lokatę (odpowiednio na torze Norisring oraz Dijon). We wszystkich przypadkach zajmował 15. miejsce.
Speedcar Series.
W latach 2008–2009 wystartował łącznie w siedmiu rundach zimowej serii Speedcar. W pierwszym roku startów, wziął udział w sześciu wyścigach, spośród których czterokrotnie stawał na podium. W klasyfikacji generalnej zajął 7. pozycję. Rok później wystąpił w jednej rundzie, podczas której nie zdobył punktów.
Porsche Super Cup.
W sezonie 2010 wziął udział w zaledwie jednym wyścigu serii Porsche Supercup. Na niemieckim torze Hockenheimring, zmagania zakończył jednak na odległej dwudziestej pozycji.

</doc>
<doc id="2214815" url="https://pl.wikipedia.org/wiki?curid=2214815" title="East 143rd Street – St. Mary’s Street">
East 143rd Street – St. Mary’s Street

East 143rd Street – St. Mary’s Street – stacja metra nowojorskiego, na linii 6. Znajduje się w dzielnicy Bronx, w Nowym Jorku i zlokalizowana jest pomiędzy stacjami East 149th Street i Cypress Avenue. Została otwarta 7 stycznia 1919.

</doc>
<doc id="2214816" url="https://pl.wikipedia.org/wiki?curid=2214816" title="La Bella Mafia">
La Bella Mafia

La Bella Mafia – trzeci album studyjny amerykańskiej raperki Lil' Kim, wydany 4 marca 2003, przez Atlantic.
Płyta zadebiutowała na #5. miejscu w Billboard 200. Sprzedała się w 166.000 egzemplarzach, od dnia premiery. Na Top R &amp; B / Hip-Hop Albums, krążek zajął miejsce #4. Album uzyskał platynę, przyznaną mu przez RIAA, za sprzedaż 1 miliona kopii na całym świecie. Z płyty pochodzą dwa single "The Jump Off" i "Magic Stick" które zajęły wysokie pozycje na listach przebojów.
Na japońskim wydaniu płyty, znajduje się piosenka "What's the World?".

</doc>
<doc id="2214817" url="https://pl.wikipedia.org/wiki?curid=2214817" title="Cypress Avenue">
Cypress Avenue

Cypress Avenue – stacja metra nowojorskiego, na linii 6. Znajduje się w dzielnicy Bronx, w Nowym Jorku i zlokalizowana jest pomiędzy stacjami East 143rd Street – St. Mary’s Street i Brook Avenue. Została otwarta 7 stycznia 1919.

</doc>
<doc id="2214820" url="https://pl.wikipedia.org/wiki?curid=2214820" title="Minolta AF 35-105 mm f/3.5-4.5">
Minolta AF 35-105 mm f/3.5-4.5

Minolta AF 35-105 mm 3.5-4.5 – obecnie wycofany z produkcji zoom standardowy przeznaczony dla lustrzanek z bagnetem A.
Produkcję obiektywu rozpoczęła Minolta w 1985 roku. W maju 1988 roku zaprezentowano wersję New o innej budowie optycznej, znacznie mniejszej masie, ale też pozbawionej trybu Macro. Obiektyw produkowano do początku lat 90. XX wieku, zastępując go obiektywem AF 28-105 mm f/3,5-4,5. W 1990 roku wyprodukowano białą wersję wersji 35-105 New, stanowiącą standardowy obiektyw limitowanej wersji (20000 sztuk) lustrzanki Minolta Dynax 8000i, upamiętniającej lot japońskiego kosmonauty Toyohiro Akiyama do stacji kosmicznej Mir
Obiektyw służył jako uniwersalny zoom (często określany jako "spacerowy") dla lustrzanek małoobrazkowych. 

</doc>
<doc id="2214821" url="https://pl.wikipedia.org/wiki?curid=2214821" title="Bnei Menashe">
Bnei Menashe



</doc>
<doc id="2214822" url="https://pl.wikipedia.org/wiki?curid=2214822" title="Timothy Broglio">
Timothy Broglio

Timothy Paul Andrew Broglio (ur. 22 grudnia 1951 w Cleveland Heights w stanie Ohio) – duchowny katolicki, arcybiskup Archidiecezji Wojskowej Stanów Zjednoczonych Ameryki od 2008.
Życiorys.
19 maja 1977 otrzymał święcenia kapłańskie z rąk kard. Sergio Pignedoli i został inkardynowany do diecezji Cleveland. Przez dwa lata pracował jako wikariusz parafialny, zaś w 1979 rozpoczął przygotowanie do służby dyplomatycznej na Papieskiej Akademii Kościelnej. Uzyskał doktorat z prawa kanonicznego na Papieskim Uniwersytecie Gregoriańskim. W 1983 rozpoczął pracę w nuncjaturze na Wybrzeżu Kości Słoniowej, a następnie był pracownikiem paragwajskiej nuncjatury oraz watykańskiego Sekretariatu Stanu.
27 lutego 2001 został mianowany przez Jana Pawła II nuncjuszem apostolskim w Dominikanie oraz arcybiskupem tytularnym "Amiternum". 
Sakry biskupiej 19 marca 2001 r. udzielił mu w Rzymie papież Jan Paweł II.
19 listopada 2007 papież Benedykt XVI mianował go ordynariuszem Archidiecezji Wojskowej Stanów Zjednoczonych Ameryki. Ingres odbył się 25 stycznia 2008.

</doc>
<doc id="2214824" url="https://pl.wikipedia.org/wiki?curid=2214824" title="Wspólnota administracyjna Gleichberge">
Wspólnota administracyjna Gleichberge

Wspólnota administracyjna Gleichberge (niem. "Verwaltungsgemeinschaft Gleichberge") – dawna wspólnota administracyjna w Niemczech, w kraju związkowym Turyngia, w powiecie Hildburghausen. Siedziba wspólnoty znajdowała się w mieście Römhild.
31 grudnia 2012 wspólnota została rozwiązana, a cztery gminy wchodzące w jej skład, zostały włączone do miasta Römhild.
Wspólnota administracyjna zrzeszała pięć gmin, w tym jedną gminę miejską "(Stadt)" i cztery gminy wiejskie:

</doc>
<doc id="2214825" url="https://pl.wikipedia.org/wiki?curid=2214825" title="Michał Świder">
Michał Świder

Michał Świder (ur. 1962 w Sędziszowie Małopolskim, zm. 6 lutego 2019 w Czernichowie koło Krakowa) – polski malarz, absolwent Akademii Sztuk Pięknych w Krakowie.
Życiorys.
Ukończył studia na Wydziale Malarstwa ASP w 1990 r. Studiował grafikę i malarstwo u Zbysława Marka Maciejewskiego i Janiny Kraupe-Świderskiej. Po ukończeniu studiów przez krótki czas był wykładowcą na macierzystej ASP. Był stypendystą Donacji doc. Adama Siemianowicza (Kraków, 1988), The Elizabeth Greenshields Foundation (Montreal, Kanada, 1990) i Stage Internazionale sull′Affresco (Fabriano, Włochy, 1993). W swojej twórczości nawiązywał do symbolizmu, modernizmu, sztuki włoskiego trecenta i Dalekiego Wschodu. Posługiwał się tradycyjnymi technikami, tworząc nastrojowe obrazy o precyzyjnym rysunku i subtelnym kolorycie. 
Początkowo współpracował z prowadzoną przez Tadeusza Nyczka galerią Inny Świat w Krakowie, a już od 1995 r. aż do śmierci związany był z Galerią Sztuki Współczesnej „Kersten” w Krakowie. Swoje wystawy pokazywał też w Warszawie i Częstochowie oraz za granicą, m.in. w Wielkiej Brytanii, Stanach Zjednoczonych, Niemczech i Włoszech.
Namalowane przez niego w 1993 na fresku w Fabriano fantastyczne zwierzę, uznane przez Włochów za gronostaja ("ermellino"), stało się jego zwierzęciem „herbowym”. Od 1997 r. na odwrocie swoich obrazów przykładał pieczęć zawierającą nazwę: „Ermellino” (gronostaja), rok: 1997, wyobrażenie Chrystusa uzdrawiającego ślepca oraz hasło: „Cóż jest świat?” i tytuł: „Artifex”.
Jest autorem fresku "La Leggenda di Margherita" w kościele w Fabriano (Włochy, 1993), fresku "Narodziny Maryi" i mozaiki "Turris Davidoca" w kościele w Płokach koło Trzebini (1994) oraz Kaplicy św. Barbary w Czyżówce (1995–1996).
Jego prace zdobią okładki tomów poetyckich Leszka Długosza ("Dusza na ramieniu: Wiersze i piosenki", Kraków 2003), Janusza Kotańskiego ("Kropla", Warszawa 2006, "Głos" Warszawa, 2014), Wojciecha Wencla ("Podziemne motyle", Warszawa 2010, "De profundis", Kraków 2010 oraz "Imago Mundi", Warszawa 2005, którą też ilustrował).
Pochowany został 11 lutego 2019 r. w rodzinnym Sędziszowie Małopolskim. Leszek Długosz poświęcił mu wiersz pt. "Na żałobnych tablicach starożytności".

</doc>
<doc id="2214827" url="https://pl.wikipedia.org/wiki?curid=2214827" title="Erozja kawitacyjna">
Erozja kawitacyjna

Erozja kawitacyjna - proces oddziaływania impulsów ciśnień na powierzchnię materiału. Proces ten można często obserwować w odniesieniu do śrub bądź rur, wywołany jest on zjawiskiem kawitacji, czyli cyklicznemu procesowi powstawania pęcherzyków związanymi ze zmianami ciśnienia w cieczy.

</doc>
<doc id="2214829" url="https://pl.wikipedia.org/wiki?curid=2214829" title="David O. Russell">
David O. Russell

David Owen Russell (ur. 20 sierpnia 1958) – amerykański reżyser, scenarzysta i producent filmowy.
Życiorys.
Jako reżyser debiutował pod koniec lat 80. Z reguły jest nie tylko reżyserem, ale i autorem scenariusza do swoich filmów. Pracował m.in. z Benem Stillerem i Alanem Aldą ("Igraszki z losem"), George’em Clooneyem (wojenny komediodramat "Złoto pustyni"), Dustinem Hoffmanem i Naomi Watts ("Jak być sobą"). W 2010 nakręcił "Fightera" z Markiem Wahlbergiem i Christianem Balem w rolach głównych. Jest to oparta na faktach opowieść o dwóch braciach-bokserach. Obraz zdobył szereg nominacji do Oscara, w tym dla samego Russella w kategorii najlepszy reżyser.

</doc>
<doc id="2214831" url="https://pl.wikipedia.org/wiki?curid=2214831" title="Robert Henry Goldsborough">
Robert Henry Goldsborough

Robert Henry Goldsborough (ur. 4 stycznia 1779, zm. 5 października 1836) – amerykański polityk.
Dwukrotnie zasiadał w Senacie Stanów Zjednoczonych jako przedstawiciel stanu Maryland. W latach 1813–1819 został wybrany do pełnienia tej funkcji jako kandydat Partii Federalistycznej. Do senatu powrócił w 1835 roku i zajmował to stanowisko aż do śmierci rok później.
Jego prawnuk, Winder Laird Henry, reprezentował stan Maryland w Izbie Reprezentantów Stanów Zjednoczonych.

</doc>
<doc id="2214832" url="https://pl.wikipedia.org/wiki?curid=2214832" title="Parafia św. Marcina w Krościenku Wyżnym">
Parafia św. Marcina w Krościenku Wyżnym

Parafia Świętego Marcina w Krościenku Wyżnym - parafia rzymskokatolicka znajdująca się w archidiecezji przemyskiej w dekanacie Krosno II. Erygowana w 1386. Jest prowadzona przez księży archidiecezjalnych.

</doc>
<doc id="2214833" url="https://pl.wikipedia.org/wiki?curid=2214833" title="Wspólnota administracyjna Heldburger Unterland">
Wspólnota administracyjna Heldburger Unterland

Wspólnota administracyjna Heldburger Unterland (niem. "Verwaltungsgemeinschaft Heldburger Unterland") – wspólnota administracyjna w Niemczech, w kraju związkowym Turyngia, w powiecie Hildburghausen. Siedziba wspólnoty znajduje się w mieście Heldburg. Do 31 grudnia 2018 siedziba wspólnoty znajdowała się w ówczesnym mieście Bad Colberg-Heldburg.
Wspólnota administracyjna zrzesza sześć gmin, w tym dwie gminy miejskie "(Stadt)" i cztery gminy wiejskie "(Gemeinde)":
31 grudnia 2013 do wspólnoty dołączyła gmina Straufhain.
1 stycznia 2019 miasto Bad Colberg-Heldburg oraz gminy Gompertshausen i Hellingen zostały połączone i utworzyły nowe miasto Heldburg.

</doc>
<doc id="2214837" url="https://pl.wikipedia.org/wiki?curid=2214837" title="The Jump Off">
The Jump Off

The Jump Off – pierwszy singel raperki Lil’ Kim, promujący jej trzeci album studyjny „La Bella Mafia”. Piosenkę wydano 28 stycznia 2003. Gościnnie w piosence występuje Mr. Cheeks. Singel zadebiutował na #3 miejscu w Top 5 i uzyskał certyfikat platyny.

</doc>
<doc id="2214838" url="https://pl.wikipedia.org/wiki?curid=2214838" title="Heldburger Unterland">
Heldburger Unterland



</doc>
<doc id="2214839" url="https://pl.wikipedia.org/wiki?curid=2214839" title="Parafia św. Stanisława Biskupa w Cisnej">
Parafia św. Stanisława Biskupa w Cisnej

Parafia św. Stanisława Biskupa w Cisnej - parafia rzymskokatolicka znajdująca się w archidiecezji przemyskiej w dekanacie Lesko. Erygowana w 1958. Jest prowadzona przez księży archidiecezjalnych. Mieści się pd numerem 29. 
Historia.
Na początku XX wieku w Cisnej istniała już kaplica "pw. Matki Bożej Częstochowskiej", do której czasowo dojeżdżali kapłani z Baligrodu. Z powodu zwiększonej liczby wiernych postanowiono zbudować większy kościół. W 1912 roku podjęto decyzję o budowie murowanego kościoła. Budowa trwała z przerwą wojenną do 1922 roku. 26 grudnia 1925 roku ks. Stanisław Bałuk, proboszcz z Baligrodu poświęcił kościół filialny "pw. św. Stanisława Biskupa". W 1931 roku zbudowano plebanię, ale w 1932 roku urządzono w nim szkołę. Z powodu dalekiej odległości od parafii proboszcz przyjeżdżał do Cisnej tylko raz w miesiącu. Miejscowi katolicy uczestniczyli także w nabożeństwach w cerkwi. W 1939 roku przez kilka miesięcy przebywał w Cisnej ks. Józef Chmurowicz. W 1941 roku przybył ks. Ludwik Bartmiński, który w 1944 roku opuścił wiernych przed nadejściem frontu. W czasie wojny kościół był poważnie zniszczony, a liczba ludności wsi zmniejszyła się trzykrotnie.
2 sierpnia 1958 roku dekretem bpa Franciszka Bardy została erygowana parafia, z wydzielonego terytorium parafii w Baligrodzie. W skład parafii weszły miejscowości: Cisna, Dołżyca, Krzywe, Przysłup, Kalnica Górna, Smerek, Wetlina, Łopienka, Habkowce, Jabłonki, Majdan, Liszna, Roztoki Górne, Żubracze. W 1968 roku do kościoła dobudowano drugą zakrystię. 23 lipca 1970 roku parafia została nawiedzona przez Matkę Bożą Częstochowską w symbolach świecy i Ewangeliarza. W 1972 roku rozpoczęto odprawiać msze święte w Wetlinie. 
Na terenie parafii jest 960 wiernych (w tym: Cisna – 450, Buk – 33, Dołżyca – 100, Habkowce – 21, Krzywe – 57, Liszna – 110, Majdan – 89, Roztoki Górne i Solinka – 7, Przysłup – 76, Żubracze – 110).
Kościół filialny.
21 czerwca 1997 roku w Przysłupie abp Józef Michalik poświęcił plac pod budowę kościoła filialnego. 26 lipca 1998 roku abp Józef Michalik poświęcił kościół "pw. Wszystkich Świętych".

</doc>
<doc id="2214844" url="https://pl.wikipedia.org/wiki?curid=2214844" title="Holger Fach">
Holger Fach

Holger Fach (ur. 6 września 1962 w Wuppertalu) – niemiecki piłkarz i trener piłkarski.
Kariera piłkarska.
Klubowa.
W latach 1981 - 1998 grał w sumie 416 razy w Bundeslidze, w klubach Fortuna Düsseldorf, Borussia Mönchengladbach, Bayer Uerdingen, Bayer 04 Leverkusen i TSV 1860 Monachium. Strzelił 67 goli. Grał również 27 drugoligowe mecze w Fortunie, gdzie strzelił cztery gole. 
Reprezentacja.
W latach 1988 i 1989 grał pięć razy dla reprezentacji Niemiec, gdzie nie przegrał żadnego z meczów. Był cztery razy w pierwszym składzie i został zastąpiony tym czasie. Jego pierwszym międzynarodowym meczem rozegranym w dniu 31 sierpnia 1988 w wygranym 4:0 meczu z Finlandią. Około rok później, 6 września 1989 przeciwko Irlandii po raz ostatni rozegrał mecz w reprezentacji.
Kariera trenerska.
Po końcu jego kariery piłkarskiej, trenował początkowo amatorską Borussię, a następnie, po krótkim epizodzie w Rot-Weiss Essen, od 21 września 2003 był trenerem w profesjonalnej Borussii.
W dniu 5 czerwca 2005 został wybrany jako nowy trener VfL Wolfsburg, stanowisko objął oficjalnie w dniu 1 lipca 2005. W dniu 19 grudnia 2005 został zwolniony z funkcji przez menadżera Thomasa Strunza, z powodu "nie zadowalającej sytuacji sportowej".
Objął funkcję trenera drugoligowego SC Paderborn w dniu 3 stycznia 2007. Tam został trenerem przez kilka tygodni, do 8 lutego 2008, kiedy wraz z dyrektorem sportowym Michaelem odszedł.
FC Augsburg przyjęło go jako trenera 18 kwietnia 2008, jako następcę Ralfa Loosa, by uchronić klub od groźby spadku do 2 ligi. Zadebiutował tam w dniu 27 kwietnia w meczu przeciwko FC St Pauli. W marcu 2009 roku ogłoszono, że skończy on trenować klub w sezonie 2009/2009. Jednakże po pogorszeniu sytuacji sportowej w FC Augsburg, Holger Fach został zwolniony w dniu 13 kwietnia 2009.
21 stycznia 2010 podpisał kontrakt z pierwszoligowym kazachskim zespołem Łokomotiw Astana.
Jego klub stał się w listopadzie 2010 zwycięzcą Pucharu Kazachstanu, po zwycięstwie w finale sezonu z Szachtior Karaganda 1:0.
Sukcesy.
Na Letnich Igrzyskach w Seulu w 1988, zdobył w reprezentacji RFN brązowy medal, a siedem lat później triumfował z Borussia Mönchengladbach w DFB Cup. W dniu 15 listopada 2010 trenowana przez niego drużyna zdobyła Puchar Kazachstanu.

</doc>
<doc id="2214845" url="https://pl.wikipedia.org/wiki?curid=2214845" title="Ahlstädt">
Ahlstädt

Ahlstädt – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214846" url="https://pl.wikipedia.org/wiki?curid=2214846" title="Ahlstaedt">
Ahlstaedt



</doc>
<doc id="2214847" url="https://pl.wikipedia.org/wiki?curid=2214847" title="Beinerstadt">
Beinerstadt

Beinerstadt – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214848" url="https://pl.wikipedia.org/wiki?curid=2214848" title="Parafia Podwyższenia Krzyża Świętego w Czarnej Górnej">
Parafia Podwyższenia Krzyża Świętego w Czarnej Górnej

Parafia Podwyższenia Krzyża Świętego w Czarnej Górnej – parafia rzymskokatolicka znajdująca się w archidiecezji przemyskiej w dekanacie Lutowiska. Erygowana w 1951. Jest prowadzona przez księży archidiecezjalnych. Mieści się pod numerem 110.
Historia.
Czarna Górna należała do parafii w Polanie. W 1945 roku tereny te zostały włączone Ukrainy Sowieckiej, a Polacy wysiedleni. W 1951 roku w wyniku umowy o wymianie terytorium pomiędzy PRL i ZSRR wieś powróciła do Polski, a osiedleni zostali Polacy z rejonu Sokala i Waręża.
W 1951 roku dekretem bpa Franciszka Bardy została reaktywowana dawna parafia z siedzibą w Czarnej, a na kościół parafialny zaadaptowano dawną cerkiew. Kościół został poświęcony "pw. Przemienienia Pańskiego", a w 1970 roku zmieniono wezwanie na "Podwyższenia Krzyża Świętego".
Na terenie parafii jest 1 880 wiernych (w tym: Czarna Górna – 796, Czarna Dolna – 384, Lipie – 217, Michniowiec i Bystre – 244, Rabe – 167, Żłobek – 132).

</doc>
<doc id="2214849" url="https://pl.wikipedia.org/wiki?curid=2214849" title="Bischofrod">
Bischofrod

Bischofrod – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214850" url="https://pl.wikipedia.org/wiki?curid=2214850" title="Getafe Central">
Getafe Central

Getafe Central (hiszp: "Estación de Getafe Central") – stacja kolejowa w Getafe, we wspólnocie autonomicznej Madryt, w Hiszpanii. Znajduje się na linii C-4 Cercanías Madrid. 
Stacja znajduje się na skrzyżowaniach uluc Ferrocarril, Ramón i Cajal, w dzielnicy Centro. Posiada nowoczesny budynek ze szklaną fasadą w kształcie. Stacja została przebudowana w 1998. W tym czasie linię kolejową wraz z dworcem przeniesiono do tunelu. W kwietniu 2003 otwarto stację metra na linii 12.

</doc>
<doc id="2214851" url="https://pl.wikipedia.org/wiki?curid=2214851" title="Język mizo">
Język mizo

Język mizo (również lushai) – język z grupy tybeto-birmańskiej, używany przez blisko 700 tys. członków grupy etnicznej Mizo, zamieszkujących głównie indyjski stan Mizoram, w którym jest językiem tożsamości prowincjonalnej, oraz przygraniczne tereny Birmy i Bangladeszu.
Mizo jest językiem tonalnym. Zapisywany alfabetem łacińskim, wprowadzonym przez zachodnich misjonarzy.

</doc>
<doc id="2214853" url="https://pl.wikipedia.org/wiki?curid=2214853" title="Dingsleben">
Dingsleben

Dingsleben – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214854" url="https://pl.wikipedia.org/wiki?curid=2214854" title="Papieski Uniwersytet Salezjański">
Papieski Uniwersytet Salezjański

Papieski Uniwersytet Salezjański - papieska uczelnia założona 1940 r. w Turynie jako "Papieskie Atheneum Salezjańskie". Od 1957 mająca swoją siedzibę w Rzymie. W 1973 Paweł VI na mocy motu proprio "Magisterium vitae" podniósł uczelnię do rangi Uniwersytetu Papieskiego.
Uniwersytet jest prowadzony przez Salezjanów.

</doc>
<doc id="2214857" url="https://pl.wikipedia.org/wiki?curid=2214857" title="BMPT">
BMPT

BMPT „Terminator” (ros. "Боевая машина поддержки танков") lub Obiekt 199 „Ramka” – rosyjski ciężki bojowy wóz wsparcia czołgów (ang. "Tank Support Fighting Vehicle – TSFV"). Zaprojektowany do współdziałania z oddziałami pancernymi, a także piechotą, głównie w czasie walk toczonych na obszarach miejskich podczas konfliktów lokalnych. Idea pojazdu oparta jest głównie na doświadczeniach wojen w Czeczenii.
Opis konstrukcji.
Pojazd został zbudowany w oparciu o podwozie czołgu T-72 MBT, możliwa jest również jego wersja z użyciem podwozia T-90. Jego uzbrojenie składa się z dwóch działek automatycznych kal. 30 mm 2A42 (900 szt. amunicji), jednego karabinu maszynowego PK/PKS (2 000 szt. amunicji), czterech wyrzutni rakiet przeciwpancernych 130 mm 9M120-1 Ataka-T ATGM z laserowym systemem naprowadzania (4 pociski) umieszczonych w bezzałogowej wieży i dwóch granatników automatycznych AGS-17 kal. 30 mm (po 300 szt. amunicji każdy) ulokowanych w przedniej płycie pancerza nad gąsienicami.
Uzbrojenie pojazdu zapewnia mu wyjątkową siłę ognia, który może prowadzić do czterech celów równocześnie pod maks. kątem 45 st. w skutecznym zasięgu do 5 km. Automatyczny system prowadzenia ognia „Ramka” zawiera naprowadzanie telewizyjne, laserowe i optyczne (360-stopniowe). Uzbrojeniem wieży operuje dowódca pojazdu. Dwaj strzelcy, wykorzystując stabilizowane systemy dzienno-nocne, obsługują granatniki AGS-17. Pojazd wyposażony jest w kompatybilne systemy nawigacji satelitarnej: GPS i GLONASS. Maszyna posiada systemy wykrywania namierzania wiązka laserową.
Oprócz głównej jednostki napędowej „Terminator” posiada pomocniczy silnik Diesla, który generuje energię elektryczną umożliwiającą operowanie uzbrojeniem pojazdu, gdy pozostaje on w bezruchu z wyłączoną główną jednostką napędową. Pojazd jest w stanie pokonywać przeszkody wodne do głębokości 5 m.
Pojazd wyposażony jest w pancerz reaktywny uzupełniony ekranami przeciwkumulacyjnymi. Pomimo użycia kadłuba czołgu T-72, dzięki wykorzystaniu silnika z T-90 i nowoczesnym środkom obrony pojazd nie ustępuje konstrukcji T-90, a nawet, dzięki wykorzystaniu reaktywnego pancerza „Relikt”, przewyższa ją. Pojazd wyposażony jest w system ochrony filtrowowentylacyjnej, chroniący go przed atakiem chemicznym i pyłem radioaktywnym, oraz w system obrony elektromagnetycznej, zapewniający mu neutralizację min i ochronę przed fugasami.
Historia powstania.
Prace konstrukcyjne nad pojazdem rozpoczęto w 1998 roku w Uralskim Biurze Konstrukcyjnym Przemysłu Transportowo-Maszynowego w Niżnym Tagile. Po kilku modernizacjach pierwotnego projektu z 2001 roku, polegających głównie na zwiększeniu jego siły ognia (dodano jeszcze jedno działko 2A42, a dwie wyrzutnie rakiet 9M133 Kornet zastąpiono czterema wyrzutniami pocisków 9M120 Ataka-V) w 2006 roku zakończono ostatecznie prace nad pojazdem i wyprodukowano 4 sztuki. Do 2010 roku planowano uruchomić produkcję seryjną, co jednak nie nastąpiło, wtedy też miała być gotowa pierwsza kompania tych pojazdów. Powodem zaniechania prac było to, że przy ich budowie oparto się na konstrukcji czołgów T-72/T-90, podczas gdy trwały prace nad czołgami nowej generacji. Dopiero opóźnienia w budowie nowego czołgu spowodowały powrót do projektu BMP-T. Pierwotna konstrukcja uległa jednak istotnym modyfikacjom – zmniejszono ogólną wagę pojazdu przy zachowaniu jego właściwości mobilnych. Modyfikacjom uległa również wieża pojazdu – zmieniono sposób ułożenia wyrzutni ppk (z pionowego na poziomy) i umieszczono je w pancernych osłonach. Przede wszystkim jednak zmniejszono załogę pojazdu z pięciu do trzech osób. Najnowszą wersję pojazdu zaprezentowano we wrześniu 2013 roku na targach uzbrojenia „Russia Arms EXPO 2013” pod nazwą „Terminator-2”. Był już również inaczej klasyfikowany – BMOP (Bojewaja maszyna ogniewoj poddierżki – Bojowy Wóz Wsparcia Ogniowego) – jako pojazd szerokiego zastosowania.
Użycie.
Pierwsze wozy zostały dostarczone armii rosyjskiej na początku 2005 roku (bliżej nieznana liczba pojazdów wersji z 2000 roku, w którą wyposażono szkołę oficerską w Riazaniu). Pomimo oficjalnych deklaracji o wprowadzeniu pojazdu na uzbrojenie armii rosyjskiej do 2010 roku, w ciągu następnych lat pozostawał on jedynie doświadczalnym, efektownym obiektem wystawowym, prezentowanym na targach uzbrojenia w Rosji i za granicą. W 2010 roku rosyjskie ministerstwo obrony oficjalnie poinformowało o usunięciu „Terminatora” (obok kilku innych projektów) z listy państwowych zamówień obronnych, uznając pojazd za przestarzały, oparty na nienowoczesnych, radzieckich konstrukcjach. Eksperci podkreślali jego słabą i przestarzałą pasywną obronę pancerza, z powodu której pojazd, pomimo dużej i nowoczesnej siły ognia, mógłby być stosunkowo łatwo wyeliminowany z walki już w pierwszych minutach boju. Zbyt liczna załoga i stosunkowo słaba możliwość pokonywania przeszkód wodnych były dla nich dodatkowymi minusami.
W 2011 roku 3 najnowsze wersje maszyny znajdowały się na uzbrojeniu sił zbrojnych Kazachstanu, dostarczone na podstawie kontraktu zawartego rok wcześniej.
Kiedy wszystko wskazywało na to, że „Terminator” stanie się porzuconym projektem, nieoczekiwanie w 2017 roku rosyjskie ministerstwo obrony poinformowało o planowanym wprowadzeniu pojazdów na uzbrojenie armii w 2018 roku. Nastąpiło to jednak dwa lata później (2020) i była to już zmodernizowana wersja pojazdu – „Terminator-2”. W „odchudzoną” o dwóch członków załogi i lepiej opancerzoną, modułową i bezzałogową wieżę pojazdu wersji T-72B3M, zaczęto wyposażać 90. Witebsko-Nowogródzką Gwardyjską Dywizję Pancerną na Uralu. Wcześniej po raz pierwszy użyto bojowo tych pojazdów podczas konfliktu w Syrii.
„Terminatory” zostały użyte podczas inwazji Rosji na Ukrainę w 2022 roku. Miano z nich skompletować kompanię (14 pojazdów), którą późną wiosną skierowano w rejon Siewierodoniecka, a następnie w rejon Swatowego w obwodzie ługańskim. Media nie podały żadnych informacji mających świadczyć o sukcesach tej broni. Według analityków, BMPT „Terminator” pokazał się wyłącznie z negatywnej strony. Złożyły się na to: zbyt duża masa, słaba manewrowość i nieadekwatne ze względu na specyfikę działań bojowych uzbrojenie. 9 lutego 2023 Ukraińcy donieśli, że udało im się zniszczyć jeden z tych pojazdów.
Przeznaczenie.
W założeniu jego konstruktorów pojazd przeznaczony jest do współdziałania z dwoma, a w terenie zabudowanym z jednym konwencjonalnym czołgiem. Jest w stanie niszczyć siłę żywą przeciwnika na obszarze 3 km kw. Ma on za zadanie, posiadając wyjątkowo wyspecjalizowany system obrony, osłaniać atakujące czołgi przed bezpośrednimi środkami zwalczania czołgów, jak pociski z ręcznej broni przeciwpancernej, miny itp.; wspierać atakującą piechotę i zwalczać lekko opancerzone pojazdy przeciwnika oraz cele nisko lecące. Siła ognia BMPT zapewnia wsparcie równorzędne dwóm zmechanizowanym plutonom sił konwencjonalnych.

</doc>
<doc id="2214858" url="https://pl.wikipedia.org/wiki?curid=2214858" title="Henfstädt">
Henfstädt

Henfstädt – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214860" url="https://pl.wikipedia.org/wiki?curid=2214860" title="Parafia św. Doroty w Markowej">
Parafia św. Doroty w Markowej

Parafia św. Doroty w Markowej – parafia rzymskokatolicka znajdująca się w archidiecezji przemyskiej w dekanacie Łańcut I. 
Historia.
Markowa była to wieś osadników Niemieckich wzmiankowana już w 1384 roku w dokumencie legata papieskiego Demetriusa, który to akt zatwierdzał nadanie dziesięciny dla Kapituły Katedralnej Przemyskiej. Początkowo wieś była zwana jako: "Markenhof, Nakenków, Markowa Wola". łączy się nierozerwalnie z historią parafii. Markowa to dawna kolonia niemiecka o nazwie „Markenhow”. Przed 1391 roku erygowano parafię z uposażenia Ottona z Pilczy. Następnie Markowa weszła w skład dóbr Konstantego Korniakta – pana na Żurawicy i Białobokach, który odnowił fundację parafialną. W 1624 roku pierwszy kościół został spalony przez Tatarów. W 1676 roku Franciszek Korniakt zbudował następny drewniany kościół.
W 1760 roku bp Wacław Hieronim Sierakowski przyłączył parafię w Markowej do Kolegiaty Jarosławskiej. W 1772 roku bp Józef Tadeusz Kierski reaktywował samodzielną parafię w Markowej. W 1904 roku w miejscu rozebranego starego kościoła, rozpoczęto budowę obecnego kościoła murowanego, według projektu arch. Stanisława Majerskiego. 6 sierpnia tegoż roku poświęcono i wmurowanie kamień węgielny. 25 czerwca 1910 roku bp Karol Fischer dokonał konsekracji kościoła. 30 kwietnia 1936 roku w Markowej został erygowany Dom Zakonny Sióstr Służebniczek Dębickich. W 1973 roku artysta Stanisław Jakubczyk wykonał polichromię.
Do parafii należy 4 000 wiernych.

</doc>
<doc id="2214862" url="https://pl.wikipedia.org/wiki?curid=2214862" title="Henfstaedt">
Henfstaedt



</doc>
<doc id="2214863" url="https://pl.wikipedia.org/wiki?curid=2214863" title="Kloster Veßra">
Kloster Veßra

Kloster Veßra – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214864" url="https://pl.wikipedia.org/wiki?curid=2214864" title="Kloster Vessra">
Kloster Vessra



</doc>
<doc id="2214866" url="https://pl.wikipedia.org/wiki?curid=2214866" title="Górna Germania">
Górna Germania



</doc>
<doc id="2214867" url="https://pl.wikipedia.org/wiki?curid=2214867" title="Port lotniczy Casablanca-Anfa">
Port lotniczy Casablanca-Anfa

Port lotniczy Casablanca-Anfa (IATA: CAS, ICAO: GMMC) – nieczynny port lotniczy położony 6 km na południowy zachód od Casablanki, w regionie Wielka Casablanca, w Maroku.

</doc>
<doc id="2214868" url="https://pl.wikipedia.org/wiki?curid=2214868" title="Dolna Germania">
Dolna Germania



</doc>
<doc id="2214869" url="https://pl.wikipedia.org/wiki?curid=2214869" title="Parafia Najświętszego Serca Pana Jezusa w Białobrzegach">
Parafia Najświętszego Serca Pana Jezusa w Białobrzegach

Parafia Najświętszego Serca Pana Jezusa w Białobrzegach − parafia rzymskokatolicka znajdująca się w archidiecezji przemyskiej w dekanacie Łańcut II. 
Historia.
Pierwsze plany powołania parafii w Białobrzegach pojawiły się w 1783 roku, gdy na wniosek bpa Antoniego Betańskiego, Gubernium Lwowskie przygotowało projekt utworzenia parafii w Budach Łańcuckich i Białobrzegach, ale nie zostały zrealizowane. W 1877 roku zbudowana została kaplica, w której kapłani z Żołyni w miesiącach letnich odprawiali nabożeństwa.
1 maja 1920 roku bp Józef Sebastian Pelczar erygował ekspozyturę, z wydzielonego terytorium parafii w Żołyni, Łańcut i Kosina. Później drewnianą kaplicę rozbudowano. W 1928 roku ekspozytura została przemianowana na samodzielną parafię, oraz zatwierdzono budowę nowego kościoła, ale nie udało się rozpocząć budowy. W latach 1933–1937 zbudowano obecny murowany kościół, według projektu arch. inż. Witaszkiewicza. W 1937 roku ks. Czesław Broda dziekan leżajski poświęcił kościół. W latach 1944–1945 wykonano modernistyczną polichromię.29 czerwca 1946 roku bp Wojciech Tomaka dokonał konsekracji kościoła.
Na terenie parafii jest 2 994 wiernych (w tym: Białobrzegi – 2 203, Dębina "część" – 752, Korniaktów Południowy – 550, Wola Dalsza "część" – 39).

</doc>
<doc id="2214870" url="https://pl.wikipedia.org/wiki?curid=2214870" title="I wojna macedońska">
I wojna macedońska

I wojna macedońska - konflikt zbrojny pomiędzy republiką rzymską i Macedonią rządzoną przez Filipa V trwający w latach 215-205 p.n.e.
Przyczyny wybuchu wojny.
W wyniku wojen iliryjskich Rzym zajął część obszarów Ilirii, która zawsze skupiała uwagę władców macedońskich ze względu na kontakty z tamtejszymi Dardanami, Pajonami oraz z Epirem. Na dworze Filipa V przebywał Demetriusz z Faros, dawny władca niewielkiego państewka klienckiego Rzymu, wtedy wypędzony ze swych włości przez armię rzymską. Namawiał on macedońskiego króla do interwencji na wybrzeżu Adriatyku. Dodatkowo republika rzymska przechodziła właśnie trudne chwile w pierwszej fazie II wojny punickiej, ponosząc duże straty jakie zadawał legionom Hannibal. Filip przekonany, że zajęty wojną Rzym nie będzie w stanie interweniować w Ilirii już w 217 p.n.e. (po klęsce Rzymian nad Jeziorem Trazymeńskim) próbował zająć Apollonię jednak bez skutku. W 215 p.n.e. zawarł porozumienie z Hannibalem, na mocy którego kartagiński wódz miał uwzględnić przyszłe macedońskie zdobycze nad Adriatykiem w ewentualnym traktacie pokojowym z republiką (działo się to tuż po masakrze legionów pod Kannami, w szczytowym okresie potęgi Hannibala w Italii). Z treści traktatu wynika, że Filip nie był zainteresowany interwencją na Półwyspie Apenińskim.
Rzym zaniepokojony wrogim sojuszem, nie mogąc wysłać do Ilirii legionów potrzebnych w Italii, zdecydował się na działania dyplomatyczne. Republika zawarła sojusz ze Związkiem Etolskim przeciwko Macedonii. Etolowie mieli zachować obszary zdobyte w przyszłej wojnie, natomiast ewentualne łupy miały być dzielone między sprzymierzeńców.
Przebieg wojny.
Rzymianie i Etolowie toczyli walkę nie tyle przeciwko samej Macedonii co raczej jej greckim sojusznikom. Byli zainteresowani przede wszystkim łupami, bezlitośnie rabując zdobyte obszary. Przeciwko Macedonii opowiedział się także Attalos I, władca Pergamonu utrzymujący kontakty z Etolami. Filip V w odpowiedzi przekonał władcę Bitynii do najazdu na swego sąsiada.
Brak możliwości zdecydowanego zaangażowania się w konflikt ze strony Rzymu sprawił, że Etolowie nie dysponujący siłą wystarczającą do pokonania przeciwnika, zawarli z Macedonią w 206 p.n.e. pokój, na mocy którego utracili część obszarów nad Zatoką Malijską. Nie był to koniec konfliktu - Filip miał teraz wolne ręce w Ilirii, a republika wysłała tam większą armię. Obie strony doszły wkrótce jednak do porozumienia: Rzym utrzymał swój protektorat w Ilirii, ale Macedonia otrzymała Atintanię z dostępem do Adriatyku. Podpisanie pokoju spowodowane było brakiem zainteresowania republiki konfliktem z Macedonią - trwała właśnie ostateczna rozprawa z Hannibalem.
Po wojnie.
Wojna okazała się pierwszą z kilku pomiędzy Rzymem i Macedonią. W ich wyniku Macedonia została w końcu zajęta przez republikę stając się rzymską prowincją.

</doc>
<doc id="2214876" url="https://pl.wikipedia.org/wiki?curid=2214876" title="Parafia Imienia Najświętszej Maryi Panny w Czarnej">
Parafia Imienia Najświętszej Maryi Panny w Czarnej

Parafia Imienia Najświętszej Maryi Panny w Czarnej – parafia rzymskokatolicka znajdująca się w archidiecezji przemyskiej w dekanacie Łańcut II.
Historia.
Czarna była lokowana w 1562 roku i była własnością Stadnickich, a od 1785 roku Potockich. W latach 1922–1926 zbudowano kościół parafialny. 1 września 1928 roku dekretem biskupa Anatola Nowaka, została erygowana parafia w Czarnej z wydzielonego terytorium parafii w Krzemienicy. W październiku 1928 roku założono cmentarz parafialny. 21 czerwca 1957 roku do parafii przyłączono przysiółki Zawodzie i Skotnik. W 1966 roku zbudowano plebanię. 
Gdy kościół okazał się za mały dla potrzeb parafii, podjęto decyzję o jego rozbudowie. W latach 1980–1983 dokonano rozbudowy kościoła według projektu inż. Romana Gorczycy z Rzeszowa. 31 maja 1987 roku odbyła się konsekracja kościoła, której dokonał bp Ignacy Tokarczuk. 1 listopada 1992 roku na cmentarzu poświęcono kaplicę pw. "Wszystkich Świętych".
Na terenie parafii jest 1 500 wiernych.
Kościół parafialny jest położony w środku wsi, w pobliżu skrzyżowania dróg prowadzących do Sokołowa Małopolskiego i Dąbrówek. Jest orientowany, wybudowany z cegły w latach 1922-1916, w stylu neogotyckim, otynkowany. Bryła świątyni jest złożona z prostokątnego korpusu i węższego, zakończonego prosto prezbiterium ze współczesną fasadą zwieńczoną pseudoschodkowym szczytem. Od strony północnej przylega kaplica. Wyposażenie wnętrza świątyni jest neogotyckie.

</doc>
<doc id="2214880" url="https://pl.wikipedia.org/wiki?curid=2214880" title="São Geraldo do Baixio">
São Geraldo do Baixio

São Geraldo do Baixio – miasto i gmina w Brazylii, w stanie Minas Gerais. Znajduje się w mikroregionie Governador Valadares.

</doc>
<doc id="2214882" url="https://pl.wikipedia.org/wiki?curid=2214882" title="Parafia Nawiedzenia Najświętszej Maryi Panny w Miejscu Piastowym">
Parafia Nawiedzenia Najświętszej Maryi Panny w Miejscu Piastowym

Parafia pw. Nawiedzenia Najświętszej Maryi Panny w Miejscu Piastowym – parafia rzymskokatolicka znajdująca się w archidiecezji przemyskiej w dekanacie Miejsce Piastowe. Erygowana w 1427. Jest prowadzona przez księży Michalitów. Mieści się przy ulicy Dukielskiej.
Główną świątynią parafii jest kościół Nawiedzenia Najświętszej Maryi Panny.
Kościołem filialnym jest kościół Matki Bożej Królowej Polski i św. Michała Archanioła.

</doc>
<doc id="2214884" url="https://pl.wikipedia.org/wiki?curid=2214884" title="Kévin Menaldo">
Kévin Menaldo

Kévin Menaldo (ur. 12 lipca 1992 w Bordeaux) – francuski lekkoatleta, skoczek o tyczce.
Siódmy zawodnik mistrzostw świata kadetów (2009). W 2011 zdobył srebrny medal mistrzostw Europy juniorów, a dwa lata później został wicemistrzem igrzysk śródziemnomorskich. Jedenasty zawodnik halowych mistrzostw świata w Sopocie (2014). W tym samym roku sięgnął po brązowy medal europejskiego czempionatu w Zurychu. Szósty zawodnik mistrzostw świata w Pekinie (2015). Dwa lata później podczas kolejnej edycji mistrzostw świata w Londynie zajął odległe miejsce w eliminacjach i nie awansował do finału.
Złoty medalista mistrzostw Francji.

</doc>
<doc id="2214885" url="https://pl.wikipedia.org/wiki?curid=2214885" title="São José da Safira">
São José da Safira

São José da Safira – miasto i gmina w Brazylii, w stanie Minas Gerais. Znajduje się w mikroregionie Governador Valadares.

</doc>
<doc id="2214887" url="https://pl.wikipedia.org/wiki?curid=2214887" title="São José do Divino (Minas Gerais)">
São José do Divino (Minas Gerais)

São José do Divino – miasto i gmina w Brazylii, w stanie Minas Gerais. Znajduje się w mikroregionie Governador Valadares.

</doc>
<doc id="2214890" url="https://pl.wikipedia.org/wiki?curid=2214890" title="Sobrália">
Sobrália

Sobrália – miasto i gmina w Brazylii, w stanie Minas Gerais. Znajduje się w mikroregionie Governador Valadares.

</doc>
<doc id="2214892" url="https://pl.wikipedia.org/wiki?curid=2214892" title="Parafia św. Mikołaja Biskupa i Matki Bożej Częstochowskiej w Rokietnicy">
Parafia św. Mikołaja Biskupa i Matki Bożej Częstochowskiej w Rokietnicy

Parafia pw. Świętego Mikołaja Biskupa i Matki Bożej Częstochowskiej w Rokietnicy – parafia rzymskokatolicka znajdująca się w archidiecezji przemyskiej w dekanacie Pruchnik.
Parafia została erygowana w 1400 przez bracia Mikołaja i Stanisława Derśniaków herbu Korczak. Jest prowadzona przez księży archidiecezjalnych. Posiada kościół filialny w Czelatycach i Woli Rokietnickiej.

</doc>
<doc id="2214894" url="https://pl.wikipedia.org/wiki?curid=2214894" title="Tumiritinga">
Tumiritinga

Tumiritinga – miasto i gmina w Brazylii, w stanie Minas Gerais. Znajduje się w mikroregionie Governador Valadares.

</doc>
<doc id="2214904" url="https://pl.wikipedia.org/wiki?curid=2214904" title="Papieski Uniwersytet Urbaniana">
Papieski Uniwersytet Urbaniana

Papieski Uniwersytet Urbaniana – papieska uczelnia założona 1627 r. w Rzymie przez Urbana VIII jako Atheneum Papieskie "Propaganda Fide". Pius XI, w 1926 przeniósł siedzibę uczelni na wzgórze Janikulum. W 1962 Jan XXIII na mocy motu proprio "Fidei Propagandae" podniósł uczelnię do rangi Uniwersytetu Papieskiego.
Uczelnia ma wyraźny charakter misjologiczny, kształci misjonarzy oraz kler pochodzący z krajów misyjnych. 
Uczelnia podlega Kongregacji ds. Ewangelizacji Narodów, której prefekt jest z urzędu jej kanclerzem – obecnie jest nim kard. Luis Antonio Tagle.

</doc>
<doc id="2214905" url="https://pl.wikipedia.org/wiki?curid=2214905" title="Virgolândia">
Virgolândia

Virgolândia – miasto i gmina w Brazylii, w stanie Minas Gerais. Znajduje się w mikroregionie Governador Valadares.

</doc>
<doc id="2214908" url="https://pl.wikipedia.org/wiki?curid=2214908" title="Parafia Wniebowzięcia Najświętszej Maryi Panny w Gaci">
Parafia Wniebowzięcia Najświętszej Maryi Panny w Gaci

Parafia pw. Wniebowzięcia Najświętszej Maryi Panny w Gaci – parafia rzymskokatolicka znajdująca się w archidiecezji przemyskiej w dekanacie Przeworsk I. Erygowana w 1446.
Historia.
Parafia w Gaci jest jedną ze starszych w diecezji przemyskiej. Pierwsze wzmianki o miejscowości są datowane są na 1424 rok. Parafia powstała przed 1446 rokiem, gdy wzmiankowany był ks. Jakub z Gaczi.
W 1612 roku przywilejem Anny Ostrogskiej, kościół w Gaci stał się filią parafii w Kańczudze. Ekspozytami w Gaci byli m.in.: ks. Józef Buczyński (1810), ks. Stanisław Frączkowski, o. Ignacy Ogorzelski, ks. Leon Zieliński, ks. Aleksander Stopczyński (do 1875).
W 1876 roku staraniem ks. Bronisława Markiewicza została odnowiona samodzielna parafia.
W latach 1893–1894 zbudowano murowany kościół w stylu neobarokowym, który został konsekrowany przez biskupa Jakuba Glazera "pw. Matki Bożej Wniebowziętej".

</doc>
<doc id="2214909" url="https://pl.wikipedia.org/wiki?curid=2214909" title="Mutum (Minas Gerais)">
Mutum (Minas Gerais)

Mutum – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2214910" url="https://pl.wikipedia.org/wiki?curid=2214910" title="Francesca Bortolozzi-Borella">
Francesca Bortolozzi-Borella



</doc>
<doc id="2214911" url="https://pl.wikipedia.org/wiki?curid=2214911" title="Francesca Bortolozzi">
Francesca Bortolozzi

Francesca Bortolozzi (ur. 4 maja 1968 w Padwie) – włoska florecistka, trzykrotna medalistka olimpijska.
Trzykrotnie brała udział w igrzyskach: w IO 88, IO 92, IO 96; za każdym razem zdobywała medale w drużynie. Triumfowała w 1992 i 1996, w 1988 reprezentacja Włoch przegrała olimpijski finał. Dwa razy stawała na najwyższym podium mistrzostw świata w rywalizacji drużynowej florecistek (1990, 1991), w 1994 sięgnęła po srebro, w 1989 i 1993 po brąz. Indywidualnie w 1993 sięgnęła po złoto, a w 1994 po brąz tej imprezy.
Jej mąż, Andrea Borella, także był olimpijczykiem, złotym medalistą z Los Angeles.

</doc>
<doc id="2214913" url="https://pl.wikipedia.org/wiki?curid=2214913" title="Aimorés">
Aimorés

Aimorés – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2214915" url="https://pl.wikipedia.org/wiki?curid=2214915" title="Collegium im. Floriana Znanieckiego w Poznaniu">
Collegium im. Floriana Znanieckiego w Poznaniu

Collegium im. Floriana Znanieckiego w Poznaniu – jeden z budynków dydaktycznych Uniwersytetu im. Adama Mickiewicza w Poznaniu, zlokalizowany na Ogrodach, w obrębie kampusu przy ul. Szamarzewskiego 89 (Wydział Nauk Społecznych i Wydział Studiów Edukacyjnych).
O patronie.
Collegium (wcześniej "Budynek E") zyskało patrona w dniu 26 kwietnia 2010, na wniosek Rad Wydziałów korzystających z obiektu. 28 października 2010 dodatkowo wmurowano w ścianę budynku tablicę ku czci Floriana Znanieckiego (1882-1958), socjologa, filozofa i pedagoga. Zorganizował on w Poznaniu (w 1930) pierwszy zjazd socjologów polskich, na którym powołano Polskie Towarzystwo Socjologiczne i zawiązano czasopismo "Przegląd Socjologiczny". Uroczystość odsłonięcia tablicy prowadzili prof. Bronisław Marciniak – rektor UAM i prof. Andrzej Lesicki, biolog. W uroczystości udział wziął także wnuk prof. Znanieckiego – Michał Florian Znaniecki.
Przeznaczenie.
W budynku odbywają się nie tylko zajęcia dydaktyczne ze studentami, ale także spotkania i konferencje, jak również działania artystyczne i społeczne (np. "Galeria Akademicka" czy "Hyde Park Szamarzewo").
Tablice.
Na elewacji zewnętrznej budynku wmurowana jest tablica pamiątkowa upamiętniająca Floriana Znanieckiego o treści: "Florian Znaniecki, 1882–1958, światowej sławy uczony, socjolog, filozof, teoretyk kultury i wychowania, psycholog społeczny. Założyciel pierwszego w Polsce Instytutu Socjologicznego (Poznań, 1920), profesor Uniwersytetu Poznańskiego (1920–1939), Columbia University oraz University of Illinois at Urbana-Champaign".
Wewnątrz budynku znajdują się kolejne trzy tablice pamiątkowe, upamiętniające:

</doc>
<doc id="2214917" url="https://pl.wikipedia.org/wiki?curid=2214917" title="Geografia Navassy">
Geografia Navassy

Navassa − niewielkich rozmiarów wyspa, będąca terytorium nieinkorporowanym Stanów Zjednoczonych, do której pretensje rości sobie również Haiti. Wyspa leży na Morzu Karaibskim, w Kanale Jamajskim, między wyspą Haiti, a Jamajką. Navassa cechuje się nizinnym krajobrazem i tropikalnym klimatem.
Powierzchnia i położenie.
Powierzchnia - 5,2 km² 
Położenie - 18°24'10″N 75°00'45″W, 50 km na zachód od Haiti.
Budowa geologiczna i rzeźba.
Navassa leży w północnej części płyty karaibskiej i jest wyspą pochodzenia koralowego. Wyspa zbudowana jest z pochodzących z czwartorzędu wapieni rafowych. Obszar ten nie jest aktywny sejsmicznie, ani wulkanicznie. 
Obszar wyspy jest nizinny, a najwyższe wzniesienie - Dunning Hill wznosi się na 77 m n.p.m. i znajduje się w południowo-wschodniej części wyspy. Krajobraz wyspy jest monotonny, ma postać płaskowyżu.
Wybrzeże jest klifowe, gdzie wapienne klify sięgają 15 m wysokości. Linia brzegowa jest bardzo słabo rozwinięta, nie występują praktycznie żadne zatoki, czy półwyspy.
Klimat.
Wyspa leży w strefie klimatu równikowego, który jest kształtowany przez północno-wschodnie pasaty. Temperatury są typowe dla obszarów równikowych. Średnia roczna wynosi 25 °C. Dobowe i roczne wahania są niewielkie. Opady są wysokie, średnia roczna suma opadów przekracza 1 000 mm. Wyspa nawiedzana jest przez cyklony tropikalne.
Wody.
Sieć rzeczna nie istnieje. Jest to spowodowane wielkością wyspy, równinnym krajobrazem i wapiennym podłożem. Wyspa cechuje się całkowitym brakiem wód powierzchniowych.
Gleby.
Navassa należy do karaibskiej krainy glebowej i jest pokryta glebami ferralitowymi.
Flora i fauna.
Roślinność ogólnie jest dosyć dobrze zachowana ze względu na to, że wyspa jest niezamieszkana. Ponadto nie prowadzi się na niej żadnej działalności rolniczej, ani przemysłowej, która mogłaby spowodować straty w ekosystemie. Wyspę porastają tropikalne lasy, które są ubogie gatunkowo oraz zarośla. W roku 2000 Haitańczycy spalili około 200 ha lasów, a tereny te wykorzystali pod uprawę arbuzów i kukurydzy.
Świat zwierząt należy do antylskiej krainy neotropikalnej i reprezentuje go głównie ptactwo morskie, oraz drobne zwierzęta lądowe, jak gryzonie i gady i wiele gatunków bezkręgowców. Na wyspie odnotowano wiele gatunków endemicznych. Wyspa jest miejscem prac zoologów, którzy odkryli m.in. 40 nowych gatunków pająków i wiele innych gatunków zwierząt.
Cały obszar wyspy stanowi ścisły rezerwat przyrody - Navassa Island National Wildlife Refuge.

</doc>
<doc id="2214918" url="https://pl.wikipedia.org/wiki?curid=2214918" title="Parafia św. Michała Archanioła w Zarzeczu">
Parafia św. Michała Archanioła w Zarzeczu

Parafia św. Michała Archanioła w Zarzeczu − parafia rzymskokatolicka znajdująca się w archidiecezji przemyskiej w dekanacie Przeworsk II. 
Historia.
W 1430 roku dziedzic Henryk Ramsz właściciel Zarzecza, Cieszacina Wielkiego, Cieszacinka oraz Kisielowa ufundował w Zarzeczu kościół i parafię - co potwierdzają źródłowe akta powizytacyjne bpa przemyskiego Wacława Hieronima Sierakowskiego z 1755 roku. Następnie przed rokiem 1442 rokiem do parafii dołączono Rożniatów, a w końcu XVI wieku Żurawiczki.
W 1524 roku drewniany kościół został mocno zniszczony podczas najazdu Tatarów. W 1531 roku przystąpiono do jego odbudowy, a prace prowadzone były pod nadzorem ówczesnego proboszcza księdza Bernarda z Radomia, później jego następcy księdza Macieja z Soli. W 1572 roku Jan Leski właściciel Zarzecza, przekazał kościół protestantom. W 1596 roku staraniem Anny Dydyńskiej, kościół został zwrócony katolikom, a ponowną jego fundację w 1597 roku zatwierdził bp Wawrzyniec Goślicki.
W 1624 roku podczas kolejnego najazdu tatarskiego, kościół uległ prawie całkowitemu zniszczeniu, ale był nadal użytkowany. W I połowie XVIII wieku ks. Wojciech Szajnowski, przeprowadził remont kościoła. W 1744 roku kościół został konsekrowany przez bpa Andrzeja Pruskiego. Przy kościele działała szkółka parafialna i szpital dla ubogich.
W 1840 roku Magdalena Morska rozpoczęła budowę murowanego obecnego kościoła, według projektu Christiana Piotra Aignera. Wykonano tylko fundamenty, bo z powodu śmierci fundatorki budowa została przerwana. Dopiero staraniem ks. Marcelego Markiewicza i fundacji Włodzimierza Dzieduszyckiego i jego żony Alfonsyny ponownie przystąpiono do budowy kościoła, w stylu neoromańskim, według projektu lwowskiego arch. Juliana Zachariewicza. 3 października 1880 roku bp krakowski Albin Dunajewski dokonał konsekracji kościoła.
Parafia należała pierwotnie do dekanatu jarosławskiego, u schyłku XVIII w. weszła w skład nowo utworzonego dekanatu pruchnickiego, po II wojnie światowej przyłączona do dekanatu przeworskiego, od 1987 znajduje się na terenie dekanatu Przeworsk II (wschodnioprzeworskiego).
Na terenie parafii jest 2 822 wiernych (w tym: Zarzecze – 1 390, Kisielów – 390, Łapajówka – 340, Rożniatów – 702).
Na przestrzeni dziejów proboszczami byli m.in.: ks. Marceli Markiewicz (1886–1911), ks. Józef Budnik (1911–1937), ks. Józef Hajduk (od 1938), ks. prał. Zenon Ruchlewicz (1996–2020).

</doc>
<doc id="2214919" url="https://pl.wikipedia.org/wiki?curid=2214919" title="Conselheiro Pena">
Conselheiro Pena

Conselheiro Pena – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2214920" url="https://pl.wikipedia.org/wiki?curid=2214920" title="Anna Elżbieta Zalewska">
Anna Elżbieta Zalewska

Anna Elżbieta Zalewska (ur. 10 lipca 1952) – poetka, tłumacz, animator życia literackiego.
Biogram.
Urodziła się w Izbicy Kujawskiej. Ukończyła Instytut Bibliotekoznawstwa i Informacji na Uniwersytecie im. A. Mickiewicza w Poznaniu oraz Podyplomowe Studia w zakresie informacji naukowej na Uniwersytecie Warszawskim. Debiutowała w 1979 r. na łamach prasy i na antenie Polskiego Radia (Program Drugi, Radio Merkury).
Publikowała w prasie lokalnej i ogólnopolskiej oraz w pismach literackich m.in. "Poezja", "Literacka Polska", "Akant", "Okolice". Do 2010 r. pełniła funkcję prezesa Wielkopolskiego Oddziału Związku Literatów Polskich. Utwory poetyckie publikowała w wydawnictwach zbiorowych, almanachach i antologiach.
Działalność społeczna, artystyczna.
Współzałożycielka Fundacji Literackiej w Poznaniu, od 2003 roku prezes Fundacji. Współorganizatorka Konkursu Literackiego im. Łucji Danielewskiej w Poznaniu.
Wiersze Anny Elżbiety Zalewskiej przetłumaczono na m.in. język niemiecki, angielski, francuski, włoski, islandzki, rosyjski, ukraiński, czeski, japoński. W roku 2010 Věra Kopecká przetłumaczyła na język czeski i wydała tom poezji "Mlhovina osodu". Debiut książkowy – zbiór poezji "Warkocz złocisty, pocałunek słońca" (1986) – Wydawnictwo Poznańskie. Kolejne publikacje to: "Zaklęte koło" (1990), "Do Ciebie o mnie" (1991), "Oddech światła" (1993), "Dzban korali" (1994), "Wino życia" (1994), "Magia snów" (1995), "Księżyc Diany" (1996), "Uskrzydlona" (1997), "Przędza lat" (2000), "W przystani ramion" (2001), "Piołunowe ziele" (2003), "Życie na szelkach" (2007) – wersja polsko-niemiecka. W 2010 r. wydano współautorski tom poezji z Barbarą Erdmann "Uliczki marzeń" ("Traumstrassen").
Tłumaczy poezję niemiecką i inne publikacje (powieść Henri Waltera "Pelikan" (1992, Wydawnictwo Pallottinum), książka dziennikarki Aury Miguel "Tajemnica fatimska a pontyfikat Jana Pawła II" (1992, Wydawnictwo Pallottinum).

</doc>
<doc id="2214922" url="https://pl.wikipedia.org/wiki?curid=2214922" title="William Schallert">
William Schallert

William Joseph Schallert (ur. 6 lipca 1922 w Los Angeles, zm. 8 maja 2016 w Pacific Palisades w stanie Kalifornia) – amerykański aktor filmowy i telewizyjny. Wystąpił w takich serialach jak: Zorro, Bonanza, , Gotowe na wszystko, Medium i wielu innych produkcjach telewizyjnych.

</doc>
<doc id="2214923" url="https://pl.wikipedia.org/wiki?curid=2214923" title="Krzyż Batalionów Chłopskich">
Krzyż Batalionów Chłopskich

Krzyż Batalionów Chłopskich – polskie odznaczenie wojskowe nadawane w latach 1988–1999.
Historia.
Krzyż ustanowiono 28 grudnia 1988 z inicjatywy gen. bryg. Franciszka Kamińskiego uchwałą Prezydium Naczelnego Komitetu Zjednoczonego Stronnictwa Ludowego, z okazji 50. rocznicy wybuchu II wojny światowej.
Honorowano nim osoby uczestniczące w wysiłku zbrojnym podczas II wojny światowej w szeregach Batalionów Chłopskich, Ludowego Związku Kobiet oraz Stronnictwie Ludowym „Roch”.
16 października 1992 Krzyż Batalionów Chłopskich został uznany za odznaczenie państwowe i do 8 maja 1999 był nadawany przez Prezydenta RP.
Łącznie w latach 1993–1999 nadano 11 277 krzyży
Opis wyglądu.
Odznaka Krzyża Batalionów Chłopskich wykonana została ze złoconego mosiądzu. Ma ona kształt „krzyża kotwicowego” – równoramiennego, o rozwidlonych końcach ramion. Jego wymiary 40x40mm. Na awersie ramiona krzyża pokryte zieloną emalią wypełniającą złocone obrzeża. Na ramionach poziomych widnieją rozpisane litery: BCh WP, zaś na pionowych, widnieją daty: 1940 oraz 1945. Pośrodku krzyża, na biało czerwonej tarczy złocony orzełek wojskowy z 1939 roku. Rewers krzyża złocony, na ramionach poziomych, w tle puncowanym, zamieszczona została dewizą kosynierów: Żywią i Bronią.
Projektantem odznaki jest rzeźbiarz, medalier Edward Gorol. Wykonaniem odznak początkowo zajmowała się Wielobranżowa Spółdzielnia Rzemieślnicza w Michalinie, a od 1992 roku Mennica Państwowa w Warszawie.
Wstążka odznaczenia – szerokości 37 mm, wykonana z jedwabnej mory, barwy zielonej, z umieszczonym pośrodku czarnym pasem 7 mm. Przy zewnętrznych brzegach wstęgi, umieszczone biało-czerwone paski, o szerokości 8 mm, symetrycznie, czerwoną stroną na zewnątrz. Obrzeże 4 mm, pozostaje zielone.

</doc>
<doc id="2214924" url="https://pl.wikipedia.org/wiki?curid=2214924" title="Pierre Lechantre">
Pierre Lechantre

Pierre Lechantre (ur. 2 kwietnia 1950 w Lille) – francuski piłkarz, po zakończeniu kariery piłkarskiej trener.
Kariera piłkarska.
Pierre Lechantre karierę piłkarską rozpoczął w Lille OSC, w którym zadebiutował w Ligue 1 w 1967. W latach 1970–1975 występował w pierwszoligowym FC Sochaux-Montbéliard. W sezonie 1975–76 był zawodnikiem AS Monaco, z którym spadł do Ligue 2. Po odejściu z Monaco został zawodnikiem Stade Lavallois, gdzie występował w latach 1976–1979.
W latach 1979–1980 był zawodnikiem pierw RC Lens i Olympique Marsylia. W ostatnich latach kariery grał w klubach spoza Ligue 1: Stade de Reims, Red Star Paryż i Paris FC, w którym zakończył karierę w 1989.
Kariera trenerska.
Jeszcze będąc piłkarzem Lechantre został trenerem w Paris FC. W latach 1999–2001 był selekcjonerem reprezentacji Kamerunu. Z Kamerunem zdobył Puchar Narodów Afryki 2000. Z posady selekcjonera odszedł w czerwcu 2001, po nieudanym starcie w Pucharze Konfederacji, gdzie Kamerun nie wyszedł z grupy. W 2002–2003 był selekcjonerem reprezentacji Kataru, a w 2005–2006 reprezentacji Mali.
W latach 2006–2007 trenował katarski klub Al Rajjan, z którym zdobył Puchar Kataru w 2006. W latach 2007–2008 prowadził marokański klub Maghreb Fez. W 2010 był trenerem tunezyjskiego klubu Club Sportif Sfaxien. Następnie prowadził Al-Arabi SC, Al-Ittihad Trypolis, reprezentację Konga i Simba SC.

</doc>
<doc id="2214925" url="https://pl.wikipedia.org/wiki?curid=2214925" title="Ipanema (Minas Gerais)">
Ipanema (Minas Gerais)

Ipanema – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2214927" url="https://pl.wikipedia.org/wiki?curid=2214927" title="Meistaradeildin (1974)">
Meistaradeildin (1974)

W roku 1974 odbyła się 32. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. W sezonie brało udział 6 zespołów, zwycięzcą został HB Tórshavn, broniąc w ten sposób wywalczony w poprzednim sezonie tytuł.
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 

</doc>
<doc id="2214929" url="https://pl.wikipedia.org/wiki?curid=2214929" title="Filip Garbacz">
Filip Garbacz

Filip Garbacz (ur. 3 marca 1994 w Zgierzu) – polski aktor.
Za rolę Tomka w filmie "Świnki" otrzymał nagrodę za debiut aktorski na Festiwalu Polskich Filmów Fabularnych w Gdyni oraz Wyróżnienie Specjalne na Międzynarodowym Festiwalu Filmowym w Karlowych Warach. Jego rola Marcina w filmie "Matka Teresa od kotów" została uhonorowana Nagrodą za najlepszą rolę męską MFF w Karlowych Warach.

</doc>
<doc id="2214931" url="https://pl.wikipedia.org/wiki?curid=2214931" title="Parafia Najświętszej Maryi Panny Matki Kościoła w Orłach-Zadąbrowiu">
Parafia Najświętszej Maryi Panny Matki Kościoła w Orłach-Zadąbrowiu

Parafia pw. Najświętszej Maryi Panny Matki Kościoła w Orłach-Zadąbrowiu – parafia rzymskokatolicka znajdująca się w archidiecezji przemyskiej w dekanacie Radymno I. Erygowana w 1983. Jest prowadzona przez księży archidiecezjalnych. Mieści się przy ulicy Jana Pawła II w Orłach.

</doc>
<doc id="2214932" url="https://pl.wikipedia.org/wiki?curid=2214932" title="Meistaradeildin (1973)">
Meistaradeildin (1973)

Meistaradeildin 1973 – 31. sezon pierwszej ligi piłki nożnej archipelagu Wysp Owczych. W rozgrywkach brało udział 6 zespołów, zwycięzcą został HB Tórshavn, pokonując KÍ Klaksvík - mistrza z sezonu 1972.
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 

</doc>
<doc id="2214936" url="https://pl.wikipedia.org/wiki?curid=2214936" title="Parafia św. Zofii i św. Szczepana w Laszkach">
Parafia św. Zofii i św. Szczepana w Laszkach

Parafia pw. Świętej Zofii i Świętego Szczepana w Laszkach – parafia rzymskokatolicka znajdująca się w archidiecezji przemyskiej w dekanacie Radymno II. 
Parafia została erygowana w 1469. Jest prowadzona przez księży archidiecezjalnych. Mieści się pod numerem 173. Obecny murowany kościół parafialny został wybudowany w latach 1902–1907 i konsekrowany 28 października 1928.

</doc>
<doc id="2214937" url="https://pl.wikipedia.org/wiki?curid=2214937" title="Żabno (Starogard Gdański)">
Żabno (Starogard Gdański)

Żabno – część miasta Starogard Gdański, granicząca od wschodu z osiedlem Łapiszewo. 
Stanowi przyłączony do miasta po 1950 r. wschodni obszar wsi Żabno, będącej w XV-XVIII w. wsią królewską należącą do starostwa skarszewskiego. Osiedle posiada zachowany układ historycznej wsi i obejmuje m.in. rejon ulic Świętojańskiej i Ks. Franciszka Kalinowskiego.
Na terenie osiedla znajdował się przystanek kolejowy Żabno koło Starogardu Gdańskiego

</doc>
<doc id="2214938" url="https://pl.wikipedia.org/wiki?curid=2214938" title="Christian von Koenigsegg">
Christian von Koenigsegg

Christian Erland Harald von Koenigsegg (ur. 2 lipca 1972) – założyciel szwedzkiej marki produkującej samochody sportowe, wyścigowe oraz supersamochody – "Koenigsegg".
Życiorys.
Urodził się w Szwecji, w rodzinie o korzeniach niemieckich. W wieku pięciu lat obejrzał film animowany pt. "Flåklypa Grand Prix", co zmotywowało go do zajęcia się projektowaniem samochodów sportowych. W czasach młodości pracował w salonie samochodowym oraz zajmował się tuningiem skuterów.
W wieku 19 lat założył firmę handlową, która importowała towary z USA do krajów Europy wschodniej. W ciągu trzech lat wzbogacił się na tyle, by w wieku 22 lat (1994), mimo braku wykształcenia technicznego czy inżynieryjnego, założyć firmę produkującą supersamochody – „"Koenigsegg"”. On oraz jego żona Halldora są obecnie menadżerami tej firmy.

</doc>
<doc id="2214941" url="https://pl.wikipedia.org/wiki?curid=2214941" title="Marisfeld">
Marisfeld

Marisfeld – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214942" url="https://pl.wikipedia.org/wiki?curid=2214942" title="Reurieth">
Reurieth

Reurieth – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214943" url="https://pl.wikipedia.org/wiki?curid=2214943" title="Parafia św. Kazimierza w Tryńczy">
Parafia św. Kazimierza w Tryńczy

Parafia św. Kazimierza w Tryńczy – parafia rzymskokatolicka znajdująca się w archidiecezji przemyskiej w dekanacie Sieniawa.
Historia.
Tryńcza należała do parafii w Gniewczynie Łańcuckiej. W 1774 roku sprowadzono z Rakszawy drewnianą kaplicę i postawiono ją przy szlacheckich budynkach dworskich. W 1780 roku ks. Maciej Bardziński dziekan Jarosławski sporządził opis kaplicy pw. św. Antoniego. Kaplica ta była wzmiankowana w Schematyzmach Diecezji Przemyskiej z lat 1879 () i 1887–1910 (). W 1879 roku w kaplicy posługiwał ks. Alojzy Sakowicz z diecezji Wileńskiej. W połowie XIX wieku w Tryńczy było 669 wiernych.
Plany utworzenia w Tryńczy parafii pojawiły się w połowie XIX wieku. W 1908 roku Kazimiera z Kellermanów Banhidy sprzedała folwark Bronisławowi Nowińskiemu, a za uzyskane ze sprzedaży pieniądze, w 1909 roku zbudowała murowany kościół.
23 marca 1910 roku została erygowana parafia w Tryńczy i został poświęcony kościół pw. św. Kazimierza. Parafia początkowo objęła Tryńczę, Głogowiec i Ubieszyn. Ok 1910 roku zakupiono dom z przeznaczeniem na ochronkę sióstr służebniczek. Podczas I wojny światowej kościół został uszkodzony. Przed 1924 rokiem do parafii przyłączono Wólkę Ogryzkową, a w 1927 roku przyłączono Stróżę (przysiółek Dębna). W 1929 roku do parafii przyłączono dolną część Gorzyc (300 wiernych). 
Gdy kościół z powodu uszkodzeń wojennych nie nadawał się do remontu, rozebrano go i zbudowano ponownie, a w 1931 roku kościół został poświęcony. W 1934 roku wikariuszem był ks. Michał Gądek.
14 lutego 1940 roku do parafii przybyły siostry Służebniczki NMP, które zostały wysiedlone przez Ukraińców z Dębna. W grudniu 1945 roku dolna część Gorzyc została przydzielona do nowej parafii w Gorzycach. 
Parafia przynależała do dekanatów: Przeworsk (1910–1987), Przeworsk I (1987–2003), a od 18 maja 2003 roku do dekanatu Sieniawa.
Na terenie parafii jest 2 600 wiernych (w tym: Tryńcza – 1 242, Głogowiec – 329, Ubieszyn – 717, Wólka Ogryzkowa – 295).
Kościół filialny.
W latach 1985–1990 w Głogowcu zbudowano murowany kościół filialny, według projektu arch. inż. Kazimierza Łuczko. We wrześniu 1990 roku bp Edward Białogłowski dokonał poświęcenia kościoła "pw. Najświętszej Maryi Panny Matki Kościoła".

</doc>
<doc id="2214944" url="https://pl.wikipedia.org/wiki?curid=2214944" title="Ratkovci">
Ratkovci

Ratkovci (węg. "Rátkalak", prekm. "Radkovci") – miejscowość w Słowenii w gminie Moravske Toplice w regionie Prekmurje.

</doc>
<doc id="2214945" url="https://pl.wikipedia.org/wiki?curid=2214945" title="St. Bernhard (Niemcy)">
St. Bernhard (Niemcy)

St. Bernhard, Sankt Bernhard – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214946" url="https://pl.wikipedia.org/wiki?curid=2214946" title="Biblioteka Wydziału Filologii Polskiej i Klasycznej UAM">
Biblioteka Wydziału Filologii Polskiej i Klasycznej UAM

Biblioteka Wydziału Filologii Polskiej i Klasycznej UAM – neomodernistyczny gmach biblioteczny, należący do Wydziału Filologii Polskiej i Klasycznej UAM w Poznaniu, zlokalizowany na terenie Dzielnicy Cesarskiej.
Architektura.
Obiekt oddano do użytku w 2009. Zaprojektował go zespół autorski w składzie: Jacek Bułat, Bartosz Jarosz, Paweł Świerkowski, Joanna i Michał Kapturczak. Gmach pomieścić może docelowo 300.000 woluminów i ma powierzchnię 3000 m². Budowę rozpoczęto w 2007. Biblioteka została wkomponowana w tylną część Collegium Maius i połączona z tym budynkiem w jedną funkcjonalną całość, co według autora było dużym wyzwaniem projektowym. Było to uzasadnione lokalizacją Wydziału Filologii Polskiej i Klasycznej w tym właśnie miejscu. 
Nagroda.
8 listopada 2010 gmach wyróżniono Nagrodą Jana Baptysty Quadro, przyznawaną od 1998. Jest ona wręczana za najlepszy spośród zgłoszonych, projekt architektoniczny zrealizowany na terenie Poznania w roku poprzedzającym przyznanie nagrody. Według Klemensa Mikuły obiekt był bardzo ciekawą propozycją architektoniczną.
Nazwa.
17 stycznia 2018 r., rok po śmierci profesora Józefa Tomasza Pokrzywniaka - inicjatora budowy biblioteki, odbyła się uroczystość nadania jego imienia Bibliotece. Podczas uroczystości odsłonięto również tablicę upamiętniającą profesora.

</doc>
<doc id="2214947" url="https://pl.wikipedia.org/wiki?curid=2214947" title="Parafia Najświętszej Maryi Panny Królowej Polski w Polańczyku">
Parafia Najświętszej Maryi Panny Królowej Polski w Polańczyku

Parafia pw. Najświętszej Maryi Panny Królowej Polski w Polańczyku – parafia rzymskokatolicka znajdująca się w archidiecezji przemyskiej w dekanacie Solina. Parafia jest siedzibą dekanatu Solina.
Historia.
W 1909 roku staraniem Cieślińskich zbudowano w Polańczyku mała kaplicę dworską "pw. Najświętszej Maryi Panny Królowej Polski", w której odprawiano msze święte raz w miesiącu. W 1948 roku dekretem bpa Franciszka Bardy została erygowana parafia, z wydzielonego terytorium parafii Wołkowyja i parafii Hoczew. Gdy kaplica dworska okazała się za mała, przejęto i zaadaptowano na kościół parafialny dawną cerkiew, który poświęcono "pw. Najświętszej Maryi Panny Królowej Polski".
W 1949 roku do kościoła sprowadzono z Łopienki cudowny Obraz Matki Bożej Pięknej Miłości. 11 września 1999 roku odbyła się koronacja Cudownego Obrazu, a kościół dekretem abpa Józefa Michalika otrzymał tytuł Sanktuarium Matki Bożej Pięknej Miłości.
W 2007 roku na potrzeby sanktuarium dokonano rozbudowy kościoła. W maju 2007 roku poświęcono miejscowe źródełko. W 2011 roku przy ul. Zdrojowej zbudowano kaplicę sanatoryjną, "pw. Podwyższenia Krzyża Świętego".
Na terenie parafii jest 635 wiernych.

</doc>
<doc id="2214950" url="https://pl.wikipedia.org/wiki?curid=2214950" title="Sankt Bernhard">
Sankt Bernhard



</doc>
<doc id="2214951" url="https://pl.wikipedia.org/wiki?curid=2214951" title="Widok (wzgórze w Raciborzu)">
Widok (wzgórze w Raciborzu)

Widok (niem. "Aussicht") – wzgórze w dzielnicy Raciborza – Brzeziu, na zachodnim krańcu płaskowyżu Rybnickiego. Wysokość wzniesienia wynosi 281 m n.p.m. Znajduje się w obrębie lasu Widok.
Nazwa wzniesienia wzięła się stąd, iż sam szczyt nie był zarośnięty drzewami i ze wzgórza roztaczał się widok na całą okolicę. Z inicjatywy trzech darczyńców w 1880 roku na wzgórzu wybudowano 18-metrową, drewnianą wieżę widokową. Magistrat pozwolił wyciąć z miejskiego lasu na ten cel 20 grubych i 50 cieńszych pni. Jej otwarcie odbyło się 18 września 1880 roku, a właścicielem stało się miasto. Dostrzec z niej można było m.in. Radhošť, Wielki Krywań, Czantorię, Równicę, Baranią Górę oraz Górę Świętej Anny. Została rozebrana w 1923 roku.
Ponieważ wzgórze, zwłaszcza w niedziele, było częstym punktem wycieczkowym raciborzan, w 1890 roku wzniesiono na nim restaurację Aussichts-Restaurant, wytyczono też dwie wysypane żwirem aleje z ławkami, jedną od strony Dębicza, drugą od strony Płoni. Pod werandą restauracji znajdował się plac zabaw dla dzieci z małym boiskiem sportowym, huśtawkami i piaskownicami. Przed budynkiem stały strzelnice oraz drewniany krąg z przeznaczeniem na tańce. Zimą dostępnych było kilka narciarskich i saneczkowych tras zjazdowych, w tym najbardziej popularna przy wieży widokowej. W 1914 roku restauracja została przebudowana. W latach 70. XX wieku obiekt przejęła KWK Anna z Pszowa. Wtedy też zamalowano olejne malowidło ścienne wiszące w holu restauracji, przedstawiające religijną scenę spotkania św. Huberta z jeleniem. Jeszcze w latach 80. XX wieku organizowano w niej wesela i czynny był bufet. Później w budynku działała agencja towarzyska, aż w końcu zaprzestano działalności i od tego czasu obiekt niszczeje. W 1986 roku przeszedł na własność miasta, a po ustanowieniu powiatów w ręce starostwa. W 2008 roku został odsprzedany prywatnym właścicielom.

</doc>
<doc id="2214953" url="https://pl.wikipedia.org/wiki?curid=2214953" title="Parafia Matki Bożej Pocieszenia w Olszanicy">
Parafia Matki Bożej Pocieszenia w Olszanicy

Parafia pw. Matki Bożej Pocieszenia w Olszanicy - parafia rzymskokatolicka znajdująca się w archidiecezji przemyskiej w dekanacie Ustrzyki Dolne. Erygowana w 1967 roku. Jest prowadzona przez księży archidiecezjalnych.
Historia.
Olszanica była wzmiankowana już w 1436 roku, lokowana na prawie wołoskim. 
W 1967 roku erygowano parafię "pw. Matki Bożej Pocieszenia", z wydzielonego terytorium parafii w Uhercach. Na kościół parafialny zaadaptowano miejscową cerkiew.
Parafia posiada kościół filialny w Stefkowej "pw. Niepokalanego Poczęcia Najświętszej Maryi Panny", w (dawnej cerkiew św. Paraskewy). W 2015 roku rozpoczęto remont kościoła.
Na terenie parafii jest 1 742 wiernych (w tym: Olszanica – 1 200, Stefkowa – 600).
W latach 1967–1993 proboszczem parafii był ks. Kazimierz Tomasik. Od 2004 roku proboszczem jest ks. Tomasz Surmacz.

</doc>
<doc id="2214955" url="https://pl.wikipedia.org/wiki?curid=2214955" title="Meistaradeildin (1972)">
Meistaradeildin (1972)

Meistaradeildin 1972 – 30. sezon pierwszej ligi piłki nożnej archipelagu Wysp Owczych. W rozgrywkach brało udział 6 zespołów, zwycięzcą został KÍ Klaksvík, pokonując HB Tórshavn - mistrza z 1971.
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 

</doc>
<doc id="2214956" url="https://pl.wikipedia.org/wiki?curid=2214956" title="Meistaradeildin (1971)">
Meistaradeildin (1971)

Meistaradeildin 1971 – 29. sezon pierwszej ligi piłki nożnej archipelagu Wysp Owczych. W rozgrywkach brało udział 6 zespołów, zwycięzcą został HB Tórshavn, pokonując KÍ Klaksvík - mistrza z 1970.
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 

</doc>
<doc id="2214959" url="https://pl.wikipedia.org/wiki?curid=2214959" title="Meistaradeildin (1970)">
Meistaradeildin (1970)

Meistaradeildin 1970 – 28. sezon pierwszej ligi piłki nożnej archipelagu Wysp Owczych. W rozgrywkach brało udział 5 zespołów, mistrzem został KÍ Klaksvík, zwycięzca poprzednich czterech sezonów
Rozgrywki.
Wyniki spotkań.
 
 
 
 
 
 
 
 
 
 

</doc>
<doc id="2214960" url="https://pl.wikipedia.org/wiki?curid=2214960" title="Parafia św. Barbary w Grodzisku Dolnym">
Parafia św. Barbary w Grodzisku Dolnym

Parafia św. Barbary w Grodzisku Dolnym – parafia rzymskokatolicka znajdująca się w archidiecezji przemyskiej w dekanacie Żołynia.
Historia.
Pierwszy kościół w Grodzisku Dolnym był wzmiankowany w 1408 roku pod zwierzchnictwem benedyktynów. Kolejny drewniany kościół w 1626 roku został spalony przez Tatarów. Około 1700 roku z inicjatywy ks. Sebastiana Zawadzkiego rozpoczęto budowę obecnego murowanego kościoła, który w 1754 roku został konsekrowany przez bpa Wacława Hieronima Sierakowskiego, "pw. św. Barabary". 
W 1810 roku do parafii należało 5 035 wiernych. W 1853 roku 8 384 wiernych ("w tym: Grodzisko – 4 712, Budy Łańcuckie – 108, Chodaczów – 354, Gwizdów – 395, Laszczyny –379, Majdany – 330, Wólka Grodziska – 871, Zmysłówka – 229"). 
W latach 1857–1867 dokonano rozbudowy kościoła przedłużając nawę ku zachodowi i prezbiterium ku wschodowi, do którego dobudowano zakrystie. Przed 1873 rokiem dobudowano dwie kaplice transeptowe. Przed 1900 rokiem polichromię wykonał Władysław Bąkowski. 
Funkcję proboszczów parafii sprawowali księżą, wśród których byli: Józef Sokalski, Franciszek Kobielski, Wojciech Stępek, Jan Zellinger, Wojciech Lasociński, Jakub Dziedzic (1853–1873), Feliks Świerczyński, Stanisław Kmiotek i kanonik Antoni Pawul.
Zasięg parafii.
Do parafii należy 3 625 wiernych z miejscowości: Grodzisko Dolne – 1 856, Grodzisko Górne (część) – 1 662, Podlesie (część) – 107).

</doc>
<doc id="2214962" url="https://pl.wikipedia.org/wiki?curid=2214962" title="Meistaradeildin (1969)">
Meistaradeildin (1969)

Meistaradeildin 1969 – 27. sezon pierwszej ligi piłki nożnej archipelagu Wysp Owczych. W rozgrywkach brało udział 5 zespołów, zwycięzcą został KÍ Klaksvík, zwycięzca poprzednich trzech sezonów.
Rozgrywki.
Wyniki spotkań.
 
 
 
 
 
 
 
 
 
 

</doc>
<doc id="2214963" url="https://pl.wikipedia.org/wiki?curid=2214963" title="Muły węglowe">
Muły węglowe

Muły węglowe powstają w procesie uszlachetniania węgla. Wydobywany urobek z pokładów kopalni stanowi mieszaninę węgla i skały płonnej, towarzyszącej pokładom węgla. Tak zanieczyszczony węgiel nie ma własności użytkowych i nie nadaje się wprost do celów energetycznych. W celu poprawy jego własności energetycznych poddawany jest procesom przeróbczym. W trakcie tych procesów następuje tzw. odkamienienie węgla. Odbywa się to w technologicznym procesie wzbogacania, czyli wydzielania kamienia z węgla surowego. Efektem procesu jest koncentrat węgla oraz skała płonna, traktowana jako odpad. Proces wzbogacania przebiega w ośrodku wodnym, a wytworzone produkty rozdziału podlegają następnie procesom odwadniania. Wykorzystywane są do tego statyczne bądź dynamiczne urządzenia odwadniające z zabudowanymi do tego celu sitami szczelinowymi. Wskutek odwadniania przez sita szczelinowe przedostaje się woda, a wraz z nią ziarna o granulacji 1÷0 mm. I właśnie ten materiał nazywany jest mułem węglowym.
Uzyskana w opisanym procesie zawiesina wodno-mułowa najczęściej o niskim zagęszczeniu w granicach 60 g/l jest kierowana do ziemnych osadników mułowych. Zmagazynowane w ten sposób ziarna opadają pod wpływem siły grawitacji, a uzyskana w górnej warstwie czysta woda zawracana jest do obiegu produkcyjnego. Muł węglowy jest następnie z osadnika wybierany i oferowany jako produkt handlowy. Odwodniony muł jest zbywany na bieżąco w produkowanych miałowych mieszankach do celów energetycznych. Często muł węglowy jest traktowany jako odpad poprodukcyjny ze względu na dużą zawartość iłów, pirytów, skały płonnej oraz z powodu niskiej wartości opałowej.

</doc>
<doc id="2214964" url="https://pl.wikipedia.org/wiki?curid=2214964" title="Centralna Szkoła Państwowej Straży Pożarnej w Częstochowie">
Centralna Szkoła Państwowej Straży Pożarnej w Częstochowie

Centralna Szkoła Państwowej Straży Pożarnej, CSPSP – zespół szkół policealnych w Częstochowie, którego zadaniem jest kształcenie i doskonalenie zawodowe strażaków, aspirantów straży pożarnej, pracowników i inspektorów ochrony przeciwpożarowej. Szkoła podległa jest Komendzie Głównej Państwowej Straży Pożarnej.
CS PSP powstała w 1994 roku, a jej siedziba znajduje się w budynkach byłych koszar wojskowych przy ulicy Sabinowskiej, w dzielnicy Stradom.
Historia.
Centralna Szkoła PSP została powołana zarządzeniem Nr 59/94 Ministra Spraw Wewnętrznych z dnia 21 października 1994 roku.
Działalność dydaktyczną rozpoczęto 10 października 1994 roku. Uruchomiono wtedy Kurs Kształcenia Kwalifikacyjnego Podoficerów PSP. 10 lutego 1995 w obecności nadbrygadiera Feliksa Deli, Komendanta Głównego Państwowej Straży Pożarnej oraz zaproszonych gości, 99 słuchaczy otrzymało nominacje na pierwszy stopień podoficerski. W 1996 Szkoła rozpoczęła kształcenie w systemie przemiennym dla zawodu technika pożarnictwa. Od 1997 szkoła kształci aspirantów pożarnictwa w systemie dziennym.
W dniach 5-6 lipca 1996, na szkolnych obiektach sportowych odbyły się, po raz pierwszy w Centralnej Szkole Państwowej Straży Pożarnej, XIII Międzynarodowe Mistrzostwa Polski w Sporcie Pożarniczym. Patronat na Mistrzostwami objęli Minister Spraw Wewnętrznych i wojewoda Częstochowski. Od 1996 Krajowe Zawody Sportowo – Pożarnicze Jednostek OSP oraz Międzynarodowe Mistrzostwa Polski w Sporcie Pożarniczym odbywają się tu corocznie.
W dniach 23-28 czerwca 1997 w Centralnej Szkole Państwowej Straży Pożarnej zorganizowano i przeprowadzono zintegrowane ćwiczenia służb ratowniczych w ramach III Światowego Kongresu Polonii Medycznej. Od 4 do 7 października 1998 roku trwała Międzynarodowa Konferencja Służb Ratowniczych INSARAG. Uczestnikami byli przedstawiciele ONZ oraz 30 krajów między innymi Anglii, Francji, Niemiec, USA, Węgier. Szkoła była również gospodarzem wystawy sprzętu ratowniczego organizowanej przez Fundację Edukacji i Techniki Ratownictwa w latach 2001-2006.
Centralna Szkoła PSP była gospodarzem Mistrzostw Europy Strażaków w Tenisie i Tenisie Stołowym (10-13 września 2009). Otwarcia Mistrzostw dokonał Costas Yonnacos, Prezydent Europejskiej Federacji Sportu. Funkcję wiceprezydenta pełni st. bryg. Marek Chmiel, ówczesny Komendant CS PSP. Zawody rozgrywane były na korcie Centralnej Szkoły Państwowej Straży Pożarnej oraz na kortach Częstochowskiego Klubu Tenisowego Victoria (tenis ziemny) a także w Akademickim Centrum Sportowym Akademii im. Jana Długosza (tenis stołowy).
Działalność szkoły.
Szkoła w ramach swojej podstawowej działalności realizuje:
Zakres zajęć.
Zajęcia praktyczne odbywają się na szkolnym poligonie pożarniczym wyposażonym w stanowiska doskonalące działania w wypadkach takich jak: katastrofy kolejowe, ratownictwo drogowe, wycieki substancji niebezpiecznych, komora dymowa, komora spalania, katastrofy lotnicze, pożary instalacji drogowych, pożary piwnic, uwalnianie ludzi ze studni i kanałów, pożary wewnątrz budynków mieszkalnych, pożary stacji paliw.
Zajęcia odbywają się także w laboratoriach przedmiotowych:
Szkoła w systemie ratowniczym Częstochowy.
15 grudnia 1999 ówczesny Komendant Centralnej Szkoły nadbryg. Teofil Jankowski i Komendant Miejski PSP w Częstochowie – bryg. inż. Zbigniew Pyka zawarli porozumienie w sprawie funkcjonowania Jednostki Ratowniczo–Gaśniczej Centralnej Szkoły Państwowej Straży Pożarnej w Częstochowie w systemie ratowniczo-gaśniczym miasta Częstochowy, powiatu częstochowskiego i województwa śląskiego. Dzięki temu porozumieniu 1 stycznia 2000 r. Szkolna Jednostka Ratowniczo-Gaśnicza rozpoczęła swą działalność.
W porozumieniu został określony rejon współdziałania, zasady dysponowania siłami i środkami, minimalne wyposażenie w samochody, sprzęt i środki do prowadzenia działań ratowniczo-gaśniczych. Szkolna Jednostka Ratowniczo-Gaśnicza została zobowiązana do zabezpieczenia operacyjnego rejonu współdziałania w ciągu całego roku. Porozumienie to obejmuje także kwestie uczestniczenia Szkolnej Jednostki w ćwiczeniach na obiektach, manewrach i szkoleniach organizowanych przez Komendę Miejską w Częstochowie.
Słuchacze szkoły uczestniczą w akcjach ratowniczo-gaśniczych. Centralna Szkoła Państwowej Straży Pożarnej stanowi odwód operacyjny Komendanta Głównego Państwowej Straży Pożarnej. Nadzór nad działalnością Jednostki na podstawie w/w porozumienia sprawują: Komendant Szkoły w zakresie organizacyjnym, technicznym, kadrowym i metodycznym oraz Śląski Komendant Wojewódzki PSP w Katowicach i Komendant Miejski PSP w Częstochowie w zakresie kontroli toku pełnienia służby, oceny gotowości operacyjno–technicznej.
Budynki szkolne.
Budynki stanowiące teraz obiekty dydaktyczne i bazę socjalną szkoły przez ponad 100 lat służyły wojsku. W okresie zaborów stacjonował tu 14 Mitawski Pułk Huzarów i 23 Bateria Artylerii Konnej z częstochowskiej 14 Dywizji Kawalerii Imperium Rosyjskiego. Po odzyskaniu przez Polskę niepodległości znajdowały się tu koszary 7 Pułku Artylerii Lekkiej wchodzącego w skład 7 Dywizji Piechoty. Po II wojnie światowej kolejną wojskową formacją stacjonującą był 6 Pułk Zmechanizowany, wywodzący się z 2 Armii Ludowego Wojska Polskiego.
W 1989 roku zlikwidowano stacjonujący w Częstochowie pułk. Problemem dla samorządu miasta i dla częstochowskiego wojewody było właściwe zagospodarowanie obiektów koszarowych. Koszary przekazane zostały Państwowej Straży Pożarnej, która zadecydowała o utworzeniu tu szkoły.
W 2000 roku rozpoczęto budowę nowej części dydaktycznej. Inwestycja zakończona została w maju 2012 roku, a oficjalne otwarcie obiektu nastąpiło w trakcie konferencji naukowej odbywającej się z okazji dwudziestolecia powołania Państwowej Straży Pożarnej. W budynku znajduje się 12 sal wykładowych, dwa laboratoria, 148 dwuosobowych pokoi z pełnymi węzłami sanitarnymi, pokoje dla wykładowców, aula na 319 miejsc z kabinami do tłumaczeń symultanicznych oraz szkolna Jednostka Ratowniczo-Gaśnicza.

</doc>
<doc id="2214965" url="https://pl.wikipedia.org/wiki?curid=2214965" title="Meistaradeildin (1968)">
Meistaradeildin (1968)

Meistaradeildin 1968 – 26. sezon pierwszej ligi piłki nożnej archipelagu Wysp Owczych. W sezonie brało udział 5 zespołów, zwycięzcą został KÍ Klaksvík, zwycięzca poprzednich dwóch sezonów.
Rozgrywki.
Wyniki spotkań.
 
 
 
 
 
 
 
 
 
 

</doc>
<doc id="2214966" url="https://pl.wikipedia.org/wiki?curid=2214966" title="Parafia Podwyższenia Krzyża Świętego w Rakszawie">
Parafia Podwyższenia Krzyża Świętego w Rakszawie

Parafia Podwyższenia Krzyża Świętego w Rakszawie – parafia rzymskokatolicka znajdująca się w archidiecezji przemyskiej w dekanacie Żołynia. Erygowana w 1906 roku. Jest prowadzona przez księży archidiecezjalnych. Mieści się pod numerem 350A.
Historia.
W latach 1880–1882 w Rakszawie zbudowano murowany kościół z fundacji ks. Antoniego Frączka z Brzózy Królewskiej. 25 sierpnia 1884 roku kościół został konsekrowany "pw. Podwyższenia Krzyża Świętego" przez bpa Łukasza Soleckiego. 
W 1900 roku kościół został rozbudowany. 23 kwietnia 1906 roku dekretem bpa Józefa Sebastiana Pelczara został erygowana parafia. 
Na terenie parafii jest 4 006 wiernych.

</doc>
<doc id="2214968" url="https://pl.wikipedia.org/wiki?curid=2214968" title="KPR Ostrovia">
KPR Ostrovia



</doc>
<doc id="2214971" url="https://pl.wikipedia.org/wiki?curid=2214971" title="Boetticher">
Boetticher

Boetticher – inflancki herb szlachecki, odmiana herbu Pelikan.
Opis herbu.
Opis z wykorzystaniem klasycznych zasad blazonowania:
"W polu błękitnym, na murawie zielonej, pelikan srebrny karmiący pisklęta krwią z rozdartej piersi. W klejnocie nad hełmem dwa skrzydła orle – prawe błękitne, lewe srebrne. Labry błękitne podbite srebrem."
Najwcześniejsze wzmianki.
Używany przez inflancką rodzinę von Boetticher, wzmiankowaną od XVII wieku. Sam herb znany z pieczęci Gottfrieda Andreasa (1718-1752) i Karla Friedricha (1737-1830), synów ministra Christophorusa (1686-1745). Wymienia go herbarz "Baltisches Wappenbuch".
Herbowni.
Herb ten był herbem własnym, toteż do jego używania uprawniony jest tylko jeden ród herbownych:
Boetticher.

</doc>
<doc id="2214972" url="https://pl.wikipedia.org/wiki?curid=2214972" title="Tramwaje w Niżnym Tagile">
Tramwaje w Niżnym Tagile

Tramwaje w Niżnym Tagile – system komunikacji tramwajowej działający w Niżnym Tagile
Historia.
9 grudnia 1935 przyjęto projekt budowy tramwajów w Niżnym Tagile. Tramwaje uruchomiono 28 lutego 1937 na trasie Красный Камень — вокзал — центр. W kolejnych latach sieć tramwajową rozbudowywano. W ostatnich latach zlikwidowano trasę tramwajową do ВМЗ.
Do 1 września 2008 tramwaje były zarządzane przez miasto oraz przez zakłady Urałwagonzawod (UVZ). Obecnie są zarządzane przez «Управляющая компания городским электротранспортом».
Linie.
W styczniu 2011 działały następujące linie tramwajowe: 1, 3, 4A, 5, 6, 8, 10, 11, 12, 15, 17. 12 kwietnia 2011 zlikwidowano linię nr 6, która kursowała na trasie УВЗ — поселок Северный. 1 listopada 2011 wznowiono kursowanie linii nr 6 oraz kursowanie tramwajów do końcówki Тагилстрой. Poważnym problemem tramwajów w Niżnym Tagile jest niechęć władz miasta dla utrzymania komunikacji tramwajowej.
Obecnie w Niżnym Tagile jest 11 linii tramwajowych:
Zajezdnie.
W mieście funkcjonują dwie zajezdnie tramwajowe
Tabor.
Obecnie w Niżnym Tagile eksploatowanych jest 108 wagonów.
W sierpniu 2011 otrzymano w darze od zakładów Уралвагонзавод tramwaj 71-403. W 2012 do miasta dostarczono 7 wagonów typu 71-405.

</doc>
<doc id="2214974" url="https://pl.wikipedia.org/wiki?curid=2214974" title="Meistaradeildin (1967)">
Meistaradeildin (1967)

Meistaradeildin 1967 – 25. sezon pierwszej ligi piłki nożnej archipelagu Wysp Owczych. W rozgrywkach brało udział 5 zespołów, zwycięzcą został KÍ Klaksvík, zwycięzca poprzedniego sezonu.
Rozgrywki.
Tabela.
 
Wyniki spotkań.
 1
 
 2
 
 
 
 
 
 3
 
 
 4
 
Objaśnienia:
Sędziowie.
Następujący arbitrzy sędziowali poszczególne mecze Meistaradeildin 1963:

</doc>
<doc id="2214975" url="https://pl.wikipedia.org/wiki?curid=2214975" title="Bernhard">
Bernhard

Osoby:
Inne:
Zobacz też:

</doc>
<doc id="2214976" url="https://pl.wikipedia.org/wiki?curid=2214976" title="FR">
FR



</doc>
<doc id="2214977" url="https://pl.wikipedia.org/wiki?curid=2214977" title="Parafia Najświętszej Maryi Panny Matki Kościoła w Rakszawie Górnej">
Parafia Najświętszej Maryi Panny Matki Kościoła w Rakszawie Górnej

Parafia Najświętszej Maryi Panny Matki Kościoła w Rakszawie Górnej – parafia rzymskokatolicka znajdująca się w archidiecezji przemyskiej w dekanacie Żołynia. Erygowana w 1998 roku. Jest prowadzona przez księży archidiecezjalnych. Mieści się pod numerem 941 A.
Historia.
W 1968 roku w Rakszawie Górnej rozpoczęto odprawiać msze święte w przydrożnej kaplicy, dla najdalej mieszkających parafian. W 1981 roku rozpoczęto budowę murowanego kościoła, według projektu mgr inż. arch. Romana Orlewskiego i konstruktora inż. Władysława Jagiełły. 23 maja 1983 roku bp Ignacy Tokarczuk poświęcił kościół "pw. Najświętszej Maryi Panny Matki Kościoła".
W 1998 roku dekretem abpa Józefa Michalika została erygowana parafia, z wydzielonego terytorium parafii w Rakszawie.
Na terenie parafii jest 1 305 wiernych.

</doc>
<doc id="2214978" url="https://pl.wikipedia.org/wiki?curid=2214978" title="Meistaradeildin (1966)">
Meistaradeildin (1966)

Meistaradeildin 1966 – 24. sezon pierwszej ligi piłki nożnej archipelagu Wysp Owczych. W sezonie brało udział 5 zespołów, gdyż w rozgrywkach ponownie wziął udział klub VB Vágur. Zwycięzcą został KÍ Klaksvík, pokonując zwycięzcę poprzedniego sezonu, HB Tórshavn.
Rozgrywki.
Tabela.
 
Wyniki spotkań.
 
 
 
 
 
 
 
 
 1
 
Objaśnienia:
Sędziowie.
Następujący arbitrzy sędziowali poszczególne mecze Meistaradeildin 1963:

</doc>
<doc id="2214979" url="https://pl.wikipedia.org/wiki?curid=2214979" title="Meistaradeildin (1965)">
Meistaradeildin (1965)

Meistaradeildin 1965 – 23. sezon pierwszej ligi piłki nożnej archipelagu Wysp Owczych. W rozgrywkach brały udział 4 zespoły, KÍ Klaksvík ponownie zdecydował się na start. Zwycięzcą został HB Tórshavn, zwycięzca dwóch poprzednich sezonów.
Rozgrywki.
Wyniki spotkań.
 
 
 
 
 
 1
 
 
Objaśnienia:

</doc>
<doc id="2214980" url="https://pl.wikipedia.org/wiki?curid=2214980" title="Meistaradeildin (1964)">
Meistaradeildin (1964)

Meistaradeildin 1964 – 22. sezon pierwszej ligi piłki nożnej archipelagu Wysp Owczych. W rozgrywkach brały udział 4 zespoły, jednak po dwóch pierwszych meczach KÍ Klaksvík wycofał się z rywalizacji. Zwycięzcą został HB Tórshavn, mistrz z poprzedniego sezonu. 
Rozgrywki.
Wyniki spotkań.
 
 
 
KÍ Klaksvík rozegrał dwa spotkania, których wynik został unieważniony z powodu wycofania się klubu z rozgrywek:

</doc>
<doc id="2214981" url="https://pl.wikipedia.org/wiki?curid=2214981" title="Meistaradeildin (1963)">
Meistaradeildin (1963)

W roku 1963 odbyła się 21. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. W sezonie brało udział 4 zespołów, zwycięzcą został HB Tórshavn, pokonując zwycięzcę poprzedniego sezonu B36 Tórshavn.
Rozgrywki.
Wyniki spotkań.
 
 
 
 
 
 
 
 
Sędziowie.
Następujący arbitrzy sędziowali poszczególne mecze Meistaradeildin 1963:

</doc>
<doc id="2214985" url="https://pl.wikipedia.org/wiki?curid=2214985" title="Parafia Narodzenia Najświętszej Maryi Panny w Kormanicach">
Parafia Narodzenia Najświętszej Maryi Panny w Kormanicach

Parafia Narodzenia Najświętszej Maryi Panny w Kormanicach – parafia rzymskokatolicka znajdująca się w archidiecezji przemyskiej w dekanacie Kalwaria Pacławska.
Historia.
Kormanice były wzmiankowane już w 1407 roku. 18 października 1947 roku została ustanowiona ekspozytura, a na kościół parafialny zaadaptowano dawna cerkiew. W 1948 roku została erygowana parafia z wydzielonego terytorium parafii w Grochowcach. W 1961 roku kościół otrzymał wezwanie "Narodzenia najświętszej Maryi Panny".
Proboszczami parafii byli m.in.: ks. Władysław Kopociński (1965–1974), ks. Michał Bodzioch (1974–1985). Od 1995 roku proboszczem parafii jest ks. Zbigniew Kołodziej.
Na terenie parafii jest 1700 wiernych (w tym: Kormanice – 356, Aksmanice – 209, Darowice – 162, Fredropol – 98, Kłokowice – 104, Koniusza – 11, Os. Młodowice – 184, Młodowice– 265).

</doc>
<doc id="2214986" url="https://pl.wikipedia.org/wiki?curid=2214986" title="Meistaradeildin (1942)">
Meistaradeildin (1942)

Meistaradeildin 1942 – 1. sezon pierwszej ligi piłki nożnej archipelagu Wysp Owczych. Zwycięzcą został KÍ Klaksvík. Były to rozgrywki nieligowe, w których udział wzięło dziewięć klubów.
Grupa zachodnia.
Drabinka.
O zwycięstwie SÍF Sandavágur w tej grupie zadecydował trzeci mecz, który zakończył się rezultatem 3:0.

</doc>
<doc id="2214988" url="https://pl.wikipedia.org/wiki?curid=2214988" title="Schmeheim">
Schmeheim

Schmeheim – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214989" url="https://pl.wikipedia.org/wiki?curid=2214989" title="Hayley Kiyoko">
Hayley Kiyoko

Hayley Kiyoko, właściwie Hayley Kiyoko Alcroft (ur. 3 kwietnia 1991 w Los Angeles) – amerykańska piosenkarka, aktorka i tancerka. 
Życiorys.
Poza serialami i filmami występuje także w reklamach. W czerwcu 2019 roku wystąpiła w teledysku do utworu "You Need to Calm Down" Taylor Swift wraz z innymi celebrytami LGBT.

</doc>
<doc id="2214991" url="https://pl.wikipedia.org/wiki?curid=2214991" title="Meistaradeildin (1943)">
Meistaradeildin (1943)

Meistaradeildin 1943 – 2. sezon pierwszej ligi piłki nożnej archipelagu Wysp Owczych. Zwycięzcą został TB Tvøroyri, pokonując zwycięzcę poprzedniego sezonu KÍ Klaksvík. Następny sezon został rozegrany w roku 1945, ponieważ w 1944 rozgrywki zostały odwołane ze względu na II wojnę światową. Były to rozgrywki nieligowe, w których wzięło udział dwanaście drużyn. Wśród nich znalazły się takie, które nie wystąpiły w sezonie poprzednim (Bóltfelagið Sandur, FB Fámjin, ØB Øravík, SB Sumba, TGB Trongisvágur oraz VB Vágur. Z rozgrywek zrezygnowały trzy kluby: SÍF Sandavágur, SVB Sandvík oraz Royn Hvalba.
Grupa wschodnia.
Rozgrywki.
Wyniki spotkań.
 1
 1
 
 
 
Objaśnienia:
Półfinały.
MB Miðvágur dostał się od razu do półfinału, gdyż jako jedyny z grupy zachodniej zgłosił chęć uczestnictwa w turnieju.

</doc>
<doc id="2214993" url="https://pl.wikipedia.org/wiki?curid=2214993" title="Ehrenberg (Turyngia)">
Ehrenberg (Turyngia)

Ehrenberg – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2214995" url="https://pl.wikipedia.org/wiki?curid=2214995" title="Meistaradeildin (1945)">
Meistaradeildin (1945)

Meistaradeildin 1945 – 3. sezon pierwszej ligi piłki nożnej archipelagu Wysp Owczych. Zwycięzcą został KÍ Klaksvík, pokonując mistrza z poprzedniego roku - TB Tvøroyri. Były to pierwsze powojenne rozgrywki, w roku 1944 zostały odwołane, ze względu na brak piłek podczas II wojny światowej. Wzięło w nich udział siedem zespołów, w tym 2 nowe (SÍ Sørvágur, SÍF Sandavágur) kosztem sześciu występujących w poprzednim sezonie (Bóltfelagið Sandur, EB Eiði, FB Fámjin, ØB Øravík, SB Sumba oraz TGB Trongisvágur).
Grupa wschodnia.
Rozgrywki.
Wyniki spotkań.
 
 1
 
 
 
Objaśnienia:

</doc>
<doc id="2215000" url="https://pl.wikipedia.org/wiki?curid=2215000" title="Ehrenberg">
Ehrenberg

USA:
Niemcy:
Osoby:
Inne:
Zobacz też:

</doc>
<doc id="2215001" url="https://pl.wikipedia.org/wiki?curid=2215001" title="Parafia św. Andrzeja Apostoła i Narodzenia Najświętszej Maryi Panny w Łączkach Jagiellońskich">
Parafia św. Andrzeja Apostoła i Narodzenia Najświętszej Maryi Panny w Łączkach Jagiellońskich

Parafia św. Andrzeja Apostoła i Narodzenia Najświętszej Maryi Panny w Łączkach Jagiellońskich – parafia rzymskokatolicka znajdująca się w diecezji rzeszowskiej w dekanacie Frysztak.
Założona w 1811 roku. Mieści się w Łączkach Jagiellońskich pod numerem 9.

</doc>
<doc id="2215003" url="https://pl.wikipedia.org/wiki?curid=2215003" title="Jaime Castrillón">
Jaime Castrillón

Jaime Alberto Castrillón Vásquez (ur. 5 kwietnia 1983 w Puerto Nare) – piłkarz kolumbijski grający na pozycji lewego lub środkowego pomocnika.
Kariera klubowa.
Karierę piłkarską Castrillón rozpoczął w klubie Independiente Medellín. W 2002 roku zadebiutował w jego barwach w Copa Mustang. Już w debiutanckim sezonie 2002 stał się podstawowym zawodnikiem Independiente i wywalczył z nim wówczas mistrzostwo fazy Finalización. Z kolei w sezonie 2004 został mistrzem Kolumbii fazy Apertura. W Independiente grał do końca sezonu 2008.
Na początku 2009 roku Castrillón przeszedł do chińskiego zespołu Nanchang Hengyuan. Na koniec roku wywalczył z nim awans z China League One (II. szczebel rozgrywek) do Chinese Super League (I. szczebel rozgrywek). W Chinach grał przez sezon.
Na początku 2010 roku Castrillón wrócił do Kolumbii i został piłkarzem Once Caldas z miasta Manizales. W tamtym roku został z nim mistrzem fazy Finalización. W 2011 roku wrócił do Independiente Medellín.
W 2012 roku Castrillón przeszedł do klubu Major League Soccer, Colorado Rapids. W 2015 grał w Jacksonville Armada FC, a w 2016 został zawodnikiem Atlético Bucaramanga.
Kariera reprezentacyjna.
W reprezentacji Kolumbii Castrillón zadebiutował 6 lipca 2004 roku w wygranym 1:0 meczu Copa América 2004 z Wenezuelą. Był to jego jedyny mecz w tamtym turnieju. W 2007 roku wystąpił w 2 spotkaniach Copa América 2007, w których strzelił po golu: z Argentyną (2:4) i ze Stanami Zjednoczonymi (1:0). W 2003 roku z kadrą U-20 zajął 3. miejsce w Mistrzostwach Świata U-20.

</doc>
<doc id="2215005" url="https://pl.wikipedia.org/wiki?curid=2215005" title="Jaime Castrillon">
Jaime Castrillon



</doc>
<doc id="2215010" url="https://pl.wikipedia.org/wiki?curid=2215010" title="Parafia Matki Bożej Częstochowskiej w Żeglcach">
Parafia Matki Bożej Częstochowskiej w Żeglcach

Parafia Matki Bożej Częstochowskiej w Żeglcach – parafia rzymskokatolicka znajdująca się w archidiecezji przemyskiej, w dekanacie Krosno III.
Historia.
9 lipca 1983 roku przybył ks. Jan Luchowski, a następnie zaadaptowano stodołę na tymczasową kaplicę. 9 września 1983 roku została erygowana parafia w Żeglcach, z wydzielonego terytorium parafii Zręcin. W latach 1984–1988 zbudowano murowany kościół, według projektu arch. inż. Romana Orlewskiego. 22 września 1985 roku wmurowano kamień węgielny. 3 lipca 1988 roku bp Ignacy Tokarczuk poświęcił kościół "pw. Matki Bożej Częstochowskiej". W 1995 roku oddano do użytku nową plebanię.
14 września 2003 roku podczas peregrynacji obrazu Matki Bożej Jasnogórskiej, bp Stefan Moskwa dokonał konsekracji kościoła.
Na terenie parafii jest 2 110 wiernych (w tym: Żeglce – 872, Chorkówka – 683, Leśniówka – 515).
Kościół filialny.
W latach 1984–1985 w Leśniówce zbudowano murowany kościół filialny, według projektu arch. Janusza Hanusa. 22 września 1985 roku bp Ignacy Tokarczuk poświęcił kościół "pw. św. Jana z Dukli".
3 lipca 2021 roku abp Adam Szal dokonał konsekracji kościoła.

</doc>
<doc id="2215012" url="https://pl.wikipedia.org/wiki?curid=2215012" title="Iman Mobali">
Iman Mobali

Iman Mobali (per. ایمان مبعلی, ur. 3 listopada 1982 w Ize) – irański piłkarz występujący na pozycji pomocnika w drużynie Fulad Ahwaz.
Kariera piłkarska.
Iman Mobali pierwsze kroki w dorosłej piłce stawiał w zespole Fulad Ahwaz. W barwach tego klubu rozegrał 73 mecze w Persian Gulf Cup i strzelił 23 bramki. W 2005 wywalczył z kolegami tytuł mistrza kraju. Następnie odszedł do Al-Shabab Dubaj ze Zjednoczonych Emiratów Arabskich. W sezonie 2007/2008 zdobył z tą drużyną mistrzostwo UAE Football League. Kolejne dwa sezony rozgrywał jako gracz Al-Wasl Dubaj i Al-Nasr Dubaj. W 2010 powrócił do ojczyzny, podpisując kontrakt z klubem Esteghlal. Następnie grał w takich klubach jak: Nadi asz-Szarika, Paykan FC, Esteghlal Chuzestan i Naft Teheran. W 2017 wrócił do Fuladu Ahwaz.
Imam Mobali w 2001 zadebiutował w reprezentacji Iranu. Wystąpił w trzech edycjach Pucharu Azji: w latach 2004 (brązowy medal), 2007 i 2011. Podczas tego ostatniego turnieju strzelił bramkę w fazie grupowej, która dała zwycięstwo 2:1 nad Irakiem.

</doc>
<doc id="2215013" url="https://pl.wikipedia.org/wiki?curid=2215013" title="Bułgaria na Letnich Igrzyskach Olimpijskich 2004">
Bułgaria na Letnich Igrzyskach Olimpijskich 2004

Bułgarię na Letnich Igrzyskach Olimpijskich 2004 reprezentowało 95 zawodników, 49 mężczyzn i 46 kobiet. 

</doc>
<doc id="2215015" url="https://pl.wikipedia.org/wiki?curid=2215015" title="Grub (Turyngia)">
Grub (Turyngia)

Grub – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2215017" url="https://pl.wikipedia.org/wiki?curid=2215017" title="Parafia św. Judy Tadeusza w Krasnem">
Parafia św. Judy Tadeusza w Krasnem

Parafia św. Judy Tadeusza w Krasnem – parafia rzymskokatolicka znajdująca się w archidiecezji przemyskiej w dekanacie Sieniawa.
Historia.
Budowę kościoła w Krasnem rozpoczęto w 1937 roku z inicjatywy ks. Stanisława Szpetnara pochodzącego z Kolonii Polskiej, ale II wojna światowa przerwała prace, które wznowiono dopiero w 1951 roku. Budowę ukończono w 1955 roku, a 9 czerwca 1955 roku kościół został poświęcony przez bpa Franciszka Bardę. 
Parafia Krasne została erygowana 30 kwietnia 1957 roku, z wydzielonego terytorium parafii w Majdanie Sieniawskim. 
Na terenie parafii jest 1 750 wiernych (w tym: Krasne– 250, Adamówka – 1 250, Dobcza – 150, Pawłowa – 100).

</doc>
<doc id="2215018" url="https://pl.wikipedia.org/wiki?curid=2215018" title="Maria Vetulani de Nisau">
Maria Vetulani de Nisau

Maria Vetulani de Nisau, pseud. "Maryna" (ur. 27 listopada 1898 roku w Tarnowie, zm. 2 września 1944 w Warszawie) – polska działaczka niepodległościowa i socjalistyczna, organizatorka ruchu harcerskiego, współzałożycielka pierwszej w Polsce drużyny dla dziewcząt z klasy robotniczej, żołnierka, uczestniczka walk o Lwów (1918–1919) oraz obrony Warszawy (1939), w czasie okupacji niemieckiej łączniczka Armii Krajowej i sanitariuszka, w 1944 powstanka warszawska. Ranna w czasie powstania w obronie budynku PWPW, zamordowana przez Niemców podczas likwidacji szpitala przy ul. Długiej.
Życiorys.
Młodość i organizacja ruchu harcerskiego.
Maria Vetulani urodziła się w 1898 roku w Tarnowie. Była córką inżyniera Franciszka Vetulaniego (1856−1921) i Katarzyny z domu Ipohorskiej-Lenkiewicz (1868−1915). Miała troje rodzeństwa: brata Stanisława, oraz siostry Zofię i Cecylię. W dzieciństwie mieszkała z rodzicami w Tarnowie, w domu, który wybudował jej ojciec. Była nazywana „Marylką” lub „Malolą”.
Około 1904−1905 roku rodzina przeniosła się do Krakowa, a w 1912 do Lwowa, gdzie Maria Vetulani zetknęła się po raz pierwszy z ruchem skautowym. Uczęszczała do szkoły sióstr urszulanek, której władze stwarzały przeszkody dla jej działalności skautowskiej. Udało jej się w końcu uzyskać zgodę dyrekcji na wstąpienie do harcerstwa, stworzyła także możliwości do tego swoim koleżankom. Była opisywana jako dziewczyna o „swobodnej naturze” oraz „przełamująca konwenanse”.
W 1914, w związku z wybuchem I wojny światowej, Vetulaniowie przenieśli się do swojego domu letniego w Dolinie Kościeliskiej, a następnie do Zakopanego. Tam Maria Vetulani również wstąpiła do harcerstwa. Równocześnie nawiązała znajomość z taterniczką Zofią Szymańską (później Miłoszewską), która „wywarła decydujący wpływ na jej późniejsze lewicowe przekonania”. W Zakopanem w 1915 w wyniku choroby nowotworowej zmarła jej matka. Ojciec wraz z córkami Marią i Cecylią powrócił do Tarnowa (starsze rodzeństwo studiowało już wtedy w Krakowie), gdzie Maria Vetulani w latach 1916–1918 kontynuowała naukę w Prywatnym Gimnazjum im. Elizy Orzeszkowej, tzw. „Hajderku”. Krąg szkolny, tworzony w znacznej mierze przez dziewczęta pochodzenia żydowskiego, miał wpływ na dalsze kształtowanie się lewicowego światopoglądu Marii Vetulani.
W Tarnowie nawiązała kontakt z organizatorką harcerskiego ruchu żeńskiego, Franciszką Czernecką. Jesienią 1916 reaktywowała I Drużynę im. Emilii Plater. Pełniła w niej rolę przybocznej, w rzeczywistości kierując drużyną. Prowadziła zbiórki, zajęcia z gimnastyki oraz pierwszą na terenie Krakowskiej Chorągwi Harcerek kolonię żeńską w Witowicach Dolnych. W 1918 wraz z towarzyszkami z harcerstwa zaangażowała się w demonstracje patriotyczne przeciwko oddaniu przez Niemcy ziemi chełmskiej Ukrainie, oraz w demonstracje przeciwko brakowi żywności, który spowodowała wojna i kryzys ekonomiczny. Podczas protestów poznała młode robotnice z Warsztatów Kolejowych, z którymi wkrótce potem założyła pierwszą w Polsce żeńską, robotniczą drużynę harcerską w składzie dwóch zastępów.
Udział w walkach o Lwów i ruchu socjalistycznym.
Po ukończeniu tarnowskiego Gimnazjum im. Orzeszkowej, w 1918 roku rozpoczęła studia medyczne na Uniwersytecie Jagiellońskim. Wraz z jej wyjazdem do Krakowa, po kilku miesiącach istnienia zawiesiła swoją działalność założona przez nią żeńska drużyna robotnicza.
W Krakowie Maria Vetulani w pierwszym miesiącu swych studiów przystąpiła do Polskiej Organizacji Wojskowej. Do organizacji wprowadziła ją Stanisława Czernecka, z którą Maria Vetulani zamieszkiwała wspólnie przu ulicy Czapskich 4. W październiku 1918 roznosiła ulotki nawołujące do rozbrajania żołnierzy austriackich przebywających w mieście, w dniu wyzwolenia wraz ze Stanisławą Czernecką pełniły funkcję kurierek.
Na wieść o toczących się walkach o Lwów, bez powiadomienia rodziny udała się na front, ściąwszy uprzednio włosy i założywszy męskie przebranie, jako że kobiety nie były dopuszczane do walki. Podawała się za studenta Uniwersytetu Jagiellońskiego, Mariana Ipohorskiego (pseudonim utworzyła zamieniając swoje prawdziwe imię na jego formę męską „Marian” oraz przybierając nazwisko panieńskie matki). Później służyła w szeregach żeńskiego batalionu obserwacyjnego „Wicek”. Służąc jako radiotelegrafistka awansowała do rangi kaprala. Po kilku miesiącach służby wojskowej, w wyniku przeziębienia otrzymała od lekarza zalecenie urlopu. Wiosną 1919 została formalnie zwolniona z wojska i powróciła na studia.
W 1921 zmarł jej ojciec. Zmuszona trudną sytuacją materialną, Maria Vetulani podjęła pracę w Instytucie Bakteriologicznym w Krakowie. Poświęcała wiele czasu na opiekę nad chorującą młodszą siostrą, Cecylią. Wstąpiła do Polskiej Partii Socjalistycznej. Zaprzyjaźniła się z Jadwigą Janicką-Wróblewską i jej mężem Józefem Wróblewskim (synem Stanisława Wróblewskiego), członkiem Komunistycznej Partii Polski (KPP). Przez nich poznała lewicowego działacza Bohdana de Nisau, za którego w 1923 wyszła za mąż. Po urodzeniu syna w 1924 zrezygnowała z dalszej nauki na uniwersytecie. Przeprowadziła się najpierw do Królewskiej Huty, gdzie pracował jej mąż, a następnie w 1925 wraz z mężem i synem do Warszawy. Rodzina utrzymywała się ze „skromnej” oraz „niewystarczającej na utrzymanie domu” miesięcznej gaży, jaką Bohdan de Nisau uzyskiwał z działalności w KPP.
Przez swoją działalnością polityczną Bohdan de Nisau był inwigilowany przez policję. Dom rodzinny stał się obiektem częstych nocnych rewizji. Po wiecach de Nisau wracał niekiedy z obrażeniami ciała. W pewnym momencie został chwilowo uwięziony. W obawie przed kolejnym aresztowaniem, Bohdan de Nisau zbiegł wiosną 1927 do Związku Radzieckiego. W lecie zażądał przyjazdu rodziny.
Maria Vetulani, zachęcona entuzjastycznymi listami pisanymi przez męża z ZSRR, dołączyła do niego wraz z synem, opuszczając kraj dzięki sfałszowanemu paszportowi. Mieszkali w Dzierżyńsku, gdzie Maria Vetulani podjęła pracę i nawiązała szereg przyjaźni. Według słów jej siostry Cecylii, Maria Vetulani miała „pokochać ludzi rosyjskich za ich szczerość, brak wszelkiego fałszu i obłudy”.
W 1934 Bohdan de Nisau został aresztowany przez władze sowieckie. Kilka miesięcy później Maria Vetulani dowiedziała się, że jej mąż miał otrzymać wyrok śmierci (w istocie został osadzony na Łubiance). Zdecydowała o powrocie wraz z synem Witoldem do Polski. Pomocy w staraniach o powrót udzieliły Nadieżda Krupska i Jekatierina Pieszkowa, zaś w Polsce starania o zgodę na jej powrót podjęła Stefania Sempołowska. W kwietniu 1935 Maria Vetulani wysiadła wraz z synem na dworcu w Warszawie. Miała być wówczas już „zupełnie siwą kobietą”. Osiedli w stolicy, gdzie do 1939 roku Maria Vetulani pracowała w Państwowym Instytucie Rozrachunkowym.
Działalność w czasie okupacji niemieckiej.
Po agresji niemieckiej, we wrześniu 1939 pełniła funkcję kierowniczki obrony przeciwlotniczej w budynku, w którym zamieszkiwała. 24 września 1939 jej mieszkanie przy ulicy Dobrej 13 na Powiślu zostało zniszczone w czasie bombardowania. Na pewien czas pozostała bezdomna. Po ustabilizowaniu się okupacji niemieckiej pozostała w Warszawie. Zamieszkała wraz z synem w opuszczonym przez siostrę Zofię mieszkaniu przy ulicy Świętokrzyskiej 12.
Pielęgnowała rannych w polskim prowizorycznym lazarecie. Brak środków opatrunkowych, dezynfekcyjnych i leków sprawił, że „jej ręce pokryły się ropnymi ranami”, „mimo to nie zaniechała tej pracy”. Zimą 1939/1940 udzielała w ciągu dnia schronienia żydowskiej aktorce. Później przez pewien czas przechowywała w mieszkaniu dwie kobiety żydowskie.
Od początku 1940 podjęła działalność w Związku Walki Zbrojnej jako łączniczka Oddziału IV (Kwatermistrzostwo) Komendy Głównej ZWZ pod pseudonimem "Maryna", zaś następnie w Szefostwie Służby Uzbrojenia „Leśnictwo” Komedy Głównej. W jej mieszkaniu mieścił się punkt kontaktowy.
Od połowy 1943 pracowała jako magazynierka przy stołówce burmistrza niemieckiego stolicy po szesnaście godzin na dobę. Zwolniona „za zbyt chłodną odpowiedź na jego ukłon”, pracowała jeszcze w fabryce na Mokotowie. Od lata 1943 przeszła wraz z synem „na wyłączną służbę podziemia”. Równocześnie opiekowała się chorą siostrą Cecylią, przebywającą w sanatorium w Otwocku.
W powstaniu warszawskim walczyła w zgrupowaniu „Leśnik”. 23 lub 26 sierpnia została ranna podczas obrony budynku Polskiej Wytwórni Papierów Wartościowych, była leczona w powstańczym Centralnym Szpitalu Chirurgicznym nr 1 przy ulicy Długiej 7. 2 września 1944 roku została, wraz z innymi pacjentami i personelem szpitala, zamordowana przez Niemców. Jej syn Witold (1924−1998) również walczył w powstaniu, ranny trafił do niewoli niemieckiej w .
W 1945 roku jej siostra, Cecylia Vetulani, napisała na ścianie szpitala: "Kto wie o łączniczce "Marii", lat 45 siwe włosy poparzona potłuczona w twarz i żebra nazwisko Maria de Nisau, przebywającej w tym szpitalu od 24-go sierpnia proszę dać znać C. Vetulani Milanówek Zaduma 6".
Upamiętnienie.
14 grudnia 1974 w III Liceum Ogólnokształcącym w Tarnowie odbyła się uroczystość przyjęcia przez szkolną drużynę harcerską za patronkę Marii Vetulani. W uroczystości uczestniczył jej syn Witold de Nisau z córką Kalinką i Adam Vetulani.
Od 1995 roku imię Marii Vetulani nosi jedna z tarnowskich ulic, w dzielnicy Zbylitowska Góra.

</doc>
<doc id="2215019" url="https://pl.wikipedia.org/wiki?curid=2215019" title="Eman Mobali">
Eman Mobali



</doc>
<doc id="2215023" url="https://pl.wikipedia.org/wiki?curid=2215023" title="Teorie spiskowe o śmierci papieża Jana Pawła I">
Teorie spiskowe o śmierci papieża Jana Pawła I



</doc>
<doc id="2215030" url="https://pl.wikipedia.org/wiki?curid=2215030" title="Parafia św. Józefa w Tarnawcu">
Parafia św. Józefa w Tarnawcu

Parafia św. Józefa w Tarnawcu – parafia rzymskokatolicka znajdująca się w archidiecezji przemyskiej w dekanacie Leżajsk I. Erygowana dekretem cesarza Franciszka II Habsburga, wydanym 18 kwietnia 1812 roku. Jest prowadzona przez księży archidiecezjalnych. Główną świątynią parafii jest kościół św. Józefa w Kuryłówce.
Historia.
W latach 1749-1751 starosta leżajski Józef Potocki, przy pałacu zbudował kaplicę dworską pw. św. Józefa, w której znajdował się kościół filialny parafii Leżajsk, a nabożeństwa w niedziele i święta odprawiał władający językiem niemieckim wikariusz leżajski (początkowo do czasu przybycia kolonistów niemieckich odprawiali kapłani obrządku greckiego). W 1786 roku została założona niemiecka kolonia „Dornbach”, zamieszkana przez 20 rodzin katolickich, które podjęły starania o utworzenie parafii. Parafia Tarnawiec została erygowana 18 kwietnia 1812 roku, po kilkuletnich staraniach z powodu zmiany granic państwowych, po wojnach napoleońskich.
Parafia powstała z wydzielonego terytorium: parafii Tarnogród (Jastrzębiec), parafii Potok Górny (Brzyska Wola i Wólka Łamana) i parafii farnej w Leżajsku (Dornbach, Kuryłówka, Ożanna i Tarnawiec).
Na terenie parafii jest 1990 wiernych (w tym: Tarnawiec – 240, Kuryłówka – 1 450, Ożanna – 300). Parafia posiada kościoły filialne: "pw. św. Antoniego w Ożannie" i "pw. św. Mikołaja" w Kuryłówce.

</doc>
<doc id="2215031" url="https://pl.wikipedia.org/wiki?curid=2215031" title="Mięso oddzielane mechanicznie">
Mięso oddzielane mechanicznie

Mięso oddzielane mechanicznie (MOM, wcześniej w Polsce: "mięso mechanicznie odkostnione", "mechaniczne odmięśnianie kości") – rozdrobniona surowa masa mięsno-tłuszczowa otrzymana z elementów zwierzęcych (np. tusz drobiowych), przeznaczana jako składnik surowcowy do produkcji przetworów mięsnych, poddawanych dalszej obróbce cieplnej.
Historia.
Świat.
Popularność MOM związana była z rosnącym w społeczeństwach konsumpcyjnych połowy XX wieku popytem na drób, co wiązało się z powstawaniem dużej liczby odpadów – szkieletów zawierających znaczne ilości mięsa i tłuszczu. Pojęcie wprowadzono w latach 60. XX wieku. Wtedy to pierwsze narzędzie do produkcji MOM, czyli odkostniarkę (także odkostniarka-separator), wprowadziła na rynek firma "Sthepan Poli Manufacture Co". Maszyna ta inspirowana była wcześniejszymi urządzeniami do filetowania ryb.
Polska.
W Polsce pierwsze doświadczenia z produkcją MOM z mięsa drobiowego odbyły się w 1975. Uruchomiono wtedy importowane maszyny do tego celu w kilku zakładach drobiarskich. W zakresie odkostniania mięsa zwierząt rzeźnych pierwsze próby odbyły się we wrześniu 1976 w Zakładach Mięsnych "Żerań" w Warszawie. Jako pierwsze poddano tu próbom urządzenie firmy "Beehive Machinery" typu AUX-70 Stinger (USA).
Metody.
Istnieją dwie metody pozyskiwania mięsa oddzielonego za pomocą urządzeń:
Najpopularniejsza jest metoda tłoczenia (gwarantuje odzyskanie 70–80% wkładu), polegająca na przeciskaniu masy (surowej lub obgotowanej) przez cylindrycznie ukształtowane sita (oczko np. 1 mm), w których zatrzymuje się większych rozmiarów frakcja kostna, a miękka masa mięsno-tłuszczowa przechodzi do dalszej obróbki.
Separatory (odkostniarki) są urządzeniami przeznaczonymi do przemysłowej produkcji MOM. Umożliwiają mechaniczne oddzielanie od kości resztek mięsa drobiowego, wieprzowego lub wołowego uprzednio rozdrobnionych na krajarce do kości. Mielone kości, razem z mięsem są przenoszone (wytłaczane) przenośnikiem śrubowym w sita, gdzie dochodzi do separowania frakcji: mięsnej i kostnej.
Zdrowie.
Z uwagi na pozostałości resztek kostnych w masie, MOM może budzić różnorakie zastrzeżenia higieniczne i zdrowotne. Polskie Normy (PN-92/A-86522) określają ilość tych resztek w masie na poziomie 0,5%. Według tych norm, drobiowe mięso oddzielane mechanicznie powinno mieć nie więcej niż 70% wody, 20% tłuszczu i nie mniej niż 12% białka. MOM, z uwagi na proces pozyskiwania, zawiera znacznie więcej tłuszczu niż zwykłe mięso. Jest też znacznie bardziej podatne na utlenianie, co powoduje konieczność stosowania przeciwutleniaczy. MOM przechowywane i przetwarzane w nieodpowiednich warunkach, stanowi potencjalne zagrożenie zdrowotne, dlatego wymagane jest jego szczególne traktowanie podczas całego procesu pozyskiwania i przetwarzania, a także stosowanie wyśrubowanych norm higienicznych, np. schładzanie po jednej godzinie od pozyskania do temperatury 2 °C, a po upływie 12 godzin głębokie zamrażanie (w tej formie może być przechowywane nie dłużej niż 3 miesiące).
Zastosowanie.
MOM nadaje się głównie do produkcji towarów spożywczych na bazie emulsji (najlepsze do tego celu jest mięso z brojlerów). Mięso tego rodzaju stanowi w największej mierze składnik wędlin mieszanych, konserw i garmażerki. Udział MOM nie powinien przekraczać w:
Z uwagi na niską wartość spożywczą mięso oddzielane mechanicznie nie powinno być w zasadzie podawane w dużych ilościach osobom na specjalnych dietach, w wieku podeszłym lub małym dzieciom.

</doc>
<doc id="2215032" url="https://pl.wikipedia.org/wiki?curid=2215032" title="Lengfeld (Turyngia)">
Lengfeld (Turyngia)

Lengfeld – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2215036" url="https://pl.wikipedia.org/wiki?curid=2215036" title="Koenigsegg CCGT">
Koenigsegg CCGT

Koenigsegg CCGT – supersamochód skonstruowany i produkowany w 2007 roku przez szwedzką markę Koenigsegg. Wagę pojazdu określa się na 1100 kg. Wymiary i osiągi nie są znane. Do napędu użyto jednostki V8 5,0 l 32V generującej moc maksymalną 608 KM. Typ nadwozia to 2-drzwiowe coupé. Silnik oparto na silniku modelu CCX. Z Koenigsegga CCX usunięto turbosprężarkę i powiększono silnik do pojemności 5,0 l. Spełnia on normy Automobile Club de l’Ouest (organizator 24-godzinnego maratonu Le Mans) i klasy GT1 w FIA. 

</doc>
<doc id="2215037" url="https://pl.wikipedia.org/wiki?curid=2215037" title="Marcelo Alejandro Delgado">
Marcelo Alejandro Delgado



</doc>
<doc id="2215038" url="https://pl.wikipedia.org/wiki?curid=2215038" title="Marcjan Tryzna">
Marcjan Tryzna

Marcjan Tryzna herbu Gozdawa (zm. 17 maja 1643) – biskup rzymskokatolicki.
Życiorys.
Pochodził z rodziny unitów. Pełnił kolejno funkcje: proboszcza trockiego, opata komendatoryjnego w Wąchocku i kanonika wileńskiego. Od 1639 sufragan białoruski i tytularny biskup Mallus, biskup pomocniczy wileński w latach 1639-1643, duchowny referendarz wielki litewski w 1631 roku, pisarz wielki litewski w 1628 roku, podkanclerzy litewski w 1641 roku, sekretarz Jego Królewskiej Mości, prepozyt wileński, trocki i gieranoński.
Był elektorem Władysława IV Wazy z powiatu pińskiego w 1632 roku.

</doc>
<doc id="2215039" url="https://pl.wikipedia.org/wiki?curid=2215039" title="Olivier Tchatchoua">
Olivier Tchatchoua

Olivier Tchatchoua Siewe (ur. 4 kwietnia 1982 w Kamerunie), kameruński piłkarz, występuje na pozycji obrońcy.
Kariera klubowa.
Swoją karierę Olivier Tchatchoua rozpoczynał w Sable Batié. Z Sable dotarł do finału Puchar Kamerunu w 2002. W latach 2003-2005 występował w Canonie Jaunde. W 2006 był zawodnikiem innego klubu z Jaunde - Impôts.
Kariera reprezentacyjna.
Olivier Tchatchoua ma na swoim koncie jeden występ w reprezentacji Kamerunu w 2001 roku. W tym samym roku znajdował się w kadrze Kamerunu na Puchar Konfederacji.

</doc>
<doc id="2215042" url="https://pl.wikipedia.org/wiki?curid=2215042" title="Lengfeld">
Lengfeld

Niemcy:
Osoby:
Zobacz też:

</doc>
<doc id="2215043" url="https://pl.wikipedia.org/wiki?curid=2215043" title="Michał Trestka">
Michał Trestka

Michał Trestka (zm. 1429) – duchowny rzymskokatolicki, dominikanin, uczestnik misji na Litwie. Od 1410 ordynariusz kijowski. Organizował życie religijne w diecezji i wspomagał klasztor bożogrobców w Żarnowcu.
Był sygnatariuszem aktu unii horodelskiej 1413 roku. 

</doc>
<doc id="2215044" url="https://pl.wikipedia.org/wiki?curid=2215044" title="Mohammad Nouri">
Mohammad Nouri

Mohammad Nouri (per. محمد نوری, ur. 9 stycznia 1983 w Songor) – irański piłkarz występujący na pozycji ofensywnego pomocnika w drużynie Persepolis Teheran.
Kariera piłkarska.
Mohammad Nouri jest wychowankiem klubu Homa Teheran. W 2005 trafił do zespołu Sepahan Isfahan. W sezonach 2005/2006 i 2006/2007 wywalczył z tą ekipą Puchar Hazfi. W 2007 przeszedł do drużyny Saba Kom. W latach 2010-2015 grał w klubie Persepolis Teheran, z ligi Pucharu Zatoki Perskiej. Następnie grał w Al-Mesaimeer SC i Teraktor Sazi, a w 2018 trafił do Pars Jonoubi Jam.
Mohammad Nouri w 2008 zadebiutował w reprezentacji Iranu. W 2011 został powołany do kadry narodowej na Puchar Azji. Jego drużyna zajęła pierwsze miejsce w grupie i odpadła w ćwierćfinale z Koreą Południową. Nouri strzelił na tym turnieju jedną bramkę, w ostatnim meczu fazy grupowej ze Zjednoczonymi Emiratami Arabskimi (3:0).

</doc>
<doc id="2215047" url="https://pl.wikipedia.org/wiki?curid=2215047" title="Zamczysko (grodzisko w Podegrodziu)">
Zamczysko (grodzisko w Podegrodziu)

Zamczysko – grodzisko wczesnośredniowieczne i stanowisko archeologiczne położone w zachodniej części Podegrodzia, na niewielkim cyplu, wcinającym się w dolinę Dunajca. Jego całkowita powierzchnia wynosi 0,25 ha. Badane w latach 50. i 60. przez trzy ekipy Instytutu Archeologii Uniwersytetu Jagiellońskiego oraz w 1991 ekipa dr. Jacka Poleskiego, również z IA UJ.
Gród otoczony był pojedynczym wałem, biegnącym bezpośrednio przy krawędzi wypłaszczenia szczytowego wzgórza. W trakcie budowy grodu jego teren prawie w całości wyrównano, wykorzystując pozyskaną wówczas ziemię jako materiał do wypełniania skrzyń wału i wznoszenia nasypu jego zachodniego odcinka. Jego podstawę tworzył szaniec ziemny o podstawie szerokości ponad 7 m. Na nim wznosiła się drewniano-ziemna konstrukcja przedpiersia. Wysokość tego odcinka wału przekraczała 5 m. Natomiast północny, wschodni i południowy wzniesione były w konstrukcji skrzyniowej (prawdopodobnie zrębowej). Szerokość wału (na wszystkich odcinkach) wynosiła około 5 m.
W warstwach i obiektach na stanowisku odkryto niezbyt liczne fragmenty naczyń, które prawdopodobnie pochodzą z epoki brązu i wczesnej epoki żelaza. Na zachodnim stoku wzgórza natrafiono na 3 obiekty kultury puchowskiej. Pozostałe warstwy i obiekty na stanowisku wiązały się z osadnictwem wczesnośredniowiecznym. W kilku miejscach pod wałem grodziska natrafiono na obiekty i warstwy, które powstały jeszcze przed rozpoczęciem budowy umocnień. Na majdanie grodu odkryto kilkadziesiąt dołków po słupach i kilkanaście jam, jednak nie są one pozostałościami budynków mieszkalnych. Podczas prac archeologicznych odkopano również rów łącznikowy z I wojny światowej.
Przedmioty znalezione podczas prac archeologicznych:
Analiza porównawcza ceramiki z warstw i obiektów związanych z okresem funkcjonowania grodu wskazuje, iż powstał on najprawdopodobniej w XI w. Natomiast istnienie grodu kończy gwałtowny pożar pod koniec XII w. Po pożarze grodu na „Zamczysku” centrum osadnicze przesuwa się o kilkaset metrów na południe, na wzgórze „Grobla”, gdzie powstaje nowy gród.
Istnieją legendy mówiące, że na Zamczysku ma istnieć loch, do którego prowadzą żelazne drzwi. Nie natrafiono jednak na żaden ślad potwierdzający to podanie ludowe.
Według etymologów słowo "zamczysko" jest pochodzenia kulturowego i oznacza miejsce, na którym znajdował się zamek, grodzisko.

</doc>
<doc id="2215049" url="https://pl.wikipedia.org/wiki?curid=2215049" title="Granica iracko-saudyjska">
Granica iracko-saudyjska

Granica iracko-saudyjska to granica międzypaństwowa dzieląca terytoria Iraku i Arabii Saudyjskiej o długości 814 kilometrów.
Przebieg granicy.
Początek granicy znajduje się na północnym zachodzie Pustyni Syryjskiej na miejscu styku granic Jordanii, Arabii Saudyjskiej i Iraku. Następnie granica biegnie w kierunku południowo-wschodnim do trójstyku granic Iraku, Kuwejtu i Arabii Saudyjskiej w Wadi al-Batin.
Historia.
Granicę ustalono w 1922 roku. W latach 1923-1975 przy granicy z Kuwejtem istniała strefa neutralna, następnie podzielona pomiędzy Irak i Arabię Saudyjską.

</doc>
<doc id="2215050" url="https://pl.wikipedia.org/wiki?curid=2215050" title="Oberstadt (Turyngia)">
Oberstadt (Turyngia)

Oberstadt – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2215051" url="https://pl.wikipedia.org/wiki?curid=2215051" title="Parafia św. Mikołaja Biskupa w Rudołowicach">
Parafia św. Mikołaja Biskupa w Rudołowicach

Parafia pw. Świętego Mikołaja Biskupa w Rudołowicach - parafia rzymskokatolicka znajdująca się w archidiecezji przemyskiej w dekanacie Pruchnik. Erygowana w 1393. Jest prowadzona przez księży archidiecezjalnych. Mieści się pod numerem 193.

</doc>
<doc id="2215052" url="https://pl.wikipedia.org/wiki?curid=2215052" title="Odai Al Saify">
Odai Al Saify



</doc>
<doc id="2215055" url="https://pl.wikipedia.org/wiki?curid=2215055" title="Oberstadt">
Oberstadt

Austria:
Niemcy:

</doc>
<doc id="2215058" url="https://pl.wikipedia.org/wiki?curid=2215058" title="Plac Międzymoście w Poznaniu">
Plac Międzymoście w Poznaniu

Plac Międzymoście – plac na pograniczu Chwaliszewa i Garbar w Poznaniu, między ulicami: Wielką, Chwaliszewo i Mostową.
Nazwa wywodzi się od historycznego położenia tego terenu, na styku starego koryta Warty (obecnie suchego) i odnogi zwanej Starą Rzeką. Na północ od tego miejsca istniał Most Chwaliszewski, a na południe most w ciągu ulicy Wodnej łączący Stary Rynek z Groblą. W pobliżu przebiegały też mury miejskie miasta lokowanego w 1253 (m.in. Brama Wielka).
Obecnie plac oczekuje na rewitalizację, stanowiąc zdewastowany fragment przestrzeni urbanistycznej (parking), pomiędzy Starym Miastem, a Chwaliszewem, na Trakcie Królewsko-Cesarskim.
W rejonie placu stoją: Kościół Wszystkich Świętych i Krzyż Chwaliszewski.

</doc>
<doc id="2215061" url="https://pl.wikipedia.org/wiki?curid=2215061" title="Eichenberg (powiat Hildburghausen)">
Eichenberg (powiat Hildburghausen)

Eichenberg – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="2215063" url="https://pl.wikipedia.org/wiki?curid=2215063" title="Daniel Moncharé">
Daniel Moncharé

Daniel N'Tieche Monchare (ur. 23 stycznia 1982 w Jaunde w Kamerunie), kameruński piłkarz, występuje na pozycji środkowego obrońcy.
Kariera klubowa.
Swoją karierę Daniel Moncharé rozpoczynał w Sable Batié. Z Sable dotarł do finału Puchar Kamerunu w 2002. W latach 2002-2004 występował w Canonie Jaunde. W latach 2004-2006 był zawodnikiem Cotonsport Garoua. Z Cotonsport dwukrotnie zdobył mistrzostwo Kamerunu w 2005 i 2006.
W latach 2006-2009 występował w Algierii w klubie USM Algier. W 2009 przeniósł się do sąsiedniego Maroka do FUS Rabat. Z FUS zdobył Puchar Maroka i Afrykański Puchar Konfederacji w 2010. Od 2011 jest zawodnikiem Kuwait SC.
Kariera reprezentacyjna.
Daniel Moncharé ma za sobą powołanie do reprezentacji Kamerunu w 2001 roku. W tym roku znajdował się w kadrze Kamerunu na Puchar Konfederacji.

</doc>
<doc id="2215069" url="https://pl.wikipedia.org/wiki?curid=2215069" title="Eichenberg">
Eichenberg

Geografia.
Polska.
Dawne nazwy miejscowości:

</doc>
<doc id="2215071" url="https://pl.wikipedia.org/wiki?curid=2215071" title="Granica emiracko-saudyjska">
Granica emiracko-saudyjska

Granica emiracko-saudyjska – granica międzypaństwowa, dzieląca terytoria Zjednoczonych Emiratów Arabskich (emirat Abu Zabi) i Arabię Saudyjską o długości 457 kilometrów.
Początek granicy znajduje się nad Zatoką Perską (Dawhat Duwayhin) następnie biegnie prostymi odcinkami w kierunku południowo-wschodnim w głąb Półwyspu Arabskiego, by po dotarciu do południka 55° E, przybrać kierunek północno-wschodni i dojść do styku granic ZEA, Omanu i Arabii Saudyjskiej w Al-Rabbad.
Granicę ustalono po utworzeniu ZEA, w 1974 roku traktatem w Dżidda. Arabia Saudyjska ratyfikowała traktat dopiero w 1993 roku. Traktatu nie ratyfikowały ZEA.

</doc>
<doc id="2215073" url="https://pl.wikipedia.org/wiki?curid=2215073" title="Mendhausen">
Mendhausen

Mendhausen – dzielnica miasta Römhild w Niemczech, w kraju związkowym Turyngia w powiecie Hildburghausen. Do 30 grudnia 2012 samodzielna gmina wchodząca w skład wspólnoty administracyjnej Gleichberge, która dzień później została rozwiązana.

</doc>
<doc id="2215075" url="https://pl.wikipedia.org/wiki?curid=2215075" title="Port lotniczy Tehini">
Port lotniczy Tehini

Port lotniczy Tehini – krajowy port lotniczy położony w Bouna na Wybrzeżu Kości Słoniowej.

</doc>
<doc id="2215076" url="https://pl.wikipedia.org/wiki?curid=2215076" title="Milz (Römhild)">
Milz (Römhild)

Milz – dzielnica miasta Römhild w Niemczech, w kraju związkowym Turyngia w powiecie Hildburghausen. Do 30 grudnia 2012 samodzielna gmina wchodząca w skład wspólnoty administracyjnej Gleichberge, która dzień później została rozwiązana.

</doc>
<doc id="2215077" url="https://pl.wikipedia.org/wiki?curid=2215077" title="Milz">
Milz

Niemcy:
Osoby:

</doc>
<doc id="2215078" url="https://pl.wikipedia.org/wiki?curid=2215078" title="Biskupstwo Dorpatu">
Biskupstwo Dorpatu

Biskupstwo Dorpatu (diecezja dorpacka, niem: "Bisdom Dorpat", est: "Tartu piiskopkond") – biskupstwo Kościoła katolickiego a jednocześnie księstwo, członek Konfederacji Inflanckiej.
Zostało założone w 1224 przez biskupa Alberta, legata papieskiego. Biskupstwo objęło ziemie Ugandi, południową część kihelkondu Vaiga oraz kihelkondy Soopoolitse i Jogentagana.
Biskup dorpacki był suwerenem na terenie swojego państwa jako pan ziemski, miał swoich wasali, prowadził politykę zagraniczną, bił monetę.
Biskupstwo istniało do 1558, kiedy to wojska rosyjskie w czasie wojny inflanckiej zajęły jego terytorium, a ostatniego biskupa dorpackiego Hermanna III Weilanda wywieziono w głąb Rosji.
Katedrą diecezjalną był kościół św. Piotra i Pawła w Dorpacie.

</doc>
<doc id="2215079" url="https://pl.wikipedia.org/wiki?curid=2215079" title="Port lotniczy Basankusu">
Port lotniczy Basankusu

Port lotniczy Basankusu (IATA: BSU, ICAO: FZEN) – port lotniczy położony w Basankusu, w Prowincji Równikowej, w Demokratycznej Republice Konga.

</doc>
<doc id="2215080" url="https://pl.wikipedia.org/wiki?curid=2215080" title="Nacionałna futbołna diwizija (1939/1940)">
Nacionałna futbołna diwizija (1939/1940)

Nacionałna futbołna diwizija (1939/1940) była 16. edycją najwyższej piłkarskiej klasy rozgrywkowej w Bułgarii. W rozgrywkach brało udział 10 zespołów. Tytułu nie obroniła drużyna Sławia Sofia. Nowym mistrzem Bułgarii został zespół ŻSK Sofia.

</doc>
<doc id="2215083" url="https://pl.wikipedia.org/wiki?curid=2215083" title="Westenfeld (Römhild)">
Westenfeld (Römhild)

Westenfeld – dzielnica miasta Römhild w Niemczech, w kraju związkowym Turyngia w powiecie Hildburghausen. Do 30 grudnia 2012 samodzielna gmina wchodząca w skład wspólnoty administracyjnej Gleichberge, która dzień później została rozwiązana.

</doc>
<doc id="2215085" url="https://pl.wikipedia.org/wiki?curid=2215085" title="Port lotniczy Ambanja">
Port lotniczy Ambanja

Port lotniczy Ambanja (IATA: IVA, ICAO: FMNJ) – port lotniczy położony w Ambanja, na Madagaskarze.

</doc>
<doc id="2215086" url="https://pl.wikipedia.org/wiki?curid=2215086" title="Eric Kwekeu">
Eric Kwekeu

Eric Kwekeu (ur. 11 marca 1980 w Jaunde), kameruński piłkarz, występuje na pozycji bramkarza.
Kariera klubowa.
Swoją karierę Eric Kwekeu rozpoczął w Cintra Jaunde. W latach 2003-2005 występował w Bamboutos Mbouda. W latach 2006-2008 był zawodnikiem Unionu Duala. W latach 2008-2010 występował w Gabonie w klubie AS Mangasport Moanda. Następnie w latach 2011-2014 grał w Sapins FC, a w 2015 trafił do APJ Libreville.
Kariera reprezentacyjna.
Eric Kwekeu ma na swoim koncie jeden występ w reprezentacji Kamerunu w 23 czerwca 2003 z USA podczas Pucharu Konfederacji.

</doc>
<doc id="2215087" url="https://pl.wikipedia.org/wiki?curid=2215087" title="Westenfeld">
Westenfeld

Niemcy:

</doc>
<doc id="2215088" url="https://pl.wikipedia.org/wiki?curid=2215088" title="Port lotniczy Akure">
Port lotniczy Akure

Port lotniczy Akure (IATA: AKR, ICAO: DNAK) – port lotniczy położony w Akure, w stanie Ondo, w Nigerii. 

</doc>
<doc id="2215091" url="https://pl.wikipedia.org/wiki?curid=2215091" title="Manitoba Scotties Tournament of Hearts 2011">
Manitoba Scotties Tournament of Hearts 2011

Manitoba Scotties Tournament of Hearts 2011 – prowincjonalne mistrzostwa Manitoby kobiet w curlingu, turniej kwalifikacyjny do Scotties Tournament of Hearts 2011. Finał prowincji odbył się w dniach 26-30 stycznia 2011 w Altonie, w Sunflower Gardens Arena.
W turnieju brało udział 16 drużyn, zostały zakwalifikowane poprzez 14 turniejów strefowych i Scotties Berth Bonspiel. Wszystkie zespoły zostały podzielone na dwie grupy: czarną i czerwoną, z których do dalszej rywalizacji zakwalifikowały się po dwie najlepsze.
W STOH 2011 wystąpią dwie drużyny z Manitoby, jako "Team Canada" tytułu mistrzowskiego broni Jennifer Jones.
Tytuł po raz pierwszy jako skip wywalczyła Cathy Overton-Clapham, w finale pokonując Chelsea Carey 7:4. 
Playoff.
Finał.
30 stycznia 2011; 16:00
Półfinał.
30 stycznia 2011; 12:15
1-1.
30 stycznia 2011; 8:30
2-2.
30 stycznia 2011; 8:30
Tie-breaker.
1.
29 stycznia 2011l 16:00
2.
29 stycznia 2011l 19:45
Round Robin.
Sesja 1..
26 stycznia 2011; 8:30
Sesja 2..
26 stycznia 2011; 12:15
Sesja 3..
26 stycznia 2011; 16:00
Sesja 4..
26 stycznia 2011; 20:15
Sesja 5..
27 stycznia 2011; 8:30
Sesja 6..
27 stycznia 2011; 12:15
Sesja 7..
27 stycznia 2011; 16:00
Sesja 8..
27 stycznia 2011; 19:45
Sesja 9..
28 stycznia 2011; 8:30
Sesja 10..
28 stycznia 2011; 12:15
Sesja 11..
28 stycznia 2011; 16:00
Sesja 12..
28 stycznia 2011; 19:45
Sesja 13..
29 stycznia 2011; 8:30
Sesja 14..
29 stycznia 2011; 12:15

</doc>
<doc id="2215094" url="https://pl.wikipedia.org/wiki?curid=2215094" title="Gholamreza Rezaei">
Gholamreza Rezaei

Gholamreza Rezaei (, ur. 6 sierpnia 1984 w Szirazie) – irański piłkarz występujący na pozycji prawoskrzydłowego lub napastnika w drużynie Sepidrood Raszt.
Kariera piłkarska.
Gholamreza Rezaei jest wychowankiem klubu Moghawemat Sepasi Sziraz. W 2007 trafił do drużyny Saba Kom. Dwa lata później przeszedł do Emirates Club, gdzie jednak nie rozegrał żadnego meczu. Sezon 2009/2010 spędził w Fulad Ahwaz, zaś w latach 2010–2013 grał w Persepolis Teheran, z ligi Pucharu Zatoki Perskiej. Następnie grał w takich klubach jak: Fulad Ahwaz, Naft Teheran i Saipa Karadż, a w 2017 przeszedł do Sepidrood Raszt.
Gholamreza Rezaei w 2008 zadebiutował w reprezentacji Iranu. W 2011 został powołany do kadry narodowej na Puchar Azji. Jego drużyna zajęła pierwsze miejsce w grupie i odpadła w ćwierćfinale z Koreą Południową. Rezaei strzelił na tym turnieju jedną bramkę, w pierwszym meczu fazy grupowej z Irakiem (2:1).

</doc>
<doc id="2215095" url="https://pl.wikipedia.org/wiki?curid=2215095" title="Haina (Römhild)">
Haina (Römhild)

Haina – dzielnica miasta Römhild w Niemczech, w kraju związkowym Turyngia w powiecie Hildburghausen. Do 30 grudnia 2012 samodzielna gmina wchodząca w skład wspólnoty administracyjnej Gleichberge, która dzień później została rozwiązana.

</doc>
<doc id="2215096" url="https://pl.wikipedia.org/wiki?curid=2215096" title="Gholam Reza Rezaei">
Gholam Reza Rezaei



</doc>
<doc id="2215098" url="https://pl.wikipedia.org/wiki?curid=2215098" title="Granica jordańsko-saudyjska">
Granica jordańsko-saudyjska

Granica jordańsko-saudyjska – granica międzypaństwowa dzieląca terytoria Jordanii i Arabii Saudyjskiej o długości 728 kilometrów.
Przebieg granicy.
Początek granicy znajduje się na wybrzeżu Zatoki Akaba (Morze Czerwone) na południe od miasta Akaba.
Następnie biegnie prostym odcinkiem w kierunku wschodnim. Na północ od saudyjskiej miejscowości Halat Ammar przybiera kierunek północno-wschodni i łamanymi odcinkami dochodzi do południka 38°E. Następnie załamuje się i wielkim zygzakiem dochodzi do trójstyku granic Jordanii, Iraku i Arabii Saudyjskiej we wschodniej części Pustyni Syryjskiej.
Historia.
Granica powstała po utworzeniu emiratu Transjordanii (od 1949 roku Jordanii) przez Wielką Brytanię. Sztuczna granica wytyczona została w 1925 roku. W 1965 roku nastąpiła zmiana granicy nad Zatoką Akaba. Jordania zyskała 18 kilometrów wybrzeża, w zamian za inne terytoria przekazane Arabii Saudyjskiej.

</doc>
<doc id="2215099" url="https://pl.wikipedia.org/wiki?curid=2215099" title="Biskupstwo dorpackie">
Biskupstwo dorpackie



</doc>
<doc id="2215101" url="https://pl.wikipedia.org/wiki?curid=2215101" title="Westhausen (powiat Hildburghausen)">
Westhausen (powiat Hildburghausen)

Westhausen – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Heldburger Unterland.

</doc>
<doc id="2215102" url="https://pl.wikipedia.org/wiki?curid=2215102" title="Diecezja dorpacka">
Diecezja dorpacka



</doc>
<doc id="2215103" url="https://pl.wikipedia.org/wiki?curid=2215103" title="Amplifikacja (album)">
Amplifikacja (album)

Amplifikacja – drugi solowy album polskiego rapera i producenta o pseudonimie Rahim. Wydawnictwo ukazało się 6 grudnia 2010 roku nakładem wytwórni muzycznej MaxFloRec. Na płycie znalazły się remiksy piosenek z pierwszej solowej produkcji rapera pt. "Podróże po amplitudzie", a także nowe utwory. Nagrania były dostępne jedynie w sprzedaży wysyłkowej, a także podczas koncertów Rahima. W ramach promocji do utworów „OTC” i „Sekunda” zostały zrealizowane teledyski.
Lista utworów.
Opracowano na podstawie materiału źródłowego.

</doc>
<doc id="2215104" url="https://pl.wikipedia.org/wiki?curid=2215104" title="Gompertshausen">
Gompertshausen

Gompertshausen – dzielnica miasta Heldburg w Niemczech, w kraju związkowym Turyngia w powiecie Hildburghausen, we wspólnocie administracyjnej Heldburger Unterland. Do 31 grudnia 2018 samodzielna gmina. 

</doc>
<doc id="2215105" url="https://pl.wikipedia.org/wiki?curid=2215105" title="Farszid Talebi">
Farszid Talebi

Farszid Talebi (per. فرشید طالبی, ur. 24 sierpnia 1981 w Szirazie) – irański piłkarz występujący na pozycji obrońcy.
Kariera piłkarska.
Farszid Talebi jest wychowankiem klubu Fajr Sepasi. Od 2006 gra w zespole Zob Ahan Isfahan. W sezonie 2008/2009 jego drużyna zajęła pierwsze miejsce w lidze irańskiej, a także zdobyła Puchar Hazfi. W 2010 dotarł do finału Azjatyckiej Ligi Mistrzów. Grał też w takich klubach jak: Sepahan Isfahan i Teraktor Sazi Tebriz.
Farszid Talebi w 2009 zadebiutował w reprezentacji Iranu. W 2011 został powołany do kadry narodowej na Puchar Azji. Jego drużyna zajęła pierwsze miejsce w grupie i odpadła w ćwierćfinale z Koreą Południową.

</doc>
<doc id="2215106" url="https://pl.wikipedia.org/wiki?curid=2215106" title="Hans Kammler">
Hans Kammler

Hans Friedrich Karl Franz Kammler (ur. 26 sierpnia 1901 w Szczecinie, uznany za zmarłego w dniu 9 maja 1945 wyrokiem sądu okręgowego dla dzielnicy Berlin-Charlottenburg z dnia 7 września 1948 – faktyczna data śmierci nigdy nie ustalona) – niemiecki konstruktor i wysokiej rangi oficer SS i generał Waffen-SS. Nadzorował najważniejsze projekty budowlane SS, od wiosny 1945 szef tajnych badań nad tzw. "Wunderwaffe". Jeden z największych hitlerowskich zbrodniarzy, odpowiedzialny m.in. za rozbiórkę warszawskiego getta w 1943, usprawnienie komór gazowych i krematoriów w obozach zagłady oraz wymordowanie w latach 1943–1945 więźniów obozu koncentracyjnego Mittelbau-Dora. Nigdy nie osądzony.
Młodość.
Hans Kammler urodził się w rodzinie niemieckiego oficera – płk. Franza Kammlera. W latach 1908–1919 odebrał staranne wykształcenie. W styczniu 1919 został absolwentem gimnazjum humanistycznego w Gdańsku. W lutym tego roku wstąpił do 2 Pułku Huzarów, jednak jednostka ta była już w stanie demobilizacji. W tej sytuacji Kammler przeniósł się w lipcu do jednego z Freikorpsów, który działał nad granicą polsko-niemiecką. Jesienią rozpoczął studia z budownictwa na Wyższej Szkole Technicznej w Gdańsku, które ukończył jako inżynier w 1923. W następnych latach Kammler pracował w zawodzie. W 1930 ożenił się z Juttą Horn, z którą doczekał się kilkorga dzieci. W latach 1931–1933 pracował w berlińskiej Stiftung zur Förderung von Bauforschungen (Fundacja na Rzecz Rozwoju Techniki Budowlanej). W tym czas otrzymał stopień doktora w dziedzinie budownictwa na politechnice w Hanowerze.
Kariera w SS.
Z upływem lat wzrastał nacjonalizm Kammlera, potęgowany jeszcze przez problemy gospodarcze i polityczne w Niemczech. Pod wpływem zdobywającej coraz więcej zwolenników ideologii nazistowskiej architekt zdecydował się wstąpić w marcu 1932 do NSDAP, a 20 maja 1933 także do SS. Do 1936 był szefem berlińskiego Wydziału Mieszkalnictwa i Osadnictwa NSDAP. W 1936 Kamler awansował na Untersturmführera-SS (podporucznika) i został referentem do spraw budownictwa w Ministerstwie Lotnictwa III Rzeszy. Do 1939 Kammler awansował w hierarchii urzędniczej, obejmując ostatecznie urząd szefa grupy konstrukcyjnej w Ministerstwie Lotnictwa.
Od 1 sierpnia 1940 – już jako standartenführer SS (pułkownik) – do maja 1941 Kammler pracował w Głównym Urzędzie Administracji i Gospodarki SS, skąd jednak przeniósł się do Głównego Urzędu Gospodarki i Budownictwa. Następnie objął wysokie stanowisko w tzw. Amtsgruppe C (odpowiedzialnym za budownictwo) w nowo powstałym Głównym Urzędzie Gospodarki i Administracji SS. Na nowym stanowisku do najważniejszych zadań Kammlera należało nadzorowanie wszystkich projektów związanych z budową obozów koncentracyjnych oraz wykorzystania w nich krematoriów i komór gazowych. Z tego powodu zaczęto go nazywać „technokratą zniszczenia”. W tym czasie Kammler osiągnął „sukces” w postaci udoskonalenia krematoriów w Auschwitz-Birkenau dla osiągnięcia ich większej wydajności. Współpracował także z administracją odpowiedzialną m.in. za funkcjonowanie obozów w Treblince, Bełżcu i Sobiborze.
Kariera Kammlera znów zaczęła przyspieszać i w latach 1941–1942 awansował on kolejno na: oberführera SS („starszy” pułkownik) i brigadeführera SS (generał brygady), a jednocześnie ma Generalmajora w Waffen-SS (odpowiednik brigadeführera).
Wiosną 1943 Kammlera skierowano do rozebrania – faktycznie siłowej likwidacji – getta w Warszawie. Następnie rozpoczął on pracę nad rakietami typu V2. Jeszcze w tym samym roku Heinrich Himmler mianował go Specjalnym Przedstawicielem Dowódcy SS przy programie V2. Spowodowało to konflikt z ministrem uzbrojenia i amunicji, Albertem Speerem, który dotychczas samodzielnie kierował projektem. Kammler tymczasem stał się wtedy pomysłodawcą przeniesienia linii produkcyjnych do podziemnych sztolni i fabryk, drążonych w górze Kohnstein w Turyngii. W ten sposób rozpoczął się proces eksterminacji więźniów w – założonym pod Nordhausen przez samego Kammlera – obozie Mittelbau-Dora, których bezlitośnie wykorzystywał. Z pomysłu brigadeführera wzniesiono i uruchomiono w 1944 także jeden z największych i najnowocześniejszych podziemnych kompleksów, który zlokalizowano w pobliżu obozu Mauthausen-Gusen w obecnej środkowo-północnej Austrii.
Koniec wojny.
W dniu 30 stycznia 1944 Kammler otrzymał kolejny awans, tym razem został gruppenführerem SS i generalleutnantem Waffen-SS (były to rangi odpowiednio: generała porucznika i generała dywizji). W sierpniu 1944 Kammlerowi powierzono odpowiedzialność za użycie rakiet V2. W tym czasie przeprowadził on liczne ostrzały Londynu, Paryża, oraz belgijskiej stolicy Brukseli oraz Antwerpii. Z uwagi jednak na szybkie postępy aliantów, Kammler musiał wkrótce przenieść się za Ren.
Podczas odwrotu, Kammler natknął się na spory zator, wywołany przez zagranicznych pracowników przymusowych w pobliżu miasteczka Warstein w Nadrenii Północnej-Westfalii. Ponieważ lokalne władze były bezradne, Kammler wydał rozkaz rozstrzelania części pracowników w Arnsberger Wald (). W wyniku tego śmierć poniosło 208 osób.
1 marca 1945 Kammler otrzymał ostatnie awanse na: obergruppenführera SS i generała Waffen-SS. Rozkazem Adolfa Hitlera z 27 marca Hans Kammler został mianowany pełnomocnikiem führera ds. samolotów o napędzie odrzutowym. Od tej chwili Kammlerowi podlegały: produkcja samolotów, budowa odpowiednich dla nich lotnisk oraz przerzut wyprodukowanych jednostek na lotniska. Formalnie też po raz kolejny Kammler został zwierzchnikiem A. Speera, a dodatkowo także dowódcy Luftwaffe, Hermanna Göringa. Z uwagi jednak na dramatyczną sytuację państwa roszada ta nie mogła już nic zmienić. Sam Kammler uwięził naukowców, z którymi współpracował i postanowił spróbować porozumienia z Amerykanami: nowe technologie w zamian za wolność. Do tego samego namawiał Speera, ale ten odmówił.
Zniknięcie Kammlera.
W końcu kwietnia urywają się ślady Kammlera. 23 kwietnia jego obecność jest jeszcze poświadczona w Ebensee, a 4 maja miał być obecny w Pradze, ale jest to już wątpliwe. Ostatnią dość pewną informacją jest, że 24 kwietnia odmówił Göringowi przysłania mu olbrzymiego samolotu transportowo-bombowego Ju 390. W związku z tym istnieje domniemanie, że na pokładzie tego samolotu wywiózł on jeden z prototypów nowego myśliwca.
Zagadkowa jest zwłaszcza domniemana śmierć obergruppenführera Hansa Kammlera. W ciągu kilkunastu lat po zakończeniu wojny pojawiło się bowiem kilka wersji jego śmierci:
Tajna broń Hitlera.
W związku z szerokimi kompetencjami, jakie Kammler otrzymał w marcu 1945, musiał on także czuwać nad tajnymi projektami tzw. "Wunderwaffe". Były to plany kilkunastu pojazdów powietrznych oraz m.in. broni atomowej, które miały przynieść zwycięstwo III Rzeszy. Pracował nad nimi zespół naukowców, nad którymi w ostatnim okresie czuwał Kammler. Część z ich projektów udało się zrealizować przed kapitulacją, jak np. słynny myśliwiec Horten Ho 229. Inne z technologii zaczęli opracowywać Amerykanie, którzy większość naukowców umieścili w ośrodkach na terytorium USA; przykładem jest nawiązujący do Ho 229 amerykański bombowiec strategiczny Northrop B-2 Spirit.

</doc>
<doc id="2215108" url="https://pl.wikipedia.org/wiki?curid=2215108" title="Hellingen (Heldburg)">
Hellingen (Heldburg)

Hellingen – dzielnica miasta Heldburg w Niemczech, w kraju związkowym Turyngia w powiecie Hildburghausen, we wspólnocie administracyjnej Heldburger Unterland. Do 31 grudnia 2018 samodzielna gmina. 

</doc>
<doc id="2215110" url="https://pl.wikipedia.org/wiki?curid=2215110" title="LO (LibreOffice)">
LO (LibreOffice)



</doc>
<doc id="2215111" url="https://pl.wikipedia.org/wiki?curid=2215111" title="Schlechtsart">
Schlechtsart

Schlechtsart – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Heldburger Unterland.

</doc>
<doc id="2215114" url="https://pl.wikipedia.org/wiki?curid=2215114" title="Pomnik USS Arizona">
Pomnik USS Arizona

Pomnik USS Arizona – pomnik upamiętniający miejsce spoczynku 1102 marynarzy, którzy zginęli na pancerniku USS Arizona podczas ataku japońskich sił zbrojnych na Pearl Harbor 7 grudnia 1941. Znajduje się on w zatoce Pearl Harbor w Honolulu na Hawajach.
Atak na Pearl Harbor i wyspę O'ahu przyczynił się do przystąpienia Stanów Zjednoczonych do II wojny światowej. Pomnik powstał w 1962 roku i odwiedza go rocznie ponad milion osób.
Opis pomnika.
Pomnik składa się z trzech części: wejścia, miejsca zgromadzenia i świątyni. Środkowe miejsce zgromadzenia zawiera siedem dużych okien na każdej ścianie i suficie, które upamiętniają datę ataku. Łączna liczba okien wynosi 21 – symboliczne 21 dział oddających saluty armatnie albo 21 marynarzy trzymających wieczną wartę przy grobowcu poległych. Po dziś dzień sączący się olej z wraku widoczny jest na powierzchni wody. Nazywa się go „łzami Arizony” albo „czarnymi łzami”. Wewnątrz pomnika znajduje się otwór w podłodze, przez który widać zatopione pokłady. Jest to miejsce, do którego odwiedzający wrzucają kwiaty jako wyraz szacunku dla poległych marynarzy. W środku pomnika, w świątyni wybudowano marmurową ścianę, na której widnieją nazwiska ofiar ataku na pancernik. Jedna z trzech 19,585 funtowych kotwic jest wystawiona przed wejściem do centrum zwiedzania (jedna z pozostałych dwóch znajduje się w stolicy Arizony – Phoenix). Na pancerniku znajdowały się dwa dzwony – jeden z nich można zobaczyć w centrum zwiedzania, natomiast drugi, bliźniaczy dzwon zawieszono na wieży zegarowej na Uniwersytecie w Arizonie w Tucson.
Każdy prezydent Stanów Zjednoczonych od czasów Franklina D. Roosevelta oraz obydwaj cesarze Japonii Hirohito i Akihito odbyli pielgrzymkę do tego miejsca.
Projekt.
Narodowy pomnik został zaprojektowany przez architekta z Honolulu, Alfreda Preisa, który został zatrzymany na Sand Island na początku wojny jako więzień państwowy z powodu austriackiego pochodzenia.

</doc>
<doc id="2215115" url="https://pl.wikipedia.org/wiki?curid=2215115" title="Ehsan Hadżsafi">
Ehsan Hadżsafi

Ehsan Hadżsafi (, ur. 25 lutego 1990 w Kaszanie) – irański piłkarz występujący na pozycji obrońcy lub pomocnika w greckim AEK Ateny.
Kariera piłkarska.
Ehsan Hadżsafi od początku kariery występuje w klubie Sepahan Isfahan. Od sezonu 2006/2007 jest w kadrze pierwszej drużyny. W sezonie 2009/2010 jego drużyna zajęła pierwsze miejsce w lidze irańskiej, a w latach 2006 i 2007 zdobyła Puchar Hazfi. W 2007 dotarł ze swym zespołem do finału Azjatyckiej Ligi Mistrzów.
Ehsan Hadżsafi w 2008 zadebiutował w reprezentacji Iranu. W 2011 został powołany do kadry narodowej na Puchar Azji. Jego drużyna zajęła pierwsze miejsce w grupie i odpadła w ćwierćfinale z Koreą Południową.

</doc>
<doc id="2215116" url="https://pl.wikipedia.org/wiki?curid=2215116" title="Schweickershausen">
Schweickershausen

Schweickershausen – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Heldburger Unterland.

</doc>
<doc id="2215119" url="https://pl.wikipedia.org/wiki?curid=2215119" title="Christine Muzio">
Christine Muzio

Christine Muzio (ur. 10 maja 1951 w Creil, zm. 29 listopada 2018) – francuska florecistka. Dwukrotna medalistka olimpijska.
Brała udział w dwóch igrzyskach (IO 76, IO 80), na obu zdobywała medale w drużynie. Triumfowała w 1980, w 1976 reprezentacja Francji przegrała olimpijski finał.

</doc>
<doc id="2215123" url="https://pl.wikipedia.org/wiki?curid=2215123" title="Eremophila">
Eremophila



</doc>
<doc id="2215124" url="https://pl.wikipedia.org/wiki?curid=2215124" title="Oh, Baby!">
Oh, Baby!



</doc>
<doc id="2215128" url="https://pl.wikipedia.org/wiki?curid=2215128" title="Granica jordańsko-izraelska">
Granica jordańsko-izraelska

Granica jordańsko-izraelska to granica międzypaństwowa dzieląca terytoria Jordanii i Izraela o długości 238 kilometrów.
Początek granicy na północy znajduje się na styku granic Izraela, Syrii i Jordanii nad rzeką Jarmuk (Wzgórza Golan), następnie granica biegnie w kierunku południowym korytem rzeki Jordan, przez Morze Martwe, dolinę Wadi al-Araba do Zatoki Akaba.
Granica powstała w 1921 roku po wydzieleniu z Palestyny emiratu Transjordanii.
W 1950 roku do Jordanii, formalnie przyłączono arabską część Palestyny na zachodnim brzegu Jordanu (Cisjordania). 
Ta część Palestyny była od 1967 roku okupowana przez Izrael.
W 1988 roku król Husajn formalnie zrezygnował z nich na rzecz Palestyńczyków.
Ostatecznie granicę zatwierdził izraelsko-jordański układ pokojowy z 26 października 1994 roku.

</doc>
<doc id="2215129" url="https://pl.wikipedia.org/wiki?curid=2215129" title="Dyrżawno pyrwenstwo w piłce nożnej (1941)">
Dyrżawno pyrwenstwo w piłce nożnej (1941)

Dyrżawno pyrwenstwo w piłce nożnej (1941) było 17. edycją najwyższej piłkarskiej klasy rozgrywkowej w Bułgarii. W rozgrywkach brało udział 12 zespołów. Tytułu nie obroniła drużyna ŻSK Sofia. Nowym mistrzem Bułgarii został zespół Sławia Sofia.
Finał.
Zespół Sławia Sofia został mistrzem Bułgarii.

</doc>
<doc id="2215132" url="https://pl.wikipedia.org/wiki?curid=2215132" title="Nagroda Tezuki">
Nagroda Tezuki

 – nagroda przyznawana co pół roku (od 1972 r.) przez japońskiego wydawcę Shueisha pod zwierzchnictwem, którego wydawany jest magazyn Weekly Shōnen Jump.
Tym wyróżnieniem nagradzani są nowi twórcy mangi w kategorii: „Najlepsza historia”. Nagroda nosi imię jednego z pionierów mangi – Osamu Tezuki i jest przyznawana nowym twórcom, którzy rozpoczynają wydawanie w magazynie. Daje ona mangakom szansę na zaistnienie w branży. Twórcy otrzymują nagrody pieniężne: dla zwycięzcy – dwa miliony jenów, za drugie miejsce – milion jenów. Od 1997 roku, przyznawana jest równolegle Nagroda Kulturalna im. Osamu Tezuki
Bliźniaczą nagrodą jest Nagroda Akatsuki, którą nagradzani są nowi artyści za najlepszą mangę komediową.
Skład komisji.
Członkowie komisji.
Poniżej znajdują się najbardziej znani sędziowie, oprócz nich oczywiście w komisji często gości wiele innych osób.
Laureaci.
Lista niektórych laureatów nagrody:

</doc>
<doc id="2215133" url="https://pl.wikipedia.org/wiki?curid=2215133" title="A Song for You (album Bizzy Bone’a)">
A Song for You (album Bizzy Bone’a)

A Song for You – studyjny album amerykańskiego rapera Bizzy Bone’a. Wydany został 22 kwietnia 2008 roku przez After Platinum Records i dystrybuowany przez Select-O-Hits. Gościnnie występują: DMX, Chris Notes, Joel Madden, Twista i Jim Jones.
Historia.
W 2006, Bizzy Bone podpisał trzy-płytowy kontrakt z Virgin Records i After Platinum Records. Natychmiast rozpoczął nagrywanie utworów. Pierwszy singiel „Money” wydany został w 2007, a następny na początku następnego roku i to był właśnie „A Song For You”. Dwie piosenki niestety nie znalazły się na krążku: „Back In The High Life” z gościnnym występem Chris Notez i „Thug Til I Die” (oryginalna wersja "Ballin" z gościnnym występem Trae). Po wielu przełożeniach daty wydania, album został wpuszczony w obieg 22 kwietnia 2008 roku. Album znalazł się na #148 miejscu rankingu Billboard 200 ze sprzedażą, 4,200 w pierwszym tygodniu

</doc>
<doc id="2215134" url="https://pl.wikipedia.org/wiki?curid=2215134" title="Port lotniczy Sittwe">
Port lotniczy Sittwe

Port lotniczy Sittwe – krajowy port lotniczy położony w Sittwe, w Birmie.
Wypadki.
24 sierpnia 1972 samolot Vickers Viscount XY-ADF linii Union of Burma Airways uległ zniszczeniu po wypadnięciu z pasa startowego podczas lądowania. Nie było ofiar śmiertelnych.

</doc>
<doc id="2215140" url="https://pl.wikipedia.org/wiki?curid=2215140" title="Miasto ludzi">
Miasto ludzi

"Miasto ludzi" (tytuł oryg. "Cidade dos Homens", ang. "City of Men", 2002-2005) – brazylijski serial obyczajowy nadawany przez stację Globo TV od 4 października 2002 roku do 16 grudnia 2005 roku. W Polsce jest nadawany od 3 lutego 2011 roku na kanale Tele 5.
Serial został zrealizowany na podstawie nominowanego do Oscara filmu "Miasto Boga".
Opis fabuły.
Laranjinhę (Darlan Cunha) i Acerolę (Douglas Silva) łączy prawdziwa przyjaźń. Obaj mają ciężkie dzieciństwo, które spędzają w niebezpiecznych fawelach Rio de Janeiro. Codziennie muszą kombinować, jak zarobić na coś do jedzenia. Są jednak niezwykle sprytni.

</doc>
<doc id="2215143" url="https://pl.wikipedia.org/wiki?curid=2215143" title="Schronisko Furkotne">
Schronisko Furkotne

Schronisko Furkotne (słow. "Furkotská chata", także "Lonekova chata") – nieistniejące schronisko, stojące dawniej u podnóży słowackich Tatr Wysokich.
Drewniane schronisko u wylotu Doliny Furkotnej wybudowali Daniel i Karel Lonekowie. Od ich nazwiska obiekt nazywany był "Lonekovą chatą". Budynek otwarto dla turystów w 1937 roku, mniej więcej rok po otwarciu pobliskiego Schroniska Nedobrego. Schronisko oferowało gościom 20 miejsc noclegowych. Dodatkowo, jako że stało na wschodnim brzegu Furkotnego Potoku, wyposażone było w turbinę prądotwórczą.
Po II wojnie światowej, w 1951 roku, schronisko zostało upaństwowione, przekazane organizacji Slovakotour z siedzibą w Starym Smokowcu. Jednocześnie przemianowano je na chatę imienia kapitana Jána Rašo – uczestnika słowackiego powstania narodowego. Budynek spłonął w 1956 roku, a Rašo został patronem nowo wybudowanego Schroniska Ważeckiego.
Obecnie do fundamentów schroniska Loneków dojść można nieoznakowaną 120-metrową ścieżką, rozpoczynającą się około 150 metrów w głąb doliny (licząc od rozdroża w Dolinie Furkotnej).
Szlaki turystyczne.
Z pobliskiego rozdroża szlaki rozchodzą się obecnie w następujących kierunkach:

</doc>
<doc id="2215145" url="https://pl.wikipedia.org/wiki?curid=2215145" title="Al Bayt Stadium">
Al Bayt Stadium

Al Bayt Stadium– stadion piłkarski w mieście Al-Chaur, w Katarze. Powstał w związku z organizacją przez Katar piłkarskich Mistrzostw Świata 2022. Jego pojemność wynosi 45 330, jednak po mistrzostwach zostanie zredukowana do 25 500 miejsc, a zdemontowane dodatkowe trybuny trafią do jednego z krajów Trzeciego Świata. Obiekt powstał tuż nad brzegiem Zatoki Perskiej i swym kształtem przypomina muszlę. Projekt opracowało w 2009 roku biuro architektoniczne Alberta Speera.

</doc>
<doc id="2215146" url="https://pl.wikipedia.org/wiki?curid=2215146" title="Nagroda Akatsuki">
Nagroda Akatsuki

 – nagroda przyznawana co pół roku (od 1974 r.) przez japońskiego wydawcę Shueisha, pod zwierzchnictwem którego wydawany jest magazyn Weekly Shōnen Jump. Celem przyznawania nagrody jest nagradzanie nowych twórców mangi komediowej. Nazwa nagrody pochodzi od nazwiska jednego z najbardziej utytułowanych twórców mang komediowych Fujio Akatsuki.
Nagroda Akatsuki jest odpowiednikiem Nagrody Tezuki, przyznawanej nowym artystom za najlepszą historię przedstawioną w mandze.
Nagrodzeni.
Nagrodą zostali wyróżnieni między innymi:

</doc>
<doc id="2215148" url="https://pl.wikipedia.org/wiki?curid=2215148" title="Elbit Hermes 90">
Elbit Hermes 90

Elbit Hermes 90 (hebr.90 הרמס) – izraelski, taktyczny, bezzałogowy aparat latający (UAV – Unmanned Aerial Vehicle) opracowany przez firmę Elbit Systems.
Historia.
Hermes 90 po raz pierwszy publicznie pokazany został w 2009 roku na Międzynarodowym Salonie Lotniczym w Le Bourget. Jest to najmniejszy z serii aparatów Hermes. Jego konstrukcja oparta jest na projekcie Innocon Mini Falcon II, małego, taktycznego, bezzałogowego aparatu latającego opracowanego na początku pierwszej dekady XXI wieku. Standardowo Hermes 90 zaopatrzony jest w głowicę elektrooptyczną EIOp Micro CoMPASS z kolorową kamerą światła dziennego, kamerą termowizyjną i laserowym znacznikiem celów (opcjonalnie dalmierzem laserowym). Przekazywany przez kamery obraz jest dostępny w czasie rzeczywistym na konsoli operatora. Aparat przeznaczony jest do prowadzenia rozpoznania na szczeblu taktycznym. Samolot startuje z holowanej przyczepy. Czas przygotowania samolotu do lotu wynosi 15 minut. Może wykonywać loty po wcześniej zaplanowanej trasie jak również może być sterowany ze stanowiska naziemnego. Lądowanie w zależności od rodzaju nawierzchni następuje na płozach lub kołach. W 2009 roku zmodyfikowano podstawową wersję samolotu tworząc aparat oznaczony jako Elbit Hermes 90 HFE (Heavy Fuel Engine), w którym użyty silnik przystosowano do spalania standardowego paliwa silników odrzutowych JP5/8.

</doc>
<doc id="2215152" url="https://pl.wikipedia.org/wiki?curid=2215152" title="Wałentyn Sapronow">
Wałentyn Sapronow

Wałentyn Hawryłowycz Sapronow, ukr. Валентин Гаврилович Сапронов, ros. Валентин Гаврилович Сапронов, "Walentin Gawriłowicz Sapronow" (ur. 23 stycznia 1932, zm. 17 maja 2019) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
W 1952 rozpoczął karierę w Szachtarze Donieck, w którym występował przez 12 sezonów. W latach 1959-1961 pełnił również funkcje kapitana drużyny. W Klasie A Mistrzostw ZSRR rozegrał 205 meczów i strzelił 27 goli. W 1963 zakończył karierę piłkarską.
Kariera trenerska.
Po zakończeniu kariery zawodniczej rozpoczął prace trenerską. Przez pewien czas pomagał trenować Szachtar Donieck. Również pracował na stanowisku dziekana wydziału kultury fizycznej w Państwowym Uniwersytecie w Doniecku. Zmarł 17 maja 2019.

</doc>
<doc id="2215153" url="https://pl.wikipedia.org/wiki?curid=2215153" title="Acarda">
Acarda



</doc>
<doc id="2215156" url="https://pl.wikipedia.org/wiki?curid=2215156" title="Arensburg">
Arensburg



</doc>
<doc id="2215157" url="https://pl.wikipedia.org/wiki?curid=2215157" title="Cerkiew autokefaliczna">
Cerkiew autokefaliczna



</doc>
<doc id="2215160" url="https://pl.wikipedia.org/wiki?curid=2215160" title="Starożytni Rzymianie">
Starożytni Rzymianie



</doc>
<doc id="2215164" url="https://pl.wikipedia.org/wiki?curid=2215164" title="Wspólnota Anglikańska">
Wspólnota Anglikańska



</doc>
<doc id="2215166" url="https://pl.wikipedia.org/wiki?curid=2215166" title="Neoglaziovia">
Neoglaziovia

Neoglaziovia Mez – rodzaj roślin zielnych z rodziny bromeliowatych, obejmujący 3 gatunki endemiczne dla wschodniej Brazylii, gdzie zasiedlają suche, otwarte przestrzenie lub sawanny kolczaste. Nazwa naukowa rodzaju została nadana na cześć francuskiego botanika Auguste Glaziou.
Morfologia.
Naziemnopączkowe, naskalne, bezłodygowe, byliny, tworzące różyczkę liściową złożoną z kilku liści. Liście zwięzłe, równowąskie, zwężające się do ostrego wierzchołka, osiągające długość 150 cm. Brzegi liści cierniste. Kwiatostan prosty, groniasty. Podsadki jajowato-lancetowate, ostre, niemal cierniste. Kwiaty obupłciowe. Działki kielicha wolne, nieuzbrojone. Płatki korony wolne, jajowato-podłużne, wzniesione, fioletowe. Nitki pręcików wolne. Zalążnie gładkie. Owoce soczyste. Nasiona drobne.
Systematyka.
Jeden z rodzajów podrodziny "Bromelioideae" Burnett z rodziny bromeliowatych ("Bromeliaceae") z rzędu wiechlinowców ("Poales").
Zastosowanie.
"Neoglaziovia variegata" jest uprawiana jako roślina włóknista. Z jej liści pozyskuje się włókno "caroa", używane do produkcji lin, koszy, papieru i sztucznego jedwabiu.

</doc>
<doc id="2215169" url="https://pl.wikipedia.org/wiki?curid=2215169" title="Niemieckie Stowarzyszenie Ludowe w Polsce">
Niemieckie Stowarzyszenie Ludowe w Polsce

Niemieckie Stowarzyszenie Ludowe w Polsce (niem. "Deutscher Volksverband in Polen", DVV) – stowarzyszenie utworzone w 1924 w byłym zaborze rosyjskim. Przywódcami Volksverbandu byli: do 1931 Josef Spickermann, a później Ludwig Wolff i w latach 1924–1938 August Utta.
Organizacja najbardziej aktywna była na terenie Łodzi, Pabianic oraz Tomaszowa Mazowieckiego.
Historia.
Stowarzyszenie zostało założone 1 czerwca 1924 roku w Łodzi, przez Augusta Uttę, Josefa Spickermanna, Julian Willa i Eduarda von Behrensa. Zaliczana była do tzw. ruchu staroniemieckiego i była w opozycji do jawnie hitlerowskiej Partii Młodoniemieckiej w Polsce ("Jungdeutsche Partei"), ale podobnie jak tamta była finansowana przez Ministerstwo Finansów III Rzeszy. Organizacja stopniowo przejmowała ideologię narodowosocjalistyczną.
W latach 30. organizacja wspierana finansowo przez Ministerstwo Spraw Zagranicznych III Rzeszy rozrosła się w 1937 do członków. Jej działalność w tym okresie była koordynowana przez agendę SS zwaną Hauptamt Volksdeutsche Mittelstelle powołaną do utrzymywania kontaktów z organizacjami Volksdeutschów działających za granicą III Rzeszy. Z Niemiec do przedstawicieli organizacji przybywali emisariusze Abwehry z planami utworzenia w Polsce V kolumny, która miałaby zająć się sabotażem, działalnością dywersyjną oraz partyzantką. Członkowie Niemieckiego Stowarzyszenia Ludowego po wybuchu kampanii wrześniowej masowo zaangażowali się w działalność partyzancką oraz w szeregach paramilitarnego „Volksdeutscher Selbstschutz”, a później Sonderdienstu stanowili integralną część sił policyjnych w okupowanej Polsce.
, a także proponowali wpisanie na volkslistę z potwierdzeniem świadków, bez udowodnienia pochodzenia dokumentami. Członkowie organizacji przechodzili szkolenie paramilitarne, podczas którego wyznaczono im rolę w planowanych działaniach wojennych.
Kampania wrześniowa.
W czasie kampanii wrześniowej w ramach bojówek Volksdeutscher Selbstschutz zajmowali się sygnalizowaniem celów lustrami dla przelatujących samolotów Luftwaffe. Przykładowo w Toruniu podczas pierwszych dni wojny kilkunastu volksdeutschów aresztowano oraz rozstrzelano za sygnalizowanie celów niemieckim samolotom zwiadowczym lustrami oraz flagami. Szkolenia w sabotażu agenci SS przeprowadzali w Gliwicach oraz we Wrocławiu, Bielsku, Katowicach, Zabrzu i Rybniku. Szacuje się, że około przedstawicieli mniejszości niemieckiej żyjącej w granicach II RP było bezpośrednio zaangażowanych w dywersję oraz sabotaż w Polsce w czasie kampanii wrześniowej. Oprócz członków Deutscher Volksverband działającej na ziemi łódzkiej byli to również volksdeutsche z innych niemieckich organizacji jak Deutscher Volksbund na Śląsku, Deutsche Vereinigung na Pomorzu oraz Partii Młodoniemieckiej aktywnej na terenie całej II RP.
Z członków tych organizacji utworzono paramilitarną organizację Volksdeutscher Selbstschutz. Decyzja zapadła w Berlinie między 8 a 10 września 1939 podczas jednej z konferencji pod kierownictwem Heinricha Himmlera. Oficjalnie Selbstschutz powołany został rozkazem Reichsführera SS Himmlera z dnia 20 września 1939. Polecił on wówczas szefowi Urzędu Uzupełnień SS ("SS-Ergänzungsamt"), Gottlobowi Bergerowi, zorganizować samoobronę volksdeutschów na okupowanych ziemiach polskich. 7 października 1939 Himmler wydał jeszcze tymczasowe wytyczne w sprawie organizacji Selbstschutzu ("vorläufige Richtlinien für die Organisation des Selbstschutzes in Polen"). Przewidywały one, że formacja ta będzie formalnie podlegać lokalnym dowódcom policji porządkowej, a w jej skład będą wchodzić wszyscy zdolni do noszenia broni volksdeutsche w wieku od 17 do 45 lat. Była to jednak tylko urzędowa formalność, ponieważ organizacja ta "de facto" działała już wcześniej w warunkach konspiracji na terenie całej Polski.
Po kampanii wrześniowej.
Za działalność dywersyjną w czasie kampanii wrześniowej przywódca Niemieckiego Stowarzyszenia Ludowego w Polsce Ludwig Wolff wraz z innymi liderami volksdeutschów otrzymał z rąk Adolfa Hitlera najbardziej prestiżowe odznaczenie nazistowskie – złotą odznakę NSDAP.
Z inicjatywy członków DVP polską nazwę Łodzi zmieniono po zakończeniu kampanii wrześniowej na niemiecką „Litzmannstadt”, a miasto włączono w granice III Rzeszy do tzw. „Kraju Warty”.

</doc>
<doc id="2215170" url="https://pl.wikipedia.org/wiki?curid=2215170" title="Arnstadt (ujednoznacznienie)">
Arnstadt (ujednoznacznienie)

Niemcy:
Osoby:
Inne:

</doc>
<doc id="2215171" url="https://pl.wikipedia.org/wiki?curid=2215171" title="Walter Nicolás Gaitán">
Walter Nicolás Gaitán



</doc>
<doc id="2215188" url="https://pl.wikipedia.org/wiki?curid=2215188" title="Władimir Gołubniczyj">
Władimir Gołubniczyj



</doc>
<doc id="2215195" url="https://pl.wikipedia.org/wiki?curid=2215195" title="Ludwig Wolff (polityk)">
Ludwig Wolff (polityk)

Ludwig Wolff (ur. 4 sierpnia 1908 w Pabianicach, zm. 1988) – niemiecki polityk (NSDAP) oraz SS-Führer, syn „Volkstumsführera” Ludwiga Wolffa. Był deputowanym do Reichstagu III Rzeszy (IV kadencja; 1939–1945) z terenu Kraju Warty. W okresie międzywojennym w IIRP stał na czele Niemieckiego Stowarzyszenia Ludowego w Polsce – organizacji niemieckiej mniejszości działającej w łódzkim.

</doc>
<doc id="2215199" url="https://pl.wikipedia.org/wiki?curid=2215199" title="Pomnik USS Arizona Memorial">
Pomnik USS Arizona Memorial



</doc>
<doc id="2215200" url="https://pl.wikipedia.org/wiki?curid=2215200" title="Język khmu">
Język khmu

Język khmu – język z podgrupy khmuskiej języków mon-khmer, używany przez 390 tys. osób (grupa etniczna Khmu) na północy Laosu, a także w Tajlandii i Wietnamie. Około 1000 osób posługuje się tym językiem w Chinach.

</doc>
<doc id="2215201" url="https://pl.wikipedia.org/wiki?curid=2215201" title="Alfonso Bassave">
Alfonso Bassave

Alfonso Bassave, właściwie Alfonso Vázquez López de Sá (ur. 29 grudnia 1979 w Madrycie w Hiszpanii) – hiszpański aktor i producent filmowy.
Życie prywatne.
Ukończył studia prawnicze, zanim studiował aktorstwo w Central School of Speech and Drama w Londynie. Był związany z hiszpańskim modelem Jonem Kortajareną (2010). W 2019 przyznał w wywiadzie, że udział w terapii pomógł mu przezwyciężyć problemy z pracą związaną z zawodem aktora.

</doc>
<doc id="2215207" url="https://pl.wikipedia.org/wiki?curid=2215207" title="Święty Pammachiusz">
Święty Pammachiusz

Święty Pammachiusz, łac. "Pammachius" (ur. ok. 340, zm. ok. 410) - rzymski senator, święty Kościoła katolickiego.
Urodził się w zamożnej rzymskiej rodzinie arystokratów. Podczas studiów poznał św. Hieronima ze Strydonu, z którym zaprzyjaźnił się później. Poślubiając Paulinę (385), drugą córkę św. Pauli, znalazł się w środowisku, gdzie św. Hieronim krzewił ascetyczne idee i miłość do Jezusa Chrystusa, a połączyła ich sprawa Jowiniana. Pammachiusz nawiązał również kontakty ze św. Augustynem z Hippony i św. Paulinem z Noli. 
Kiedy w 396/7 roku Pammachiuszowi zmarła żona, on sam zaczął wieść ascetyczne życie a majątek swój przeznaczył na dobroczynne cele. Wraz ze św. Fabiolą założył hospicjum dla chorych i ubogich pielgrzymów, a w 398 roku wybudował (lub jego ojciec, również senator) bazylikę na rzymskim wzgórzu Celio nad grobem męczenników Jana i Pawła.
Pammachiusz zmarł w wieku ok. 70 lat.
Jego wspomnienie liturgiczne obchodzone jest 30 sierpnia za "Martyrologium św. Baroniusza".

</doc>
<doc id="2215211" url="https://pl.wikipedia.org/wiki?curid=2215211" title="Meistaradeildin (1946)">
Meistaradeildin (1946)

Meistaradeildin 1946 – 4. sezon pierwszej ligi piłki nożnej archipelagu Wysp Owczych. Zwycięzcą został B36 Tórshavn, pokonując mistrza z poprzedniego roku - KÍ Klaksvík. Rozgrywki prowadzone były w sposób nieligowy. Brało w nich udział osiem klubów, do siedmiu wcześniejszych dołączył MB Miðvágur.
Grupa wschodnia.
Rozgrywki.
Wyniki spotkań.
 
 
 
Grupa zachodnia.
Rozgrywki.
Wyniki spotkań.
 
 
 

</doc>
<doc id="2215214" url="https://pl.wikipedia.org/wiki?curid=2215214" title="Meistaradeildin (1947)">
Meistaradeildin (1947)

Meistaradeildin 1947 – 5. sezon pierwszej ligi piłki nożnej archipelagu Wysp Owczych. Zwycięzcą został SÍ Sørvágur, pokonując mistrza z poprzedniego roku - B36 Tórshavn. Były to pierwsze rozgrywki prowadzone w systemie ligowym. Zagrało w nich siedem klubów, względem poprzedniego sezonu zabrakło TB Tvøroyri.
Rozgrywki.
Wyniki spotkań.
 
 
 1
 
 2
 3
 4
 
 
 5
 
 6
 
 7
 
 
 
 
 8
 
 9
 
 
 
 
 
 10
Objaśnienia:

</doc>
<doc id="2215218" url="https://pl.wikipedia.org/wiki?curid=2215218" title="Meistaradeildin (1948)">
Meistaradeildin (1948)

Meistaradeildin 1948 – 6. sezon pierwszej ligi piłki nożnej archipelagu Wysp Owczych. Zwycięzcą został B36 Tórshavn, pokonując mistrza z poprzedniego roku - SÍ Sørvágur. W rozgrywkach wzięło udział sześć zespołów. Wystąpiły po raz pierwszy drugie składy B36 Tórshavn oraz HB Tórshavn, natomiast grać zaprzestały trzy inne kluby: MB Miðvágur, SÍ Sørvágur oraz SÍF Sandavágur.
Rozgrywki.
Wyniki spotkań.
 
 
 
 
 
 
 
 
 1
 
 
 
 
 
 
 
 2
 
 
Objaśnienia:
Sędziowie.
Następujący arbitrzy sędziowali poszczególne mecze Meistaradeildin 1948:

</doc>
<doc id="2215219" url="https://pl.wikipedia.org/wiki?curid=2215219" title="Matecznik (leśnictwo)">
Matecznik (leśnictwo)



</doc>
<doc id="2215220" url="https://pl.wikipedia.org/wiki?curid=2215220" title="Meistaradeildin (1949)">
Meistaradeildin (1949)

Meistaradeildin 1949 – 7. sezon pierwszej ligi piłki nożnej archipelagu Wysp Owczych. Zwycięzcą został TB Tvøroyri, pokonując mistrza z poprzedniego roku - B36 Tórshavn. W rozgrywkach wzięło udział sześć zespołów. Grający wcześniej drugi skład B36 Tórshavn zastąpiony został przez TB Tvøroyri.
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 

</doc>
<doc id="2215222" url="https://pl.wikipedia.org/wiki?curid=2215222" title="Meistaradeildin (1950)">
Meistaradeildin (1950)

Meistaradeildin 1950 – 8. sezon pierwszej ligi piłki nożnej archipelagu Wysp Owczych. Zwycięzcą został B36 Tórshavn, pokonując mistrza z poprzedniego roku - TB Tvøroyri. W rozgrywkach wzięło udział pięć zespołów, o jeden mniej względem roku poprzedniego (wycofany został drugi skład HB Tórshavn). Od tego roku wprowadzono system rewanżów.
Rozgrywki.
Wyniki spotkań.
 
 
 
 
 1
 
 
 
 2
 
 
 3
 
Objaśnienia:
Sędziowie.
Następujący arbitrzy sędziowali poszczególne mecze Meistaradeildin 1950:

</doc>
<doc id="2215227" url="https://pl.wikipedia.org/wiki?curid=2215227" title="Meistaradeildin (1951)">
Meistaradeildin (1951)

W roku 1951 odbyła się 9. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Zwycięzcą został TB Tvøroyri, pokonując mistrza z poprzedniego roku - B36 Tórshavn.
W rozgrywkach brały udział 4 zespoły.
Rozgrywki.
Wyniki spotkań.
 
 
 
 
 
 
 
 
Sędziowie.
Następujący arbitrzy sędziowali poszczególne mecze Meistaradeildin 1951:

</doc>
<doc id="2215230" url="https://pl.wikipedia.org/wiki?curid=2215230" title="Meistaradeildin (1952)">
Meistaradeildin (1952)

W roku 1952 odbyła się 10. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Zwycięzcą został KÍ Klaksvík, pokonując mistrza z poprzedniego roku - TB Tvøroyri.
W rozgrywkach brało udział 5 zespołów. Do czterech biorących udział w sezonie wcześniejszym dołączył VB Vágur.
Rozgrywki.
Wyniki spotkań.
 
 
 
 
 
 
 
 
 
 
Sędziowie.
Następujący arbitrzy sędziowali poszczególne mecze Meistaradeildin 1952:

</doc>
<doc id="2215234" url="https://pl.wikipedia.org/wiki?curid=2215234" title="Meistaradeildin (1953)">
Meistaradeildin (1953)

W roku 1953 odbyła się 11. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Tytuł obronił KÍ Klaksvík, zwycięzca poprzedniego zespołu.
W rozgrywkach brały udział 4 zespoły, początkowo miało być ich pięć, jednak VB Vágur zrezygnował przed początkiem sezonu.
Rozgrywki.
Wyniki spotkań.
 
 
 
 
 
 
 
 
Sędziowie.
Następujący arbitrzy sędziowali poszczególne mecze Meistaradeildin 1963:

</doc>
<doc id="2215236" url="https://pl.wikipedia.org/wiki?curid=2215236" title="Meistaradeildin (1954)">
Meistaradeildin (1954)

W roku 1954 odbyła się 12. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Tytuł obronił KÍ Klaksvík, zwycięzca dwóch poprzednich sezonów. W rozgrywkach brały udział 4 zespoły.
Rozgrywki.
Wyniki spotkań.
 
 
 
 
 
 1
 
 
Objaśnienia:
Sędziowie.
Następujący arbitrzy sędziowali poszczególne mecze Meistaradeildin 1963:

</doc>
<doc id="2215239" url="https://pl.wikipedia.org/wiki?curid=2215239" title="Meistaradeildin (1955)">
Meistaradeildin (1955)

W roku 1955 odbyła się 13. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Tytuł zdobył HB Tórshavn, pokonując KÍ Klaksvík, zwycięzcę trzech poprzednich sezonów.
W rozgrywkach brały udział 4 zespoły.
Rozgrywki.
Wyniki spotkań.
 
 
 
 
 
 
 
 

</doc>
<doc id="2215242" url="https://pl.wikipedia.org/wiki?curid=2215242" title="Meistaradeildin (1956)">
Meistaradeildin (1956)

W roku 1956 odbyła się 14. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Tytuł zdobył KÍ Klaksvík, pokonując HB Tórshavn, zwycięzcę poprzedniego sezonu.
W rozgrywkach brało udział 5 zespołów, o jeden więcej niż w sezonie poprzednim.
Rozgrywki.
Wyniki spotkań.
 
 
 
 
 
 
 
 
 1
 
Objaśnienia:

</doc>
<doc id="2215243" url="https://pl.wikipedia.org/wiki?curid=2215243" title="Meistaradeildin (1957)">
Meistaradeildin (1957)

W roku 1957 odbyła się 15. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Tytuł obronił KÍ Klaksvík, zwycięzca poprzedniego sezonu.
W rozgrywkach brało udział 5 zespołów.
Rozgrywki.
Wyniki spotkań.
 
 
 
 
 
 
 
 
 
 

</doc>
<doc id="2215245" url="https://pl.wikipedia.org/wiki?curid=2215245" title="Meistaradeildin (1958)">
Meistaradeildin (1958)

W roku 1958 odbyła się 16. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Tytuł obronił KÍ Klaksvík, zwycięzca dwóch poprzednich sezonów.
W rozgrywkach brało udział 5 zespołów.
Rozgrywki.
Wyniki spotkań.
 
 
 
 
 1
 
 
 
 
 
 
 
 
Objaśnienia:

</doc>
<doc id="2215248" url="https://pl.wikipedia.org/wiki?curid=2215248" title="Meistaradeildin (1959)">
Meistaradeildin (1959)

W roku 1959 odbyła się 17. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Tytuł zdobył B36 Tórshavn, odbierając go zwycięzcy trzech poprzednich sezonów KÍ Klaksvík.
W rozgrywkach brało udział 5 zespołów.
Rozgrywki.
Wyniki spotkań.
 
 
 1
 
 
 
 
 
 
 
 
 
 
 2
 
Objaśnienia:

</doc>
<doc id="2215250" url="https://pl.wikipedia.org/wiki?curid=2215250" title="Meistaradeildin (1962)">
Meistaradeildin (1962)

W roku 1962 odbyła się 20. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. W sezonie brało udział 4 zespołów, zwycięzcą został B36 Tórshavn, pokonując zwycięzcę poprzedniego sezonu KÍ Klaksvík.
Rozgrywki.
Wyniki spotkań.
 1
 
 
 
 
 
 
 
Objaśnienia:
Sędziowie.
Następujący arbitrzy sędziowali poszczególne mecze Meistaradeildin 1962:

</doc>
<doc id="2215252" url="https://pl.wikipedia.org/wiki?curid=2215252" title="Prohibicja w Stanach Zjednoczonych">
Prohibicja w Stanach Zjednoczonych

Prohibicja w Stanach Zjednoczonych, znana także jako "The Noble Experiment" („Szlachetny Eksperyment”) trwała od 1919 do 1933 roku. W okresie tym sprzedaż, produkcja oraz transport alkoholu były zakazane na terenie całego kraju.
Prohibicję wprowadzała 18. poprawka do Konstytucji Stanów Zjednoczonych
Senat Stanów Zjednoczonych zaproponował tę poprawkę 18 grudnia 1917; poparta przez 36 Stanów, została ratyfikowana 16 stycznia 1919, natomiast wprowadzona w życie została 17 stycznia 1920 roku. Niektóre stany wprowadziły prohibicję zanim 18. poprawka została ratyfikowana.
„Ustawa Volsteada”, jak od nazwiska wnioskodawcy potocznie nazywano Narodową Ustawę o Prohibicji, została uchwalona przez Kongres mimo weta prezydenta Woodrowa Wilsona 28 października 1919 roku i ustaliła definicję prawną alkoholi oraz kary za ich produkcję. Choć ustawa zakazywała sprzedaży alkoholu, jego produkcji i transportu, rząd federalny podjął niewielkie kroki, by ustawa była respektowana. W 1925 roku w Nowym Jorku funkcjonowało od 30 do 100 tys. klubów, w których można było nielegalnie napić się alkoholu.
Po wprowadzeniu zakazu ilość spożywanego alkoholu zmalała, jednak prohibicja doprowadziła do rozprzestrzenienia się organizacji przestępczych i rozkwitu podziemnego handlu. W czasach Wielkiego Kryzysu (1929-1933) ustawa stawała się coraz bardziej niepopularna, szczególnie w dużych miastach. Do czasu Masakry w Dniu Świętego Walentego w 1929, Amerykanie uważali, pomimo niektórych niepowodzeń, że prohibicja działa i przynosi zamierzone efekty.
W dniu 22 marca 1933 roku prezydent Franklin Roosevelt podpisał poprawkę do ustawy Volsteada, zwaną „Cullen-Harrison”, pozwalającą na produkcję i sprzedaż niektórych rodzajów napojów alkoholowych. 5 grudnia 1933 ratyfikowano 21. poprawkę do Konstytucji Stanów Zjednoczonych, która znosiła poprawkę 18. wprowadzającą prohibicję. Tym niemniej, prawo federalne Stanów Zjednoczonych nadal zakazuje produkcji wyrobów spirytusowych bez spełnienia licznych wymogów licencyjnych, które powodują, że legalna produkcja napojów spirytusowych na własny użytek jest ciągle niepraktyczna.
Historia.
Początki.
W maju 1657 Sąd Generalny Massachusetts zabronił sprzedaży mocnych alkoholi takich jak: rum, brandy, wino, whisky etc.
Ogólnie rzecz biorąc, nadużywanie alkoholu było w społeczeństwie amerykańskim nieakceptowane. „Pijaństwo było potępiane i karane, lecz wyłącznie jako nadużycie daru danego przez Boga. Picie samo w sobie nie było uważane za karygodne, tak jak żywności nie obwiniono by o grzech obżarstwa. Nadmierne spożycie było osobistą nieroztropnością”.
Jeden z ważniejszych lekarzy końca XVIII wieku, Benjamin Rush, twierdził w 1784 roku, że nadmierne używanie alkoholu jest szkodliwe dla zdrowia fizycznego, jak i psychicznego (wierzył jednak bardziej w ograniczenie spożycia, niż w jego zakaz). Pod wpływem szeroko znanych poglądów Rusha, około 200 rolników w stanie Connecticut założyło w 1789 roku Ruch na Rzecz Wstrzemięźliwości. Podobne stowarzyszenia powstawały w 1800 roku w Wirginii, a w 1808 w Nowym Jorku. W następnej dekadzie powstały kolejne organizacje głoszące wstrzemięźliwość w ośmiu stanach, niektóre z nich były stowarzyszeniami międzystanowymi.
W 1830, przeciętny Amerykanin spożywał 1,7 butelki wysokoprocentowych napojów wyskokowych w tygodniu, trzy razy więcej niż w 2010. Źródła naukowe podają, że w latach prohibicji konsumpcja alkoholu zmniejszyła się o 50%, przyjęcia do szpitali psychiatrycznych z powodu psychozy alkoholowej o 60%, a zatrzymania z powodu stanu nietrzeźwości o 50%; zmniejszyła się też liczba spraw rodzinnych powiązanych z nadużywaniem alkoholu, a liczba przypadków śmiertelnych w związku z zatruciem nielegalnym alkoholem nie wzrosła.
Rozwój ruchu na rzecz prohibicji.
Ruch na rzecz prohibicji (ruch „suchych”) zaczął działać w latach 40. XIX wieku. Przodownikami były pietystyczne nurty chrześcijaństwa, w szczególności metodyści. W późnym wieku XIX, Ruch na Rzecz Wstrzemięźliwości poszerzył zakres swych działań, z abstynencji na wszystkie zachowania i instytucje związane z konsumpcją alkoholu. Duchowni tacy jak Mark A. Matthews utożsamiali bary, w których spożywano alkohol, z prostytucją.
W latach 50. XIX w. ruch odnotował pewne sukcesy, w tym całkowity zakaz wytwarzania i sprzedaży alkoholu wprowadzony w 1851 roku w stanie Maine. Uchylenie tego przepisu nastąpiło w 1856 roku. Ruch szybko tracił siły, a w czasie trwania wojny secesyjnej (1861–1865) został zmarginalizowany.
Kwestia ta została na nowo poruszona wraz z założeniem Partii Prohibicji w 1869 roku i Chrześcijańskiego Związku Kobiet na Rzecz Wstrzemięźliwości, powstałego w 1873 roku. Organizacje te uważały, że najlepszą metodą do osiągnięcia celu jest edukacja. Starano się więc dotrzeć do dzieci, aby one mogły w przyszłości doprowadzić do wprowadzenia zakazu.
W 1881 roku Kansas jako pierwszy stan wyjął spod prawa napoje alkoholowe w Konstytucji, zaś aktywistka Carry Nation zyskała rozgłos za wkroczenie do jednego z barów, zbesztanie ich klientów i zniszczenie siekierą butelek z alkoholem. Założyła także stowarzyszenie „Grupa Carry Nation za prohibicją”. Inni działacze próbowali nawoływać do zaprzestania sprzedaży alkoholu w barach poprzez śpiew i modlitwę. Wiele innych stanów, szczególnie na Południu, także wprowadziło prohibicję.
W erze wzrostu popularności prohibicji (1890-–1920), wrogość do saloonów i ich wpływów politycznych stała się powszechna. Czołowe miejsce wśród organizacji prohibicyjnych zaczęła przejmować Liga Antysalonowa, wypierając Partię Prohibicji i Chrześcijański Związek Kobiet na rzecz Wstrzemięźliwości.
Prohibicja była ważnym tematem w polityce państwowej i samorządowej od 1840 roku, aż do lat 1930. Jak pokazują liczne studia, była ona silnie uwikłana w podziały religijne i etniczne społeczeństwa amerykańskiego. Prohibicji żądał tak zwany „suchy” ruch – przede wszystkim pietystyczne odmiany protestantyzmu, zwłaszcza metodyści, Północna Konwencja Baptystów, Południowa Konwencja Baptystów, prezbiterianie, wyznawcy Kościołów Chrystusowych, Kongregacjonaliści, kwakrzy oraz luteranie. Postrzegali oni saloony jako politycznie skorumpowane, a picie alkoholu jako osobisty grzech. Opozycją byli tak zwani „mokrzy” – głównie protestanci liturgiczni (niemieccy luteranie), członkowie Kościoła Episkopalnego, oraz Kościoła rzymskokatolickiego. Katolicy potępili myśl, jakoby rząd miał określać co jest moralne. Nawet w twierdzy „mokrych”, jaką był Nowy Jork, działał ruch na rzecz prohibicji, na czele którego stał kościół norweski oraz Afroamerykańscy działacze związkowi, którzy wierzyli, że prohibicja będzie korzystna dla pracowników, zwłaszcza dla Afroamerykanów. Sprzedawcy herbaty i producenci wód źródlanych także popierali prohibicję, sądząc, że zakaz sprzedaży alkoholu zwiększy zapotrzebowanie na ich produkty.
W 1916 roku podczas wyborów prezydenckich, zarówno kandydat Demokratów Woodrow Wilson, jak i kandydat Republikanów Charles Evans Hughes zignorowali problem prohibicji. W każdej partii istniały frakcje, zarówno „suchych”, jak i „mokrych”, kandydaci omijali ten temat, aby nie zrazić do siebie żadnej części politycznego zaplecza.
W styczniu 1917 roku zwołano 65. Kongres, w którym zwolennicy prohibicji byli w zdecydowanej większości (odpowiednio 140 do 64 w Partii Demokratycznej i 138 do 62 wśród Republikanów). Po przyłączeniu się Stanów Zjednoczonych do I wojny światowej, sformułowano nowe uzasadnienie wprowadzenia prohibicji: zakaz produkcji napojów alkoholowych pozwoliłby na zwiększenie zasobów zboża, które inaczej wykorzystywane byłoby do produkcji alkoholi.
Rezolucja wzywająca do podjęcia zmian odnośnie do prohibicji wprowadzona została przez Kongres i uchwalona przez obie izby w grudniu 1917 roku. Do 16 stycznia 1919 roku poprawka została ratyfikowana przez trzydzieści sześć z czterdziestu ośmiu stanów. W dniu 28 października 1919 roku, zmiana została wprowadzona przez zatwierdzenie „Ustawy Volsteada”. Prohibicja zaczęła obowiązywać 17 stycznia 1920 roku, kiedy 18. poprawka do Konstytucji weszła w życie. Na straży nowego prawa czuwało 1520 agentów federalnych ds. prohibicji.
Chociaż wprowadzone prawo było bardzo kontrowersyjne, prohibicja była popierana przez różne grupy społeczne. Zwolennicy uważali, że zakaz wprowadzi ład społeczny i równość szans dla kobiet, Południowców, osób mieszkających na obszarach wiejskich, jak i dla Afroamerykanów. Will Rogers często żartował z południowych prohibicjonistów: „Południe jest suche i będzie głosowało za suchością. A przynajmniej każdy, kto będzie wystarczająco trzeźwy aby dotoczyć się do urn”. Zwolennicy zmian wkrótce stali się pewni siebie i wiedzieli, że ustawa nie zostanie szybko uchylona. Przekonanie to było tak silne, że nawet jeden z jej twórców, Senator Morris Sheppard, zażartował, że jest tyle szans na uchylenie 18. poprawki, jakie są szanse na to, że koliber doleci na Marsa z przywiązanym do ogona pomnikiem Washingtona.”
W tym samym czasie powstały piosenki, które ogłaszały wprowadzenie ustawy. Książę Walii, Edward, kiedy powrócił do Wielkiej Brytanii po wizycie w 1919 roku w Kanadzie, opowiedział ojcu, królowi Jerzemu V, o pieśni którą usłyszał na granicy:
Kwestia prohibicji stała się bardzo kontrowersyjna wśród lekarzy, którzy bardzo często przepisywali alkohol jako lek w celach terapeutycznych. Kongres wysłuchał wystąpień o wartościach medycznych piwa w 1921 roku. Następnie lobby lekarskie zaczęło wnioskować o zniesienie prohibicji na trunki alkoholowe, które także miały zastosowanie lecznicze.
Choć sprzedaż, produkcja i transport alkoholu były nielegalne, 29 paragraf Ustawy Volsteada pozwalał na wytwarzanie w domu wina i cydru z owoców (wyrób piwa był zakazany). Można było wytwarzać do 200 galonów rocznie, uprawiano także winorośle do wytworzenia domowych win. Ponadto jedną z luk w ustawie było to, że faktycznie nie zabraniała ona spożywania alkoholu. Wiele osób zaczęło składować wina i mocniejsze alkohole w drugiej połowie 1919 roku, zanim w styczniu roku następnego sprzedaż alkoholu stała się nielegalna.
Napoje alkoholowe nie były nielegalne w krajach sąsiadujących. Browary i gorzelnie rozkwitły w Kanadzie, Meksyku i na Karaibach, ponieważ ich produkty były spożywane przez odwiedzających te kraje Amerykanów. Znaczna część tej produkcji była nielegalnie przewożona do Stanów Zjednoczonych szczególnie przez rzekę Detroit, która stanowi część granicy między USA a Kanadą. Kontrola nad nią była bardzo trudna, co sprzyjało przemytowi alkoholi. Chicago natomiast stało się rajem dla przemytników, miasto było w tym czasie znane jako miasto szalonych lat dwudziestych. Wielu z najbardziej znanych chicagowskich gangsterów, w tym Al Capone i jego przeciwnik George Moran, zarabiało miliony na nielegalnej sprzedaży alkoholu. Pod koniec dekady Capone kontrolował wszystkie 10 000 barów w Chicago i rządził całym biznesem alkoholowym od Kanady po Florydę. Wiele innych przestępstw w Chicago, w tym kradzieże i morderstwa, miało bezpośredni związek z działalnością przestępczą związaną z prohibicją.
Zniesienie prohibicji.
Ponieważ prohibicja stawała się coraz bardziej niepopularna, szczególnie w dużych miastach, jej zniesienie było niecierpliwie wyczekiwane. 23 marca 1933 prezydent Franklin Roosevelt podpisał poprawkę do ustawy Volsteada, znaną jako Ustawa Cullena-Harrisona, pozwalającą na składowanie i sprzedaż piw do zawartości alkoholu wynoszącej 3,2% wagi i 4% objętości oraz win lekkich. Pierwotnie ustawa Volsteada definiowała napoje wyskokowe jako te z większą niż 0,5% zawartością alkoholu. Podczas podpisywania poprawki, Roosevelt wypowiedział swoją słynną uwagę: „Myślę, że to dobra pora na piwo”. Ustawa Cullena-Harrisona stała się prawem 7 kwietnia 1933 roku, a 8 kwietnia 1933 roku Anheuser-Busch Inc. wysłał zaprzęg koni Budweiser Clydesdale ze skrzynią Budweisera do Białego Domu. 18. poprawka została uchylona 5 grudnia 1933 roku, wraz z ratyfikacją 21. poprawki do konstytucji Stanów Zjednoczonych. Mimo wysiłków Hebera Granta i Kościoła Jezusa Chrystusa Świętych w Dniach Ostatnich, legislatura Utah pomogła ratyfikować 21. poprawkę. Utah może być uważane za decydujący, 36., stan ratyfikujący poprawkę, dzięki czemu stała się ona prawem. W dniu, w którym Utah zaaprobował poprawkę, zrobiły to również Pensylwania i Ohio.
Prohibicja silnie uderzyła w przemysł alkoholowy i przez to jej zniesienie było dużym krokiem w kierunku polepszenia jednego z sektorów gospodarki. Dobrym przykładem jest tutaj St. Louis. Miasto było jednym z najważniejszych producentów alkoholu przed wprowadzeniem prohibicji, i było gotowe odzyskać swą pozycję możliwie najszybciej. Jego główny browar miał 50 tys. baryłek piwa gotowych do wysłania od 22 marca. Był to pierwszy producent alkoholu, za którym podążyli inni. To umożliwiało powolne odzyskiwanie asortymentu przez sklepy, oczywiście po uprzednim otrzymaniu licencji. Przywrócenie produkcji piwa umożliwiło znalezienie pracy tysiącom robotników.
Prohibicja utworzyła czarny rynek, który konkurował z legalną gospodarką będącą już pod presją. Roosevelt został wybrany z powodu Nowego Ładu, który obiecywał poprawę gospodarki, która była możliwa tylko, gdy legalna gospodarka będzie zwycięsko konkurować z innymi siłami gospodarczymi, m.in. z czarnym rynkiem z czasów prohibicji. To wpłynęło na wsparcie dla ratyfikacji 21. poprawki, która zniosła 18. poprawkę ustanawiającą prohibicję.
21. poprawka wprost potwierdzała prawo stanów do ograniczania lub zakazywania kupowania lub sprzedaży alkoholu. To prowadziło do niejednolitego prawa, zgodnie z którym alkohol mógł być legalnie sprzedawany w niektórych, lecz nie wszystkich miastach i hrabstwach w obrębie danego stanu. Po zniesieniu 18. poprawki, część stanów kontynuowała prohibicję. Stan Mississippi, uznający alkohol za nielegalny już w 1907 roku, był ostatnim stanem znoszącym prohibicję w 1966 roku. Kansas nie pozwalało na sprzedaż alkoholu do spożycia na miejscu (np. na kieliszki) aż do 1987 roku. Aż do dziś istnieją liczne „suche” hrabstwa i miasta w Ameryce, które ograniczają lub zakazują sprzedaż napojów wyskokowych. Dodatkowo wiele plemiennych samorządów Indian zakazało alkoholu w rezerwatach. Prawo federalne również zakazywało alkoholu w rezerwatach Indian, jednakże to prawo egzekwowane jest tylko w przypadku pogwałcenia lokalnych praw plemiennych dotyczących alkoholu. Prawo federalne zakazujące alkoholu w hrabstwach indiańskich poprzedzało nawet 18. poprawkę. Żadne dodatkowe zmiany w konstytucji nie były potrzebne do uchwalenia tego prawa, ponieważ rezerwaty Indian oraz terytoria federalne zawsze były uważane za obszary bezpośredniego nadzoru federalnego.
Społeczeństwo.
Wiele problemów społecznych zostało przypisanych do czasów prohibicji. Grupy mafijne wcześniej ograniczały swą działalność do kradzieży i hazardu, ale od 1920 rozszerzyły swoją działalność o nielegalne rozprowadzanie alkoholu. Ogromne zyski sprawiły, że czarny rynek alkoholowy gwałtownie rozkwitał. Wszechmocne gangi korumpowały organy ścigania. Mocne alkohole stały się bardzo popularne, ponieważ potencjalnie generowały większe zyski, a to było impulsem do ich przemytu.
Aby zapobiec przemytowi alkoholu z rozlewni, w których używano przemysłowego alkoholu etylowego, rząd nakazał zatruć wszystkie alkohole przemysłowe. W odpowiedzi przemytnicy zatrudniali chemików, którzy z powodzeniem oczyszczali alkohol, by był zdatny do picia. Z kolei Departament Skarbu nakazał producentom, aby dodawali bardziej śmiercionośne trucizny, zwłaszcza alkohol metylowy. Grupa lekarzy z Nowego Jorku ostro sprzeciwiła się takiej polityce, ze względu na niebezpieczeństwo dla życia ludzkiego. Do chwili zniesienia prohibicji, 10 tysięcy osób zmarło z powodu wypicia zatrutego alkoholu.
W czasach prohibicji bardzo popularne było wytwarzanie alkoholu w domu. Sklepy sprzedawały koncentrat z winogron, na którym widniały etykiety ostrzegające o czynnościach, jakich należy unikać, aby zapobiec fermentacji koncentratu na wino. Domowo destylowana wódka określana była mianem „wannowego ginu” ("bathtub gin") w miastach północnych, i mianem bimbru ("moonshine") na obszarach wiejskich Karoliny Północnej, Karoliny Południowej, Georgii i Tennessee. Ponieważ sprzedaż prywatnie wyrabianych alkoholi była nielegalna i traktowana jako omijanie przepisów podatkowych, domowi producenci byli ścigani przez przedstawicieli prawa. W odpowiedzi przemytnicy alkoholi w południowych częściach kraju zaczęli ulepszać swoje samochody, które choć wyglądały normalnie, miały silniejsze silniki i zawieszenie. Posiadanie takich aut dawało duże szanse na prześcignięcie i ewentualną ucieczkę przed agentami Biura ds. Alkoholu, Tytoniu i Broni palnej (BATF), potocznie zwanych „agentami skarbowymi”. Pojazdy te znane były jako „bimbrowi biegacze” ("moonshine runners") lub „lśniący biegacze” ("shine runners").
Prohibicja miała także duży wpływ na przemysł muzyczny, w szczególności powiązany z jazzem. Lokale, gdzie można było wypić alkohol, stały się bardziej popularne, a w czasach Wielkiego Kryzysu, który spowodował migracje, muzyka jazzowa rozproszyła się po całym kraju. Ruch rozpoczął się w Nowym Orleanie i przemieszczał się na północ do Chicago i Nowego Jorku. Był to czas rozkwitu różnych stylów muzycznych w wielu miastach. Jazz, dzięki wprowadzeniu urządzeń rejestrujących, stał się bardzo popularny, doprowadził też do pewnej integracji Afroamerykanów z białymi obywatelami.
Koszt wprowadzenia w życie prohibicji był bardzo wysoki, a brak wpływów z podatków na alkohol (około 500 mln dolarów rocznie) nadszarpnął budżet państwa. Po uchyleniu 18. poprawki, do którego doszło w 1933 roku, organizacje przestępcze straciły prawie cały rynek sprzedaży alkoholu w większości stanów ze względu na konkurencję z legalnymi sklepami, które sprzedawały tanio alkohol.
Prohibicja odbiła się także mocno na przemyśle piwowarskim w Stanach Zjednoczonych. Kiedy unieważniono zakaz, tylko połowa browarów zaistniała ponownie. Lata po zniesieniu prohibicji ukształtowały piwowarski rynek amerykański aż do dziś. Historycy wina wskazują także, że prohibicja zaszkodziła początkującemu wówczas amerykańskiemu rynkowi winiarskiemu. Winorośle wysokiej jakości zostały zastąpione przez uprawy winogron o zdecydowanie grubszych skórkach, które można było łatwiej transportować. Wielu specjalistów od produkcji wina wyemigrowało do krajów, w których prohibicja nie obowiązywała.
Kiedy prohibicja dobiegała końca, niektórzy zwolennicy otwarcie przyznawali się do porażki. W 1932 bogaty przemysłowiec John D. Rockefeller Jr. napisał:
"Kiedy prohibicja została wprowadzona, miałem nadzieję, że będzie szeroko wspierana przez opinię publiczną i wkrótce przyjdzie ten dzień, kiedy zło wywołane przez alkohol zniknie. Powoli i niechętnie zaczynam wierzyć, że to się nigdy nie spełni. Zamiast tego, picie alkoholu powszechnie wzrosło, knajpy zastąpiły salony, pojawiła się ogromna armia przestępców, wielu naszych najlepszych obywateli otwarcie ignorowało prohibicję, szacunek do prawa został znacznie nadszarpnięty, a przestępczość osiągnęła poziom, jakiego nigdy wcześniej nie widzieliśmy".
Niektórzy historycy zauważyli, że przemysł alkoholowy zaakceptował mocniejsze regulacje prawne w kilkadziesiąt lat po uchyleniu prohibicji, aby zmniejszyć ryzyko, że prohibicja powróci.
Produkcja wina w czasach prohibicji.
"Volstead Act" pozwalał farmerom na produkcję „soku z wina” pod warunkiem, że ów „sok” był wyłącznie do użytku własnego. Skoncentrowane wino po odparowaniu wody sprzedawane było jako „cegły winne” ("bricks of wine"), czasami nazywane także „blokami winnymi” ("blocks of wine"). W odpowiedzi na zapotrzebowanie na sok winogronowy hodowcy winorośli w Kalifornii zwiększyli powierzchnię swoich upraw o 700% w ciągu pierwszych pięciu lat obowiązywania zakazu. Soki powszechnie sprzedawane były pod nazwami „cegły Wina Reńskiego”, „bloki Porto” itd. wraz z ostrzeżeniem: „Po rozpuszczeniu cegły w galonie wody nie ustawiać dzbana w szafie przez dwadzieścia dni, gdyż wtedy zamieni się w wino”. Jeden z producentów „cegieł winogronowych” sprzedawał dziewięć odmian: porto, Virginia Dare, Muscatel, Angelica, Tokaj, Sauterne, Riesling, Claret i Burgundia.

</doc>
<doc id="2215254" url="https://pl.wikipedia.org/wiki?curid=2215254" title="Meistaradeildin (1960)">
Meistaradeildin (1960)

W roku 1960 odbyła się 18. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Tytuł zdobył HB Tórshavn, odbierając go zwycięzcy poprzedniego sezonu B36 Tórshavn
W rozgrywkach brało udział 4 zespołów, o jeden mniej niż w roku poprzednim. VB Vágur zrezygnował z rozgrywek.
Rozgrywki.
Wyniki spotkań.
 
 
 
 
 
 1
 
 
Objaśnienia:

</doc>
<doc id="2215256" url="https://pl.wikipedia.org/wiki?curid=2215256" title="Meistaradeildin (1961)">
Meistaradeildin (1961)

W roku 1961 odbyła się 19. edycja Meistaradeildin (dziś zwanej Formuladeildin), czyli pierwszej ligi piłki nożnej archipelagu Wysp Owczych. Tytuł zdobył KÍ Klaksvík, odbierając go zwycięzcy poprzedniego sezonu HB Tórshavn. W rozgrywkach brało udział 4 zespołów.
Rozgrywki.
Wyniki spotkań.
 
 
 
 
 1
 
 
 
Objaśnienia:

</doc>
<doc id="2215257" url="https://pl.wikipedia.org/wiki?curid=2215257" title="Clemente Juan Rodríguez">
Clemente Juan Rodríguez



</doc>
<doc id="2215263" url="https://pl.wikipedia.org/wiki?curid=2215263" title="Sebastián Alejandro Battaglia">
Sebastián Alejandro Battaglia



</doc>
<doc id="2215264" url="https://pl.wikipedia.org/wiki?curid=2215264" title="Toni Vilander">
Toni Vilander

Toni Vilander (ur. 25 lipca 1980 roku w Kankaanpää) – fiński kierowca wyścigowy.
Kariera.
Toni karierę rozpoczął w wieku zaledwie 5 lat, od kartingu. W 2002 roku przeszedł do wyścigów samochodów jednomiejscowych, debiutując we Włoskiej Formule Renault. W pierwszym sezonie startów zmagania zakończył na 5. miejscu. W drugim kilkakrotnie znalazł się na podium, ostatecznie będąc sklasyfikowanym na 3. pozycji. W okresie posezonowym 2002 roku Fin osiągnął wielki sukces, w postaci mistrzostwa w zimowym cyklu tej serii.
W roku 2004 sięgnął po tytuł wicemistrzowski we Włoskiej Formule 3. Sezon później startował we Włoskiej Formule 3000. Pomimo wysokiej 4. lokaty, na koniec rywalizacji, nie był to udany rok dla Vilandera. W ciągu ośmiu wyścigów, zaledwie trzykrotnie dojechał do mety, dwukrotnie przy tym stając na podium (na włoskim torze Vallelunga Pratameno sięgnął po zwycięstwo).
W sezonie 2005 Fin wziął udział w dwóch rundach (na torach Spa-Francorchamps oraz Monza) prestiżowej serii GP2. W ekipie Coloni Motorsport zastąpił wówczas Włocha Gianmarię Bruni. W ciągu czterech wyścigów, ani razu nie znalazł się na punktowanej pozycji, najlepiej spisując się podczas drugiego wyścigu w Belgii, gdzie zajął ósme miejsce. W ostatniej eliminacji, na bahrańskim obiekcie Sakhir, fotel po Vilanderze przejął inny Włoch Ferdinando Monfardini.
W 2006 roku udanie zadebiutował we włoskich mistrzostwach GT, zdobywając tytuł mistrzowski już w pierwszym podejściu. Jego partnerem był wówczas Włoch Giambattista Giannoccaro. W tym samym sezonie wziął udział również w kilku wyścigach FIA GT. Zdobyte punkty sklasyfikowały go na 25. lokacie.
W kolejnym sezonie Vilander startował w barwach AF Corse, w najlepszej serii samochodów sportowych – FIA GT (obecnie są objęte rangą mistrzostw świata). Startując w pełnym cyklu, i tu okazał się najlepszy, partnerując Niemcowi Dirkowi Müllerowi. W roku 2008 obronił mistrzostwo, tym razem dzieląc fotel z Włochem Gianmarią Bruni.

</doc>
<doc id="2215272" url="https://pl.wikipedia.org/wiki?curid=2215272" title="Reginald Innes Pocock">
Reginald Innes Pocock

Reginald Innes Pocock (ur. 4 marca 1863 w Clifton, zm. 9 sierpnia 1947 Londynie) – brytyjski zoolog.
Pocock urodził się w Clifton (obecnie dzielnica Bristolu) w Anglii, jako czwarty syn wielebnego Nicholasa Pococka i Edith Prichard. Historią naturalną zaczął interesować się w St Edward's School w Oksfordzie. Wykształcenie z zoologii zdobył u Sir Edwarda Poultona, a w Muzeum w Oksfordzie badał anatomię porównawczą zwierząt. Studiował biologię i geologię na University College w Bristolu, pod okiem Lloyda Morgana i Williama Johnsona Sollasa. W 1885 został asystentem w Muzeum Historii Naturalnej w Londynie i pracował przez rok w sekcji entomologicznej. Był opiekunem kolekcji Arachnida i Myriapoda. Zajmował się także aranżacją zbiorów ptaków brytyjskich, w ramach którego miał również trwały udział w ornitologii. W ciągu swojej 18-letniej pracy dla muzeum opublikował 200 prac, które przyniosły mu uznanie autorytetu w dziedzinach Arachnida i Myriapoda. W 1904 zrezygnował z pracy w muzeum na rzecz posady kuratora w londyńskim zoo, którą piastował aż do przejścia na emeryturę w 1923. Później pracował w British Museum jako dobrowolny badacz w departamencie ssaków.
W 1911 został członkiem Royal Society.
Opisał w 1912 leopona w liście "The Field", bazując na badaniu skóry przysłanej mu przez Waltera Millarda, sekretarza Bombay Natural History Society.

</doc>
<doc id="2215273" url="https://pl.wikipedia.org/wiki?curid=2215273" title="Najib Mikati">
Najib Mikati



</doc>
<doc id="2215275" url="https://pl.wikipedia.org/wiki?curid=2215275" title="RKFDV">
RKFDV



</doc>
<doc id="2215279" url="https://pl.wikipedia.org/wiki?curid=2215279" title="Juan Cruz Álvarez">
Juan Cruz Álvarez

Juan Cruz Álvarez (ur. 20 listopada 1985 roku w Arrecifes) – argentyński kierowca wyścigowy.
Kariera.
Juan karierę rozpoczął w roku 1994, od startów w kartingu. W 2001 roku przeszedł do wyścigów samochodów jednomiejscowych, debiutując w Argentyńskiej Formule Renault. W pierwszym sezonie startów zmagania zakończył na 3. miejscu. W drugim został jej wicemistrzem.
W roku 2003 już w pierwszym podejściu sięgnął po tytuł mistrzowski World Series Light (zwyciężył w siedmiu wyścigach). W kolejnym sezonie startował w serii World Series by Nissan. Stanąwszy trzykrotnie na podium, rywalizację ukończył na 7. miejscu.
W sezonie 2005 podpisał kontrakt z hiszpańską stajnią Campos Racing, na starty w bezpośrednim przedsionku Formuły 1 – serii GP2. W ciągu dwunastu rund, Argentyńczyk tylko w jednej sięgnął po punkty, zajmując w dwóch wyścigach na torze Spa-Francorchamps, odpowiednio piąte i szóste miejsce. Uzyskane punkty sklasyfikowały Álvareza na 18. pozycji.
Od 2007 roku Juan startuje w argentyńskich mistrzostwach TC2000 oraz Top Race V6.

</doc>
<doc id="2215281" url="https://pl.wikipedia.org/wiki?curid=2215281" title="Polska na Halowych Mistrzostwach Europy w Lekkoatletyce 2011">
Polska na Halowych Mistrzostwach Europy w Lekkoatletyce 2011

Polska na Halowych Mistrzostwach Europy w Lekkoatletyce 2011 – grupa zawodników powołana przez Polski Związek Lekkiej Atletyki do reprezentowania kraju podczas halowego czempionatu Starego Kontynentu w Paryżu między 4 i 6 marca. 
Dotychczas Polska uczestniczyła we wszystkich – oprócz pierwszej – edycjach halowych mistrzostw Europy zdobywając podczas nich 163 medale. Jedyny polski złoty medalista poprzedniej edycji halowych mistrzostw – kulomiot Tomasz Majewski – w związku z operacją i rekonwalescencją zdecydował się nie startować w sezonie halowym (w tym w zawodach w Paryżu) i skupić się na przygotowaniach do głównej imprezy sezonu czyli mistrzostw świata w koreańskim Taegu.
W Paryżu Polskę reprezentowało 18 lekkoatletów, którzy rywalizowali w 10 konkurencjach. Polacy zdobyli pięć medali zajmując piąte miejsce w klasyfikacji medalowej – złoto przypadło Annie Rogowskiej w skoku o tyczce i Adamowi Kszczotowi w biegu na 800 metrów, jedyne srebro zdobył Marcin Lewandowski (bieg na 800 metrów), a brązowe krążki wywalczyli Lidia Chojecka w biegu na 3000 metrów oraz Bartosz Nowicki na dystansie 1500 metrów. W klasyfikacji punktowej Polska zajęła szóste miejsce z wynikiem 54 punktów.
Zasady kwalifikacji.
Lekkoatleci od 8 stycznia do 20 lutego mieli czas na wypełnienie ustalonych przez Dział Szkolenia Polskiego Związku Lekkiej Atletyki minimów kwalifikacyjnych w konkurencjach indywidualnych. W związku z przyznaniem Polsce – obok Rosji, Wielkiej Brytanii, Belgii, Niemiec i Francji – prawa wystawienia podczas zawodów męskiej sztafety 4 x 400 metrów kwalifikację do biegu rozstawnego uzyskali medaliści biegu na 400 metrów z halowych mistrzostw Polski oraz dwóch najszybszych Polaków na dystansie 400 metrów w sezonie halowym 2011 poza medalistami krajowego czempionatu. Listę startujących w Paryżu wieloboistów ustala European Athletics – wśród zaproszonych pięcioboistek znalazła się reprezentantka Polski Karolina Tymińska.
Minima kwalifikacyjne.
Minima kwalifikacyjne przygotowane przez dyrektora sportowego PZLA Piotra Haczka zostały zaakceptowane przez Zarząd Związku na spotkaniu w Warszawie 25 listopada 2010. Z uwagi na stosunkowo wolną bieżnię w hali w Spale, wyniki (poza biegiem na 60 metrów) tam osiągane są przeliczane przez odjęcie 0,3 sekundy od rezultatu uzyskanego w tej hali, zatem np. minimum na halowe mistrzostwa Europy w biegu na 400 metrów kobiet wynosi 52,90 bądź 53,20, jeśli wynik został uzyskany podczas zawodów w Spale.
Uzyskiwanie minimów.
Pierwszym polskim lekkoatletą, który uzyskał wymagane przez Związek minimum do startu w halowym czempionacie, był tyczkarz bydgoskiego Zawiszy Paweł Wojciechowski, który 23 stycznia w Bydgoszczy uzyskał wynik 5,60 równy minimum PZLA. 27 stycznia w niemieckim Chemnitz Małgorzata Trybańska ustanowiła nowy halowy rekord Polski w trójskoku – 14,16 m, rezultat ten jest lepszy od minimum na halowe mistrzostwa Europy o 16 centymetrów. 
W Stuttgarcie 5 lutego podczas mityngu Sparkassen-Cup Renata Pliś i Marcin Lewandowski zapewnili sobie prawo startu w paryskim czempionacie. Pliś w biegu na 3000 metrów zajęła trzecie miejsce z wynikiem 8:59,41. Lewandowski, dla którego był to pierwszy start w sezonie, był trzeci w biegu na 800 metrów z czasem 1:46,17, który jest lepszy o ponad 2 sekundy od ustalonego przez Związek minimum – wynik ten jest także nowym rekordem życiowym zawodnika. Start średniodystansowca w halowych mistrzostwach nie jest jednak pewny. 6 lutego Anna Rogowska zajęła 5. miejsce w konkursie skoku o tyczce podczas mityngu Russian Winter. Polka zaliczyła tylko jedną wysokość – 4,46 m, jest to jednak wynik o 1 cm lepszy od minimum na halowe mistrzostwa Europy. W czasie rozegranego 8 lutego we francuskim Liévin mityngu Pas-de-Calais Lidia Chojecka zajęła drugie miejsce w biegu na 3000 metrów z czasem 8:55,91 – rezultat ten gwarantuje biegaczce miejsce w składzie na mistrzostwa Starego Kontynentu. Czworo Polaków wypełniło minima na zawody w Paryżu podczas 6. "PSD Bank Meeting" w niemieckim Düsseldorfie – Adam Kszczot był trzeci na 800 metrów (1:46,85), Sylwia Ejdys trzecia na 1500 metrów, wśród mężczyzn na tym samym dystansie prawo startu na halowych mistrzostwach Europy wywalczyli: Marcin Lewandowski (9. miejsce – 3:40,24) i Bartosz Nowicki (zwycięstwo w biegu "B" – 3:40,67). 
12 lutego rozegrano w Doniecku coroczny mityng w skoku o tyczce. Drugie miejsce zajęła Anna Rogowska, poprawiając swój wynik z poprzedniego tygodnia i uzyskując 4,70 m. Czwarta była Monika Pyrek, której rezultat – 4,60 jest lepszy od minimum na halowe mistrzostwa Europy, Polka nie ma jednak w planach udziału w tych zawodach. 13 lutego podczas mityngu Flanders Indoor w Gandawie Paweł Wojciechowski – który jako pierwszy zapewnił sobie udział w paryskich zawodach – ponownie uzyskał wynik lepszy od minimum PZLA w skoku o tyczce ustanawiając rezultatem 5,86 halowy rekord kraju. Tego samego dnia, w niemieckim Karlsruhe rozegrano zawody BW-Bank Meeting 2011. Bartosz Nowicki zajął 4. miejsce w biegu na 1500 metrów poprawiając wynikiem 3:38,90 o 0,06 sekundy rekord Polski należący do Pawła Czapiewskiego (poprzedni rekord życiowy Nowickiego, dający już prawo występu w Paryżu był gorszy o prawie 2 sekundy). Znacząco swoje rekordy życiowe poprawiło także dwoje reprezentantów Polski na 3000 metrów – Łukasz Parszczyński był 4. (7:54,29 – 0,25 sekundy gorzej od rekordu Polski Yareda Shegumo, ale 0,71 lepiej od minimum), a Sylwia Ejdys druga – 8:43,22 (Ejdys uzyskała już wcześniej minimum na dwukrotnie krótszym dystansie, wyboru konkurencji w której wystąpi w Paryżu dokona razem z trenerem Markiem Adamkiem). W tym samym biegu 5. miejsce zajęła Lidia Chojecka poprawiając swój najlepszy tegoroczny rezultat – 8:46,55. 16 lutego rozegrano mityng Pedro's Cup w Bydgoszczy. Spośród polskich zawodników najbardziej wartościowy wynik uzyskała Anna Rogowska, która wygrała konkurs tyczkarek ze swoim najlepszym wynikiem w tym sezonie – 4,76 m (wcześniej już dwukrotnie odnotowała rezultaty lepsze od minimum na halowe mistrzostwa Europy). 
19 lutego – pierwszego dnia halowych mistrzostw Polski w Spale, ostatnich zawodów będących kwalifikacją do reprezentacji kraju na halowe mistrzostwa Europy, Małgorzata Trybańska zdobyła złoty medal w skok w dal z wynikiem 6,61 m – o 6 centymetrów lepszym niż minimum PZLA na zawody w Paryżu. Zawodniczka nie planowała jednak występu w tej skoku w dal we Francji, gdyż pogodzenie występu w dwóch konkurencjach (Trybańska uzyskała już wcześniej minimum w swojej koronnej konkurencji – trójskoku) w ciągu trzech dni jest prawie niemożliwe. Czterech pierwszych zawodników w biegu na 1500 metrów uzyskało czasy lepsze od minimum ustalonego przez PZLA – Mateusz Demczyszak (3:41,01 – rekord życiowy), Bartosz Nowicki (3:41,42 – już wcześniej w tym sezonie notował lepsze rezultaty), Łukasz Parszczyński (3:41,76) oraz Adam Czerwiński (3:42,92). Rozważano, że w Paryżu na tym dystansie 
wystąpią Demczyszak, Nowicki i Czerwiński, a Parszczyński zostanie zgłoszony do biegu na 3000 metrów. W drugim dniu halowych mistrzostw kraju rozegrano m.in. finałowe biegi na 400 metrów mężczyzn. Zgodnie z kryteriami przyjętymi przez PZLA do składu sztafety 4 x 400 metrów zakwalifikowali się medaliści: Marcin Marciniszyn, Łukasz Krawczuk i Marcin Sobiech oraz dwóch zawodników z najlepszymi wynikami z tego sezonu, którzy nie znaleźli się na podium mistrzostw Polski: Jakub Krzewina i Mateusz Fórmański.
Po zakończeniu okresu zdobywania minimum rozegrany został w Sztokholmie mityng XL Galan 2011, podczas którego wartościowe wyniki uzyskali reprezentanci Polski na halowe mistrzostwa – Lidia Chojecka zajęła w biegu na 3000 metrów trzecie miejsce z najlepszym w sezonie wynikiem 8:44,25, Marcin Lewandowski – po powrocie na bieżnię po krótkiej chorobie – był piąty w biegu na 1000 metrów ustanawiając czasem 2:19,21 rekord życiowy. Startujące w biegu na 1500 metrów Lidia Chojecka i Renata Pliś uzyskały wyniki 4:05,38 i 4:07,10 – uzyskując odpowiednio, drugi i czwarty najlepszy wynik w historii polskiej lekkoatletyki.
Skład reprezentacji Polski na HME w Paryżu.
Po zakończeniu halowych mistrzostw Polski prezes PZLA Jerzy Skucha i dyrektor sportowy związku Piotr Haczek ogłosili skład reprezentacji na halowe mistrzostwa Europy w Paryżu. Ekipa będzie liczyła 17 lub 18 zawodników, w zależności od decyzji Marcina Lewandowskiego o starcie we Francji – ostatecznie średniodystansowiec postanowił wystąpić we Francji co oznacza, że reprezentacja liczy 18 sportowców.
Przebieg zawodów.
Jako pierwsze w paryskiej hali wystąpiły Karolina Tymińska w pięcioboju oraz Małgorzata Trybańska w trójskoku. Wieloboistka po biegu na 60 metrów przez płotki (8,34 – wyrównany rekord życiowy) zajmowała piąte miejsce, a trójskoczkini z wynikiem 13,90 nie awansowała do finału. W kolejnej konkurencji – biegu na 3000 metrów – Łukasz Parszczyński nie awansował do finału, Tymińska zajęła dziewiąte miejsce w skoku wzwyż (1,74) i była 6. w pchnięciu kulą (14,06). Po trzech konkurencjach rywalizacji wielobojowej Polka z wynikiem 2753 punktów zajmowała czwarte miejsce. W sesji popołudniowej pierwsza wystąpiła Tymińska, która w skoku w dal do pięcioboju była druga z wynikiem 6,33, a w całym wieloboju czwarta. O godzinie 16:15 rozpoczęły się eliminacje skoku o tyczce mężczyzn, w których po zaliczeniu w pierwszych próbach wysokości 5,40, 5,55 oraz 5,65 Paweł Wojciechowski zajął ex aequo z Renaud Lavillenie i Timem Lobingerem pierwsze miejsce. Kolejnymi reprezentantami Polski, którzy wystąpili w Paryżu byli średniodystansowcy Marcin Lewandowski i Adam Kszczot – obaj wygrali swoje biegi eliminacyjne (odpowiednio z wynikami 1:48,81 oraz 1:51,02) i awansowali do sobotnich półfinałów. W biegu na 1500 metrów kobiet Sylwia Ejdys była w swoim biegu eliminacyjnym druga z wynikiem 4:11,04, a Renata Pliś wygrała swój bieg z czasem 4:12,15 – obie zawodniczki awansowały do kolejnej rundy czempionatu. W ostatniej konkurencji pięcioboju – biegu na 800 metrów – Karolina Tymińska wygrała swoją serię, uzyskała piąty czas spośród wszystkich zawodniczek i w ostatecznej klasyfikacji wieloboju zajęła czwarte miejsce.
W sobotę 5 marca pierwszą zawodniczką z Polski, która wystąpiła w Paryżu była Anna Rogowska – rozpoczęcie eliminacje skoku o tyczce kobiet zaplanowano na 9:05. Rogowska po zaliczeniu w pierwszej próbie wysokości 4,45, opuszczeniu 4,50 ponownie w pierwszej próbie uzyskała wynik 4,55 i awansowała do finału z pierwszego miejsca. W eliminacjach biegu na 3000 metrów startowały Sylwia Ejdys i Lidia Chojecka – pierwsza zawodniczka nie ukończyła biegu eliminacyjnego chcąc oszczędzić siły na dystans o połowę krótszy, a Chojecka z czasem 9:06,44 awansowała do niedzielnego finału. Sesję popołudniowa z Polaków najwcześniej zaczęli występujący w biegu na 1500 metrów Adam Czerwiński, Mateusz Demczyszak oraz Bartosz Nowicki – z grona tych zawodników jedynie Nowicki awansował do niedzielnego finału z wynikiem 3:43,75. W półfinałowych biegach na 800 metrów Adam Kszczot i Marcin Lewandowski zajęli drugie lokaty i awansowali do finału zaplanowanego na 6 marca. Paweł Wojciechowski w konkursie skoku o tyczce, w którym Francuz Renaud Lavillenie ustanowił rekord halowego czempionatu wynikiem 6,03, w trzeciej próbie zaliczył wysokość 5,51, opuścił 5,61, w drugiej próbie przeskoczył 5,71 i trzykrotnie strącił poprzeczkę umieszczoną na wysokości 5,76 zajmując czwarte miejsce. W finałowym biegu na 1500 metrów kobiet Renata Pliś z czasem 4:15,16 zajęła czwarte miejsce tracąc do trzeciej na mecie jedną sekundę, a Sylwia Ejdys przybiegła na metę na ostatniej pozycji uzyskując rezultat 4:20,99.
Ostatnim dniem zawodów była niedziela 6 marca – Polacy tego dnia startowali w pięciu finałach. Jako pierwsza do rywalizacji o medale przystąpiła Lidia Chojecka startująca w biegu na 3000 metrów – Polka przez cały dystans znajdowała się w czołówce, 300 metrów przed metą wyszła na prowadzenie a ostatecznie zakończyła rywalizację na trzecim miejscu z czasem 8:58,30 zdobywając już szósty w karierze medal halowych mistrzostw Starego Kontynentu. Kilkanaście minut później w finale biegu na 800 metrów dwa medale przypadły kolejnym reprezentantom Polski – złoto i tytuł halowego mistrza Europy zdobył Adam Kszczot z czasem 1:47,87, a na drugim miejscu linię mety minął mistrz Europy ze stadionu z 2010 roku Marcin Lewandowski (1:48,23). Pierwszy raz w historii halowego czempionatu dwóch Polaków stanęło na podium w biegu na 800 metrów – po złocie Pawła Czapiewskiego Kszczot został drugim w historii polskim halowym mistrzem Europy na tym dystansie. Brązowy medal w biegu na 1500 metrów zdobył Bartosz Nowicki, dla którego był to pierwszy sukces w seniorskiej imprezie międzynarodowej – dotychczas największym osiągnięciem zawodnika było złoto mistrzostw Europy juniorów z 2003. Drugi złoty medal w paryskich zawodach zdobyła dla Polski Anna Rogowska, która wynikiem 4,85 ustanowiła absolutny rekord Polski w skoku o tyczce – rezultat ten jest trzecim w historii kobiecego skoku o tyczce w hali. Rogowska konkurs zaczęła od udanego skoku na 4,35, w drugiej próbie pokonała poprzeczkę zawieszoną na wysokości 4,60 oraz w pierwszym podejściu 4,70. Gdy podobnie jak Niemka Silke Spiegelburg tyczarka w drugim podejściu przeskoczyła 4,75 obie zawodniczki prowadziły w konkursie ex aequo. Niemce nie udało się osiągnąć lepszego rezultatu, a Rogowska pokonała w pierwszej próbie 4,80 i w drugiej 4,85 – na koniec bez powodzenia trzykrotnie atakowała poprzeczkę zawieszoną na wysokości 4,91. Na koniec zawodów w hali Bercy rozegrano bieg sztafetowy 4 x 400 metrów, w którym reprezentacja Polski w składzie Mateusz Fórmański, Marcin Marciniszyn, Łukasz Krawczuk i Jakub Krzewina zajęła z czasem 3:09,31 piąte miejsce.

</doc>
<doc id="2215286" url="https://pl.wikipedia.org/wiki?curid=2215286" title="Mantyla">
Mantyla

Mantyla, mantylka, mantilla (z łac. "mantellum" – okrycie) – odmiana welonu lub szala zarzucanego na głowę i ramiona, wykonana z koronki lub cienkiej tkaniny jedwabnej.
Charakterystyka.
Element stroju ludowego noszonego przez kobiety w niektórych rejonach Hiszpanii, zazwyczaj koloru czarnego lub białego (z rzadka czerwonego).
Mantyla przytrzymywana jest na włosach przez wysoki kok z tyłu głowy oraz ozdobny grzebień i starannie drapowana na ramionach. Czarną noszono zazwyczaj m.in. na "fiesty" oraz w Wielkim Tygodniu, białą natomiast – w Poniedziałek Wielkanocny i na walki byków. Mantyle są bardzo kosztowne i często przekazywane w linii żeńskiej z pokolenia na pokolenie.
Mantyla może wywodzić się od rodzaju peleryn, nazywanych "manton". W ubiorze ogólnoeuropejskim forma okryć głowy zbliżona do klasycznej mantyli była popularna w XVII w.
W regionalnych odmianach stroju hiszpańskiego mantyla rozpowszechniła się w XVII-XVIII w. i spopularyzowała w wieku XIX. Pojawiała się często na obrazach Diego Velázqueza i Francisca Goi. Początkowo była niewielkich rozmiarów, jednak rozpowszechnianie się rozbudowanych uczesań w typie koka, które pozwalały na umieszczanie we włosach wysokich grzebieni, powodowało, że forma mantyli stawała się coraz bardziej spiętrzona nad czołem.

</doc>
<doc id="2215299" url="https://pl.wikipedia.org/wiki?curid=2215299" title="Hubert Gross">
Hubert Gross



</doc>
<doc id="2215302" url="https://pl.wikipedia.org/wiki?curid=2215302" title="André-Joël Eboué">
André-Joël Eboué

André-Joël Eboué (ur. 25 czerwca 1974 w Jaunde), kameruński piłkarz, występuje na pozycji bramkarza.
Kariera klubowa.
Swoją karierę André-Joël Eboué rozpoczął w Canonie Jaunde. Z Canonem zdobył mistrzostwo Kamerunu w 1991. W 1995 trafił do Europy do belgijskiego RAA Louviéroise, lecz szybko powrócił do Kamerunu do Tonnerre Jaunde. Drugi raz trafił do Europy w 1997 do drugoligowej wówczas Sevilli. W klubie z Andaluzji występował tylko w rezerwach nie przebijając się do pierwszego zespołu. Potem występował w Portugalii w O Elvas i trzecioligowym włoskim AS Varese 1910. Od 2002 występuje klubach z niższych lig francuskich.
Kariera reprezentacyjna.
André-Joël Eboué ma na swoim koncie cztery występy w reprezentacji Kamerunu w 2003 roku. W tym samym roku został powołany na Pucharu Konfederacji. Na turnieju we Francji był rezerwowym i nie wystąpił w żadnym meczu.

</doc>
<doc id="2215307" url="https://pl.wikipedia.org/wiki?curid=2215307" title="GE Galan 2011">
GE Galan 2011



</doc>
<doc id="2215310" url="https://pl.wikipedia.org/wiki?curid=2215310" title="Burkina Faso na Letnich Igrzyskach Olimpijskich 2004">
Burkina Faso na Letnich Igrzyskach Olimpijskich 2004

Burkina Faso na Letnich Igrzyskach Olimpijskich 2004 reprezentowało 5 zawodników, 3 mężczyzn i 2 kobiety.

</doc>
<doc id="2215311" url="https://pl.wikipedia.org/wiki?curid=2215311" title="Kiss + Swallow">
Kiss + Swallow

Kiss + Swallow – pierwszy długogrający, studyjny album projektu IAMX, wydany 13 lipca 2004 roku.
Płyta ta składa się w części z utworów napisanych z myślą o czwartym, niezrealizowanym albumie grupy Sneaker Pimps, czyli np. nagranych w wersjach demo "Kiss + Swallow", "Sailor", "Naked But Safe", "Missile" oraz "i-polaroids".
Autorem tekstów do "Naked But Safe", "Missile" i "White Suburb Impressionism" jest Ian Pickering (Sneaker Pimps). Tekst do "You Stick It in Me" napisała Sue Denim (Robots in Disguise). Denim jest również autorką zdjęcia zdobiącego front okładki.
Lista utworów.
oryginalna.
"opracowano na podstawie materiału źródłowego":
reedycja 2006.
W 27 listopada 2006 roku na rynku europejskim ukazała się reedycja albumu zawierająca dodatkowe utwory i teledysk. W 2008 roku wydano ją w zmienionej okładce w Stanach Zjednoczonych,
"opracowano na podstawie materiału źródłowego":
Single.
Kiss + Swallow.
Singel "Kiss + Swallow" ukazał się w 2004 roku. Utwór był promowany teledyskiem. Singel wydano w dwóch wersjach:
Kiss + Swallow (CD, Tennis Schallplatten).
Tennis Schallplatten, CD, 2004.
Lista utworów:
Ta wersja singla "Kiss + Swallow" ukazała się także w formie "downloadu". 3 lipca 2020 wersja cyfrowa została wydana ponownie.
Kiss + Swallow (CD, Loser Friendly Records).
Singel promocyjny, Loser Friendly Records, CD, 2004.
Lista utworów:
Kiss + Swallow (CD, Bang! Music).
Singel promocyjny, Bang! Music (Belgia), CD, 2004.
Lista utworów:
Kiss + Swallow (12", Moonbootique Recordings).
Moonbootique Recordings, płyta gramofonowa 12", 2004.
Lista utworów:
Your Joy Is My Low.
Your Joy Is My Low (Acute Music, 2004).
Minialbum "Your Joy Is My Low" wydano na CD nakładem wytwórni Acute Music w czerwcu 2004 roku w Austrii podczas tamtejszej trasy koncertowej. Nakład był limitowany do liczby 222 egzemplarzy.
Lista utworów:
Your Joy Is My Low (Radio Edit).
Singel promocyjny wydany na CD w 2004 roku nakładem belgijskiej wytwórni Anorak Supersport.
Lista utworów:
Your Joy Is My Low (Mister Torpedo Remix).
Singel promocyjny wydany na CD w 2005 roku nakładem belgijskiej wytwórni Anorak Supersport.
Lista utworów:
Your Joy Is My Low Remixes.
EPka "Your Joy Is My Low Remixes" ukazała się 26 maja 2005, nakładem belgijskiej wytwórni Anorak Supersport. Nakład był limitowany do liczby 500 egzemplarzy.
Lista utworów:
Minialbum "Your Joy Is My Low Remixes" został wydany także w formie "downloadu". 10 lipca 2020 wersja cyfrowa została wznowiona jako "Your Joy Is My Low - EP" z okładką taką samą jaką miała EPka "Your Joy Is My Low" z 2004 roku.
Missile.
"Missile" promowały dwa różne teledyski. W jednym widać Chrisa Cornera zanurzonego w wannie z wodą, z ustami zaklejonymi taśmą, na której znajdują się zmieniające się kolejno napisy: "LOVE ME" ("kochaj mnie"), "HATE ME" ("nienawidź mnie") i "HELP ME" ("pomóż mi"). Czyjaś ręka zmusza jego głowę do pozostania pod wodą. W drugim wideoklipie piosenkarz występuje wspólnie z Sue Denim. Między obojgiem zdaje się toczyć rodzaj erotycznej gry, w której skrępowany Corner pełni rolę "niewolnika".
Piosenka została wydana na singlu promocyjnym. 
Lista utworów (Tennis Schallplatten, CD, 2005):

</doc>
<doc id="2215312" url="https://pl.wikipedia.org/wiki?curid=2215312" title="Jean-Claude Périsset">
Jean-Claude Périsset

Jean-Claude Périsset (ur. 13 kwietnia 1939 w Estavayer-le-Lac) – szwajcarski duchowny katolicki, arcybiskup, nuncjusz apostolski.
Życiorys.
28 czerwca 1964 otrzymał święcenia kapłańskie i został inkardynowany do diecezji Lozanny, Genewy i Fryburga. W 1971 rozpoczął przygotowanie do służby dyplomatycznej na Papieskiej Akademii Kościelnej.
16 listopada 1996 został mianowany przez Jana Pawła II sekretarzem pomocniczym Papieskiej Rady do spraw Popierania Jedności Chrześcijan oraz biskupem tytularnym "Accia". Sakry biskupiej 6 stycznia 1997 r. udzielił mu papież Jan Paweł II. 
12 listopada 1998 został mianowany pro-nuncjuszem apostolskim w Rumunii oraz (od 2003) akredytowanym przedstawicielem w Mołdawii. Jednocześnie podniesiono go do godności arcybiskupa tytularnego "Iustiniana Prima".
15 października 2007 został przeniesiony do nuncjatury w Niemczech. 21 września 2013 zastąpił go abp Nikola Eterović

</doc>
<doc id="2215313" url="https://pl.wikipedia.org/wiki?curid=2215313" title="Kiss &amp; Swallow">
Kiss &amp; Swallow



</doc>
<doc id="2215317" url="https://pl.wikipedia.org/wiki?curid=2215317" title="Telewizja 3D">
Telewizja 3D

Telewizja 3D (3DTV) – telewizja, która nadaje obraz trójwymiarowy i telewizory, które go wyświetlają.
Historia.
Pierwszy anaglifowy film został wyprodukowany w 1915 roku, pierwszy publiczny pokaz filmu 3D ("The Power of Love") odbył się w 1922. Telewizja trójwymiarowa została zaprezentowana 10 sierpnia 1928 roku przez Johna Logie Bairda. Stacje telewizyjne nadające w 3D pojawiły się w 2009 roku. W 2010 roku trójwymiarowe telewizory zaczęły być wykorzystywane do gier wideo.
Nie licząc eksperymentów z techniką anaglifową, pierwszą transmisję 3D w Polsce przeprowadziła telewizja Canal+ 15 maja 2010. Był to mecz ekstraklasy piłki nożnej pomiędzy Wisłą Kraków i Odrą Wodzisław. W dniu 4 grudnia 2010 zadebiutował pierwszy polski kanał 3DTV o nazwie nShow 3D, uruchomiony przez platformę cyfrową n (nadawał do 15 grudnia 2011), a 17 grudnia 2010 Canal+ 3D (nadawał do 5 kwietnia 2013). Audycje 3D nadawane były również na kanałach nPremium i nPremium 2.
Od 2011 roku wyłącznie audycje 3D emitują 4 stacje spółki Astro S.A. Next Man 3D, Next Lejdis 3D, Next Young 3D i Next TV 3D. Natomiast audycje 3D jako pasma programowe nadawane są również od 7 października 2012 r. na kanale TVP HD w cyklu "Strefa 3D", a od 5 kwietnia 2013 na kanale Canal+ Family 2 HD.
W 2017 r. LG oraz Sony zakończyło produkcję telewizorów 3DTV, były to ostatnie koncerny tworzące taki sprzęt.
Dnia 7 lutego 2018 r., z wyłączeniem włoskiego Sky3D, zakończono przekaz satelitarny kanałów 3D.
Technologia.
Telewizory 3D mogą wyświetlać obraz trójwymiarowy na różne sposoby:

</doc>
<doc id="2215321" url="https://pl.wikipedia.org/wiki?curid=2215321" title="Tło rentgenowskie">
Tło rentgenowskie

Tło rentgenowskie – promieniowanie obserwowane w zakresie rentgenowskim, które dociera do nas z obrębu Drogi Mlecznej (tzw. miękkie tło rentgenowskie, w zakresie do ok. 1 keV) lub spoza Galaktyki.
Miękkie tło rentgenowskie jest produkowane głównie przez gorący gaz w ośrodku międzygwiazdowym, przede wszystkim w obrębie tzw. Lokalnego Bąbla. Jego źródłem może być ponadto plazma o temperaturze rzędu miliona kelwinów znajdująca się w obrębie halo naszej Galaktyki. Miękka emisja rentgenowska może pochodzić również z Układu Słonecznego, a promieniowanie powstaje w wyniku oddziaływania zjonizowanego wiatru słonecznego z atomami obecnymi w górnych warstwach atmosfery Ziemi. Za pochodzenie twardego tła rentgenowskiego odpowiadają przede wszystkim aktywne galaktyki oraz inne, nierozróżnialne źródła.
Tło rentgenowskie jest przedmiotem obserwacji wielu sztucznych satelitów, takich jak Chandra, XMM-Newton, INTEGRAL.

</doc>
<doc id="2215324" url="https://pl.wikipedia.org/wiki?curid=2215324" title="Unni">
Unni

Unni (zm. 17 września 936 roku w Birce) – arcybiskup Hamburga-Bremy od 918 roku, apostoł Skandynawii.
Życie.
Unni prawdopodobnie pochodził z jednej z możnych rodzin saskich (Immedingów – potomków Widukinda – lub Billungów). Był benedyktyńskim mnichem w Korvey. W 918 roku został mianowany przez króla Niemiec Konrada I arcybiskupem Hamburga-Bremy, mimo iż kler i ludność diecezji wskazali innego kandydata. Początkowo objęta przezeń diecezja była zagrożona ze strony Duńczyków rządzonych przez Gorma Starego i nie mógł prowadzić misji na północy, wcześniej kierowanych przez jego poprzedników (m.in. Ansgara), a porzuconych w poprzednich dziesięcioleciach na skutek wojen. Dopiero gdy w 934 roku król Henryk I Ptasznik pokonał Gorma, Unni podjął misję ewangelizacyjną w Skandynawii. Za zgodą króla osobiście wyruszył do Danii, gdzie zyskał zapewnienie opieki dla chrześcijan u syna Gorma Starego Haralda Sinozębego (choć on sam jeszcze wówczas się nie ochrzcił); następnie udał się do Szwecji. Podczas tej wyprawy zmarł w mieście Birka. Jego ciało zostało tam pochowane, z wyjątkiem głowy, która miała być zabrana przez jego towarzyszy podróży i pochowana pod ołtarzem katedry w Bremie. Unni zyskał miano "trzeciego apostoła Północy", został także uznany za świętego.

</doc>
<doc id="2215326" url="https://pl.wikipedia.org/wiki?curid=2215326" title="Harperocallis flava">
Harperocallis flava

Harperocallis flava McDaniel – gatunek roślin z monotypowego rodzaju "Harperocallis" w rodzinie kosatkowatych, endemiczny dla doliny rzeki Apalachicola w północnej Florydzie, 
Nazwa naukowa rodzaju została nadana na cześć Rolanda McMillana Harpera, badacza flory południowo-zachodnich Stanów Zjednoczonych, do nazwiska którego dodano greckie słowo ("kallos"), znaczące "piękno", podkreślające urodę kwiatów tych roślin. Epitet gatunkowy "flavus" w języku łacińskim oznacza "żółty" i odnosi się do koloru płatków korony kwiatu.
Zagrożenie i ochrona.
Gatunek został uznany w Stanach Zjednoczonych za krytycznie zagrożony (status G1). Jest endemiczny dla 3 hrabstw Florydy: Franklin, Liberty i Bay. Populacja tego gatunku w 1983 została o szacowana na poziomie 6000 osobników. Notuje się ciągły spadek liczności. Przyszłość gatunku jest niepewna z uwagi na niewielki zasięg, spadek liczności, jednolitość genetyczną i zagrożenia ze strony działalności człowieka.

</doc>
<doc id="2215327" url="https://pl.wikipedia.org/wiki?curid=2215327" title="Mi-38">
Mi-38

Mi-38 (ros. Ми-38) – radziecki, a następnie rosyjski śmigłowiec wielozadaniowy wytwórni Moskiewska Fabryka Śmigłowców im. Michaiła Mila przeznaczony w przyszłości do wypełniania zadań maszyn Mi-8 i Mi-17
Historia.
Program budowy następcy śmigłowców Mi-8 rozpoczęto jeszcze w czasach Związku Radzieckiego w 1983 roku. Model maszyny po raz pierwszy pokazano w radzieckiej telewizji w 1985 roku. W 1989 roku Uchwała rządowa zakładała pierwszy lot nowo projektowanego śmigłowca w 1995 roku. Upadek ZSRR, a następnie kryzys gospodarczy w jakim w latach 90. ubiegłego wieku pogrążyła się Rosja nie sprzyjał postępowi prac nad Mi-38. Próbą ratowania konstrukcji było włączenie do programu budowy Mi-38 w 1994 roku firmy Eurocopter. Jednak w 2003 roku Eurocopter został zmuszony do wycofania się z programu. Dopiero 22 grudnia 2003 roku gotowy pierwszy prototyp (oznaczony jako OP-1) wzbił się po raz pierwszy w powietrze. Rok później, 25 sierpnia 2004 roku rozpoczęto pełny program badań w locie. Maszyna miała kanadyjskie silniki turbowałowe Pratt &amp; Whitney Canada XPW127/5, nowy kadłub, ale cała analogowa awionika została wziętą z seryjnego śmigłowca Mi-8MT. Pomimo to Mi-38 charakteryzował się bardzo dobrymi parametrami lotu. 27 września 2006 roku Mi-38 osiągnął rekordowy pułap dynamiczny 8 170 metrów. Mi-38 zaprezentował zdolność wykonywania zawisu bez wpływu ziemi z masą 16 350 kg oraz pułap statyczny 3 100 metrów z masą startową 14 200 kg. Do maja 2008 roku pierwszy prototyp wylatał około 100 godzin, a w 2010 roku dalsze próby przerwano, do tego czasu pierwszy prototyp wykonał 84 loty.
Ogromne opóźnienia w budowie i badaniach wpłynęły na wielokrotnie przesuwaną datę rozpoczęcia produkcji seryjnej. W 2001 roku w państwowym Programie Rozwoju Cywilnej Techniki Lotniczej zakładano uruchomienie produkcji w 2005 roku. Po pierwszym locie datę dostaw przesunięto na 2008 rok. Kolejne doniesienia wskazywały rok 2013 jako datę rozpoczęcia seryjnej produkcji Mi-38. 27 sierpnia 2010 roku w zakładzie Kazan Helicopters ukończono budowę drugiego prototypu (OP-2), wzniósł się on po raz pierwszy w powietrze 24 grudnia 2010 roku (niektóre źródła podają datę 30 października 2010 roku). Nowa maszyna otrzymała nowy, zintegrowany system awioniki IBKW-38, który pozwolił zmniejszyć załogę z trzech do dwóch ludzi. Kabina urządzona według wymogów glass cockpit z czterema kolorowymi wyświetlaczami. W maszynie zamontowano wyremontowane silniki pochodzące z pierwszego prototypu. Nie jest jasne, jakimi silnikami będą docelowo napędzane seryjne Mi-38. Do tej pory silniki dostarczała firma Pratt &amp; Whitney Canada, która 15 maja 2008 roku podpisała w Moskwie memorandum o seryjnej produkcji silników Pratt &amp; Whitney Canada PW127/TS przeznaczonych dla Mi-38. Miały być one montowane w zakładach w Ufie z części dostarczanych przez Kanadyjczyków. Jednak w 2010 roku rosyjska Połączona Korporacja Silnikowa zrzeszająca rodzimych producentów ogłosiła, że w związku z rozpoczęciem prac nad silnikiem Klimov TW7-117W i przygotowaniami do uruchomienia jego seryjnej produkcji, montaż silników PW127/TS nie jest już potrzebny. Uruchomienie montażu silników kanadyjskich w Rosji nie sprzyjały wydarzenia polityczne związane z wojną w Osetii Południowej w 2008 roku. Pod wpływem nacisku Departamentu Stanu USA Pratt &amp; Whitney Canada wstrzymał dostawy podzespoły do montażu silników do Rosji. Pomimo że za kanadyjskimi silnikami opowiadali się producenci śmigłowca zadecydowano o montażu rosyjskich silników.
Rosyjski silnik TW7-117W został zamontowany w trzecim prototypie śmigłowca (OP-3), którego oblot planowany był w pierwszej połowie 2011 roku. Trzeci prototyp ma zmodyfikowaną przekładnie, jak również nowy pomocniczy zespół napędowy. Maszyna z rosyjskimi silnikami wzbiła się do swojego pierwszego lotu 13 listopada 2013 roku. Te same silniki zamontowano w pierwszym prototypie po wymontowaniu z niego kanadyjskich jednostek napędowych. OP-1 z nowymi silnikami miał wzbić się w powietrze w 2011 roku, jednak jeszcze przed startem rozpadła się przekładnia główna opóźniając dalsze prace.
Śmigłowiec Mi-38 z silnikiem PW127/TS został certyfikowany przez Federalną Agencję Transportu Lotniczego Rosji (Rosawiacja) w grudniu 2015, natomiast w wariant śmigłowca Mi-38T z silnikiem TW7-117W
uzyskał certyfikat tej samej agencji w 2016r.
W 2019r. rosyjskie ministerstwo obrony zamówiło śmigłowce w wersji MI-38T dla rosyjskiej armii, pierwsze egzemplarze trafiły pod koniec 2019, w 2022 rosyjskie ministerstwo obrony zawarło kontrakt na dostawę dwóch śmigłowców z luksusowymi kabinami do przewozów VIP.

</doc>
<doc id="2215329" url="https://pl.wikipedia.org/wiki?curid=2215329" title="Laborante de Panormo">
Laborante de Panormo



</doc>
<doc id="2215330" url="https://pl.wikipedia.org/wiki?curid=2215330" title="3DTV">
3DTV



</doc>
<doc id="2215331" url="https://pl.wikipedia.org/wiki?curid=2215331" title="Parfait Ngon Adjam">
Parfait Ngon Adjam

Claude Parfait Ngon A Djam (ur. 24 stycznia 1980 w Duali) – kameruński piłkarz, występujący na pozycji napastnika.
Kariera klubowa.
Swoją karierę Parfait Ngon Adjam rozpoczął w Cotonsport Garoua. Z Cotonsport zdobył mistrzostwo Kamerunu w 2001. W latach 2002–2003 występował w Canonie Jaunde, z którym zdobył mistrzostwo w 2002 roku. Ostatnim klub Ngon Adjama w Kamerunie był Union Duala, z którego wyjechał do Europy w 2004 do łotewskiego FK Rīga.
W latach 2006–2007 występował w najsłynniejszym łotweskim klubie – Skonto FC. W 2007 opuścił Łotwę i przeniósł się do drugoligowego duńskiego AC Horsens. Od 2009 roku Ngon Adjam występuje w lidze indonezyjskiej.
Kariera reprezentacyjna.
Parfait Ngon Adjam ma za sobą powołanie do reprezentacji Kamerunu na Puchar Konfederacji 2003. Na turnieju we Francji był rezerwowym i nie wystąpił w żadnym meczu.

</doc>
<doc id="2215332" url="https://pl.wikipedia.org/wiki?curid=2215332" title="Jacques Catts Pressoir">
Jacques Catts Pressoir

Jacques Catts Pressoir (ur. 1892, zm. 8 września 1954) – haitański chemik, historyk, geograf i fizyk, zajmujący się również geologią. Poświęcał się także działalności społeczno-politycznej.
Kształcił się w Lycée Petion w Port-au-Prince. Następnie studiował w stołecznych École des Sciences Appliquées i École Nationale de Medicine. W latach 1913–1922 i 1931–1944 pracował jako wykładowca filozofii, nauk społecznych, fizyki i chemii w Lycée Petion. Był jednym z założycieli powołanego w 1923 Stowarzyszenia Historii i Geografii Haiti (pełnił kolejno funkcje jego sekretarza, sekretarza generalnego i, od 1947, prezesa). W 1947 został profesorem geografii w École Normale Superieure. Funkcję tę pełnił do 1950. W 1954 wybrano go na prezesa Stowarzyszenia Chemików i Przyrodników.
Jako historyk zajmował się dziejami medycyny i religii.

</doc>
<doc id="2215333" url="https://pl.wikipedia.org/wiki?curid=2215333" title="Eutropiusz (historyk)">
Eutropiusz (historyk)

Eutropiusz (ur. ok. roku 320, zm. po roku 387) – późnorzymski historyk i urzędnik państwowy, autor "Brewiarium od założenia Miasta".
Życie i kariera zawodowa.
Eutropiusz pochodził z dobrze sytuowanej rodziny. Za panowania cesarza Konstancjusza II (337–361) piastował prawdopodobnie urząd "magister epistularum", na którym utrzymał się także w okresie rządów Juliana Apostaty (361–363). W roku 363 wziął udział w nieudanej wyprawie Juliana na Persję. Następnie, w czasach cesarza Walensa (364–378), Eutropiusz dostąpił kolejnych zaszczytów: został włączony do grona senatorów, być może sprawował także funkcję "magister memoriae". Sprawował prokonsulat Azji (w roku 370/371), następnie stanowisko prefekta pretorium Illirii (styczeń 380 roku do września 381 roku). Zwieńczeniem jego kariery publicznej była godność konsula, którą otrzymał wraz z cesarzem Walentynianem II w 387 roku.
Brewiarium od założenia Miasta.
Na życzenie Walensa, Eutropiusz napisał streszczenie dziejów rzymskich poczynając od 754/753 p.n.e., czyli daty uznawanej tradycyjnie za rok założenia Rzymu, a kończąc na roku 364 n.e. Ponad 1000 lat historii państwa rzymskiego zmieścił w dziesięciu księgach, dokonując wyboru materiału z dzieł licznych wcześniejszych autorów (m.in. Liwiusza, Plutarcha, czy Swetoniusza) i skracając wszystko do rozmiarów popularnego i pożądanego przez ówczesnych czytelników brewiarium. Dzieło powstało najpewniej między końcem 369 a końcem 370 roku.
Dzieło Eutropiusza cieszyło się ze względu na swoją zwartość i styl dużym powodzeniem nie tylko w Cesarstwie Rzymskim, ale także długo po jego upadku. Autor pisał stylem prostym, bez sztucznej i przesadnej retoryki, w przeciwieństwie do swojego poprzednika - Aureliusza Wiktora - odbiega od naśladownictwa stylu Salustiusza, czy Tacyta.

</doc>
<doc id="2215336" url="https://pl.wikipedia.org/wiki?curid=2215336" title="N3D">
N3D

n3D – amerykański kanał telewizyjny w technologii 3DTV dostępny w USA na platformie cyfrowej DirecTV. 
Kanał rozpoczął emisję 1 lipca 2010. Jest sponsorowany przez firmę Panasonic i dostępny wyłącznie na platformie DirecTV. To pierwszy na świecie kanał 3DTV nadający przez całą dobę.

</doc>
<doc id="2215338" url="https://pl.wikipedia.org/wiki?curid=2215338" title="Twierdzenie Laskera-Noether">
Twierdzenie Laskera-Noether



</doc>
<doc id="2215340" url="https://pl.wikipedia.org/wiki?curid=2215340" title="Dinamo Azotara Pancevo">
Dinamo Azotara Pancevo



</doc>
<doc id="2215342" url="https://pl.wikipedia.org/wiki?curid=2215342" title="Khimik Jużne">
Khimik Jużne



</doc>
<doc id="2215344" url="https://pl.wikipedia.org/wiki?curid=2215344" title="Johann Friedrich Wilhelm Herbst">
Johann Friedrich Wilhelm Herbst

Johann Friedrich Wilhelm Herbst (ur. 1 listopada 1743 w Petershagen, zm. 5 listopada 1807 w Berlinie) – niemiecki naturalista, entomolog i karcynolog; duchowny ewangelicki. 
Życiorys.
Johann Friedrich Wilhelm Herbst urodził się 1 listopada 1743 roku w Petershagen. 
Po ukończeniu studiów teologicznych na uniwersytecie w Halle pracował jako guwernant. W 1769 roku został pastorem polowym w pułku piechoty, a kilka lat później pastorem korpusu kadetów w Berlinie. W 1782 roku został 3. a w 1798 roku 2. diakonem w Kościele Mariackim w Berlinie. Od 1805 roku aż do śmierci pełnił funkcję archidiakona. 
Jednocześnie prowadził badania przyrody – zajmował się zoologią, a w szczegòlności entomologią. 
Był wraz z Carlem Gustavem Jablonskym (1756–1787) redaktorem pracy "Naturgeschichte der in- und ausländischen Insecten" (1785–1806, 10 tomów), która była jedną z pierwszych prób kompletnego przeglądu rzędu Coleoptera.
Herbst zmarł 5 listopada 1807 roku w Berlinie.
Publikacje.
Publikacje podane za Neue Deutsche Biographie: 

</doc>
<doc id="2215345" url="https://pl.wikipedia.org/wiki?curid=2215345" title="Véronique Brouquier">
Véronique Brouquier

Véronique Brouquier (ur. 28 maja 1957) – francuska florecistka, dwukrotna medalistka olimpijska.
Brała udział w dwóch igrzyskach (IO 80, IO 84), na obu zdobywała medale w drużynie. Triumfowała w 1980, w 1984 reprezentacja Francji zajęła trzecie miejsce. W 1982 i 1987 była mistrzynią Francji.

</doc>
<doc id="2215346" url="https://pl.wikipedia.org/wiki?curid=2215346" title="Veronique Brouquier">
Veronique Brouquier



</doc>
<doc id="2215348" url="https://pl.wikipedia.org/wiki?curid=2215348" title="Novsko ždrilo">
Novsko ždrilo

Novsko ždrilo – adriatycka cieśnina łącząca Novigradsko more z Kanałem Welebickim, w Chorwacji. Jest długa na 4 kilometry, szeroka do 400 metrów i głęboka do 30 metrów.
Nad cieśniną znajdują się dwa mosty Maslenica – tzw. „nowy” nad autostradą A1 oraz „stary” nad drogą D8 (w rzeczywistości ten drugi jest młodszy, gdyż został zniszczony podczas ostatniej wojny).

</doc>
<doc id="2215352" url="https://pl.wikipedia.org/wiki?curid=2215352" title="GAZ-A">
GAZ-A

GAZ-A − samochód osobowy klasy średniej produkowany przez firmę GAZ w latach 1932-1936. Dostępny jako 4-drzwiowy faeton. Do napędu użyto napędzanego benzyną dolnozaworowego silnika R4 o pojemności 3,3 litra. Moc przenoszona była na oś tylną poprzez 3-biegową manualną skrzynię biegów. Samochód wyposażony był w mechaniczne hamulce na obu osiach.
Samochód był wierną kopią amerykańskiego Forda A. GAZa-A nazywano potocznie "Gazikiem". Był to pierwszy radziecki samochód osobowy. Przez 4 lata produkcji powstało 41 917 egzemplarzy modelu. Następcą został GAZ-M1.

</doc>
<doc id="2215353" url="https://pl.wikipedia.org/wiki?curid=2215353" title="Zjednoczenie Niemieckie">
Zjednoczenie Niemieckie

Zjednoczenie Niemieckie (niem. "Deutsche Vereinigung", DV) – niemiecka organizacja o profilu narodowo-socjalistycznym, działająca w województwie pomorskim i poznańskim w granicach II RP w latach 1934-1940.
Historia.
Organizacja powstała 8 września 1934 r. w Bydgoszczy po rozwiązaniu „Zjednoczenia Niemieckiego w Sejmie i Senacie dla Poznańskiego, Okręgu Noteci i Pomorza”. W skład organizacji weszły organizacje mniejszości niemieckiej w Polsce jak „Niemiecki Blok Jedności” (niem. "Deutscher Einheitsblock") działający w poznańskim, „Niemiecki Młody Blok” (niem. "Deutscher Jungblock") z Grudziądza oraz „Niemiecka Główna Komisja Wyborcza” (niem. "Deutscher Hauptwahlausschuß") działająca na Pomorzu. Kierownictwo organizacji objął początkowo Erik von Witzleben, a następnie Hans Kohnert.
W ciągu pół roku od założenia powstało 150 oddziałów, a do maja 1934 r. DV miało już 16 474 członków. Na przełomie roku 1935/36 liczba członków wzrosła do 52 000 w 240 oddziałach a w 1937 roku do 57 000 w 280 oddziałach, co czyniło z niej największą organizację mniejszości niemieckiej w Polsce. Organizacyjnie DV, podobnie jak inne niemieckie organizacje w przedwojennej Polsce, podlegała Hauptamt Volksdeutsche Mittelstelle, zwanej w skrócie VoMI, kierowanej przez Obergruppenführera SS Wernera Lorenza.
Zjednoczenie Niemieckie, które początkowo zaliczane było do tzw. ruchu staroniemieckiego, rywalizowało z inną organizacją mniejszości niemieckiej w Polsce – Partią Młodoniemiecką w Polsce. DV jednak stopniowo przejmowało od Partii Młodoniemieckiej ideologię narodowosocjalistyczną. DV wydawało trzy gazety „Deutsche Rundschau in Polen” (Bydgoszcz), „Posener Tageblatt” (Poznań) oraz „Pommereller Tageblatt” (Tczew), które spełniały przede wszystkim cele agitacyjne.
Podczas zebrań członkowie DV nosili jednolity strój, składający się z czarnych spodni lub spódnicy, białej koszuli i czarnego krawata. Noszenie tych ubrań w miejscach publicznych było zabronione i skutkowało grzywną za naruszenie. Znakiem DV była „Tatrune”, biała strzała na czarnym tle zwrócona w górę – ten znak to tak zwana Runa Tiwaz. Organizacją młodzieżową DV był „Niemiecki Związek Opieki nad Młodzieżą” (niem. "Deutscher Verband für Jugendpflege").
21 stycznia 1940 r. Zjednoczenie Niemieckie rozwiązano.
Obóz w Kęsowie.
Obóz dla młodzieży zorganizowano w kwietniu 1937 r. w Kęsowie w majątku ziemskim sióstr Augusty i Margarety Wehr na wzór obozów przysposobienia wojskowego. Program zajęć obejmował ćwiczenia gimnastyczne oraz pracę w folwarku. Organizatora obozu Armina Droßa witano podniesieniem ręki i okrzykiem „Heil”. Wieczorami odbywały się tzw. „Heimabendy”, tj. wieczorki, na których były wykłady, śpiewy, czytano z książek o Niemcach i Hitlerze, m.in. „Mein Kampf”. Uczestników uczono, że „ziemie te mogą wrócić, więc trzeba utrzymać na nich ducha niemieckiego”. W dniu 20 kwietnia urządzony był wieczór z okazji urodzin Hitlera. Czytano wtedy z książek, omawiano życiorys Hitlera i mówiono uczestnikom obozu, że „mają tak żyć, jak Hitler uczy”. Na ścianie wisiał obraz Hitlera, otoczony zielenią, a pod nim stała świeca. Dzień wcześniej słuchano w radiu przemówienia Goebbelsa. Ponieważ obóz nie był zameldowany, sąd okręgowy w Chojnicach skazał organizatorów i uczestników obozu oraz właścicielki folwarku, łącznie 22 osoby, na kary od 5 miesięcy do 2 lat pozbawienia wolności w zawieszeniu oraz umieszczenia w zakładzie poprawczym. W czasie rewizji folwarku znaleziono wiele druków, broszur i ulotek o treści antypolskiej oraz nielegalną broń.
Podobny obóz dla skoszarowanej młodzieży zorganizowano w tym samym okresie w schronisku dla młodzieży w Zielonce (pow. sępoleński).
Krwawa niedziela.
3 września 1939 r. ok. godziny 22, podczas bydgoskiej krwawej niedzieli niemieccy dywersanci na Prądach ostrzelali wycofujące się z „Przedmościa bydgoskiego” oddziały 15 Wielkopolskiej Dywizji Piechoty. W akcji odwetowej rozstrzelano 15 Niemców (m.in. Ferdinanda Dregera, Gustava Dregera, Gustava Rudolfa Kopiske i Ferdinanda Giese).
Struktura DV.
Poza Hansem Kohnertem wyróżniającymi się działaczami "Deutsche Vereinigung" w Bydgoszczy byli:

</doc>
<doc id="2215357" url="https://pl.wikipedia.org/wiki?curid=2215357" title="Brigitte Latrille">
Brigitte Latrille



</doc>
<doc id="2215358" url="https://pl.wikipedia.org/wiki?curid=2215358" title="Brigitte Gaudin">
Brigitte Gaudin



</doc>
<doc id="2215359" url="https://pl.wikipedia.org/wiki?curid=2215359" title="Brigitte Latrille-Gaudin">
Brigitte Latrille-Gaudin

Brigitte Latrille-Gaudin (ur. 15 kwietnia 1957), francuska florecistka. Trzykrotna medalistka olimpijska.
Brała udział w czterech igrzyskach (IO 76, IO 80, IO 84, IO 88), na trzech zdobywała medale w drużynie. Triumfowała w 1980, w 1976 reprezentacja Francji przegrała olimpijski finał, w 1984 zajęła trzecie miejsce.

</doc>
<doc id="2215360" url="https://pl.wikipedia.org/wiki?curid=2215360" title="Modele swoi - obcy">
Modele swoi - obcy



</doc>
<doc id="2215361" url="https://pl.wikipedia.org/wiki?curid=2215361" title="GAZ-AA">
GAZ-AA

GAZ-AA − lekki samochód ciężarowy ładowności 1,5 tony, produkowany przez radziecką firmę GAZ w latach 1932-1950. Potocznie nazywany w ZSRR "połutorka" (od rosyjskiego: półtorej tony). Do napędu użyto silnika R4 o pojemności 3,3 litra. Moc przenoszona była na oś tylną poprzez 4-biegową skrzynię biegów. Samochód wyposażony był w mechaniczne hamulce na obu osiach.
Oryginalnie samochód był licencyjną wersją amerykańskiego Forda AA identyczną z oryginałem; w czasie trwania produkcji wprowadzano stopniowo własne modyfikacje. Od 1938 roku produkowano model z silnikiem GAZ-MM wzmocnionym do 50 KM, określany czasami także jako GAZ-MM, aczkolwiek w dokumentacji fabrycznej samochody te były oznaczane w dalszym ciągu jako GAZ-AA. Podczas II wojny światowej produkowano zubożoną wersję modelu - wyposażana była ona w jedną lampę przednią oraz drewniane drzwi. GAZ-AA powstawał w wielu wersjach: wóz strażacki, ambulans czy pojazd do konwoju więźniów. W 1947 montaż samochodów, a następnie produkcję podjęto w fabryce UAZ. W 1950 zakończono produkcję modelu w zakładach GAZ, łącznie powstało ponad milion egzemplarzy. W listopadzie 1951 roku zakończono ich produkcję także w zakładach UAZ.

</doc>
<doc id="2215365" url="https://pl.wikipedia.org/wiki?curid=2215365" title="Erik von Witzleben">
Erik von Witzleben

Erik von Witzleben (ur. 6 października 1884, zm. 12 kwietnia 1958, Wilster) – SS-Sturmbannführer, posiadacz ziemski na Pomorzu, pierwszy kierownik narodowo socjalistycznej organizacji działającej na terenie II RP Zjednoczenia Niemieckiego, dowódca pomorskiego Selbstschutzu.
Życiorys.
W przedwojennej Polsce posiadał ogromny majątek ziemski w Liszkowie koło Łobżenicy w obecnym powiecie pilskim. Był jednym z przywódców pomorskiego Volksdeutscher Selbstschutzu. Za antypolską działalność w faszystowskich organizacjach spędził 3 miesiące w polskim więzieniu. Po 1939 roku naziści docenili jego zasługi dla III Rzeszy i na wniosek SS-Obergruppenführera Reinharda Heydricha Reichsführer SS Heinrich Himmler osobiście mianował Witzlebena Sturmbannführerem. Po wojnie w latach 1949–1956 był przewodniczącym Ziomkostwa Prus zachodnich w Niemczech (niem. "Landsmannschaft Westpreußen") i jednym z sygnatariuszy tzw.„Karty Wypędzonych”. Po jego śmierci jego nazwiskiem nazwano Fundację Ziomkostwa Prus Zachodnich.

</doc>
<doc id="2215367" url="https://pl.wikipedia.org/wiki?curid=2215367" title="Wiktor Gajsionok">
Wiktor Gajsionok



</doc>
<doc id="2215369" url="https://pl.wikipedia.org/wiki?curid=2215369" title="Wiktor Gajsionak">
Wiktor Gajsionak



</doc>
<doc id="2215372" url="https://pl.wikipedia.org/wiki?curid=2215372" title="Monastyr Dermański">
Monastyr Dermański



</doc>
<doc id="2215375" url="https://pl.wikipedia.org/wiki?curid=2215375" title="Hans Kohnert">
Hans Kohnert

Hans Joachim Peter Kohnert (ur. 28 czerwca 1905 w Bydgoszczy, zm. 26 czerwca 1972 w Harthaus) – SS-Oberführer, kierujący narodowo-socjalistyczną partią działającą na terenie II RP, Zjednoczenie Niemieckie. Po wojnie działacz Ziomkostwa Prus Zachodnich.
Życiorys.
Był synem pruskiego kolonisty. W latach 1911-1920 uczył się w niemieckich szkołach w Bydgoszczy. Po ukończeniu gimnazjum pracował w majątkach swego ojca. Służbę wojskową odbył w wojsku polskim w Skierniewicach. W latach 1927-31 studiował na Politechnice Gdańskiej gdzie został asystentem prof. Woermanna - kierownika katedry gospodarki wiejskiej - znanego już wówczas ideologa narodowego socjalizmu. Karierę polityczną rozpoczął po dojściu Hitlera do władzy, początkowo na Politechnice Gdańskiej, a potem w Bydgoszczy. Od czerwca 1935 roku był na Pomorzu dyrektorem centrali partii narodowo socjalistycznej Zjednoczenia Niemieckiego (Deutsche Vereinigung) działającej na terenie II RP, którą kierował do 1939 roku. Tuż przed wybuchem wojny został aresztowany przez władze polskie pod zarzutem przygotowania dywersji. Z więzienia uwolniła go napaść wojsk hitlerowskich na Polskę. W okresie okupacji hitlerowskiej w Polsce Kohnert był sztabowym pracownikiem Reichsführera SS Himmlera. Został przyjęty 13 listopada 1939 do SS w stopniu Oberführera. Numer SS 356 871. Był członkiem NSDAP -Nr 7 848 301, Gauamtsleiterem i Gaubauernführerem w utworzonym przez hitlerowców Kraju Warty. Otrzymał Złotą Odznakę Partyjną (Goldenes Ehrenzeichen der NSDAP) i złotą odznaką Hitlerjugend. Władze III Rzeszy nagrodziły go również majątkiem ziemskim pod Inowrocławiem.
Po wojnie uciekł z Polski do RFN gdzie był współorganizatorem i działaczem organizacji ziomkowskich stając się jednym z najaktywniejszych rewizjonistów w NRF. Był długoletnim rzecznikiem Ziomkostwa Prus Zachodnich (Landsmannschaft der Westpreussen).

</doc>
<doc id="2215376" url="https://pl.wikipedia.org/wiki?curid=2215376" title="Anna Kamińska">
Anna Kamińska

Anna Kamińska (ur. 4 października 1983) – polska kolarka jeżdżąca na orientację, mistrzyni świata.
Życiorys.
Karierę sportową rozpoczęła w 1994 roku od trenowania biegu na orientację, do którego trafiła dzięki starszym siostrom. Następnie w 2004 roku rozpoczęła uprawiać rowerową jazda na orientację. Od 2005 roku jest członkinią kadry narodowej w rowerowej jeździe na orientację.
W 2010 roku podczas Mistrzostw Świata w Rowerowej Jeździe na Orientację w Montalegre zdobyła złoty medal w sprincie, a tym samym Anna Kamińska została pierwszym w historii reprezentantem Polski na mistrzostwach świata seniorów, który zdobył medal spośród którejkolwiek z dyscyplin orientacji sportowej. Za swoje osiągnięcie otrzymała tytuł najpopularniejszego sportowca roku 2010 w Warszawie.
Na Mistrzostwach Świata w 2011 roku zajęła drugie miejsce na średnim dystansie.
Jest także wielokrotną Mistrzynią Polski w rowerowej jeździe na orientację.
Anna Kamińska jest zawodniczką AZS WAT Warszawa, a jej trenerami są Jarosław Ukleja i Jan Cegiełka.

</doc>
<doc id="2215377" url="https://pl.wikipedia.org/wiki?curid=2215377" title="GAZ-AAA">
GAZ-AAA

GAZ-AAA − lekki samochód ciężarowy produkowany przez firmę GAZ w latach 1934–1943. Do napędu użyto silnika R4 o pojemności 3,3 litra. Samochód wyposażony był w mechaniczne hamulce na obu osiach oraz 4-biegową skrzynię biegów z reduktorem. Napędzane były dwie tylne osie. 
Samochód był 3-osiową wersją modelu GAZ-AA. Podczas II wojny światowej produkowano zubożoną wersję AAA – wyposażana była ona w jedną lampę przednią, płócienny dach oraz drewniane drzwi. W 1943 zakończono produkcję modelu, łącznie powstało 37 373 egzemplarzy.

</doc>
<doc id="2215381" url="https://pl.wikipedia.org/wiki?curid=2215381" title="Cmentarz żydowski w Ujeździe">
Cmentarz żydowski w Ujeździe



</doc>
<doc id="2215382" url="https://pl.wikipedia.org/wiki?curid=2215382" title="Zdzisław Szczotkowski">
Zdzisław Szczotkowski

Zdzisław Szczotkowski (ur. 1945, zm. 14 stycznia 2011) – polski lektor filmowy, radiowy i telewizyjny.
W latach 80. XX wieku był m.in. jednym z lektorów programu Sonda. W późniejszym okresie współpracował ze Studiem Eurocom i Master Film. Ostatnim filmem, który przeczytał, był dramat Nasza klasa z 2007 roku.
Zmarł w Warszawie w wieku 65 lat po ciężkiej chorobie. Pochowany na cmentarzu Bródnowskim (kwatera 76B-2-4).

</doc>
<doc id="2215383" url="https://pl.wikipedia.org/wiki?curid=2215383" title="Nowy cmentarz żydowski w Błaszkach">
Nowy cmentarz żydowski w Błaszkach

Nowy cmentarz żydowski w Błaszkach przy ul. Polnej został założony w 1924 roku. Został zniszczony podczas II wojny światowej. W maju 1949 roku na terenie nowego cmentarza, społeczny komitet powołany dla upamiętnienia pomordowanych Żydów z Błaszek, odsłonił pamiątkowy pomnik. W 1967 roku w wyniku rozbudowy Wytwórni Sprzętu Komunikacyjnego "PZL-Kalisz" oddział Błaszki pomnik został przeniesiony na Nowy cmentarz żydowski w Kaliszu. Pochowanych na cmentarzu ekshumowano i przeniesiono na kaliski cmentarz. Do Kalisza przeniesiono także 20 macew z błaszkowskiego cmentarza.

</doc>
<doc id="2215390" url="https://pl.wikipedia.org/wiki?curid=2215390" title="Irakli Bagration-Muchraneli">
Irakli Bagration-Muchraneli

Irakli Bagration-Muchraneli, gruz. ირაკლი ბაგრატიონ-მუხრანელი, ros. Ираклий Георгиевич Багратион-Мухранский, ang. Irakli Bagration-Mukhraneli (ur. 21 marca 1909 r. w Tyflisie, zm. 30 listopada 1977 r. w Madrycie) – gruziński książę, emigracyjny działacz rojalistyczny, przewodniczący Gruzińskiego Komitetu Narodowego podczas II wojny światowej, Głowa Gruzińskiego Domu Carskiego na Wygnaniu
Był synem księcia Jerzego Bagrationa-Muchraneli i Heleny Złotnickiej. Po zajęciu Gruzji przez wojska bolszewickie pod koniec 1921 r., jego rodzina wyjechała do Niemiec. Kiedy zakończył edukację, książę I. Bagration-Muchraneli w latach 30. zamieszkał we Włoszech. Odgrywał on aktywną rolę w życiu rojalistycznej emigracji gruzińskiej. W 1939 r. reaktywował 2 wysokie odznaczenia gruzińskie: Order Orła Gruzji i Order Tuniki Naszego Pana Jezusa Chrystusa. W 1940 r. ożenił się z księżną Marią Antoniettą née Pasquini dei Conti di Costafiorita. W 1942 r. w Rzymie zjazd przedstawicieli gruzińskich organizacji emigracyjnych uznał go za jedynego pretendenta do tronu Gruzji. W tym samym roku powrócił do Niemiec, gdzie stanął na czele Gruzińskiego Komitetu Narodowego w Berlinie. Współtworzył Unię Gruzińskich Tradycjonalistów, która głosiła hasła wyzwolenia Gruzji spod panowania Sowietów i ustanowienia w niej monarchii konstytucyjnej. Po rezygnacji z funkcji przewodniczącego Gruzińskiego Komitetu Narodowego przeniósł się w 1944 r. do Hiszpanii, gdzie otrzymał hiszpańskie obywatelstwo i powtórnie ożenił się (pierwsza żona zmarła) w 1946 r. z księżną Infanta Doña María de las Mercedes Raimunda, siostrzenicą króla Alfonsa XIII. Po jej śmierci w 1953 r., po raz trzeci zawarł małżeństwo w 1961 r. z księżną Doña María del Pilar Pascual y Roig. W 1957 r., po śmierci ojca, odziedziczył tytuł Głowy Gruzińskiego Domu Carskiego na Wygnaniu. Zmarł 30 listopada 1977 r. w Madrycie. W 1994 r. jego szczątki zostały przeniesione do Katedry Sweti Cchoweli w miejscowości Mccheta.
Linki zewnętrzne.
Historia rodu Bagration-Muchraneli (jęz. rosyjski)

</doc>
<doc id="2215396" url="https://pl.wikipedia.org/wiki?curid=2215396" title="Kajmak (Turcja)">
Kajmak (Turcja)

Kajmak (tur. "kaymak") – produkt przygotowywany z mleka bawołu domowego i śmietanki kremówki. Wyrób charakterystyczny dla kuchni bałkańskiej, zwłaszcza tureckiej, serbskiej, czarnogórskiej, macedońskiej i bośniackiej. Znany także w kuchni bliskowschodniej. Poza rodzajem mleka, z którego powstaje, jest identyczny z angielskim "clotted cream".
Przygotowuje się go poprzez zagotowanie mleka, wlanie delikatnie na wierzch gęstej śmietany i pozostawienie na małym ogniu na ok. dwie godziny, a następnie zebranie śmietanki z wierzchu i odstawienie jej na pewien czas (od kilku godzin do nawet dni) do stygnięcia i fermentacji. Szczegóły przepisu, a także sposób konsumpcji różnią się zależnie od regionu – na Bałkanach kajmak podawany jest z pieczywem albo pleskawicą, w Turcji spożywany na śniadanie z wędlinami bądź miodem, a także wykorzystywany jako nadzienie do naleśników. Produkt ten występuje również w Iraku, gdzie nazywany jest "qaimar" i spożywany podobnie jak w Turcji, a także w Afganistanie, gdzie jako "qymaq" podawany jest z przaśnym chlebem, naanem bądź też w "qymak chai" – czyli specjalnie przyrządzonej zielonej herbacie, w której (wraz z sodą oczyszczoną i mlekiem) kajmak stanowi warstwę wierzchnią.
W Turcji osmańskiej pojęciem tym określano zsiadłe mleko bawolic. Obecnie w języku tureckim słowem tym niekiedy określa się gęstą pianę powstającą na tradycyjnej, mocnej kawie.

</doc>
<doc id="2215399" url="https://pl.wikipedia.org/wiki?curid=2215399" title="Zawieszenie się komputera">
Zawieszenie się komputera

Zawieszenie się komputera, zawieszenie się systemu – stan pracy komputera, w którym nie reaguje on na działania użytkownika i nie odpowiada przez połączenia sieciowe.
Przyczyny zawieszenia się komputera.
Przyczyną zawieszenia mogą być błędy w oprogramowaniu (np. program może wykonywać nieskończoną pętlę, przepełnienie bufora bądź inne błędy powodujące stopniowy zanik dostępnej pamięci) lub przeciążenie systemu nadmiernym wykorzystaniem jego zasobów (np. brak miejsca na twardym dysku), ale również awarie podzespołów komputera (np. w wyniku przegrzania spowodowanego niedostatecznym chłodzeniem). Mogą być też wynikiem działania szkodliwego oprogramowania – np. atak typu DoS. W zależności od przyczyny zawieszenia, architektury komputera i budowy systemu operacyjnego zawieszenie może być tymczasowe (po jakimś czasie komputer powraca do normalnej pracy, czyli zaczyna reagować na działania użytkownika i odpowiadać przez połączenia sieciowe) lub trwałe (w „rozsądnym czasie” nie powraca do normalnej pracy).
Zawieszenie się systemu operacyjnego Windows.
Czasami w systemach operacyjnych pojawiają się błędy krytyczne, powodujące wyświetlenie komunikatu o problemie, który się pojawił i którego system nie jest w stanie rozwiązać, a następnie kończące jego pracę. Błędy krytyczne nie są zaliczane do zawieszeń systemu, ale od czasu, gdy w Microsoft Windows pojawiły się komunikaty BSOD, coraz większa liczba użytkowników komputerów nazywa je „zawieszeniem systemu”. 
Tego rodzaju błędy, jak zawieszenie się systemu, mogą być spowodowane przez nieprawidłowo działające sterowniki sprzętowe, źle działające podzespoły komputera lub problemy z zasilaniem poszczególnych komponentów wewnątrz komputera, a także wprowadzenie błędnych zapisów do rejestrów systemowych. W nowszych wydaniach systemów Windows są one rejestrowane przez "usługę raportowania błędów systemu Windows".
W starszych systemach Windows główną przyczyną zawieszania się systemu było korzystanie z oprogramowania tworzonego dla 16-bitowego trybu chronionego, który został wprowadzony wraz z procesorem Intel 80286. Ten tryb pracy procesora charakteryzuje się brakiem mechanizmu stronicowania oraz wywłaszczania procesów, co uniemożliwia posiadanie pełnej kontroli systemu operacyjnego nad uruchomionymi programami. W takim trybie system operacyjny działa praktycznie jak jeden z uruchomionych programów (na równi z nimi) i musi czekać tak jak one aż uzyska dostęp do zasobów. Wystarczy wtedy, że tylko jeden program ulegnie zawieszeniu, a cały system zostaje zawieszony. Aby wyeliminować ten najpowszechniejszy problem zawieszania się systemu operacyjnego, od wersji Windows XP uniemożliwiono uruchamianie programów z 16-bitowych systemów Windows. System Windows XP korzysta już tylko z 32-bitowego trybu chronionego, nazywanego też trybem chronionym z wywłaszczeniem, oraz z mechanizmu stronicowania pozwalającego na udostępnienie każdemu uruchomionemu programowi prywatnej wirtualnej przestrzeni adresowej i odizolowaniu go od pozostałych programów działających w systemie. Umożliwiła to wymuszenie zamknięcia programu, który ma objawy zawieszenia lub powoduje inne problemy, bez jakiegokolwiek wpływu na system operacyjny czy inne działające programy.
Od tego momentu zawieszenie się systemu Windows z powodu nieprawidłowo działającego programu zostało praktycznie wyeliminowane, jednak zła sława odcisnęła piętno na systemie Windows i problem ten przytaczany jest do dnia dzisiejszego jako wada tego systemu.
Zawieszenie się systemu z rodziny Linux.
W systemach GNU/Linux problem zawieszenia się jest generalnie dość rzadkim zjawiskiem. Głównie ze względu na to, że systemy te są znacznie młodsze i nie musiały zapewniać wstecznej kompatybilności z programami pracującymi w przestarzałych trybach procesorów. Pozwoliło to na start tych systemów z innego pułapu niezawodności, a zarazem ugruntowanie się opinii o ich stabilności.
Znacznie częstszym zjawiskiem w systemach GNU/Linux jest tzw. kernel panic, gdzie większość błędów jest efektem nieobsługiwanych w kodzie jądra wyjątków procesora, takich jak np. odwołania do nieprawidłowych adresów w pamięci operacyjnej. Jednak należy zaznaczyć, że kernel panic zalicza się do błędów krytycznych, a nie do zawieszeń systemu.

</doc>
<doc id="2215401" url="https://pl.wikipedia.org/wiki?curid=2215401" title="Elżbieta (królowa matka)">
Elżbieta (królowa matka)



</doc>
<doc id="2215402" url="https://pl.wikipedia.org/wiki?curid=2215402" title="Europejski Fundusz Rolny na rzecz Rozwoju Obszarów Wiejskich">
Europejski Fundusz Rolny na rzecz Rozwoju Obszarów Wiejskich

 
Europejski Fundusz Rolny na rzecz Rozwoju Obszarów Wiejskich (EFRROW) (ang. "European Agricultural Fund for Rural Development", "EAFRD") − jeden z pięciu europejskich funduszy strukturalnych i inwestycyjnych Unii Europejskiej, wspierający realizację wspólnej polityki rolnej Unii Europejskiej na lata 2007-2013. Zadaniem funkcjonowania funduszu jest stworzenie możliwości ukierunkowania środków finansowych pochodzących z budżetu wspólnotowego na wzrost gospodarczy, tworzenie miejsc pracy oraz zrównoważony rozwój obszarów wiejskich.
Sześć strategicznych wytycznych wspólnej polityki rolnej to:
Według założeń programowych, w Polsce − w latach 2007-2013 − realizowany ma być model wielofunkcyjnego rozwoju wsi, wynikający z realizowanej przez Wspólnotę polityki niwelowania różnic rozwojowych między poszczególnymi regionami Unii Europejskiej.

</doc>
<doc id="2215407" url="https://pl.wikipedia.org/wiki?curid=2215407" title="Sammy Kitwara">
Sammy Kitwara

Sammy Kirop Kitwara (ur. 26 listopada 1986 w Sagat w prowincji Rift Valley) – kenijski lekkoatleta specjalizujący się w biegach długodystansowych.
W 2009 roku został mistrzem Kenii w biegu na 10 000 metrów, uzyskując tym samym prawo startu w mistrzostwach świata. Kitwara, podobnie jak wicemistrz kraju Gideon Ngatuny, został jednak wycofany ze składu reprezentacji przez krajową federację z powodu udziału w komercyjnych biegach ulicznych, co było złamaniem warunków postawionych przez kenijski związek lekkoatletyczny.
W marcu 2019 w jego organizmie wykryto niedozwolone środki dopingujące (terbutalina), za co AIU ukarała go 16-miesięczną dyskwalifikacją.

</doc>
<doc id="2215408" url="https://pl.wikipedia.org/wiki?curid=2215408" title="Sammy Kirop Kitwara">
Sammy Kirop Kitwara



</doc>
<doc id="2215411" url="https://pl.wikipedia.org/wiki?curid=2215411" title="Adam Proń">
Adam Proń

Adam Proń (ur. 7 października 1951 w Sosnowcu) – polski chemik, specjalizujący się w chemii materiałów.
Życiorys.
Stopień doktora nauk chemicznych uzyskał w 1980 (promotorem jego rozprawy był Alan G. MacDiarmid, laureat Nagrody Nobla z chemii w roku 2000). W 1988 r. obronił pracę habilitacyjną na Politechnice Warszawskiej. W latach 1991–1993 zatrudniony był w firmie przemysłowej „UNIAX Corporation” (później wchłoniętej przez DuPonta), gdzie blisko współpracował z innym laureatem Nagrody Nobla, Alanem J. Heegerem. W roku 1994 uzyskał tytuł profesora. W 1998 rozpoczął pracę w Komisariacie ds. Energii Atomowej w Grenoble, gdzie przeszedł na emeryturę w 2012r. W tym samym roku zatrudnił się na pełnym etacie na Wydziale Chemicznym Politechniki Warszawskiej, gdzie prowadzi badania w dziedzinie organicznych materiałów elektroaktywnych oraz nanokryształów półprzewodników nieorganicznych. Jest redaktorem czasopisma „Synthetic Metals” wydawanego przez oficynę wydawniczą Elsevier. Prowadzi również działalność publicystyczną.

</doc>
<doc id="2215416" url="https://pl.wikipedia.org/wiki?curid=2215416" title="Karl von Foller">
Karl von Foller

Karl Wilhelm Theodor Ernst von Foller (ur. 1821 w Berlinie, zm. 1912 w Wiesbaden) – nadburmistrz Bydgoszczy (1857–1869).
Życiorys.
Karl von Foller urodził się 5 lutego 1821 r. w Berlinie. Był synem generała-majora Ernsta Ludwiga Alberta von Follera i Caroline Pauline z domu Malzdorff. Pochodził ze starej rodziny szlacheckiej osiadłej w Prusach Wschodnich. Studia w zakresie prawa i administracji na uniwersytecie w Berlinie zakończonych uzyskaniem stopnia doktora praw. W 1840 r. podjął pracę w Sądzie Miejskim w Berlinie, a następnie w Sądzie Apelacyjnym w Głogowie. Po uzyskaniu w 1845 r. tytułu asesora sądowego, zrezygnował z pracy w sądownictwie i przeniósł się do administracji państwowej.
Początkowo pracował w wydziale domen Królewskiej Regencji we Frankfurcie nad Odrą, a od 1846 r. jako komisarz specjalny regencji w Strzelcach Krajeńskich. Od 1850 r. jako asesor regencyjny powrócił do Frankfurtu nad Odrą, a w 1855 r. jako radca regencyjny przeniósł się do Poznania, gdzie znalazł zatrudnienie na stanowisku komisarza tamtejszej Pruskiej Królewskiej Komisji Generalnej.
Nadburmistrz Bydgoszczy.
27 listopada 1856 r. zwyciężył w wyborach burmistrza Bydgoszczy uzyskując przewagę jednego głosu nad kontrkandydatem (uzyskał 18 spośród 35 oddanych głosów). Jego wybór na burmistrza miasta został zatwierdzony przez bydgoską regencję 28 marca 1857 r. Urząd burmistrza objął oficjalnie 5 czerwca 1857 r. i pełnił go przez pełną 12-letnią kadencję.
Zasadniczym kierunkiem jego działalności jako burmistrza był rozwój gospodarczy miasta i jego modernizacja. Wiązał je z uprzemysłowieniem, a środkiem dla ożywienia gospodarczego miało być wzmożone osadnictwo rzemieślników z głębi Rzeszy. W celu ich przyciągnięcia, wystąpił z planem budowy specjalnie na ten cel przeznaczonych osiedli. Atrakcyjność osadniczą Bydgoszczy widział w położeniu miasta przy trzech drogach wodnych: Brdzie, Wiśle i Kanale Bydgoskim oraz włączeniem miasta do sieci Pruskiej Kolei Wschodniej.
Najpoważniejszym osiągnięciem von Follera była gazyfikacja miasta. Gazownię miejską w Bydgoszczy otwarto 1 października 1860 r. Początkowo z gazu korzystało 250 mieszkańców, ale ich liczba szybko rosła. Rozbudowa sieci gazowej pozwoliła na zainstalowanie gazowego oświetlenia ulic. Był także inicjatorem utworzenia ochotniczej straży pożarnej (od 1864 r.) oraz patronował Miejskiemu Towarzystwu Ogniowemu.
Wiele uwagi poświęcił Towarzystwu Upiększania Miasta, któremu przewodniczył. Staraniem tego towarzystwa założono i pielęgnowano trawniki i zieleńce, a ulice obsadzono drzewami. W związku z tym Bydgoszcz przez wiele następnych lat cieszyła się opinią miasta pełnego zieleni i przyjaznego do zamieszkania.
Karl von Foller był reprezentantem silnej w mieście Partii Narodowych Liberałów. Podczas uroczystości położenia kamienia węgielnego pod budowę pomnika Fryderyka II na Starym Rynku w obecności króla Wilhelma I (21 października 1861 r.), monarcha nadał mu tytuł nadburmistrza Bydgoszczy. Odtąd przypadł mu w udziale honor noszenia złotego łańcucha-oznaki godności ojca miasta.
Von Foller urząd swój piastował do końca kadencji, a w 1869 r. zgłosił swą kandydaturę w nowych wyborach burmistrza. Nieoczekiwanie przegrał w nich nieznaczną mniejszością głosów z Reinholdem Boie.
Końcowym akcentem jego pobytu w Bydgoszczy było utworzenie fundacji jego imienia. Powstała ona z kapitału 500 talarów zebranych dobrowolnie od 42 obywateli miasta. Zgromadzone pieniądze przekazano później potrzebującym pomocy uczniom miejskiej szkoły realnej.
W 1869 r. opuścił Bydgoszcz i znalazł zatrudnienie w Regencji w Wiesbaden. Był członkiem jej prezydium i decernentem w wydziale domen. Urząd ten opuścił jako radca po 48 latach pracy w administracji państwowej. W 1901 r. przeszedł na emeryturę. Zmarł 29 marca 1910 r. w Wiesbaden.
W 1867 r. został odznaczony Orderem Czarnego Orła IV klasy.
Jego imieniem w okresie pruskim nazwano jedną z ulic miasta w Śródmieściu Bydgoszczy, której nazwę zmieniono po 1920 r. na ul. Unii Lubelskiej.

</doc>
<doc id="2215421" url="https://pl.wikipedia.org/wiki?curid=2215421" title="Smólniki (województwo kujawsko-pomorskie)">
Smólniki (województwo kujawsko-pomorskie)

Smólniki – osada w Polsce położona w województwie kujawsko-pomorskim, w powiecie golubsko-dobrzyńskim, w gminie Radomin.
W latach 1975–1998 miejscowość należała administracyjnie do województwa toruńskiego.
Zobacz też: Smólniki

</doc>
<doc id="2215431" url="https://pl.wikipedia.org/wiki?curid=2215431" title="Reinhold Boie">
Reinhold Boie

Reinhold Boie (ur. 1831 w Gdańsku, zm. 1907 w Poczdamie) – nadburmistrz Bydgoszczy (1869-1877) i Poczdamu (1880-1897).
Życiorys.
Urodził się 21 marca 1831 r. w Gdańsku. W mieście tym spędził dzieciństwo i młodość. Ukończył studia prawnicze, w 1857 r. uzyskując stopień asesora sądowego. W latach 1858-1861 kierował Komisją Sądu Powiatowego w Pucku, a następnie do 1864 r. pracował jako sędzia w Sądzie Powiatowym w Kartuzach. Od 1864 r. przeniósł się do Nowego Dworu Gdańskiego, gdzie otworzył kancelarię notarialną, pełniąc zarazem funkcję adwokata przy miejscowej Deputacji Sądu Powiatowego w Malborku. Wybrano go do zarządu gminy w Nowym Dworze Gdańskim, gdzie zamieszkiwał. 
Nowy etap w jego życiu otworzyła przeprowadzka do Bydgoszczy w 1868 r. Początkowo pracował tu jako notariusz. W 1869 r. po zakończeniu kadencji nadburmistrza Bydgoszczy Karla von Follera zgłosił swoją kandydaturę do nowych wyborów i wygrał je uzyskując kilka głosów więcej niż pretendujący ponownie Foller. 
Nadburmistrz Bydgoszczy.
5 sierpnia 1869 r. objął oficjalnie urząd burmistrza Bydgoszczy, a 3 września tego roku otrzymał tytuł nadburmistrza. Jego wybór był zaskakujący, gdyż mieszkał w Bydgoszczy niecałe dwa lata, a poprzedni burmistrz von Foller zasłużył się dla miasta, zwłaszcza w związku z budową sieci gazowej. 
Jego rządy w mieście nie zaznaczyły się konkretniejszymi osiągnięciami. Wystąpił jednak z inicjatywą i zaangażował się w sprawę założenia uniwersytetu w Bydgoszczy. Wykorzystano w tym celu świąteczną atmosferę towarzyszącą pierwszej rocznicy zwycięstwa w wojnie z Francją w 1871 r. i wielkomocarstwowe ambicje Rzeszy Niemieckiej. Utworzenie uniwersytetu służyć miało ścisłemu związaniu wschodnich prowincji monarchii z resztą kraju. 
Idea powołania uniwersytetu trafiła na łamy miejscowej prasy. Boie opracował zwięzły memoriał w sprawie utworzenia uniwersytetu w Bydgoszczy, który był pierwszym oficjalnym aktem urzędowym w tej sprawie. Przedstawił go radzie miejskiej na posiedzeniu 11 kwietnia 1872 r. Powołano wówczas specjalną komisję, która zajęła się opracowaniem stosownej petycji do władz centralnych w Berlinie. Dla idei powołania uczelni w Bydgoszczy zdołał pozyskać wielu znamienitych obywateli miasta. Zadeklarowali oni wyasygnowanie odpowiednich sum na ten cel. 
Zabiegi o uruchomienie uniwersytetu spotkały się jednak z oporem władz centralnych. Delegacja, która konferowała z pruskim ministrem kultury Ludwigiem Aegidi nie uzyskała jednoznacznej odpowiedzi. Pomysł otwarcia uniwersytetu w Bydgoszczy uznano za słuszny, lecz nierealny z powodu braku środowiska i niezbędnych fundamentów istnienia wyższej uczelni. Dodatkowo tym samym czasie polska frakcja w parlamencie pruskim wnioskowała o utworzenie uniwersytetu w Poznaniu, wówczas stolicy prowincji. Wniosek ten umieszczono w porządku obrad posiedzenia parlamentu zaplanowanego na 15 stycznia 1873 r.
Boie usiłował jeszcze przeciwdziałać tej inicjatywie, ubiegając się aby zmienić treść złożonego wniosku i za siedzibę uniwersytetu obrać Bydgoszcz, nie Poznań. Jego pismo w tej sprawie skierowane do parlamentu 9 stycznia 1873 r. pozostało bez echa. Ostatecznie oba wnioski, bydgoski i poznański parlament odrzucił. Wystąpili przeciw niemu posłowie niemieccy. 
Reinhold Boie pozostał na stanowisku nadburmistrza Bydgoszczy do 30 kwietnia 1877 r., opuszczając je przed upływem 12-letniej kadencji. Następnie z powodzeniem kandydował w wyborach II burmistrza Poczdamu. W latach 1880-1897 pełnił funkcje nadburmistrza w tym mieście. Zmarł 17 maja 1907 r. w Poczdamie
Jego imieniem w okresie pruskim nazwano jedną z ulic miasta w Śródmieściu Bydgoszczy, której nazwę zmieniono po 1920 r. na ul. Wileńską.

</doc>
<doc id="2215432" url="https://pl.wikipedia.org/wiki?curid=2215432" title="GAZ-MM">
GAZ-MM

GAZ-MM − lekki samochód ciężarowy produkowany przez firmę GAZ w latach 1938–1950. Dostępny jako 2-drzwiowy pick-up. Do napędu użyto silnika R4 o pojemności 3,3 litra. Moc przenoszona była na oś tylną poprzez 4-biegową skrzynię biegów. Samochód wyposażony był w mechaniczne hamulce na obu osiach.
Samochód był wierną kopią amerykańskiego Forda AA. Od GAZa-AA różnił się zastosowanym silnikiem – był on mocniejszy.
Warto podkreślić, że w rzeczywistości GAZ-MM było oznaczeniem wzmocnionego silnika, natomiast w dokumentacji fabrycznej samochody te były nadal oznaczane jako GAZ-AA.
Od początku 1942 roku w produkowanych samochodach wprowadzono liczne uproszczenia wojenne z powodu deficytu surowców i chęci zwiększenia produkcji: rezygnowano z drzwi kabiny, jednego reflektora, zderzaka, przednich hamulców, wprowadzono proste spawane błotniki. W połowie 1942 roku powróciły drzwi kabiny, lecz obite deskami zamiast blachy i z odsuwanymi oknami zamiast opuszczanych.

</doc>
<doc id="2215436" url="https://pl.wikipedia.org/wiki?curid=2215436" title="Friedrich Wilhelm Riemer">
Friedrich Wilhelm Riemer

Friedrich Wilhelm Riemer, pseud. "Silvio Romano", (ur. 19 kwietnia 1774 w Kłodzku, zm. 19 grudnia 1845 w Weimarze) – niemiecki bibliotekarz, profesor filologii germańskiej; nauczyciel domowy Wilhelma von Humboldta i Johanna Wolfganga von Goethego, a później wydawca jego dzieł; uwieczniony przez Manna w "Lotcie z Weimaru".
Życiorys.
Urodził się w 1774 roku w Kłodzku jako syn miejscowego urzędnika. W wieku 13 lat rozpoczął naukę w Gimnazjum św. Marii Magdaleny we Wrocławiu. Ze względu na swój czytelny i wyraźny charakter pisma zwrócił tam na siebie uwagę rektora szkoły Johanna Caspara Friedricha Manso. Przepisywał jego eseje, recenzje i wiersze. Za te usługi otrzymywał pieniądze, co pozwoliło mu na utrzymanie się we Wrocławiu. W 1794 roku ukończył Magdalenum i za poleceniem Manso rozpoczął studia teologiczne i filologiczne w Halle. W tym czasie był nauczycielem domowym dzieci Wilhelma von Humboldta, a także towarzyszył mu w jego podróżach badawczych do Włoch.
4 września 1803 roku przeniósł się do Weimaru, gdzie pracował w domu Goethego. W latach 1803–1808 był nauczycielem jego syna, Augusta. W 1806 roku towarzyszył mu w kuracji w Karlovych Varach. Stał się jednym z najbardziej zaufanych współpracowników pisarza.
W latach 1812–1821 wykładał w Gimnazjum Wilhema Ernesta we Weimarze. Od 1814 roku był jednocześnie bibliotekarzem w Bibliotece Weimarskiej, zastępując na tym stanowisku Christiana Augusta Vulpiusa. 22 stycznia 1831 roku otrzymał od Goethego prawo do publikacji jego prac, które wydawał do 1842 roku. W latach 1816–1819 wydał dwa własne tomiki poezji "Blumen und Blätter" pod pseudonimem Silvio Romano. Zmarł w 1845 roku w Weimarze.

</doc>
<doc id="2215438" url="https://pl.wikipedia.org/wiki?curid=2215438" title="GAZ-66">
GAZ-66

GAZ-66 – samochód ciężarowy produkowany przez firmę GAZ w latach 1964-1999. Do napędu użyto silnika V8 o pojemności 4,3 litra. Samochód wyposażony był w 4-biegową skrzynię biegów (III i IV bieg zsynchronizowane) z reduktorem. Napędzane były obie osie. GAZ-66 w wielu krajach na całym świecie ze względu na swoją niezawodność oraz możliwości terenowe zyskał status legendy. Wyprodukowano łącznie 965 941 sztuk.

</doc>
<doc id="2215440" url="https://pl.wikipedia.org/wiki?curid=2215440" title="Rezerwat przyrody Krępiec">
Rezerwat przyrody Krępiec

Rezerwat przyrody Krępiec – leśny rezerwat przyrody, częściowy, o powierzchni 273,65 ha, utworzony w 1994 roku. Położony jest we wschodniej części Puszczy Kozienickiej. Obszar leży w zarządzie Lasów Państwowych (obręb Garbatka, leśnictwo Molendy, Nadleśnictwo Zwoleń) na terenie gmin Garbatka-Letnisko i Kozienice w powiecie kozienickim. Na jego terenie znajdują się gajówka i leśniczówka Krępiec – obie mające status części miejscowości Molendy.
W czasie powoływania powierzchnię rezerwatu określono jako 278,96 ha, jednak w 2011 r. wyłączono z niego 4 działki, a nowo obliczona powierzchnia wyniosła wówczas 273,65 ha. Wokół rezerwatu utworzono otulinę o powierzchni 782,46 ha. Obszar rezerwatu podlega ochronie czynnej i krajobrazowej.
Rezerwat utworzono w celu zachowania w stanie możliwie jak najmniej zmienionym urozmaiconego krajobrazu fragmentu Puszczy Kozienickiej z dużą ilością starych drzewostanów bogatym składzie gatunkowym (300-letnie dęby, 100-letnie klony, 160-letnie sosny). Na skarpach potoków Krypianka i Krępiec, których względna różnica wysokości terenu dochodzi do kilkunastu metrów, występuje ciekawa roślinność. Spotkać tu można paprotkę zwyczajną, bluszcz pospolity oraz turzycę odległokłosą.
W Garbatce-Letnisku na odcinku między górnym a dolnym zbiornikiem wodnym występuje przełom wydmowy rzeki Krypianki.
Powiązanie z innymi obszarami chronionymi.
Rezerwat wchodzi w skład Kozienickiego Parku Krajobrazowego, a także dwóch typów obszarów Natura 2000: PLH140035 Puszcza Kozienicka i PLB140013 Ostoja Kozienicka.
Turystyka.
Przez rezerwat przechodzą szlaki turystyczne:
Kozienicki Park Krajobrazowy nadzoruje również przyrodniczo-krajobrazową ścieżkę dydaktyczną Krępiec znajdującą się na obszarze rezerwatu.

</doc>
<doc id="2215445" url="https://pl.wikipedia.org/wiki?curid=2215445" title="Aureiny">
Aureiny

Aureiny – peptydy antydrobnoustrojowe wyizolowane z komórek skóry australijskich żaby "Litoria aureus" i "Litoria raniformis". Peptydy o masie cząsteczkowej 1478 g/mol zbudowane są z 13 aminokwasów posiadają strukturę α-helisy. Wyróżniamy dwie aureiny: aureinę 1.2 (GLFDIIKKIAESF-NH2) i aureinę 2.5 (GLFDIVKKVVGAFGSL-NH2).
Aureina 1.2 (GLFDIIKKIAESF-NH2) zawiera na końcu N i C dwie ujemnie naładowane reszty: asparaginylową i glutaminianylową. Posiada zarówno właściwości antydrobnoustrojowe jak i przeciwnowotworowe. Właściwości przeciwnowotworowe aureiny 1.2 wykazano wobec nowotworu nerek, jajników, prostaty, okrężnicy, sutka, płuc, krwi, a także przeciwko czerniakom, białaczkom i nowotworom ośrodkowego układu nerwowego, co jest spowodowane szybkim wnikaniem do komórek nowotworowych. Aureina ta wykazuje również współdziałanie z antybiotykami – minocykliną i klarytromycyną. Wykazano, że największą aktywność antydrobnoustrojową osiąga w synergii z antybiotykami hydrofobowymi.
Aureina 2.5 (GLFDIVKKVVGAFGSL-NH2) jest mało poznana. Wykazuje termodynamiczną destabilizację błony komórkowej. Jej silna toksyczność wynika najprawdopodobniej zarówno z jego amfifilowego charakteru jak i z jego struktury, bowiem jej helisa ma skośną orientację, co umożliwia przekraczanie błony komórkowej pod kątem 30° lub 60°. Peptyd ten wykazuje działanie antybiotyczne także w stosunku do drobnoustrojów, które kolonizują sztuczne serce oraz uczestniczą w zakażeniach odcewnikowych.

</doc>
<doc id="2215446" url="https://pl.wikipedia.org/wiki?curid=2215446" title="Ekaterini Kofa">
Ekaterini Kofa

Ekaterini Kofa (grec. Αικατερίνη Κόφφα, ur. 10 kwietnia 1969 w Karditsa) – grecka lekkoatletka, sprinterka.
Największe sukcesy odnosiła w hali, na dystansie 200 metrów – między innymi została mistrzynią świata w 1997, a rok później sięgnęła po brąz na halowych mistrzostwach Europy. Ma na swoim koncie również medale Igrzysk Śródziemnomorskich. Podobnie jak jej rodaczka, słynna Ekaterini Tanu, ma na swoim koncie dyskwalifikację za doping. W 1995 roku, została zawieszona na rok za stosowanie niedozwolonych środków. W 2002 roku, ostatecznie zerwała z wyczynowym uprawianiem sportu.
Rekordy życiowe.
Kofa, razem z koleżankami z reprezentacji jest także rekordzistką kraju w sztafecie 4 × 100 metrów (43,07 w 1997).

</doc>
<doc id="2215447" url="https://pl.wikipedia.org/wiki?curid=2215447" title="Instytut Przemysłu Organicznego">
Instytut Przemysłu Organicznego

Sieć Badawcza Łukasiewicz - Instytut Przemysłu Organicznego – polski, państwowy instytut badawczy z siedzibą w Warszawie istniejący od stycznia 1958 roku.
Historia.
Historia Sieć Badawcza Łukasiewicz - Instytutu Przemysłu Organicznego (Łukasiewicz - IPO) sięga roku 1947, w którym w ramach Głównego Instytutu Mechaniki utworzono Instytut Materiałów Wybuchowych.
W roku 1951 Prezydium Rządu poleciło Ministrowi Przemysłu Chemicznego zorganizowanie branżowych instytutów w celu zintegrowania rozproszonych laboratoriów badawczych i koncentracji kadry naukowej. Z dniem 1 stycznia 1952 roku, powstał Instytut Chemii Stosowanej (IChS), który utworzono na bazie w/w Instytutu Materiałów Wybuchowych (po wydzieleniu z Głównego Instytutu Mechaniki). 
Prace nowo powstałego instytutu nakierowane były na potrzeby przemysłu materiałów wybuchowych.
1 stycznia 1952 r. powołany został także Instytut Barwników i Półproduktów (IBiP) – przez wydzielenie niektórych zespołów kadrowych z ówczesnego Głównego Instytutu Chemii Przemysłowej, Politechniki Warszawskiej oraz z terenowych zespołów zamiejscowych. Na podstawie Uchwały Rady Ministrów z dnia 30 października 1957 roku dotyczącej połączenia IBiP z IChS utworzony został Instytut Przemysłu Organicznego (IPO), jako placówka naukowo – badawcza Ministerstwa Przemysłu Chemicznego podległa Zjednoczeniu Przemysłu Organicznego „Erg”, a później po zmianach– Zjednoczeniu Przemysłu Organicznego „Organika”.
Od 1 kwietnia 2019 roku Instytut należy do Sieci Badawczej Łukasiewicz i działa pod obecną nazwą Sieć Badawcza Łukasiewicz – Instytut Przemysłu Organicznego.
Działalność.
Łukasiewicz - IPO prowadzi badania naukowe i prace badawczo-rozwojowe w obszarach:
Instytut wykonuje badania toksykologiczne, ekotoksykologiczne i fizykochemiczne w związku z rejestracją środków ochrony roślin, farmaceutyków, produktów weterynaryjnych i biobójczych oraz pozostałych chemikaliów.
Łukasiewicz - IPO jako, jeden z niewielu w Europie, jest wytwórcą wzorców pestycydów i ich metabolitów, związków nitrowych, chlorofenoli oraz dodatków do żywności (np. konserwantów, antyutleniaczy, środków słodzących, regulatorów kwasowości itp.). W Instytucie prowadzona jest również produkcja pilotażowa i doświadczalna specjalistycznych substancji chemicznych. W laboratoriach biologicznych prowadzone są ponadto: ocena nowych związków chemicznych pod kątem ich właściwości pestycydowych, badania aktywności i fitotoksyczności herbicydów, fungicydów, zapraw grzybobójczych, insektycydów, regulatorów wzrostu roślin oraz ocena działania mikrobiocydowego produktów konserwujących.
W Łukasiewicz - IPO wykonuje się badania analityczne chemicznych produktów technicznych, badania pozostałości związków organicznych w materiale roślinnym, żywności itp. oraz część analityczną badań klinicznych w celu oceny biorównoważności leków. Funkcjonujące w instytucie Laboratorium Badania Niebezpiecznych Właściwości Materiałów wykonuje badania związane z bezpieczeństwem chemicznym w zakresie: materiałów wybuchowych, prochów, paliw rakietowych, substancji niebezpiecznych w transporcie i zagrożeń od elektryczności statycznej. Laboratorium jako jedyne w Polsce oraz jedno spośród 12 na skalę międzynarodową zostało uznane przez ONZ za wiodące i pełniące rolę referencyjną dla stosowanych metod badań właściwości niebezpiecznych materiałów.
Działalność wydawnicza.
Sieć Badawcza Łukasiewicz - Instytut Przemysłu Organicznego prowadzi również działalność wydawniczą są to:
Jest to recenzowany kwartalnik naukowy o zasięgu międzynarodowym, wydawany w języku angielskim. W czasopiśmie publikowane są zarówno prace teoretyczne, jak i doświadczalne, z różnych światowych ośrodków naukowych, w zakresie chemii, technologii, bezpieczeństwa i zastosowania materiałów wybuchowych w wojsku, górnictwie, inżynierii materiałowej itp. Publikowane są prace oryginalne i przeglądowe.
Jest to rocznik wydawany w językach polskim i angielskim, w którym publikowane są prace głównie prezentowane podczas corocznych Międzynarodowych Konferencji Naukowych „IPOEX”. Misją czasopisma jest łączenie środowisk zajmujących się materiałami wybuchowymi od strony teoretycznej, praktycznej, laboratoryjnej i przemysłowej.

</doc>
<doc id="2215450" url="https://pl.wikipedia.org/wiki?curid=2215450" title="Progestageny">
Progestageny

Progestageny – grupa hormonów sterydowych, do której należą naturalne i syntetyczne steroidy posiadające szkielet 21 atomów węgla (układ pregnanu).
Progestageny wywierają efekt przeciwproliferancyjny poprzez wywoływanie przemiany doczesnowej w tkankach endometrialnych i w konsekwencji – ich atrofię. Zmiany zachodzą zarówno w ektopowym, jak i w eutopowym endometrium. Progestageny mają również właściwości przeciwzapalne. Ponadto wykazano ich wpływ na hamowanie angiogenezy – procesu, który jest niezbędny w powstawaniu i utrzymywaniu ektopowych ognisk endometriozy.
Według rekomendacji Europejskiego Towarzystwa Rozrodu Człowieka i Embriologii (ESHRE, European Society of Human Reproduction and Embryology) z 2008 roku progestageny można rozważyć jako leki pierwszego wyboru w terapii endometriozy, ponieważ są tak samo efektywne w redukowaniu bólu jak danazol lub analogi GnRH, jednak są tańsze i mają mniej działań niepożądanych. Do roku 2010 nie prowadzono badań porównujących różne substancje czynne pod kątem skuteczności w leczeniu ognisk endometriozy.
Z bazy cochranowskiej nie wynika, aby jakiś pojedynczy preparat lub szczególna dawka miały przewagę nad innymi.
Najczęściej stosowanym progestagenem w leczeniu endometriozy jest octan medroksyprogesteronu. Jego dawka początkowa w złagodzeniu dolegliwości bólowych została określona na 30 mg na dzień, z dalszym wzrostem w zależności od objawów klinicznych, zwłaszcza utrzymywania się krwawienia.
Redukcję bólu osiągnięto również poprzez stosowanie 60 mg dydrogesteronu w fazie lutealnej. Korzystny efekt leczenia utrzymywał się jeszcze przez 12 miesięcy. Inne progestageny, jak desogestrel, obecnie są postrzegane jako leczenie alternatywne.
Działania niepożądane progestagenów obejmują wymioty, przyrost masy ciała, retencję płynów i acykliczne krwawienia. Te ostatnie są częstym objawem, chociaż łatwym do skorygowania poprzez zastosowanie krótkotrwałej terapii (7 dni) estrogenami. U 1% pacjentek stosujących progestageny występuje depresja i inne zaburzenia nastroju.
W badaniach nad miejscowym stosowaniem progestagenów w postaci kształtki uwalniającej lewonorgestrel u kobiet z dysmenorrhoeą po 12 miesiącach leczenia wykazano istotną redukcję bólu podczas miesiączki i współżycia oraz wysoki stopień satysfakcji pacjentki, a także istotną redukcję endometrialnych guzków.
W ostatnich doniesieniach na temat stosowania octanu medroksyprogesteronu w postaci depotu do wstrzyknięć podskórnych (DMPA, z ang. "depot medroxyprogesterone acetate") podkreślono, że redukcja bólu jest tak efektywna, jak przy podawaniu analogów GnRH. Coraz większe zainteresowanie budzi inny preparat depotowy – implant uwalniający etonogestrel.

</doc>
<doc id="2215451" url="https://pl.wikipedia.org/wiki?curid=2215451" title="17 Dywizjon Artylerii">
17 Dywizjon Artylerii

Dywizjony artylerii Wojska Polskiego noszące numer 17:

</doc>
<doc id="2215455" url="https://pl.wikipedia.org/wiki?curid=2215455" title="Dienogest">
Dienogest

Dienogest () – organiczny związek chemiczny z grupy syntetycznych pochodnych progesteronu.
Stosowany jako lek łączący farmakologiczne właściwości pochodnych 19-norprogestagenów i progesteronu, dzięki czemu charakteryzuje się wysoką bioaktywnością przy doustnym stosowaniu i krótkim okresem półtrwania. Powinowactwo dienogestu do receptora progesteronowego ludzkiej macicy stanowi ok. 10% powinowactwa progesteronu. Mimo tego, "in vivo" wykazuje on silne działanie progestegenne w stosunku do endometrium, nie ma natomiast właściwości estrogennych ani androgennych. Wywiera wprawdzie działanie antyandrogenne, jednak nie posiada aktywności glikokortyko– i mineralokortykosterodów, dzięki czemu nie zwiększa ryzyka choroby zakrzepowo-zatorowej. 
W randomizowanych, wieloośrodkowych badaniach Strowitzkiego i wsp. wykazano, że dienogest w dawce 2 mg dziennie jest tak samo skuteczny w redukcji bólu związanego z endometriozą, jak leuprorelina. Dodatkowo dienogest charakteryzował się lepszą tolerancją i rzadziej wywoływał uderzenia gorąca niż leuprorelina, minimalnie zmieniając mineralną gęstość kości i ich metabolizm. Badanie to, w którym randomizowano 252 pacjentki i które trwało 6 miesięcy, sugeruje, że dienogest może być oferowany jako efektywny i dobrze tolerowany lek w endometriozie związanej z bólem.
Mechanizm działania.
Dienogest zmniejsza wytwarzanie endogennego estradiolu i tym samym tłumi jego oddziaływanie pobudzające wzrost na endometrium eutropowe i ektopowe. W przypadku ciągłego podawania prowadzi do wytworzenia środowiska enokrynnego z niedoborem estrogenów i nadmiarem gestagenów, powodując początkową przemianę wydzielniczą (decydualizację) z następowym zanikiem struktur endometrium, co może utrudniać zagnieżdżenie zarodka.
Dienogest w dawce 2 mg dziennie, poprzez bezpośredni wpływ na folikulogenezę, hamuje owulację przy niewielkich zmianach w uwalnianiu LH i FSH u większości pacjentek.
Wskazania do stosowania.
Leczenie endometriozy. Hormonalne środki antykoncepcyjne do stosowania wewnętrznego, preparaty złożone.
Interakcje.
Leki indukujące metabolizm wątrobowy: fenytoina, barbiturany, prymidon, karbamazepina, ryfampicyna, oraz prawdopodobnie oksykarbazepina, topiramat, felbamat, gryzeofulwina, newirapina, preparaty ziołowe zawierające dziurawiec zwyczajny, zwiększają klirens hormonów płciowych i osłabiają skuteczność dienogestu.
Leki hamujące CYP3A4: azolowe leki przeciwgrzybicze (np. ketokonazol, itrakonazol, flukonazol), cymetydyna, werapamil, makrolidy (np. erytromycyna, klarytromycyna, roksytromycyna), diltiazem, inhibitory proteazy (np. nefazodon, fluwoksamina, fluoksetyna) oraz sok grapefruitowy, mogą zwiększać stężenie progestagenowe krwi i prowadzić do wystąpienia działań niepożądanych.
Działania niepożądane.
U większości pacjentek leczonych dienogestem występowały zmiany profilu krwawień menstruacyjnych: brak miesiączki, rzadkie, częste, nieregularne lub dłuższe krwawienia.
Dawkowanie.
Doustnie 2 mg dienogestu raz dziennie o tej samej porze dnia. Preparat należy przyjmować codziennie bez przerwy, z posiłkiem lub bez posiłku.
Preparaty.
Preparaty dostępne w Polsce w roku 2020:

</doc>
<doc id="2215459" url="https://pl.wikipedia.org/wiki?curid=2215459" title="Katerína Kóffa">
Katerína Kóffa



</doc>
<doc id="2215460" url="https://pl.wikipedia.org/wiki?curid=2215460" title="Johann Bock">
Johann Bock

Johann Bock (ur. 21 czerwca 1638 w Bystrzycy Kłodzkiej, zm. 1688 w Ołomuńcu) – niemiecki duchowny katolicki, uczony, jezuita.
Życiorys.
Urodził się w 1638 roku w Bystrzycy Kłodzkiej. W 1657 roku wstąpił do zakonu jezuitów w Kłodzku, gdzie uzyskał gruntowne wykształcenie w miejscowym Kolegium. po jego ukończeniu został jednym z nauczycieli w swojej szkole, wykładając przez pięć lat nauki humanistyczne, a następnie przez kolejne sześć lat teologię. Potem przeniósł się do Pragi, gdzie objął stanowisko wychowawcy w Cesarskim Konwikcie Jezuickim. Zmarł w 1688 roku w Ołomuńcu. Jest autorem kilku pism filozoficznych i teologicznych.

</doc>
<doc id="2215461" url="https://pl.wikipedia.org/wiki?curid=2215461" title="The Lollipops">
The Lollipops

The Lollipops – polski zespół rockowy założony w Olsztynie w 2008 roku. Muzyka zespołu nawiązuje do stylistyki lat 50. i 60 XX w.
Historia.
Na początku roku 2009 zespół w studiu Radia UWM FM nagrał debiutanckie EP Cold Cold Night Debut, które zostało udostępnione za darmo w internecie oraz do odsłuchania na myspace zespołu. W tym samym roku zespół zagrał w Toruniu na festiwalu Dzień Białej Flagi gdzie został zauważony przez Leszka Biolika, który zrealizował nagrania do pierwszego singla zespołu - Good Girl. W tym samym roku utwór zadebiutował na Liście Przebojów Programu Trzeciego, gdzie dotarł do dwudziestego miejsca. Zespół cały czas koncertował po Polsce, grając koncerty na różnych przeglądach i festiwalach, w tym na festiwalu Open'er Festival w Gdyni. W międzyczasie również The Lollipops zagrali kilka koncertów na żywo w Studiu im. Agnieszki Osieckiej w ramach audycji Piotra Stelmacha Offensywa. Pod koniec roku 2010 zespół nagrał debiutancki krążek Hold! w warszawskim oddziale Studia im. Adama Mickiewicza. Produkcją zajęli się Maciej Cieślak oraz Marcin Bors. Debiutancka płyta ukazała się nagładem Agencji Fonograficznej Polskiego Radia 21 marca 2011 roku.
29 Lipca 2011 roku, wystąpili we Wrocławiu jako support zespołu Grinderman w ramach festiwalu Nowe Horyzonty. The Lollipops wygrali w konkursie organizowanym przez portal muzyczny T-Mobile-Music (dawniej eramusicgarden.pl), w którym uczestniczyło kilkadziesiąt z zespołów z całej Polski. W półfinale klubowym razem z zespołami Camero Cat oraz Searching For Calm pokonali resztę uczestników i ich piosenki zostały wysłane do Jury składającego się z muzyków Grindermana, którzy podjęli ostateczną decyzję o suporcie.
7 sierpnia 2011 roku The Lollipops wystąpiło na Trójkowej Scenie Prezydencji Katowickiego Off Festivalu.
15 października 2015 roku zespół postanowił zawiesić działalność.

</doc>
<doc id="2215464" url="https://pl.wikipedia.org/wiki?curid=2215464" title="Bitwa pod Najera">
Bitwa pod Najera



</doc>
<doc id="2215465" url="https://pl.wikipedia.org/wiki?curid=2215465" title="Johann von Buchholtz">
Johann von Buchholtz

Johann Theodor Gustav von Buchholtz (ur. 1833 w Królewcu, zm. 1878 w Bydgoszczy) – nadburmistrz Bydgoszczy (1867-1878).
Życiorys.
Urodził się 30 maja 1833 r. w Królewcu. Był synem Augusta, profesora prawa rzymskiego i kanonicznego na tamtejszym uniwersytecie i Amalie z domu Schoenwald. Po ukończeniu gimnazjum, podjął w 1851 r. studia prawnicze na uniwersytecie królewieckim. Kontynuował je następnie na uniwersytetach w Berlinie, a potem w Bonn. 
Pracę zawodową rozpoczął w Sądzie Miejskim w Królewcu, po czym przeniósł się do Sądu Miejskiego w Berlinie. Następnie już jako referendariusz objął stanowisko sędziego w Charlottenburgu (od 1920 r. dzielnica Berlina). W 1859 r. praktykował w kancelarii berlińskiego adwokata Deyksa. W 1860 r. jako asesor sądowy powrócił do Królewca, gdzie podjął pracę w administracji państwowej. 
W późniejszym okresie wielokrotnie zmieniał miejsce pracy, zajmując stanowiska w sądownictwie, jak i administracji państwowej. Był m.in. sędzią w Morągu (1864-1868), kandydował na stanowisko landrata powiatu królewieckiego (1862), został wybrany na burmistrza Piławy (1865), lecz nie zatwierdzony przez Regencję w Królewcu. W latach 1868–1874 był prokurentem instytucji kredytowej w Zielonej Górze, a następnie burmistrzem Rawicza (1874–1877). 
Nadburmistrz Bydgoszczy.
Na początku 1877 r. zgłosił swój akces w wyborach burmistrza Bydgoszczy. W wyborach, które miały miejsce 5 maja 1877 r. uzyskał 27 spośród 33 głosów oddanych przez członków Rady Miejskiej. 11 maja 1877 r. objął oficjalnie urząd nadburmistrza. Istotnym efektem jego działalności jako szefa administracji miejskiej było otwarcie nowego gmachu Gimnazjum Fryderyka Wilhelma przy pl. Wolności, dotychczas korzystającego z pomieszczeń kolegium pojezuickiego. Troską ówczesnych władz był także urbanistyczny rozwój miasta, uregulowanie spraw własnościowych związanych z postępującą zabudową oraz utrzymanie ulic. Buchholtz osobiście zaangażował się w uzyskanie subwencji na rzecz Teatru Miejskiego. Jego działalność na stanowisku burmistrza przerwała przedwczesna śmierć, która miała miejsce 13 marca 1878 r. 
Pogrzeb odbył się 16 marca 1878 na cmentarzu ewangelickim przy ul. Jagiellońskiej (dziś Park Ludowy im. Wincentego Witosa). Był żonaty z Idą z domu Foerster. Miał syna Felisa (ur. 1872). W 1879 r. jego imieniem nazwano jedną z ulic miasta w Śródmieściu Bydgoszczy, której nazwę zmieniono po 1920 r. na ul. Podolską.

</doc>
<doc id="2215468" url="https://pl.wikipedia.org/wiki?curid=2215468" title="Lee Haney">
Lee Haney

Lee Haney (ur. 11 listopada 1959) – amerykański kulturysta zawodowy (obecnie już nie startujący), jeden z najbardziej utytułowanych zawodników w historii tej dyscypliny, ośmiokrotny mistrz świata zawodowców w kulturystyce (Mr. Olympia) w latach 1984-1991.
Życiorys.
Urodził się w Spartanburg w Karolinie Południowej. Dorastał w biednej rodzinie w Whitstone – niewielkiej mieścinie (zaledwie 300 mieszkańców) koło Spartanburg. Treningi na siłowni rozpoczął w wieku 14 lat biorąc za wzór Arnolda Schwarzeneggera i Robby'ego Robinsona. Przez pewien okres uprawiał także amerykański futbol, który jednak zmuszony był porzucić ze względu na kontuzję. Miał o tyle dobre predyspozycje do kulturystki, że w wieku 19 lat wygrał swoje pierwsze poważne zawody – w 1979 zdobył tytuł Mr. America juniorów. W 1982 roku zwyciężył w mistrzostwach świata amatorów w Brugge, co dało mu licencję zawodowca i prawo startów w najbardziej prestiżowej imprezie w świecie kulturystyki – Mr. Olympia. Wśród profesjonalistów zadebiutował rok później na zawodach Grand Prix USA, w których zajął I miejsce. Pierwszym jego startem w prawdziwie renomowanej imprezie dla zawodowców był udział w zawodach World Pro Championships (obecnie Arnold Classic) w Atlancie, gdzie zajął III miejsce. Również III był na Mr. Olympia w 1983 roku. Jednak rok później, w 1984, nie miał już sobie równych – zdobył swój pierwszy tytuł Mr. Olympia, dający mu miano zawodowego mistrza świata. Sukces ten powtarzał co roku, przez kolejnych osiem lat, aż do roku 1991, bijąc tym samym „rekord” Arnolda Schwarzeneggera (siedem tytułów). Do dziś, obok innego czarnoskórego kulturysty z USA – Ronnie Colemana, który tytuł ten również zdobył osiem razy – jest najbardziej utytułowanym triumfatorem zawodów Mr. Olympia. W ocenie fachowców szczytową formę posiadał w 1987 roku na Mr. Olympia w Göteborgu. W okresie swojej najlepszej formy, przy wzroście 180 cm., ważył 110-118 kg.
W 1991 wycofał się oficjalnie ze startów, ale nie odciął od kulturystyki. Założył sieć siłowni w Atlancie „Animal Kingdom” działającą pod szyldem jego własnej firmy, promującej kulturystykę naturalną i zdrowy tryb życia. Firmuje swoim nazwiskiem linię produktów dietetycznych „Lifestyle Challenge Kit” dla amatorów i „Mass Gain Kit” dla kulturystów wyczynowych. W 1990 roku był osobistym trenerem kulturystyki Evandera Holyfielda, dzięki czemu bokser zwiększył swoją masę mięśni i przeszedł do wyższej kategorii wagowej (ciężkiej). W grudniu 1998 prezydent Bill Clinton mianował go szefem Prezydenckiej Rady Sprawności Fizycznej i Sportu (na miejsce Arnolda Schwarzeneggera). Funkcję tę pełnił do czerwca 2002. Prowadzi w stacji Trinity Broadcasting Network swój własny program pt. "TotaLee Fit with Lee Haney". W internecie założył własną stację radiową „Totallee Fit Radio”. Ukończył Broome High School i dzięki grze w futbol otrzymał stypendium prowadzonego przez metodystów Southern Methodist University, gdzie uzyskał dyplom z zakresu psychologii dziecięcej. Autor dwóch książek poświęconych kulturystyce: "Total Lee Awesome" i "Ultimate Bodybuilding".
Życie osobiste.
Od 1983 roku jest żonaty z Shirley (którą poznał jeszcze w college'u), z którą ma dwoje dzieci – syna Jushuę i córkę Olympię.

</doc>
<doc id="2215469" url="https://pl.wikipedia.org/wiki?curid=2215469" title="Ładne dziewczyny ustawiają się w szeregu">
Ładne dziewczyny ustawiają się w szeregu

Ładne dziewczyny ustawiają się w szeregu – amerykańska komedia kryminalna z 1971 roku na podstawie powieści Francisa Polliniego. Pierwszy film Rogera Vadima nakręcony w Stanach Zjednoczonych.
Fabuła.
Akcja filmu toczy się w Oceanfront High School – fikcyjnym amerykańskim liceum w czasach rewolucji seksualnej. Młode uczennice są celem dla seryjnego zabójcy. W tym czasie, student nazywany Ponce (ang. Alfons) przeżywa seksualną frustrację, otoczony pozornie niekończącym się potokiem atrakcyjnych i seksualnie prowokujących koleżanek.
Jednym z nauczycieli jest Michael McDrew, trener footballu. Mimo że jest żonaty, prowadzi erotyczne kontakty z uczennicami. Stara się zaprzyjaźnić z Pondem i pomóc mu w jego seksualnych problemach. Zachęca go do nawiązania sympatii z bardzo atrakcyjną panią Smith, nauczycielką na zastępstwie.
W tym samym czasie, giną młode uczennice jedna po drugiej. Śledztwo prowadzi kapitan Sam Surcher, ale nikogo nie aresztuje. Podejrzewa McDrewa, ale nie zostaje schwytany na gorącym uczynku. Tak naprawdę nie zostaje wyjaśnione, kto zabił. Wiadomo tylko, że Michael McDrew przeprowadził się do Brazylii.

</doc>
<doc id="2215471" url="https://pl.wikipedia.org/wiki?curid=2215471" title="Brook Avenue">
Brook Avenue

Brook Avenue – stacja metra nowojorskiego, na linii 6. Znajduje się w dzielnicy Bronx, w Nowym Jorku i zlokalizowana jest pomiędzy stacjami Cypress Avenue i Third Avenue – 138th Street. Została otwarta 7 stycznia 1919.

</doc>
<doc id="2215475" url="https://pl.wikipedia.org/wiki?curid=2215475" title="Third Avenue – 138th Street">
Third Avenue – 138th Street

Third Avenue – 138th Street – stacja metra nowojorskiego, na linii 6. Znajduje się w dzielnicy Bronx, w Nowym Jorku i zlokalizowana jest pomiędzy stacjami Brook Avenue i 125th Street. Została otwarta 7 stycznia 1919.

</doc>
<doc id="2215478" url="https://pl.wikipedia.org/wiki?curid=2215478" title="17 Dywizjon Artylerii Przeciwlotniczej">
17 Dywizjon Artylerii Przeciwlotniczej

17 Dywizjon Artylerii Przeciwlotniczej (17 daplot) – pododdział artylerii przeciwlotniczej ludowego Wojska Polskiego.
Dywizjon został sformowany w terminie do 1 grudnia 1952 roku, w garnizonie Zgorzelec, w koszarach położonych w dzielnicy Ujazd, w składzie 27 Dywizji Piechoty. Jednostka była formowana według etatu Nr 2/133 o stanie 224 żołnierzy i 4 pracowników cywilnych, lecz w grudniu 1952 roku została przeformowana na etat Nr 2/160 o stanie 131 żołnierzy i trzech pracowników wojska. Z dniem 1 listopada 1955 roku, w związku z rozformowaniem 27 DP, dywizjon został podporządkowany bezpośrednio dowódcy 2 Korpusu Armijnego. W grudniu 1956 roku jednostka została rozformowana.
Według etatu Nr 2/160 dywizjon składał się z dowództwa, kwatermistrzostwa, plutonu dowodzenia oraz dwóch baterii, z których jedna była skadrowana. Zgodnie z etatem jednostka miała być uzbrojona w dwanaście 37 mm armat przeciwlotniczych wz. 1939.

</doc>
<doc id="2215479" url="https://pl.wikipedia.org/wiki?curid=2215479" title="Waldemar Kraft">
Waldemar Kraft

Waldemar Erich Kraft (ur. 19 lutego 1898 w Brzostowie, zm. 12 lipca 1977 w Bonn) – niemiecki polityk, w okresie międzywojennym działacz mniejszości niemieckiej w Wielkopolsce, wicepremier Szlezwiku-Holsztyna (1950-1953), minister ds. nadzwyczajnych (1953-1956).
Życiorys.
Pochodził z ewangelickiej rodziny, która przywędrowała do Wielkopolski w XVII wieku. Jego ojcem był zarządca majątku ziemskiego Gustav Kraft (1858–1945), a matką Helene Unger (1868–1955). Po ukończeniu szkoły powszechnej i gimnazjum w Poznaniu, rozpoczął naukę w szkole rolniczej, a od 1915 roku walczył na froncie I wojny światowej, został wówczas ciężko ranny. 
Od 1921 do 1939 był dyrektorem Związku Głównego Niemieckich Stowarzyszeń Chłopskich (niem. "Hauptverein der Deutschen Bauernvereine") w Poznaniu. Od 1925 był także przewodniczącym Niemieckiego Związku Rolniczego w Polsce (niem. "Deutscher Landwirtschaftlicher Zentralverband in Polen"). Kraft w 1939 roku otrzymał paramilitarny stopień Hauptsturmführera w Schutzstaffel, a od 1943 był członkiem NSDAP. Od 1939 do 1940 pełnił funkcję prezesa Izby Rolniczej w okupowanym Poznaniu, jednak zrezygnował ze stanowiska na skutek konfliktu z Arthurem Greiserem. Następnie do 1945 roku współkierował Wschodnioniemieckim Towarzystwem Gospodarowania Ziemią z siedzibą początkowo w Berlinie, a następnie w Ratzenburgu. Do 1948 roku internowany przez dwa lata w brytyjskiej strefie okupacyjnej w Neumünster i Eselsheide. Zaangażował się w działania ziomkowstwa "Landsmannschaft Weichsel-Warthe", którego w latach 1949–1951 był rzecznikiem, a następnie honorowym przewodniczącym. W 1950 roku współtworzył partię Blok Wszechniemiecki (GB/BHE), której w latach 1951-1954 był przewodniczącym. 
Od roku 1950 do 1953 był deputowanym do landtagu Szlezwiku-Holsztyna z list GB/BHE, pełniąc równocześnie funkcję wicepremiera oraz ministra finansów i sprawiedliwości w rządzie landowym. 
W 1953 roku powołany na stanowisko ministra do spraw nadzwyczajnych w II rządzie Konrada Adenauera, na stanowisku pozostał do 1956 roku. W tym samym roku uzyskał mandat posła do Bundestagu. W 1956 roku wstąpił do CDU, z której list w wyborach w 1957 roku ponownie został wybrany do niemieckiego parlamentu. W 1961 roku nie wystartował w kolejnych wyborach parlamentarnych i wycofał się z aktywnej polityki. 
Zmarł w Bonn w wieku 79 lat. 

</doc>
<doc id="2215481" url="https://pl.wikipedia.org/wiki?curid=2215481" title="Saab Aero-X">
Saab Aero-X

Saab Aero-X − koncepcyjny samochód sportowy szwedzkiej marki Saab skonstruowany w 2006 roku i zaprezentowany w tym samym roku podczas targów motoryzacyjnych w Genewie. Pojazd zasilany jest bioetanolem.
Historia i opis modelu.
Dynamiczne nadwozie samochodu zostało wykonane z włókna węglowego. Pojazd nie posiada drzwi ani słupków podtrzymujących przednią szybę natomiast zamontowano w nim podobnie jak w kokpitach samolotów myśliwskich drzwi kokpitowe, które unoszą szklany dach zintegrowany z przednią szybą i osłonami bocznymi, bez przednich słupków, taki sam jak w Maserati Birdcage 75th. Czas ich otworzenia trwa 10 s, a kierowca posiada nieograniczoną widoczność w kącie 180 stopni. Oświetlenie pojazdu zostało zbudowane ze świateł LED.

</doc>
<doc id="2215482" url="https://pl.wikipedia.org/wiki?curid=2215482" title="Francisco Trois">
Francisco Trois

Francisco Ricardo Terres Trois (ur. 3 września 1946 w Canoas, zm. 16 września 2020) – brazylijski szachista, mistrz międzynarodowy od 1978, sędzia klasy międzynarodowej od 1986 roku.
Kariera szachowa.
W latach 70. i na początku 80. należał do ścisłej czołówki brazylijskich szachistów. Wielokrotnie startował w finałach indywidualnych mistrzostw kraju, zdobywając 5 medali: srebrny (Blumenau 1972) oraz cztery brązowe (Rio de Janeiro 1974, Caxias do Sul 1975, João Pessoa 1976, São Luís 1981). Trzykrotnie reprezentował narodowe barwy na szachowych olimpiadach, w latach 1972, 1978 (na I szachownicy) oraz 1982. 
Największy sukces na arenie międzynarodowej odniósł w 1978 r., zwyciężając w turnieju strefowym (eliminacji mistrzostw świata) rozegranym w Tramandai w stanie Rio Grande do Sul. Dzięki temu sukcesowi wystąpił w 1979 r. w turnieju międzystrefowym w Rydze, w którym zajął XVII miejsce.
Inne sukcesy turniejowe: III m. w Brasilii (1969, za Jorge Szmetanem i Marcosem Moennichem), dz. III m. w Fortalezie (1975, turniej strefowy, za Raulem Sanguinettim i Miguelem Quinterosem, wspólnie z Oscarem Panno), I m. w Montevideo (1976), I m. w Piriápolis (1977), I m. w San Sebastian (1978), dz. III m. w Zalaegerszeg (1980), III m. w Reggio Emilii (1980/81, za Nilsem-Gustafem Renmanrm i Walterem Wittmannem), dz. III m. w Pradze (1981, za Janem Ambrozem i Eduardem Prandstetterem, wspólnie z Henrykiem Doboszem), dz. II m. w Asuncion (1983, za Gilberto Milosem, wspólnie z Zenonem Franco Ocamposem), III m. w Metz (1983), dz. I m. w San Bernardino (1983, wspólnie z Zenonem Franco Ocamposem), I m. w Luandzie (1984), I m. w Porto Belo (1985) oraz III m. w Asuncion (1986, za Roberto Cifuentesem Paradą i Jorge Gomezem Baillo).
Najwyższy ranking w karierze osiągnął 1 lipca 1984 r., z wynikiem 2430 punktów zajmował wówczas 2. miejsce (za Jaime Sunye Neto) wśród brazylijskich szachistów.
W 2008 r. był sędzią głównym finału indywidualnych mistrzostw Brazylii.

</doc>
<doc id="2215483" url="https://pl.wikipedia.org/wiki?curid=2215483" title="Elżbieta Piwek">
Elżbieta Piwek

Elżbieta Piwek–Jóźwicka (ur. 3 lutego 1954 w Niemodlinie, zm. 14 sierpnia 2013 w Warszawie) – polska aktorka teatralna i filmowa.
Życiorys.
W 1978 ukończyła studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, gdzie studiowała na roku m.in. z Bożeną Stryjkówną, Bogusławą Pawelec, Jackiem Komanem, Piotrem Skibą, Andrzejem Szczytko, Mariuszem Wojciechowskim i Jacentym Jędrusikiem. 
Zadebiutowała 12 listopada 1977 roku rolą Gvendoliny Fairfax w "Bracie marnotrawnym" Oscara Wilde’a w reżyserii Lecha Wojciechowskiego. Wystąpiła w ponad stu rolach teatralnych, w spektaklach takich reżyserów jak Tomasz Zygadło, Marcin Jarnuszkiewicz, Mikołaj Grabowski, Krzysztof Orzechowski, Maciej Korwin, Julia Wernio, Agnieszka Glińska, Jan Szurmiej, Bartosz Zaczykiewicz, Marek Fiedor, Krzysztof Garbaczewski i Maja Kleczewska. 
Była aktorką Teatru im. Wojciecha Bogusławskiego w Kaliszu (1977-1978), Teatru im. Jana Kochanowskiego w Opolu (1978-2008), Teatru Studio im. Stanisława Ignacego Witkiewicza w Warszawie (2008-2013). 
Jej pożegnaniem z widzami była rola Znachorki w "Czarnobylskiej modlitwie" Swietłany Aleksiejewicz w reżyserii Joanny Szczepkowskiej.

</doc>
<doc id="2215484" url="https://pl.wikipedia.org/wiki?curid=2215484" title="Elżbieta Piwek-Jóźwicka">
Elżbieta Piwek-Jóźwicka



</doc>
<doc id="2215488" url="https://pl.wikipedia.org/wiki?curid=2215488" title="Zürich Tiefenbrunnen">
Zürich Tiefenbrunnen

Zürich Tiefenbrunnen (niem: "Bahnhof Zürich Tiefenbrunnen") – stacja kolejowa w Zurychu, w kantonie Zurych, w Szwajcarii. Znajduje się w dzielnicy Seefeld. Otwarta w 1894 roku przez Schweizerische Nordostbahn (NOB), na Rechtsufrige Zürichseebahn. Obecnie jest obsługiwana przez pociągi S-Bahn.

</doc>
<doc id="2215490" url="https://pl.wikipedia.org/wiki?curid=2215490" title="Marduk-zakir-szumi I">
Marduk-zakir-szumi I

Marduk-zakir-szumi I – siódmy król Babilonii z tzw. dynastii E, syn i następca Nabu-apla-iddiny; panował w latach 854-819 p.n.e.
Na początku swych rządów zmagać się musiał z rebelią, której przewodził jego młodszy brat Marduk-bel-usate. W walce z bratem z pomocą Marduk-zakir-szumiemu I przyszła Asyria, z którą utrzymywał dobrosąsiedzkie stosunki. Król asyryjski Salmanasar III wkroczył do północnej Babilonii i zaatakował miasta wierne Mardukowi-bel-usate. Powstanie udało się stłumić dopiero po kilku latach, wspólnym wysiłkiem sprzymierzonych sił asyryjsko-babilońskich. Marduk-bel-usate, który schronił się w górach, został pojmany i stracony. Pod koniec swego panowania Marduk-zakir-szumi I był w stanie odwdzięczyć się za okazaną mu pomoc, kiedy to w Asyrii wybuchła rewolta po śmierci Salmanasara III. Zachowany jedynie fragmentarycznie traktat pomiędzy Marduk-zakir-szumi I a następcą Salmanasara III, Szamszi-Adadem V, zdaje się wskazywać, iż objęcie tronu asyryjskiego przez tego ostatniego stało się w dużej mierze możliwe dzięki pomocy króla babilońskiego. Marduk-zakir-szumi I dożył późnego wieku, kiedy to przekazał władzę swemu synowi Marduk-balassu-iqbi.

</doc>
<doc id="2215491" url="https://pl.wikipedia.org/wiki?curid=2215491" title="Port lotniczy Liuzhou">
Port lotniczy Liuzhou

Port lotniczy Liuzhou (IATA: LZH, ICAO: ZGZH) – port lotniczy położony w Liuzhou, w regionie autonomicznym Kuangsi, w Chińskiej Republice Ludowej.

</doc>
<doc id="2215493" url="https://pl.wikipedia.org/wiki?curid=2215493" title="Piotr de Chotkowo">
Piotr de Chotkowo



</doc>
<doc id="2215494" url="https://pl.wikipedia.org/wiki?curid=2215494" title="Julius Bachmann">
Julius Bachmann

Julius Maximilian Peter Bachmann (ur. 29 maja 1844 w Chełmnie, zm. 3 maja 1924 w Osnabrück) – nadburmistrz Bydgoszczy (1878–1890).
Życiorys.
Urodził się 29 maja 1844 r. w Chełmnie. Był synem miejscowego chirurga zatrudnionego w chełmińskiej szkole kadetów. W Chełmnie uczęszczał do miejscowego gimnazjum, a po jego ukończeniu odbył studia prawnicze na uniwersytetach w Berlinie i Heidelbergu. W latach 1865–1867 odbył praktykę zawodową w sądach powiatowych w Berlinie i Chełmnie. Jako referendariusz pracował w Sądzie Apelacyjnym w Kwidzynie, a od 1869 r. we Wrocławiu.
Po zdaniu w 1870 r. egzaminu asesorskiego pracował w sądach powiatowych w Świeciu, Lubawie, Suszu (1871) oraz Toruniu.
Nadburmistrz Bydgoszczy.
W 1878 r. zgłosił swą kandydaturę na burmistrza Bydgoszczy. W wyborach, które miały miejsce 5 czerwca 1878 r. uzyskał 24 spośród 32 głosów oddanych przez członków Rady Miejskiej. Zatwierdzenie wyboru nastąpiło 9 września 1878 r., a formalnego wprowadzenia na urząd 7 listopada tego roku dokonał prezydent Regencji w Bydgoszczy, Anton von Wegnern. Julius Bachmann został burmistrzem Bydgoszczy mając zaledwie 34 lata.
Jego działalność jako burmistrza związana była z intensywnym rozwojem gospodarczym miasta, jaki nastąpił w II połowie XIX wieku. Patronował uprzemysłowieniu miasta, czego wyrazem był rozwój zakładów rzemieślniczych, które z biegiem czasu przekształciły się w fabryki i przedsiębiorstwa. Zyskały one znaczenie gospodarcze także poza granicami Prowincji Poznańskiej. W kręgu jego zainteresowań znalazło się również szkolnictwo. Z inicjatywy Bachmanna przeniesiono średnią szkołę dla dziewcząt z dotychczasowej siedziby w budynku poklasztornym karmelitów do nowego gmachu przy ul. Konarskiego.
Jego działalność zmierzająca do podniesienia rangi gospodarczej miasta znalazła uznanie władz państwowych. 13 września 1882 r. nadano Bachmannowi tytuł nadburmistrza Bydgoszczy, co było również związane z jego działalnością w Reichstagu. Trybunę parlamentarną wykorzystywał do prezentacji interesów miasta. Uwagę swoją koncentrował na propagowaniu idei rozbudowy sieci kolejowej, upatrując w tym warunek dalszego pomyślnego rozwoju Bydgoszczy pełniącej rolę ważnego węzła komunikacyjnego i ośrodka handlu. Jego obawy budziła dotychczasowa budowa linii kolejowych Piła-Tczew i Poznań-Toruń-Wystruć, omijających Bydgoszcz. Niezbędna stała się podjęta wówczas budowa lokalnych linii kolejowych do Chełmży i Żnina. Linię do Koronowa otwartą w 1895 r. obsługiwała kolejka powiatowa.
W opinii współczesnych Bachmann uchodził za kompetentnego, energicznego i odpowiedzialnego urzędnika. Dobrał kadrę urzędniczą w magistracie, która przez wiele następnych lat pełniła swoje funkcje, ciesząc się uznaniem i autorytetem wśród mieszkańców Bydgoszczy. Był człowiekiem o umiarkowanych poglądach politycznych, zbliżonych do programu Partii Narodowo-Liberalnej.
Mimo sukcesów i spektakularnego rozwoju miasta, który w części stał się udziałem Bachmanna, wyraźnie przegrał (uzyskał tylko 6 głosów 33-osobowym kolegium) kolejne wybory na burmistrza miasta Bydgoszczy w 1890 r.
Praca w regencji w Osnabrück.
Po opuszczeniu Bydgoszczy został zatrudniony jako radca regencyjny na stanowisku justycjariusza w Regencji w Osnabrück. Zajmował się tam zagadnieniami melioracji, budowy kanałów, rozbudową sieci kolejowej, działalnością kas oszczędności oraz nadzorem nad zakładami karnymi.
W 1908 r. został awansowany na stopień tajnego radcy regencyjnego. W tym samym roku został udekorowany Krzyżem Komandorskim Orderu Oranje-Nassau, który przyznała mu królowa Holandii w uznaniu zasług w opracowaniu traktatu o regulacji zasad użytkowania wód granicznych. W 1911 r. otrzymał także Order Domu Wielkiego Księcia Oldenburga.
Mimo zamiaru przejścia w 1915 r. (50-lecie jego pracy zawodowej) na emeryturę, wobec wybuchu I wojny światowej i mobilizacji części młodszych urzędników, pozostał na urzędzie do 1919 r. Zmarł 3 maja 1924 r. w Osnabrück. Był kawalerem Orderu Czerwonego Orła IV klasy. Był żonaty z von Kalinowską. Miał dwóch synów i córkę.
Jego imieniem nazwano jedną z ulic miasta w Śródmieściu Bydgoszczy, której nazwę zmieniono po 1920 r. na ul. Libelta.

</doc>
<doc id="2215495" url="https://pl.wikipedia.org/wiki?curid=2215495" title="Aszurdaninapli">
Aszurdaninapli



</doc>
<doc id="2215496" url="https://pl.wikipedia.org/wiki?curid=2215496" title="Szurpek powinowaty">
Szurpek powinowaty

Szurpek powinowaty ("Orthotrichum affine" Schrad. "ex" Brid.) – gatunek mchu należący do rzędu szurpkowców.
Rozmieszczenie geograficzne.
Gatunek występuje w Europie (oprócz części najbardziej północnej) i na Kaukazie. Ponadto występuje w górach Ałtaj, na Syberii, w północnej części Afryki oraz w Ameryce Północnej. W Polsce pospolity na obszarze całego kraju.
Ekologia.
Gatunek rośnie na pniach drzew liściastych i szpilkowych także tych stojących pojedynczo, rzadko na skałach.

</doc>
<doc id="2215497" url="https://pl.wikipedia.org/wiki?curid=2215497" title="Orthotrichum affine">
Orthotrichum affine



</doc>
<doc id="2215498" url="https://pl.wikipedia.org/wiki?curid=2215498" title="Zámostí">
Zámostí

Zámostí () – część hradeckiej dzielnicy Malšovice.
Geografia i przyroda.
Położenie.
Zámostí jest położone na obszarze Kotliny Czeskiej, na lewym brzegu Orlicy. Jego współrzędne geograficzne: 50° 12' 15.123" długości geograficznej wschodniej oraz 15° 51' 5.261" szerokości geograficznej północnej (zabytkowy krzyż z piaskowca na rogu ulic Zámostí oraz Úprkova).
Hydrologia.
Miejscowość leży w dorzeczu Łaby i jego dopływu Orlicy. Do początku XX w. było tutaj kilka stawów oraz ślepych ramion Orlicy. Dziś największym z tych, które jeszcze pozostały, jest Bejkovna, która jest atrakcyjna z punktu widzenia wędkarzy.
Geologia.
Wokół Orlicy przeważają inundacyjne osady holocenu, natomiast w kierunku Náhonu oraz Malšovic występują piaszczysto-żwirowe warstwy późnoplejstoceńskie.
Fauna i flora.
Lokalna fauna i flora składa się z typowych gatunków charakterystycznych dla Europy Środkowej.
Historia.
W XV w. Zámostí było położone przy drodze w kierunku Vysokiego Mýta (stary szlak handlowy z Brna przez Przedmieście Śląskie do Náchoda oraz Wrocławia). Prowadziła ona przez dwa mosty i jej początek znajdował się przy szpitalu św. Antoniego.
W 1509 r. miasto Hradec Králové zostało podzielone na 4 dzielnice i 14 okolicznych "województw", z których trzynastym było Zámostí. Na jego terenie znajdowały się dwory, domy oraz ogrody mieszczan hradeckich. W 1533 r. został kupiony przez Ondřeja Velasa lokalny dwór, a w 1574 r. Matěj Suchý kupił od pana Bartoša jego majątek. Podczas pierwszej połowy XVI w. tutaj znajdował się Dwór Křížkovski i w drugiej połowie tego samego wieku dom Jana Stodoly oraz ogród Włocha Antoniego Devolty, który pracował jako murarz przy budowie Białej Wieży. Sto lat później miasto zaczęło się dzielić na Przedmieścia Praskie oraz Mýtskie i Zámostí zostało uznane za część tego drugiego przedmieścia. Wówczas znajdował się tutaj dwór sióstr Anny i Katarzyny Szczygieł, które go przekazały w ręce archidiakona Martina Karasa z Rosenfeldu, i to pod warunkiem, że po jego śmierci zostanie częścią majątku kościoła parafialnego św. Pawła. Ale dom został później sprzedany, bo w 1584 r. właścicielem był niejaki Paweł. Jednak może to być błędny zapis, gdyż nazwa kościoła św. Pawła została zmieniona na imię właściciela dworu.
Zámostí nie uniknęło także skutków wojny trzydziestoletniej (1618–1648). Gdy w 1642 r. szwedzki wódz Lennart Torstensson przygotowywał się do inwazji na Czechy, wojska cesarskie pod dowództwem Matthiasa Gallasa, rozbiły obóz w okolicy Zámostí oraz Malšovic, a ich działania spowodowały wiele szkód. Wiele szkód na tym terenie spowodowały również wojska saskie (1631) i szwedzkie (1639, 1645).
Do rozpoczęcia budowy twierdzy hradeckiej Zámostí było znacznie szersze. W pierwszej połowie XVIII wieku składało się z 4 oddzielonych od siebie części. Między nimi znajdowały się bagna oraz pastwisko „Obec“. Jego powierzchnia sięgała do okolicy Nowego Stawu w sołectwu Náhon, które było także jego częścią. Należały do niego również części dzisiejszej ulicy novohradeckiej Na Brně (kuźnia, dwór hrabiny Bubnovej), Wzgórza św. Jana (dwór Františka Procházki) oraz Lhoty pod Strání (karczma). W 1727 r. Zámostí składało się z 27 dworów oraz domów. Później większość z domów została zburzona. W 1770 r. znajdowało się tutaj tylko 15 domów, w 1785 r. 8 oraz w 1825 r. 6 domów. Z dworów pozostał tylko nr 3. 5 lutego 1775 r. sytuację utrudniła jeszcze bardziej klęska żywiołowa w postaci wielkiej powodzi.
W wyniku powodzi zostały uszkodzone łaźnie drewniane z karczmą i źródłem wody mineralnej zawierającej żelazo, które tutaj zawsze istniały. W 1815 r. doszło do zbudowania budynków murowanych. Ich właścicielem był Jiří Mareš. Później należały do Żyda Jakuba Kleina (1852–1890). W 1898 r. kopiła je Hedvika Celerová z Hradca Králové. Inna poważna powódź nastąpiła w 1846 r. 2 września 1899 w burza powaliła drzewa i zrywała dachy. Mimo to łaźnie rozwija się dlatego, że w 1906 r. Alois Celer założył zakład leczniczych kąpieli torfowych. W 1909 r. właścicielami łaźni zostali Antonín Měkota i Marie Tománková, którzy następnego roku zburzyli budynki drewniane i po stronie wschodniej zbudowali nowe łaźnie. Później łaźnie zamknięto, ponieważ w 1918 r. Miroslav Seyfried chciał tutaj założyć garbarnię. Kiedy nie udało mu się idei tej zrealizować, sprzedał w 1920 łaźnie z restauracją Aloisowi Balcarowi, który w 1933 r. zbudował salę taneczną.
Do 1927 r. Zámostí było osiedlem Malšovic, później jedynie ich część. W 1942 r. Malšovice zostały dołączone do miasta Hradec Králové. W kolejnych latach nazwa Zámostí stopniowo zniknęła i pozostała z niej tylko nazwa ulicy.

</doc>
<doc id="2215501" url="https://pl.wikipedia.org/wiki?curid=2215501" title="Pastis">
Pastis

Pastis – francuski napój alkoholowy produkowany z anyżku i lukrecji wraz z innymi ziołowymi dodatkami. Z reguły zawiera 40–45% alkoholu. Typowy dla południa Francji (Prowansja), do konsumpcji zwykle rozcieńczany wodą (często z dodatkiem lodu), co nadaje mu charakterystyczną mleczną barwę.
W kuchni francuskiej nazwę tę nosi również rodzaj drożdżowego ciasta polewanego sokiem pomarańczowym i koniakiem, będący regionalną specjalnością bearneńską.

</doc>
<doc id="2215502" url="https://pl.wikipedia.org/wiki?curid=2215502" title="TDCi">
TDCi

TDCi (ang. Turbo Diesel Common Rail Injection) − zastrzeżony znak towarowy koncernu Ford Motor Company; dieslowska wysokoprężna turbodoładowana jednostka silnikowa, zasilana bezpośrednim wtryskiem do komory spalania (common rail), stosowana w samochodach należących do Koncernu Forda. 

</doc>
<doc id="2215503" url="https://pl.wikipedia.org/wiki?curid=2215503" title="Piotr z Chodkowa">
Piotr z Chodkowa



</doc>
<doc id="2215504" url="https://pl.wikipedia.org/wiki?curid=2215504" title="Papieska Rada ds. Kultury">
Papieska Rada ds. Kultury

Papieska Rada ds. Kultury, Papieska Rada Kultury (łac. "Pontificium Consilium de Cultura") była jedną z dykasterii kurii rzymskiej działającej przy Stolicy Apostolskiej. Rada zajmowała się relacjami Kościoła ze światem kultury i nauki, promując szczególnie dialog między różnymi kulturami współczesnego świata. Rada odpowiada m.in. za udział Stolicy Apostolskiej w wystawach światowych EXPO oraz Biennale Sztuki i Architektury w Wenecji.
Do zniesienia dykasterii funkcję przewodniczącego rady pełnił kardynał Gianfranco Ravasi.
Historia.
Radę utworzył 20 maja 1982 papież Jan Paweł II. W 1993 na mocy motu proprio "Inde a Pontificatus" włączył do Rady Sekretariat ds. niewierzących. W związku z reformą Kurii Rzymskiej ogłoszoną w konstytucji apostolskiej "Praedicate Evangelium" z dniem 5 czerwca 2022 Papieska Rada ds. Kultury została zniesiona a jej uprawnienia, wraz z uprawnieniami zniesionej Kongregacji Edukacji Katolickiej utworzono Dykasterię ds. Kultury i Edukacji.

</doc>
<doc id="2215505" url="https://pl.wikipedia.org/wiki?curid=2215505" title="Marduk-balassu-iqbi">
Marduk-balassu-iqbi

Marduk-balassu-iqbi – ósmy król Babilonii z tzw. dynastii E, syn i następca Marduk-zakir-szumi I; panował w latach 818-813 p.n.e.
Był już w podeszłym wieku, gdy przejął rządy. W czasie jego panowania długi okres dobrosąsiedzkich stosunków z Asyrią dobiegł końca. Król asyryjski Szamszi-Adad V zwrócił się przeciwko niemu, najeżdżając w 814 i 813 r. p.n.e. północną Babilonię. W czasie drugiej z tych kampanii Marduk-balassu-iqbi został pojmany w mieście Der i uprowadzony do Asyrii, gdzie najprawdopodobniej zmarł.

</doc>
<doc id="2215506" url="https://pl.wikipedia.org/wiki?curid=2215506" title="GAZ-62">
GAZ-62

GAZ-62 – lekki samochód ciężarowy produkowany przez firmę GAZ w latach 1959–1962. Do napędu użyto silnika R6 o pojemności 3,5 litra. Samochód wyposażony był w 4-biegową skrzynię biegów z reduktorem. W 1959 GAZ-62 przeszedł modernizację wyglądu nadwozia, zwiększono także moc silnika.

</doc>
<doc id="2215507" url="https://pl.wikipedia.org/wiki?curid=2215507" title="Maciej Więckowski">
Maciej Więckowski

Maciej Więckowski (ur. 1982) – polski aktor teatralny, filmowy i dubbingowy.
W 2005 roku ukończył studia w Akademii Teatralnej im. Aleksandra Zelwerowicza w Warszawie.
W latach 2005–2007 występował w Teatrze Nowym w Warszawie. Obecnie gra w Teatrze Powszechnym.

</doc>
<doc id="2215508" url="https://pl.wikipedia.org/wiki?curid=2215508" title="Sojusz dla Integracji Europejskiej (Mołdawia)">
Sojusz dla Integracji Europejskiej (Mołdawia)



</doc>
<doc id="2215509" url="https://pl.wikipedia.org/wiki?curid=2215509" title="Narciarstwo alpejskie na Zimowej Uniwersjadzie 2011">
Narciarstwo alpejskie na Zimowej Uniwersjadzie 2011

Narciarstwo alpejskie na Zimowej Uniwersjadzie 2011 odbyło się w dniach 29 stycznia – 6 lutego 2011. Zawodnicy rywalizowali w czterech konkurencjach – supergigant, slalom gigant, slalom i superkombinacja. Te same konkurencje odbyły się zarówno dla mężczyzn jak i kobiet. Nie rozgrywano konkurencji zjazdu. Zwycięzcami klasyfikacji medalowej zostali reprezentanci Stanów Zjednoczonych.
Linki zewnętrzne.
Informacja o zawodach

</doc>
<doc id="2215510" url="https://pl.wikipedia.org/wiki?curid=2215510" title="Baba-aha-iddina">
Baba-aha-iddina

Baba-aha-iddina – król Babilonii, następca pojmanego i uprowadzonego do Asyrii króla Marduk-balassu-iqbi. Nie był spokrewniony ze swym poprzednikiem i panował jedynie przez rok (812 r. p.n.e.). Podzielił los Marduka-balassu-iqbi kiedy asyryjski król Szamszi-Adad V najechał po raz kolejny Babilonię.

</doc>
<doc id="2215518" url="https://pl.wikipedia.org/wiki?curid=2215518" title="Rzeczywista płaszczyzna rzutowa">
Rzeczywista płaszczyzna rzutowa



</doc>
<doc id="2215523" url="https://pl.wikipedia.org/wiki?curid=2215523" title="Federația de Atletism din Republica Moldova">
Federația de Atletism din Republica Moldova

Federația de Atletism din Republica Moldova – mołdawska narodowa federacja lekkoatletyczna. Siedziba znajduje się w stolicy kraju - Kiszyniowie. Prezesem jest Anatolie Balan. Federacja jest członkiem European Athletics.

</doc>
<doc id="2215526" url="https://pl.wikipedia.org/wiki?curid=2215526" title="Medal „Za wyróżnienie w ochronie granic państwowych ZSRR”">
Medal „Za wyróżnienie w ochronie granic państwowych ZSRR”

Medal „Za wyróżnienie w ochronie granic państwowych ZSRR” () – radzieckie odznaczenie wojskowe.
Medal został ustanowiony dekretem Rady Najwyższej ZSRR z 13 lipca 1950 roku, dekretem z 11 lutego 1966 roku zmieniono opis odznaki, a jego statut został poprawiony dekretami z dnia 18 marca 1977 i 18 lipca 1980 roku.
Zasady nadawania.
Medal został ustanowiony dla nagrodzenia żołnierzy Wojsk Pogranicza i innych osób za czyny bojowe i inne zasługi w ochronie granic ZSRR, w szczególności:
Medal nadawało Prezydium Rady Najwyższej ZSRR na wniosek Przewodniczącego Komitetu Bezpieczeństwa Państwowego. 
Łącznie nagrodzono tym medalem ponad 67 tys. osób.
Opis odznaki.
Odznakę medalu stanowi krążek o średnicy 32 mm, zgodnie z dekretem z 1950 roku wykonany ze srebra, następnie od 1966 roku ze tzw. nowego srebra. Na awarsie znajduje się postać uzbrojonego żołnierza Wojsk Pogranicza, za którym jest słup graniczny z godłem ZSRR, w tle góry. Na rewersie w górnej części jest pięcioramienna gwiazda a pod nią napis "ЗА ОТЛИЧИЕ В ОХРАНЕ ГОСУДАРСТВЕННОЙ ГРАНИЦЫ СССР" (pol. za wyróżnienie w ochronie granic państwowych ZSRR), pod napisem dwa wieńce z liści dębowych, splecione szarfą na którą nałożony jest sierp i młot. 
Medal zawieszony jest na metalowej pięciokątnej blaszce obciągniętej wstążką koloru zielonego szerokości 24 mm, po bokach w odległości 3 mm od krawędzi znajdują się czerwone paski o szer. 3 mm.

</doc>
<doc id="2215527" url="https://pl.wikipedia.org/wiki?curid=2215527" title="Den Där Anna">
Den Där Anna



</doc>
<doc id="2215530" url="https://pl.wikipedia.org/wiki?curid=2215530" title="Mołdawia na Mistrzostwach Europy w Lekkoatletyce 2010">
Mołdawia na Mistrzostwach Europy w Lekkoatletyce 2010

Mołdawia na Mistrzostwach Europy w Lekkoatletyce 2010 – reprezentacja Mołdawii podczas czempionatu w Barcelonie liczyła sześciu zawodników. Jedyny medal – pierwszy w historii występów kraju na mistrzostwach Starego Kontynentu – zdobył Ion Luchianov, który po dyskwalifikacji Hiszpana José Luis Blanco zajął ostatecznie trzecie miejsce w biegu na 3000 metrów z przeszkodami.

</doc>
<doc id="2215535" url="https://pl.wikipedia.org/wiki?curid=2215535" title="Hugo Braesicke">
Hugo Braesicke

Hugo Eugen Alexander Braesicke (ur. 1843 w Heinrichsfelde, zm. 1898 w Bad Nauheim) – nadburmistrz Bydgoszczy (1890-1898).
Życiorys.
Urodził się 1 lutego 1843 r. w majątku Heinrichsfelde, w obecnym powiecie Sowieck w obwodzie kaliningradzkim. Był synem Carla, majora rezerwy, właściciela ziemskiego i Mathilde z domu Zippel. Uczęszczał do Miejskiej Szkoły Realnej w Tylży, następnie do gimnazjum w Królewcu, gdzie w 1862 r. złożył egzamin dojrzałości.
Studiował prawo na uniwersytecie w Królewcu oraz Jenie. Przez ostatnie 2 semestry studiów odbył także ochotniczą służbę wojskową w stacjonującym w Królewcu wschodniopruskim regimencie grenadierów nr 1, którą opuścił w stopniu podoficera Landwehry. 
W 1865 r. rozpoczął praktykę zawodową w Sądzie Miejskim w Królewcu, lecz już rok później został zmobilizowany do wojska i wraz ze swoim regimentem uczestniczył w wojnie prusko-austriackiej. Wziął udział w bitwach pod: Trantenau i Königgrätz. Awansował wtedy do stopnia podporucznika Landwehry. Po wojnie powrócił do sądu w Królewcu. 
Od 1869 r. pracował w sądach w Berlinie, gdzie zdobył tytuł asesora sądowego.
W latach 1870–1871 brał udział w wojnie prusko-francuskiej: oblężeniu Strasburga, Paryża oraz bitwie pod Mont Valerien. 
Po powrocie z wojny pracował w wielu sądach: Świebodzinie, Gorzowie, Neustadt-Eberswalde, Gdańsku i Kłajpedzie. W 1873 r. przeszedł do administracji kolejowej w Królewcu, Gdańsku (1876) i Kassel (1878). W 1880 r. był Dyrektorem Urzędu Ruchu Kolei. 4 sierpnia tego roku uzyskał awans na radcę regencyjnego i przeniesiony do Dyrekcji Kolei Wschodniej w Bydgoszczy. Podczas 7-letniej pracy na tym stanowisku zajmował się opracowaniem i analizą taryf kolejowych, zarówno niemieckich, jak i zagranicznych.
W listopadzie 1885 r. wybrano go radnym miejskim; w radzie miejskiej zajmował się finansami i budżetem miasta. Opuścił Bydgoszcz na krótko w 1888 r. przeniesiony do Dyrekcji Kolei w Altonie (dziś dzielnica Hamburga).
Nadburmistrz Bydgoszczy.
W 1889 r. po zakończeniu kadencji nadburmistrza Bydgoszczy Juliusa Bachmanna, zgłosił swoją kandydaturę w wyborach nowego burmistrza miasta. Rada Miejska na posiedzeniu 23 stycznia 1890 r. wybrała go I burmistrzem. Nad Bachmannem zwyciężył stosunkiem głosów 27 do 6. U przyczyn jego zwycięstwa stał krytyczny stosunek rady miejskiej do kontrkandydata, a także znajomość jego osoby wśród członków rady miejskiej, jako niedawnego jej członka oraz wysokiego rangą urzędnika bydgoskiej Dyrekcji Kolei. 
6 listopada 1890 r. objął oficjalnie urząd burmistrza, a 14 stycznia 1891 r. na mocy reskryptu monarchy został członkiem Izby Panów, wyższej izby niemieckiego parlamentu. 24 stycznia 1892 r. został uhonorowany tytułem nadburmistrza, nadawanym przez króla. 
W trakcie swoich rządów skoncentrował uwagę na dalszym rozwoju gospodarczym Bydgoszczy. W 1890 r. rozpoczęła pracę duża rzeźnia miejska, a w 1896 r. rozpoczęto budowę nowego browaru przy Zbożowym Rynku. Uruchomiono wtedy także pierwszą małą elektrownię wytwarzającą prąd stały (zlikwidowaną w 1929 r.), co umożliwiło zastąpienie tramwaju konnego elektrycznym. Tramwaje elektryczne w Bydgoszczy pojawiły się stosunkowo wcześnie: przed Poznaniem, Katowicami, Łodzią i Warszawą. 
Za jego kadencji odbudowano gmach Teatru Miejskiego, który spłonął doszczętnie w 1890 r. Budowę tę potraktowano prestiżowo ze względów propagandowych i nacjonalistycznych. Z tych samych powodów w 1895 r. rozebrano ruiny zamku bydgoskiego. W 1898 r. oddano do użytku nowy szpital dziecięcy przy ul. św. Floriana (dziś szpital zakaźny).
Jednym z głównych jego dzieł było rozpoczęcie budowy miejskich wodociągów i kanalizacji (8 kwietnia 1897 r. zatwierdzono projekt budowy stacji pomp w Lesie Gdańskim), które kontynuowali kolejni burmistrzowie Bydgoszczy.
Braesicke miał także poważne zasługi dla rozwoju kulturalnego miasta. Założył Bibliotekę Ludową, której księgozbiór wzrósł z 300 do 2 tys. tomów. W 1903 r. scalono ją z księgozbiorem powołanej wtedy nowej Biblioteki Miejskiej. Był także jednym z założycieli i aktywnych członków Towarzystwa Historycznego Obwodu Nadnoteckiego. Od 1891 r. pełnił także funkcję przewodniczącego rady nadzorczej Towarzystwa żeglugowego dla wspierania handlu drewnem w Bydgoszczy S.A.
Jego działalność na stanowisku nadburmistrza przerwała przedwczesna śmierć, która miała miejsce 7 października 1898 r. w Bad Nauheim, gdzie przebywał na leczeniu.
Posiadał dwa odznaczenia wojskowe: Wojskowa Odznakę Honorową II klasy (1867) i Krzyż Żelazny II klasy (1871), a także Order Orła Czerwonego IV klasy (1888). Od 1876 r. był żonaty był z Hedwig z domu Kuwert. Miał jednego syna, Hansa, który zmarł w 1884 r. w wieku 6 lat. W Bydgoszczy zamieszkiwał przy ul. Gdańskiej 154. 
Jego imieniem nazwano jedną z ulic w Śródmieściu Bydgoszczy, której nazwę zmieniono po 1920 r. na ul. Staszica.

</doc>
<doc id="2215536" url="https://pl.wikipedia.org/wiki?curid=2215536" title="Kościół Chrystusowy w Kołobrzegu (zbór)">
Kościół Chrystusowy w Kołobrzegu (zbór)

Kościół Chrystusowy w Kołobrzegu – zbór Kościoła Chrystusowego w RP działający w Kołobrzegu.
Pastorem zboru jest Piotr Karel. Nabożeństwa wspólnoty odbywają się w kościele przy ul. Jedności Narodowej 62 w Kołobrzegu.
Historia.
Kongregacja została założona w 1974 roku jako stacja misyjna zboru chrześcijan ewangelicznych w Białogardzie. Początkowo spotkania wiernych odbywały się w mieszkaniach prywatnych, a chrzty wiary przeprowadzano nad Morzem Bałtyckim i nad rzeką Parsętą. W 1978 roku stacja misyjna otrzymała własnego pastora i usamodzielniła się jako zbór w Kołobrzegu Zjednoczonego Kościoła Ewangelicznego. Pierwsze nabożeństwo odprawiono 30 kwietnia 1978 roku. Na początku 1979 wspólnota pozyskała od władz państwowych dawną świątynię Kościoła Nowoapostolskiego, gdzie pierwsze jej spotkanie odbyło się 18 lutego 1979. W kościele tym rozpoczęto sprawowanie nabożeństw, początkowo w tymczasowym pomieszczeniu zlokalizowanym na chórze. Zbór wyremontował budynek i otwarł w dniach 6-7 grudnia 1980 docelową salę nabożeństw. W późniejszych latach obiekt rozbudowano.
W 1988 roku liczący około 100 członków zbór przeszedł pod jurysdykcję Kościoła Zborów Chrystusowych, który wyodrębnił się jako samodzielna denominacja ze Zjednoczonego Kościoła Ewangelicznego. W latach 90. XX wieku z własnych środków oraz dzięki pomocy innych zborów Wspólnoty Kościołów Chrystusowych w RP rozbudował znacznie posiadane zaplecze lokalowe i wzniósł nowy budynek misyjno-rekolekcyjny przy domu modlitwy. Od 2004 roku wspólnota kołobrzeska jest autonomicznym zborem wyznaniową Kościoła Chrystusowego w RP.
W 2003 roku Kościół Chrystusowy w Kołobrzegu świętował 25-lecie istnienia i pracy w Kołobrzegu, tutejszy zbór liczył wówczas około 300 wiernych. 15 czerwca 2003 roku był organizatorem uroczystego nabożeństwa Kościoła Zborów Chrystusowych w Hali Milenium w Kołobrzegu. 15 stycznia 2011 roku był organizatorem pierwszego ekumenicznego nabożeństwa protestanckiego w Kołobrzegu, w którym wzięli udział duchowni ze zborów Kościoła Adwentystów Dnia Siódmego, Wspólnoty Kościołów Chrystusowych i Kościoła Zielonoświątkowego.
Kościół Chrystusowy w Kołobrzegu prowadzi misję na terenie Pomorza Zachodniego. Posiada filię w Świnoujściu.

</doc>
<doc id="2215538" url="https://pl.wikipedia.org/wiki?curid=2215538" title="Gehren (ujednoznacznienie)">
Gehren (ujednoznacznienie)

Niemcy:
Osoby:

</doc>
<doc id="2215539" url="https://pl.wikipedia.org/wiki?curid=2215539" title="Andrzej Rohaczewski">
Andrzej Rohaczewski

Andrzej Rohaczewski (XVII wiek) – polski kompozytor i organista polski. Był nadwornym organistą księcia Albrychta Władysława Radziwiłła, pana na Ołyce i Nieświeżu. Działał w pierwszym trzydziestoleciu XVII wieku. 

</doc>
<doc id="2215542" url="https://pl.wikipedia.org/wiki?curid=2215542" title="Pejzaż z przechadzającą się parą i półksiężycem">
Pejzaż z przechadzającą się parą i półksiężycem

Pejzaż z przechadzającą się parą i półksiężycem (hol. "Wandelend paar tussen olijfbomen in berglandschap met maansikkel", ang. "Landscape with Couple Walking and Crescent Moon") – obraz olejny Vincenta van Gogha (nr kat.: F 704, JH 1981) namalowany w maju 1890 podczas jego pobytu w Saint-Rémy. 
Obraz należy do mniej znanych dzieł van Gogha. Bywa rzadko pokazywany poza São Paulo. Choć nie dorównuje innym dziełom van Gogha z okresu Saint-Rémy, zawiera jednak kilka interesujących aspektów, tak od strony tematycznej jak i kompozycyjnej.
Opis.
Van Gogh w czasie malowania "Pejzażu" był dobrowolnym pacjentem szpitala psychiatrycznego Saint-Paul-de-Mausole w Saint-Rémy. Odizolowany od otoczenia, znajdował się w fatalnej kondycji psychicznej.
"Pejzaż z przechadzającą się parą i półksiężycem" to intrygujący zestaw zwykłych motywów, przewijających się w dziełach van Gogha, chociaż jest w nim kilka cech charakterystycznych, niespotykanych w innych obrazach. Drzewa oliwkowe i cyprysy to motyw, który często występuje na obrazach van Gogha z okresu Saint-Rémy. Cyprysy na "Pejzażu" są jednak mniej imponujące i nie zawierają aż tylu detali. Brak im też tej majestatyczności i ekspresji, którą odznaczają się na innych obrazach artysty z tego okresu; to samo można powiedzieć o oliwkach, które tu są ledwie zaznaczone pociągnięciami pędzla. Niezwykle w obrazie jest to, iż przedstawia on zmierzch, podczas gdy ogromna większość prac van Gogha z okresu Saint-Rémy rozgrywa się w świetle dnia, w skwarnych promieniach słońca Prowansji. Tematy malowane o zmierzchu częściej spotykane są we wcześniejszym okresie jego twórczości, np. z Nuenen ("Wioska o zachodzie słońca", "Jesienny pejzaż o zmroku").
Bardzo charakterystyczne dla van Gogha jest burzliwe przedstawianie sierpa księżyca na niebie, mieniącego się bądź w pełnym świetle dnia ("Cyprysy") lub w nocy ("Gwiaździsta noc", "Droga z cyprysem i gwiazdą"); "Pejzaż" jest jedynym obrazem przedstawiającym sierp księżyca podczas zmierzchu.
W jednej z postaci na obrazie, mężczyźnie z rudymi włosami i brodą i w niebieskiej koszuli, van Gogh przedstawił prawdopodobnie samego siebie. Mężczyzna ten nie ma jednak twarzy, co może być wyrazem stanu psychicznego artysty, odizolowanego od otoczenia i pogrążonego w rozpaczy. Dodanie obok postaci kobiecej w wyidealizowanej scenie przechadzki było przypuszczalnie wyrazem jego tęsknot za towarzystwem kobiet, którego na próżno poszukiwał przez większą część swojego życia i której tym bardziej nie mógł doświadczyć w surowych warunkach szpitala psychiatrycznego.
Rzadkością są niewielkie wymiary obrazu. Van Gogh w tym okresie używał do malowania przeważnie formatu 73 × 92 (lub zbliżonego).

</doc>
<doc id="2215543" url="https://pl.wikipedia.org/wiki?curid=2215543" title="Bitwa nad Sutjeską">
Bitwa nad Sutjeską

Bitwa nad Sutjeską (, ) – była połączonym atakiem sił Osi, trwała od 15 maja do 16 czerwca 1943 roku, jej celem było unicestwienie partyzanckiej armii w Jugosławii, w pobliżu rzeki Sutjeska, w południowo-wschodniej Bośni. Niepowodzenie ofensywy stało się punktem zwrotnym dla Jugosławii podczas II wojny światowej.
Operacja przeprowadzona została pod kryptonimem Operacja „Czarny” (), znana jest również jako Piąta Ofensywa Antypartyzancka (serb.-chor. "Peta Neprijateljska Ofenziva").
Operacja.
Państwa Osi zgromadziły 127 000 żołnierzy, złożonych z dywizji niemieckich, włoskich, chorwackich i bułgarskich oraz ponad 300 samolotów. Zgrupowanie NOVJ liczyło 22 148 żołnierzy w 16 brygadach. Celem operacji było otoczenie i likwidacja oddziałów partyzanckich.
9 czerwca Josip Broz Tito został raniony w ramię od bomby. Według niepotwierdzonych relacji ocalenie zawdzięczał swojemu psu. 13 czerwca zginął płk Sava Kovačević, jeden z najbardziej znanych dowódców partyzanckich. W końcowej fazie realizacji operacji Niemcom udało się otoczyć partyzantów, jednak partyzanci wyszli z otoczenia przełamując linie niemieckich dywizji 118 i 104 oraz chorwackiej dywizji nad rzeką Sutjeska i przechodząc do wschodniej Bośni. Okupione to zostało znacznymi stratami. W bitwie zginęło łącznie 7543 partyzantów, tj. ponad 1/3 stanu. Niemiecki generał Rudolf Lüters w końcowym raporcie ocenił, że „komunistyczni rebelianci” są dobrze zorganizowani, sprawni i z wysokim morale bojowym.
Sukces partyzantów poprawił ich reputację u lokalnej ludności, wzrosła liczba rekrutów, ponadto poskutkowało kontratakami we wschodniej Bośni przeciwko garnizonom we Vlasenicy, Srebrenicy, Olovo, Kladanj oraz Zvorniku w ciągu 20 dni po bitwie.
Bitwa była punktem zwrotnym w przejęciu kontroli nad Jugosławią przez Aliantów, stała się ważną częścią w powojennej kulturze.
Jednostki biorące udział w operacji.
Siły partyzantów.
Liczące ponad 22 tys. partyzantów zgrupowanie dowodzone przez komendanta naczelnego NOV i POJ Josipa Broz Titę składało się z następujących jednostek:
Siły Osi.
W czasie całej ofensywy dowództwo nad 127 tys. żołnierzy Państw Osi sprawował gen-płk Alexander Löhr. Od strony taktycznej kierował nią gen. Rudolf Lüters, dowódca Korpusu Chorwackiego.
III Rzesza:
Królestwo Włoch:
Carstwo Bułgarii:
Niepodległe Państwo Chorwackie:
Nawiązania w kulturze.
W 1973 roku, w trzydziestolecie, bitwa stała się tematem filmu w reżyserii Stipe Delića „Piąta Ofensywa” („Sutjeska”) - był to jeden z najdroższych filmów kinematografii jugosłowiańskiej.
Scenariusz powstał w wyniku pracy ekipy międzynarodowej (Ugo Pirro, Siergiej Bondarczuk, Miljenko Smoje, Wolf Mankovitsch, Branimir Šćepanović), zaś wystąpili w nim m.in. Richard Burton jako Tito, Ljuba Tadić jako Sava, Relja Bašić, Ljubiša Samardžić, Irene Papas, Günter Meisner, Velimir Bata Živojinović; muzykę stworzył Mikis Teodorakis.

</doc>
<doc id="2215545" url="https://pl.wikipedia.org/wiki?curid=2215545" title="Komisarz ludowy">
Komisarz ludowy

Komisarz ludowy ( – akronim "narkom") – określenie funkcji ministra w RFSRR i ZSRR w latach 1917–1946, osoby kierującej komisariatem ludowym, odpowiednikiem ministerstwa. Określenie „minister” zostało usunięte przez bolszewików po przejęciu władzy jako "burżuazyjne".
W ZSRR było to również do 1946 określenie ministrów rządów republikańskich w republikach związkowych ZSRR np. komisarz ludowy bezpieczeństwa państwowego ZSRR i komisarz ludowy bezpieczeństwa państwowego np. Uzbeckiej SRR.
Rada Ministrów (rząd związkowy, czy republikański) nosiła w związku z powyższym w latach 1917–1946 nazwę Rady Komisarzy Ludowych (ros. "Совет народных комиссаров", akronim "Sownarkom")

</doc>
<doc id="2215546" url="https://pl.wikipedia.org/wiki?curid=2215546" title="Kwas 4-hydroksyfenylooctowy">
Kwas 4-hydroksyfenylooctowy

Kwas 4-hydroksyfenylooctowy – organiczny związek chemiczny z grupy kwasów karboksylowych i fenoli. Jego obecność stwierdzono w oliwie naturalnej.

</doc>
<doc id="2215552" url="https://pl.wikipedia.org/wiki?curid=2215552" title="Jan Nowosad">
Jan Nowosad

Jan Nowosad, ps. "Konrad II" (ur. 20 grudnia 1909 w Ochoży) – polski wojskowy, komendant obwodu Chełm Okręgu Lublin Batalionów Chłopskich.
Życiorys.
Urodził się jako syn Stanisława i Katarzyny. Po wybuchu II wojny światowej organizował Bataliony Chłopskie i Ludową Straż Bezpieczeństwa na terenie powiatu chełmskiego. Został komendantem obwodu Chełm Batalionów Chłopskich i pełnił tę funkcję do grudnia 1942. Należał do Stronnictwa Ludowego „Roch”. Uczestniczył w wielu akcjach bojowych, m.in. w odbiciu więźniów w Rejowcu.
Został odznaczony Krzyżem Partyzanckim.

</doc>
<doc id="2215554" url="https://pl.wikipedia.org/wiki?curid=2215554" title="Resplendor">
Resplendor

Resplendor – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2215555" url="https://pl.wikipedia.org/wiki?curid=2215555" title="Lidia Sakovics-Dömölky">
Lidia Sakovics-Dömölky



</doc>
<doc id="2215556" url="https://pl.wikipedia.org/wiki?curid=2215556" title="Lidia Dömölky">
Lidia Dömölky



</doc>
<doc id="2215557" url="https://pl.wikipedia.org/wiki?curid=2215557" title="Pocrane">
Pocrane

Procrane – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2215558" url="https://pl.wikipedia.org/wiki?curid=2215558" title="Dejan Antić">
Dejan Antić

Dejan Antić, cyr. Дејан Антић (ur. 9 grudnia 1968 w Belgradzie) – serbski szachista i trener szachowy, arcymistrz od 1999 roku.
Kariera szachowa.
Pierwsze sukcesy na arenie międzynarodowej zaczął odnosić na początku lat 90. XX wieku, w 1991 r. otrzymując tytuł mistrza międzynarodowego. W 1996 r. podzielił I m. (wspólnie z m.in. Christosem Banikasem i Igorem Miladinoviciem) w Kawali, natomiast w 1998 r. zwyciężył (wspólnie z Miłko Popczewem) w Jagodinie oraz zajął I m. w międzynarodowych mistrzostwach Serbii w Šabacu. W 2000 r. podzielił II-III m. (za Zlatko Ilinciciem, wspólnie z Ivanem Ivaniseviciem) w rozegranym w Suboticy finale indywidualnych mistrzostw Jugosławii.
W następnych latach odniósł szereg sukcesów, m.in. w:
"Uwaga: Lista sukcesów niekompletna (do uzupełnienia od 2010 roku)."
Najwyższy ranking w dotychczasowej karierze osiągnął 1 lipca 2009 r., z wynikiem 2523 punktów zajmował wówczas 22. miejsce wśród serbskich szachistów.

</doc>
<doc id="2215559" url="https://pl.wikipedia.org/wiki?curid=2215559" title="Artem Kułtyszew">
Artem Kułtyszew

Artem Serhijowycz Kułtyszew, ukr. Артем Сергійович Култишев (ur. 28 marca 1984 roku w Dniepropetrowsku) – ukraiński piłkarz, grający na pozycji pomocnika.
Kariera piłkarska.
Kariera klubowa.
W 2002 rozpoczął karierę piłkarską w drużynie Wuhłyk Dymytrow, skąd następnego roku przeszedł do Krystału Chersoń. Latem 2005 został piłkarzem PFK Sewastopol. Latem 2011 został wypożyczony na pół roku do białoruskiej Biełszyny Bobrujsk. Na początku 2013 przeszedł do Tytanu Armiańsk.

</doc>
<doc id="2215560" url="https://pl.wikipedia.org/wiki?curid=2215560" title="Itueta">
Itueta

Itueta – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2215561" url="https://pl.wikipedia.org/wiki?curid=2215561" title="Santa Rita do Itueto">
Santa Rita do Itueto

Santa Rita do Itueto – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2215563" url="https://pl.wikipedia.org/wiki?curid=2215563" title="Cuparaque">
Cuparaque

Cuparaque – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2215564" url="https://pl.wikipedia.org/wiki?curid=2215564" title="Huimanguillo (gmina)">
Huimanguillo (gmina)

Huimanguillo - gmina meksykańskiego stanu Tabasco, położona w jego najdalej na zachód wysuniętej części, której północny kraniec jest w odległości trzech kilometrów od wybrzeża Zatoki Meksykańskiej. Jest jedną z 17 gmin w tym stanie. Siedzibą władz gminy jest miasto Huimanguillo. Nazwa gminy pochodzi od słów w języku nahuatl "Uei-man-co" oznaczające "miejsce, gdzie jest wielki autorytet".
Ludność gminy Huimanguillo w 2005 roku liczyła 163 462 mieszkańców, co czyni ją trzecią pod względem liczebności gminą w stanie Tabasco.
Geografia gminy.
Powierzchnia gminy wynosi 3757,59 km² zajmując aż 15,35% powierzchni stanu, co czyni ją największą gminą w stanie Tabasco. Obszar gminy jest równinny a położenie w pobliżu Zatoki Meksykańskiej sprawia, że większość powierzchni jest nieznacznie wyniesione ponad poziom morza. Jednak południowa część gminy granicząca z sąsiednim stanem Chiapas jest pofałdowana a najwyższe wzgórze Mono Pelado przekracza 1000 m n.p.m., co sprawia, że jest to najwyżej położony punkt w stanie Tabasco. Głównymi rzekami są Mezcalapa i Tonalá nad którą leży La Venta. Teren gminy w dużej części pokryty jest lasami, które mają charakter lasów deszczowych. Klimat jest ciepły (rekordowa najniższa zanotowana temperatura wynosi 14 °C) ze średnią roczną temperaturą oscylująca pomiędzy 25,4 °C a 26,9 °C oraz z niewielką roczną amplitudą, gdyż średnia najcieplejszego miesiąca (maj) wynosi 30,6 °C, podczas gdy średnia najchłodniejszego (styczeń) wynosi 26,2 °C. Wiatry znad Morza Karaibskiego przynoszą dużą ilość gwałtownych opadów (głównie w lecie) czyniąc klimat wilgotnym opadami na poziomie do 2290 mm rocznie.

</doc>
<doc id="2215566" url="https://pl.wikipedia.org/wiki?curid=2215566" title="Conceição de Ipanema">
Conceição de Ipanema

Conceição de Ipanema – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2215570" url="https://pl.wikipedia.org/wiki?curid=2215570" title="Monaster Objawienia Pańskiego w Krzemieńcu">
Monaster Objawienia Pańskiego w Krzemieńcu

Monaster Objawienia Pańskiego – prawosławny klasztor w Krzemieńcu, należący do eparchii tarnopolskiej Ukraińskiego Kościoła Prawosławnego Patriarchatu Moskiewskiego.
Prawosławny męski klasztor pod wezwaniem Objawienia Pańskiego w Krzemieńcu ufundowali chorąży Daniel Maliński i cześnik Wawrzyniec Drewiński w 1636. Mnisi zajmowali się prowadzeniem szpitala, szkoły i przytułku, patronowali również świeckiemu Bractwu Objawienia Pańskiego. Od 1636 lub 1638 prowadzili drukarnię, która publikowała teksty pisane w cyrylicy. W XVIII w. mnisi prawosławni zostali zmuszeni do opuszczenia klasztoru, który przejęli jezuici. W 1725 przekazali oni obiekty klasztorne bazylianom. Ci z kolei opuścili obiekty w latach 1805–1807, gdy decyzją Tadeusza Czackiego dawny budynek monasteru włączono w skład obiektów Liceum Krzemienieckiego. Udostępniono im jednak osiemnastowieczny gmach klasztoru reformatów, ufundowany przez wojewodę kijowskiego Stanisława Potockiego w 1750. Bazylianie administrowali obiektem do represji carskich po powstaniu listopadowym, kiedy przejął go Rosyjski Kościół Prawosławny. Reorganizacja prawosławnej wspólnoty zakonnej nastąpiła jednak dopiero w 1865, gdy do Krzemieńca sprowadzono mnichów z monasteru św. Jana Miłościwego w Zahajcach Małych. Przez cztery lata monaster w Krzemieńcu był filią tegoż klasztoru, następnie do 1873 do 1906 podlegał klasztorowi Trójcy Świętej w Dermaniu. Według danych z 1892 wspólnotę tworzyło 6 mnichów i 25 posłuszników. Ponadto w monasterze rezydował jeden z biskupów pomocniczych eparchii wołyńskiej. W odróżnieniu od wspólnot wielu innych monasterów regionu, mnisi z Krzemieńca nie udali się na bieżeństwo. Według danych z 1936 w monasterze przebywało siedmiu mnichów.
Po odzyskaniu przez Polskę niepodległości Krzemieniec znalazł się w granicach II Rzeczypospolitej, zaś klasztor działał nadal w ramach diecezji wołyńskiej PAKP. Był rezydencją zwierzchnika diecezji. Kompleks monasterski składał się z czterech cerkwi, jednopiętrowego budynku mieszkalnego dla mnichów, szkoły psalmistów z internatem, jednego obiektu gospodarczego oraz budynku seminarium duchownego i komitetu misyjnego diecezji.
Po zajęciu Krzemieńca przez Armię Czerwoną w 1944 monaster został zamknięty i zaadaptowany na salę sportową oraz szpital. Prawosławni odzyskali obiekty w 1990; klasztor został odremontowany i jest ponownie czynny jako jeden z trzech monasterów eparchii tarnopolskiej. Od czasu reaktywacji jest to wspólnota żeńska.
Architektura.
Główna cerkiew klasztorna, Objawienia Pańskiego, powstała w przebudowanym późnobarokowym kościele. Jest to obiekt jednonawowy o wydłużonym prezbiterium na planie prostokąta, dekorowany zewnętrznie rzędami pilastrów porządku toskańskiego. Z cerkwią sąsiaduje znacznie późniejsza, wzniesiona w stylu moskiewskim dzwonnica. Druga świątynia, św. Mikołaja, jest cerkwią domową zlokalizowaną w dawnym refektarzu, w budynku mieszkalnym dla mnichów. W tym samym budynku znajduje się inna świątynia domowa pod wezwaniem św. Jana Chrzciciela. Najmłodsza z monasterskich świątyń powstała w 1910 z inicjatywy Marii Gippowskiej, dla upamiętnienia jej zmarłego męża, ks. Jana Gippowskiego. Cerkiew ta nosi wezwanie św. Hioba Poczajowskiego.

</doc>
<doc id="2215572" url="https://pl.wikipedia.org/wiki?curid=2215572" title="Alvarenga (Minas Gerais)">
Alvarenga (Minas Gerais)

Alvarenga – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2215573" url="https://pl.wikipedia.org/wiki?curid=2215573" title="Ernst Burdach">
Ernst Burdach

Ernst Burdach (ur. 25 lutego 1801 w Lipsku, zm. 10 października 1876 w Królewcu) – niemiecki anatom, profesor anatomii na Uniwersytecie Albrechta w Królewcu, radny tego miasta.
Był synem Karla Friedricha Burdacha. Studiował medycynę na Uniwersytecie w Królewcu, w 1829 został "privatdozentem". Potem był związany z katedrą anatomii jako prosektor. W 1844 został profesorem anatomii.

</doc>
<doc id="2215574" url="https://pl.wikipedia.org/wiki?curid=2215574" title="Dykasteria ds. Dialogu Międzyreligijnego">
Dykasteria ds. Dialogu Międzyreligijnego

Dykasteria ds. Dialogu Międzyreligijnego (łac. "Dicasterium pro Dialogo Inter Religiones") – jedna z dykasterii kurii rzymskiej działającej przy Stolicy Apostolskiej. Rada zajmuje się relacjami Stolicy Świętej ze światem kultury, promując szczególnie dialog między różnymi kulturami współczesnego świata.
Historia.
Paweł VI utworzył 19 maja 1964 nową dykasterię, która początkowo nosiła nazwę Sekretariat ds. Nie-Chrześcijan. W 1988 na mocy konstytucji apostolskiej "Pastor Bonus" Jan Paweł II podniósł sekretariat do rangi Papieskiej Rady, z kolei w 2022 na mocy konstytucji apostolskiej "Praedicate evangelium" Franciszek zrównał ją rangą z dotychczasowymi kongregacjami i tak jak one umiejscowił ją jako dykasterię.

</doc>
<doc id="2215575" url="https://pl.wikipedia.org/wiki?curid=2215575" title="Lídia Dömölky-Sákovics">
Lídia Dömölky-Sákovics

Lídia Dömölky-Sákovics (ur. 9 marca 1936), węgierska florecistka. Trzykrotna medalistka olimpijska.
Brała udział w czterech igrzyskach (IO 56, IO 60, IO 64, IO 68), na trzech zdobywała medale w drużynie. Triumfowała w 1964, w 1960 i 1968 reprezentacja Węgier przegrała olimpijski finał z florecistkami radzieckimi. Trzy razy stawała na najwyższym podium mistrzostw świata w rywalizacji drużynowej florecistek (1955, 1959, 1967), w 1961, 1963 i 1966 sięgnęła po srebro, w 1956 po brąz. Indywidualnie w 1955 sięgnęła po złoto, a w 1963 po srebro tej imprezy.
Jej mąż József Sákovics także był szermierzem i medalistą olimpijskim.

</doc>
<doc id="2215576" url="https://pl.wikipedia.org/wiki?curid=2215576" title="Taparuba">
Taparuba

Taparuba – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2215577" url="https://pl.wikipedia.org/wiki?curid=2215577" title="Lidia Domolky Sakovics">
Lidia Domolky Sakovics



</doc>
<doc id="2215580" url="https://pl.wikipedia.org/wiki?curid=2215580" title="Ambasadorowie Chin w Angoli">
Ambasadorowie Chin w Angoli

Chińska Republika Ludowa posiada w Republice Angoli swojego przedstawiciela w randze ambasadora od 1984 roku.

</doc>
<doc id="2215582" url="https://pl.wikipedia.org/wiki?curid=2215582" title="Goiabeira">
Goiabeira

Goiabeira – miasto i gmina w Brazylii, w stanie Minas Gerais. Znajduje się w mikroregionie Aimorés.

</doc>
<doc id="2215583" url="https://pl.wikipedia.org/wiki?curid=2215583" title="Carlos Reinoso">
Carlos Reinoso

Carlos Enzo Exequiel Reinoso Valdenegro (ur. 7 marca 1945 w Santiago) – chilijski piłkarz występujący najczęściej na pozycji ofensywnego pomocnika, obecnie trener. Posiada również obywatelstwo meksykańskie.
W wieku 15 lat zaczął treningi w klubie Audax Italiano. W najwyższej klasie rozgrywkowej Chile po raz pierwszy wystąpił mając 16 lat. W 1968 roku został królem strzelców ligi. W 1970 roku, mimo oferty z CSD Colo-Colo, zdecydował się na transfer do meksykańskiej Amériki, której skauci zauważyli jego talent podczas jednej z wypraw do Ameryki Południowej. Reinoso podczas dziewięcioletniego pobytu w Américe dwukrotnie wywalczył tytuł mistrzowski (1971, 1976) oraz jeden raz Copa México (1974), Puchar Mistrzów CONCACAF (1977) i Copa Interamericana (1977). Karierę zakończył w 1981 roku w Deportivo Neza. Jest uważany za jednego z najlepszych zawodników w historii ligi meksykańskiej, w 2000 roku w plebiscycie kibiców Amériki na najlepszego zawodnika wszech czasów zajął pierwsze miejsce.
W barwach reprezentacji Chile brał udział w Mundialu 1974, na którym rozegrał trzy mecze, nie zdobywając gola. Zanotował też występy na Copa América 1975. Ogółem w latach 1966–1977 rozegrał w kadrze narodowej 34 mecze, strzelając 5 bramek.
W roli trenera Reinoso pracował w wielu klubach w Meksyku. Jego największy sukces to mistrzostwo kraju wywalczone z Américą w sezonie 1983/1984.

</doc>
<doc id="2215584" url="https://pl.wikipedia.org/wiki?curid=2215584" title="Skok na kasę">
Skok na kasę

Skok na kasę – amerykańska komedia kryminalna z 2008 roku. Luźny remake brytyjskiego filmu telewizyjnego "Hot Money" z 2001 roku.
Fabuła.
Fabuła zaczyna się w momencie aresztowania i przesłuchiwania. Potem cofamy się trzy lata wstecz i przeplata się to scenami przesłuchań.
Trzy lata przed aresztowaniem Bridget Cardigan prowadziła wygodne życie przedstawicielki klasy średniej. Tak było do momentu, gdy jej mąż Don zostaje zwolniony z pracy i popadł w długi. Nie jest w stanie zapłacić sprzątaczce Selinie. Ta namawia Bridget, by podjęła pracę jako sprzątaczka w Banku Rezerw Federalnych w Kansas City.
Pierwszego dnia pracy Bridget układa plan kradzieży zużytych dolarów przeznaczonych do zniszczenia. Do niej dołącza Nina, która obsługuje niszczarkę i Jackie, która przywozi wózki z pieniędzmi do zniszczenia wewnątrz banku. Przekonanie Niny zajmuje trochę czasu, ale Jackie szybko dołącza.

</doc>
<doc id="2215585" url="https://pl.wikipedia.org/wiki?curid=2215585" title="26 Dywizjon Artylerii">
26 Dywizjon Artylerii

Dywizjony artylerii Wojska Polskiego noszące numer 26:
Zobacz też

</doc>
<doc id="2215586" url="https://pl.wikipedia.org/wiki?curid=2215586" title="Lidia Domolky">
Lidia Domolky



</doc>
<doc id="2215587" url="https://pl.wikipedia.org/wiki?curid=2215587" title="Abre-Campo">
Abre-Campo

Abre-Campo – miasto i gmina w Brazylii, w stanie Minas Gerais. Znajduje się w mikroregionie Manhuaçu.

</doc>
<doc id="2215588" url="https://pl.wikipedia.org/wiki?curid=2215588" title="Lidia Sakovics">
Lidia Sakovics



</doc>
<doc id="2215591" url="https://pl.wikipedia.org/wiki?curid=2215591" title="26 Dywizjon Artylerii Przeciwlotniczej">
26 Dywizjon Artylerii Przeciwlotniczej



</doc>
<doc id="2215593" url="https://pl.wikipedia.org/wiki?curid=2215593" title="Ołeksandr Sokorenko">
Ołeksandr Sokorenko

Ołeksandr Mykołajowycz Sokorenko (ukr. Олександр Миколайович Сокоренко, ur. 23 lutego 1976 roku w Charkowie) – ukraiński piłkarz, grający na pozycji bramkarza.
Kariera piłkarska.
Kariera klubowa.
W 1993 rozpoczął karierę piłkarską w drużynie More Teodozja, skąd następnego roku przeszedł do Czajki Sewastopol. W 1999 został zaproszony do Tawrii Symferopol, w składzie której debiutował w Wyszczej lidze. Potem występował w klubach Zakarpattia Użhorod, Tytan Armiańsk i Krymtepłycia Mołodiżne. Na początku 2004 został piłkarzem PFK Sewastopol, w którym występował do zakończenia swojej kariery w 2012 roku.

</doc>
<doc id="2215594" url="https://pl.wikipedia.org/wiki?curid=2215594" title="Ambasadorowie Chin w Namibii">
Ambasadorowie Chin w Namibii

Chińska Republika Ludowa posiada w Republice Namibii swojego przedstawiciela w randze ambasadora od 1990 roku.

</doc>
<doc id="2215595" url="https://pl.wikipedia.org/wiki?curid=2215595" title="Mieczysław Haiman">
Mieczysław Haiman

Mieczysław Haiman (ur. 31 marca 1888 w Złoczowie, zm. 15 stycznia 1949 w Chicago) – dziennikarz, pisarz i tłumacz, działacz emigracyjny w USA, kolekcjoner, archiwista, bibliotekarz, pierwszy historyk Polonii amerykańskiej. Organizator i pierwszy kustosz powołanego w 1935 r. Muzeum Polskiego w Ameryce.
Życiorys.
Syn oficera armii austriackiej, Wilhelma Franciszka i Zuzanny Franciszki Ziółkowskiej. Ukończył szkołę powszechną we Lwowie. W latach 1908–1913 służył w marynarce austriackiej, dotarł m.in. w głąb Chin i do Japonii; nabrał wówczas zamiłowania do podróży. Po powrocie do kraju (do Tarnopola), pod wpływem m.in. opowiadań jednego z reemigrantów wybrał się na stałe do Ameryki wraz z bratem Adamem. W październiku 1913 dotarł do Nowego Jorku, gdzie pracował w składzie żelaza, a następnie w fabryce farb w Paterson. W 1917 otrzymał posadę redaktora w polskim piśmie „Kurier Codzienny” w Bostonie, następnie przeniósł się do Buffalo na podobne stanowisko w piśmie „Polak w Ameryce”, które wkrótce zmieniło nazwę na „Telegram”. W kwietniu 1918 ożenił się z przybyłą z Polski dawną znajomą, nauczycielką Kazimierą Nigbor. Po zapoznaniu się z życiorysem Johna F. Coopera (pierwszego przewodniczącego Komitetu Polsko-Amerykańskiego w Paryżu i przyjaciela Adama Mickiewicza) poświęcił się studiom nad dziejami stosunków polsko-amerykańskich i śladami Polaków w USA. Ok. 1922 zaczął pisać pierwsze szkice do „Rekordu Codziennego”, następnie ogłaszał je w „Dzienniku Związkowym” w Chicago. W 1927 wydał w Buffalo książkę „Z przeszłości polskiej w Ameryce”, zawierającą zbiór wspomnianych szkiców.
Pod pseudonimem „Nie-Tersytet” pisywał wiersze, m.in. „Gwarę polsko-amerykańską”. W 1925 przyjął obywatelstwo amerykańskie, a w 1928 przeniósł się z żoną do Chicago, gdzie rozpoczął pracę w „Dzienniku Zjednoczenia” na stanowisku redaktora działu wiadomości telegraficznych. W 1935 objął stanowisko kustosza nowo utworzonego Muzeum i Archiwum przy Zjednoczeniu Polskim Rzymsko-Katolickim w Ameryce. Ofiarowywał mu swoje zbiory, organizował bogate zasoby muzealne i archiwalne z różnych dziedzin (rękopisy, 12 tysięcy życiorysów działaczy polskich w Ameryce, dokumenty, pamiątki historyczne, księgozbiór). Przy tej instytucji założył Polskie Towarzystwo Historyczno-Muzealne. Staraniem Muzeum i Archiwum był wydawany periodyk „Annals of the Pol. R.C. Union Archives and Museum”. Podczas II wojny światowej przyczynił się do prac Polskiego Instytutu Naukowego w Ameryce i do utworzenia w 1942 Polsko-Amerykańskiej Komisji Historycznej, której został przewodniczącym. Komisja podjęła serię wydawniczą „Polish American Studies”, zasilaną piórem Haimana.
W Chicago rozwinął obfitą i wielostronną działalność naukową i pisarską. Dążył m.in. do dorównania silnie rozbudowanej działalności wydawniczej Niemców amerykańskich. W drobiazgowo dokładny sposób pisał o Polakach w Nowym Jorku, Teksasie, Kalifornii, Pensylwanii, Wirginii, Kentucky, Illinois, w późniejszych czasach w Chicago. Całość tych zagadnień ujął w rozprawie „Polish Post in America 1608–1865” (Chicago 1939) i w szkicach „Polacy wśród pionierów Ameryki” (Chicago 1930). Przedstawił tu również sylwetki kilku Anglików i Amerykanów zaangażowanych pod koniec XVIII w. w sprawy polskie, jak K. Lee, Littlepage, J. Barlow.
Ponadto opisywał wkład Polaków w amerykańskie walki wyzwoleńcze i unifikację państwa: „Poland and the American Revolutionary War” (Chicago 1932) i „Historia udziału Polaków w amerykańskiej wojnie domowej” (Chicago 1928). W dwóch częściach wydał pracę o Kościuszce: „Kościuszko in the American Revolution” (New York 1943) i „Kościuszko, Leader and Exile” (New York 1946). Zamieścił w nich kilkadziesiąt nieznanych dotąd listów Thomasa Jeffersona.
W 1948 wydał w Chicago obszerne dzieło „Zjednoczenie Polskie Rzymsko-Katolickie w Ameryce” poświęcone organizacji, z którą był najbliżej związany. Otrzymał nagrodę literacką Światowego Związku Polaków z Zagranicy. 
W związku ze swoją działalnością literacką w 1942 został powołany na członka Gallery of Living Authors i na przewodniczącego Research Commision on Polish Immigration in U.S. W 1946 został zagranicznym członkiem korespondencyjnym PAU. Zmarł na raka w Chicago. Zostawił córkę Marię Teresę i adoptowanego syna Adama.

</doc>
<doc id="2215602" url="https://pl.wikipedia.org/wiki?curid=2215602" title="Oszukane serce">
Oszukane serce

Oszukane serce - amerykański dramat obyczajowy z 1994 roku oparty na faktach.
Fabuła.
Mając 16 lat Laurie spotkała i zakochała się w 31-letnim Bruce Kelloggu. Szybko się do niego wprowadziła nie wiedząc, że jej ojczym w rzeczywistości sprzedał mu ją za 500 dolarów. Początkowo żyli sobie szczęśliwie, ale to szybko mija, gdyż Bruce ma obsesję na punkcie młodych panien. Naiwna Laurie nie zauważa niczego i robi wszystko, by sprawić mu przyjemność. Bruce staje się coraz bardziej agresywny i zaczyna ją bić. Kobieta ostatecznie namawia swoich nastoletnich przyjaciół, by zabili jej męża. Po popełnieniu zbrodni, Laurie zostaje oskarżona o morderstwo. Od tej pory musi udowodnić przed sądem, że była ofiarą domowej przemocy.

</doc>
<doc id="2215608" url="https://pl.wikipedia.org/wiki?curid=2215608" title="Alien 3 (gra komputerowa)">
Alien 3 (gra komputerowa)

Alien 3 – komputerowa gra akcji wydana na konsolę Super Nintendo Entertainment System w 1993 roku. Jej producentem było brytyjskie studio Probe Entertainment, które stworzyło grę również na konsolę Nintendo Entertainment System, Amigę, Sega Master System, Sega Game Gear, Game Boy i kilka innych platform. Akcja gry nawiązuje bezpośrednio do trzeciej części filmu "Obcy".
Fabuła.
Ellen Ripley po ucieczce z księżyca LV-426 wraz z innymi ocalałymi rozbija się na planecie Fiorina 161, na której znajduje się kolonia karna. W niej przebywają najgroźniejsi przestępcy, w tym gwałciciele i mordercy. Ucieczkę z LV-426 przeżyła jedynie Ellen Ripley oraz twarzołap, który wcześniej dostał się na pokład kapsuły ratowniczej. Potwór zaczyna się rozmnażać i siać zniszczenie na planecie. Tymczasem Ripley dowiaduje się, że jest nosicielką królowej obcych.
Różnice pomiędzy filmem a grą.
Twórcy gry zmienili wygląd gry w stosunku do filmu. Główną różnicą są setki, a nie jeden Xenomorph. Gra nie jest więc horrorem, tak jak film, a grą pełną akcji. Sporą różnicą jest również to, że autorzy dali graczom do dyspozycji cały arsenał broni, podczas gdy w filmie mieszkańcy Furii 161 byli bezbronni wobec Obcego. Ellen Ripley może posługiwać się najbardziej znanymi broniami, takimi jak strzelba, karabin pulsacyjny czy miotacz ognia.

</doc>
<doc id="2215609" url="https://pl.wikipedia.org/wiki?curid=2215609" title="Get Set Go">
Get Set Go

Get Set Go - amerykański zespół założony w 2003 r. w Highland Park w Los Angeles. Wykonują głównie rock niezależny. Do 2008 roku wydali cztery płyty długogrające. 

</doc>
<doc id="2215611" url="https://pl.wikipedia.org/wiki?curid=2215611" title="Aleja Gwiazd w Toruniu">
Aleja Gwiazd w Toruniu



</doc>
<doc id="2215614" url="https://pl.wikipedia.org/wiki?curid=2215614" title="Narciarstwo dowolne na Zimowej Uniwersjadzie 2011">
Narciarstwo dowolne na Zimowej Uniwersjadzie 2011

Narciarstwo dowolne na Zimowej Uniwersjadzie 2011 odbyło się 28 stycznia oraz 5-6 lutego 2011. Zawodnicy rywalizowali w dwóch konkurencjach - jazda po muldach i skicross. Te same konkurencje odbyły się zarówno dla mężczyzn jak i kobiet. Zwycięzcami klasyfikacji medalowej zostali reprezentanci Rosji.
Medaliści.
Klasyfikacja medalowa.
Po 3 konkurencjach.
Linki zewnętrzne.
Informacja o zawodach

</doc>
<doc id="2215617" url="https://pl.wikipedia.org/wiki?curid=2215617" title="Bazylika św. Piusa X w Lourdes">
Bazylika św. Piusa X w Lourdes

Bazylika św. Piusa X w Lourdes (fr. "Basilique Saint-Pie X de Lourdes") – kościół rzymskokatolicki położony na terenie sanktuarium Matki Bożej w Lourdes. Zwana potocznie bazyliką podziemną, ponieważ znajduje się w całości pod ziemią.
Architektura.
Wielka podziemna bazylika św. Piusa X została zbudowana w latach 1957–1958 według projektu architekta Pierre’a Vago i konsekrowana 25 marca 1958, w święto Zwiastowania Najświętszej Maryi Panny i w 100. rocznicę objawień w Lourdes; konsekrującym był kardynał Roncalli, przyszły papież Jan XXIII. Zadaniem projektu było pomieszczenie mas pielgrzymów w budynku, który nie przesłaniałby istniejących bazylik i nie zakłócał swą potęgą kameralnego założenia miejsca pielgrzymek. Zadanie to rozwiązali konstruktorzy, tworząc potężną budowlę podziemną z betonu kablowego, nawiązującą do tradycji katakumb pierwszych chrześcijan. Pomimo trudności technicznych w czasie budowy roboty wykonano w ciągu niespełna roku, nie licząc robót przygotowawczych. Przekrycie olbrzymiej nawy głównej wykonano w ciągu 6 miesięcy kończąc je 30 stycznia 1958. Całkowity ciężar przekrycia łącznie z ciężarem pokrywającej go ziemi, wynosi ok. 18 000 ton. Plan kościoła tworzy elipsa wrysowana niemal całkowicie w teren, o dużej osi wynoszącej 201 i małej 81 m. Na obwodzie wewnętrznym muru oporowego opierają się nawy boczne o szerokości 10 m.
Bazylika znajduje się po drugiej stronie placu Różańcowego, naprzeciwko bazyliki Różańcowej (część jej zachodzi pod ulicę Boulevard Père Rémi Sempé). Do wnętrza prowadzi sześć wejść, przystosowanych również dla osób na wózkach inwalidzkich. Nawa jest owalna, ma 191 m długości i 61 m szerokości. Posadzka lekko zniża się w kierunku centrum bazyliki, gdzie znajduje się umieszczony na podwyższeniu ołtarz główny. Strop znajduje się na wysokości 10 m i jest podtrzymywany przez zespół 58 betonowych filarów i 29 betonowych dźwigarów, krzyżujących się na sklepieniu i nadającym całości kształt odwróconej łodzi. Powierzchnia bazyliki wynosi 12000 m2. Może ona pomieścić 25000 ludzi.
W czasie pielgrzymek, od kwietnia do października w każdą niedzielę i środę w bazylice jest odprawiana msza międzynarodowa. W czasie niepogody w bazylice odbywa się procesja z Najświętszym Sakramentem.
Wystrój wnętrza stanowią 52 "gemmail" (francuski typ witraży) przedstawiające:
Organy.
Organy znajdują się w południowej części bazyliki. Zostały one zbudowane w 1969 przez zakład organmistrzowski M. G. Pesce Facteurs d’Orgues Pau. W latach 1995–1997 zostały odrestaurowane. Mają 3585 piszczałek zgrupowanych w 54 głosy, podzielonych na 4 manuały i pedał.

</doc>
<doc id="2215620" url="https://pl.wikipedia.org/wiki?curid=2215620" title="Friedrich Wilhelm Hemprich">
Friedrich Wilhelm Hemprich

Friedrich Wilhelm Hemprich (ur. 24 czerwca 1796 w Kłodzku, zm. 30 czerwca 1825 w Massawie) – niemiecki zoolog, lekarz, odkrywca, badacz Erytrei.
Życiorys.
Urodził się w 1796 roku w Kłodzku, gdzie spędził swoje dzieciństwo i wczesną młodość. Studiował medycynę we Wrocławiu i Berlinie. W tym ostatnim mieście zaprzyjaźnił się z Christianem Gottfriedem Ehrenbergiem, a łączyła ich wspólna pasja do historii naturalnej. Po ukończeniu studiów pozostał na Uniwersytecie Humboldtów, gdzie wykładał fizjologię porównawczą oraz napisał w 1820 roku "Grundriss der Naturgeschichte" („Kompendium Historii Naturalnej”). W wolnym czasie zajmował się badaniem gadów i płazów przy pomocy Martina Lichtensteina.
W 1820 roku Hemprich i Ehrenberg zostali zaproszeni do udziału w wyprawie archeologicznej do Egiptu, na czele której stał pruski generał Heinrich Menu von Minutoli, a sponsorowana ona była przez Akademię Berlińską. W 1821 roku podróżnicy podążając wzdłuż Nilu dotarli do Nubii, gdzie spędzili w jej stolicy Dongoli dwa lata, studiując historię naturalną tej części Egiptu.
W 1823 roku Hemprich i Ehrenberg przepłynęli przez Zatokę Sueską do El Tur, na południowo-zachodnim wybrzeżu Półwyspu Synaj, pozostając tam przez dziewięć miesięcy. W tym czasie odwiedzili Górę Synaj, a Ehrenberg stał się jednym z pierwszych przyrodników badających życie stworzeń żyjących w Morzu Czerwonym. W 1824 roku udali się w dalszą podróż do Libanu, gdzie z Bejrutu zwiedzili góry Liban i założyli obóz w Bcharre. W sierpniu ekspedycja wróciła ponownie do Egiptu.
W listopadzie ekspedycja wyruszyła ponownie wzdłuż wybrzeża Morza Czerwonego, zawijając do różnych portów, w tym Dżuddy. W końcu przybyła do Massawy, portu w Erytrei, z zamiarem zbadania gór położonych w Abisynii. Niestety w jej trakcie Hemprich zmarł tam na febrę i pochowano go na wyspie Toalul, a Ehrenberg powrócił do Europy. W 1828 roku opublikował on owoce wspólnych badań w północno-wschodniej Afryce, a wszystkie zebrane próbki z wypraw zostały zdeponowane w Muzeum Historii Naturalnej w Berlinie. Obejmowały one 46 000 botanicznych okazów, w tym 3000 gatunków zwierząt i 34 000 okazów dotyczących około 4000 gatunków. Wśród nich znajdowało się wiele dotychczas nieznanych gatunków.
Nazwiskiem Hempricha nazwano m.in. dzioborożce ("Lophoceros hemprichii") i mewy ("Larus hemprichii").

</doc>
<doc id="2215625" url="https://pl.wikipedia.org/wiki?curid=2215625" title="Miłość po południu (film 1972)">
Miłość po południu (film 1972)

Miłość po południu (fr. "L’Amour l’apres-midi") – francuski film melodramatyczny z 1972 roku w reżyserii Érica Rohmera. Ostatni film z cyklu "Opowieści moralne".

</doc>
<doc id="2215629" url="https://pl.wikipedia.org/wiki?curid=2215629" title="Wybory parlamentarne w Irlandii w 2011 roku">
Wybory parlamentarne w Irlandii w 2011 roku

Wybory parlamentarne w Irlandii odbyły się 25 lutego 2011. Były to wybory przedterminowe (kadencja 30. Dáil upłynęłaby w czerwcu 2012). Irlandczycy wybierali kandydatów na 165 ze 166 miejsc w Dáil Éireann. W Irlandii obowiązuje ordynacja proporcjonalna (system pojedynczego głosu przechodniego).
W listopadzie 2010 Taoiseach Brian Cowen zapowiedział przedterminowe wybory na 11 marca 2011, odbyły się jednak wcześniej wskutek przejścia Zielonych do opozycji i wcześniejszego rozwiązania parlamentu.
Według exit poll wybory wygrała Fine Gael, zdobywając 36% głosów, nie wystarczy to jednak do uzyskania samodzielnej większości w Dáil. Na drugim miejscu znalazła się Partia Pracy, a na trzecim Fianna Fáil. Fianna Fáil uzyskała najgorszy wynik w historii, zaś Partia Pracy oraz Sinn Féin – najlepszy.
Kandydaci.
O mandaty w 43 okręgach walczyło 564 kandydatów, w tym 104 wystawionych przez Fine Gael, 75 przez Fianna Fáil, 68 przez Partię Pracy, 43 przez Zielonych, 41 przez Sinn Féin i 233 kandydatów niezależnych bądź reprezentujących mniejsze partie. Wśród tych ostatnich znalazło się m.in. 20 kandydatów porozumienia kandydatów niezależnych "New Vision", 19 kandydatów koalicji United Left Alliance i 5 kandydatów nowej zielonej partii Fís Nua. Po raz pierwszy od swojego powstania w 1926 Fianna Fáil wystawiła w wyborach do Dáil mniej kandydatów, niż potrzeba posłów do samodzielnego rządzenia.

</doc>
<doc id="2215630" url="https://pl.wikipedia.org/wiki?curid=2215630" title="Marpha">
Marpha

Marpha – gaun wikas samiti w zachodniej części Nepalu w strefie Dhawalagiri w dystrykcie Mustang. Według nepalskiego spisu powszechnego z 2001 roku liczył on 338 gospodarstw domowych i 1550 mieszkańców (669 kobiet i 881 mężczyzn).

</doc>
<doc id="2215631" url="https://pl.wikipedia.org/wiki?curid=2215631" title="Mircea David">
Mircea David

Mircea David (ur. 16 października 1914, zm. 12 października 1993) − rumuński piłkarz, bramkarz. Uczestnik mistrzostw świata z roku 1938. Znany głównie z pseudonimu "Dio", nadanego przez włoskich fanów podczas meczu towarzyskiego Rumunia - Włochy w roku 1940.
Kariera i biografia.
David urodził się w 1914 w mieście Sinaia, położonym w centralnej Rumunii. Jako dziecko wraz z rodziną przeniósł się do Oradei, gdzie uczęszczał do szkoły wyższej. Rozpoczął tam treningi w grę o nazwie "Oină" (tradycyjnego sportu rumuńskiego podobnego do baseballu). Następnie uczęszczał na zajęcia gimnastyczne. W roku 1933 (w wieku 19 lat) rozpoczął karierę seniorską w klubie CA Oradea (w latach 1929-33, również należał do tego klubu jako junior) - spędził tam 5 lat. W 1936 zadebiutował w reprezentacji Rumunii w przegranym meczu przeciwko reprezentacji Węgier. W roku 1938 został powołany na mundial '38, który odbywał się we Francji, lecz nie zagrał ani jednego spotkania na tych mistrzostwach. 3-krotnie zdobywał mistrzostwo Rumunii w sezonach: 1938/39 i 1939/40 z Venusem Bukareszt oraz w sezonie 1948/49 z IC Oradea. W latach 1952-60 był trenerem Politehniki Jassy, z którą w 1960 uzyskał awans do I ligi rumuńskiej.

</doc>
<doc id="2215635" url="https://pl.wikipedia.org/wiki?curid=2215635" title="Bazylika Piusa X w Lourdes">
Bazylika Piusa X w Lourdes



</doc>
<doc id="2215637" url="https://pl.wikipedia.org/wiki?curid=2215637" title="Daniel Ashley Addo">
Daniel Ashley Addo

Daniel Addo (ur. 3 września 1989, w Cape Coast) – ghański piłkarz, grający na pozycji obrońcy, reprezentant Ghany.
Kariera piłkarska.
Kariera klubowa.
Wychowanek klubu Venomous Vipers, w którym rozpoczął karierę piłkarską. W 2007 roku przeszedł do Sekondi Hasaacas, a następnego roku do King Faisal Babes.
W styczniu 2011 jako wolny agent podpisał kontrakt z ukraińskim pierwszoligowym klubem Zoria Ługańsk. 27 marca 2013 został wypożyczony do końca roku do Kajratu Ałmaty. 4 marca 2014 roku za obopólną zgodą kontrakt został anulowany. Grał też w klubach takich jak: Ermis Aradipu, Ashanti Gold Club SC, Gençlik Gücü TSK i Gokulam Kerala FC, a w 2019 przeszedł do BSS Sporting Club.
Kariera reprezentacyjna.
Był zawodnikiem młodzieżowej reprezentacji Ghany.

</doc>
<doc id="2215642" url="https://pl.wikipedia.org/wiki?curid=2215642" title="60 Brygada Artylerii Obrony Powietrznej Kraju">
60 Brygada Artylerii Obrony Powietrznej Kraju



</doc>
<doc id="2215643" url="https://pl.wikipedia.org/wiki?curid=2215643" title="Manewry jesienne">
Manewry jesienne

Manewry jesienne (węg.:"Tatárajárás"; niem.: "Herbstmanöver") – operetka Imre Kálmána w trzech aktach z 1907 roku. Premiera w języku węgierskim do libretta Karla von Bakonyiego miała miejsce w Budapeszcie w lutym 1908 roku. 20 stycznia 1909 roku wystawiono operetkę w Theater an der Wien w Wiedniu. Libretto zostało przerobione na język niemiecki przez Roberta Bodanzkyego.
"Manewry jesienne" stanowią debiut operetkowy Kálmána. Przedstawiają historię zubożałego porucznika huzarów von Lörentyego, który podczas manewrów zostaje wraz z całym pułkiem zakwaterowany w okolicy zamku swoich przodków. Należy on obecnie do pięknej baronowej Rizy, w której Lörenty był niegdyś zakochany, i która dla pieniędzy poślubiła innego. Dumny porucznik odmawia przybycia na zamek, lecz zakochana w nim nadal wdowa bierze sprawy w swoje ręce i historia kończy się szczęśliwie. Premiera wiedeńska okazała się wielkim sukcesem kompozytora. Spektakl został wystawiony 265 razy w Wiedniu, a następnie gościł na wielu scenach europejskich. W Warszawie miał premierę 12 marca 1910 roku.
Historia utworu.
Sukces "Wesołej wdówki" Lehára zainteresował Kálmána operetką. Zaczął poszukiwać odpowiedniego libretta. Wreszcie przedstawił Karolowi von Bakonyi, czołowemu libreciście Budapesztu, pomysł operetki, której akcja toczy się na manewrach. Operetka pod tytułem "Tatárjárás" ("Klęska Tatarów") miała premierę w Budapeszcie w lutym 1908 roku. Sława operetki w marcu dotarła do Wiednia i sprowadziła do Budapesztu, poszukującego nowych talentów dyrektora Theater an der Wien Wilhelma Karczaga. Wraz z Karczagiem przyjechali Karl Wallner i Leo Fall, który miał ocenić wartość muzyczną utworu. Po przedstawieniu spotkali się z Kálmánem. "Chcieli koniecznie" - wspominał później kompozytor - "pozyskać tę operetkę. Librettem byli zachwyceni, a Leo Fall wychwalał muzykę słowami, których zazwyczaj żaden kompozytor wobec swego rywala nie używa". 22 stycznia 1909 roku operetka w niemieckiej wersji językowej, jako "Manewry Jesienne" została wystawiona w Wiedniu.
Theater an der Wien zapewnił młodemu kompozytorowi znakomitą obsadę. Wystąpili Otto Storm, Pallenberg i Luiza Kartouch. Krytyka zajęła wobec debiutanta postawę wyczekującą. Utwór nazwano "miłym i przyjemnym", pochwały dotyczyły sposobu wkomponowania w partyturę sygnałów muzycznych armii austriackiej. Natomiast publiczność zareagowała entuzjastycznie. Utwór miał 265 przedstawień w Wiedniu. Był potem z niemieckiej wersji tłumaczony na inne języki i wystawiany na scenach europejskich, w Warszawie 12 marca 1910 roku. W Polsce rolę Marosiego śpiewała Barbara Kostrzewska, a Wallersteina - Redo, Rapacki, Sempoliński i Michał Znicz. W głównych rolach wystąpili: jako Riza Wiktoria Kawecka, Lucyna Messal i Maryla Karwowska, a jako Lörenthy - Władysław Szczawiński i Bolesław Mierzejewski.
Treść.
Akt I.
Baronowa Riza von Marbach zaprosiła oficerów huzarów, odbywających w okolicy jesienne manewry, na przyjęcie do pałacu. Rządca Sterke ponagla kamerdynera Lajosa. Ten wspomina barona von Marbacha, który wyzuł z majątku poprzedniego właściciela tych ziem von Lörenthego, po czym umarł zostawiając cały majątek młodej i pięknej żonie.
Nadchodzi Riza z gośćmi, którzy proszą ją, by im zaśpiewała. Przybywają też oficerowie, wśród których prym wiedzie roześmiany i rozśpiewany Marosi. Wśród oficerów jest również porucznik von Lörenthy, syn dawnego właściciela pałacu, który przed laty musiał opuścić dom. Teraz na widok znanych miejsc ogarnia go wzruszenie. W Lörenthym zakochała się młodziutka córka dowódcy huzarów, generała von Lahonaya, Treska. Próbuje rozproszyć jego smutek i nakłonić go do miłosnych wyznań. Lörenthy twierdzi jednak, że przeżyty zawód miłosny nie pozwala mu pokochać żadnej kobiety. Treska zostaje z Marosim, który stara się, bez powodzenia, zainteresować ją swoją osobą.
Riza wychodzi powitać rotmistrza Emmericha i jego huzarów i natyka się na Lörenthego. Oboje są zmieszani tym spotkaniem. Lörenthy nie chcąc wchodzić do pałacu i ponownie spotkać Rizy, proponuje rezerwiście Wallersteinowi, że obejmie za niego wartę, a on będzie mógł pójść na przyjęcie. Riza odnajduje jednak porucznika. Przed laty łączyła ich gorąca miłość. Riza zmuszona przez okoliczności wyszła za barona nigdy jednak nie przestała kochać Lörenthego i teraz błaga go, by jej uwierzył i wybaczył. Lörenthy nie może zapomnieć przeżytego przed laty zawodu i zaklina się, że nigdy nie przekroczy progu jej pałacu, a jeśliby to kiedykolwiek uczynił, zostanie w nim na zawsze.
Akt II.
Trwa bal w pałacu. Marosi żartuje z Wallersteina i umizga się do Treski. Riza poproszona o piosenkę rozpoczyna śpiewać, kiedy do pałacu wbiega Lörenthy informując kolegów, że nieprzyjaciel atakuje. Oficerowie w pośpiechu opuszczają pałac. Lörenthy nie może, bo Riza powołuje się na dane niedawno słowo, że jeśli wejdzie do pałacu, to pozostanie w nim na zawsze.
Koledzy Lörenthego zostają okrążeni i wzięci do niewoli. Generał Lahonay pomstuje na huzarów, którzy przetańczyli manewry.
Akt III.
Nazajutrz Lörenthy bierze całą winę za klęskę jego oddziału na siebie. Generał, który sprzyja uczuciu córki do porucznika i lubi jego samego, nie zamierza wyciągać zbyt surowych konsekwencji względem niego. Tymczasem Riza niespokojna o los ukochanego zwierza się Tresce ze swych uczuć i opowiada o wczorajszych nieporozumieniach.
Lörenthy na złość Rizie oświadcza się Tresce. W końcu jednak nie jest w stanie dłużej przeciwstawiać się skłonności serca. Wyznaje Rizie swą miłość i prosi o wybaczenie. Riza chętnie wybacza. O oświadczynach dowiedział się jednak tymczasem generał Lahonay i bardzo z tego zadowolony chce pobłogosławić młodych. Treska po rozmowie z Rizą zdaje sobie jednak sprawę, że jej zauroczenie porucznikiem nie jest w stanie konkurować z tym uczuciem, o którym słuchała i rezygnuje. Lörenthy może połączyć się z Rizą, a Tresce pozostaje Marosi, który śpiewa dla niej: "Pójdź, pójdź, kotku biały".
O operetce.
Utwór odznacza się efektowną, pełną temperamentu muzyką, łączącą romantyzm duetów miłosnych z elementami humorystycznymi wywodzącymi się z kabaretowych kupletów. Kálmán znakomicie charakteryzuje postaci bohaterów - arystokratów i żołnierzy. Zwłaszcza postaci drugoplanowe jak Marosi czy Waltterstein stały się ulubionymi kreacjami wielu sław operetkowych. "Manewry jesienne" stanowią zapowiedź tego co w niedalekiej przyszłości kompozytor miał rozwinąć, zyskując światową sławę - syntezę realizmu i romantyzmu, węgierskiego temperamentu i wiedeńskiego liryzmu. Do najlepszych partii operetki należą: ognisty "Marsz huzarski", piosenka o księżycu, walc "Serca kobiet", uczuciowa pieśń "Nigdy cię nie zapomniałem", kuplet o „przyjacielu Löbl” i duet-buffo "Pójdź, pójdź, kotku biały".

</doc>
<doc id="2215648" url="https://pl.wikipedia.org/wiki?curid=2215648" title="Manewry Jesienne">
Manewry Jesienne



</doc>
<doc id="2215654" url="https://pl.wikipedia.org/wiki?curid=2215654" title="Kyle Martino">
Kyle Martino

Kyle Hunter Martino (ur. 19 lutego 1981 w Atlancie) – piłkarz amerykański grający podczas kariery na pozycji pomocnika. Obecnie jest komentatorem sportowym.
Kariera klubowa.
Karierę piłkarską Kyle Martino rozpoczął w drużynie uniwersyteckiej - Virginia Cavaliers w 1999. W 2001 roku podpisał kontrakt z Project-40 i 2001 roku wziął udział w drafcie Major League Soccer. Z numerem 8. został wybrany przez zespół Columbus Crew. Jako debiutant wystąpił w 22 meczach i strzelił 2 bramki w swoim pierwszym sezonie w MLS. Dzięki temu dostał nagrodę MLS Rookie of the Year Award. W Columbus Martino występował do końca 2005 roku i rozegrał dla tego klubu łącznie 106 spotkania, w których strzelił 10 goli.
W 2006 roku Martino został zawodnikiem Los Angeles Galaxy. W Galaxy grał przez dwa sezony. 19 lutego 2008 Martino ogłosił zakończeniu piłkarskiej kariery z powodu kontuzji.
Kariera reprezentacyjna.
Kyle Martino występował w młodzieżowych reprezentacjach Stanów Zjednoczonych na różnych szczeblach wiekowych. W 2001 roku wystąpił na Mistrzostwach Świata U-20.
W dorosłej reprezentacji Stanów Zjednoczonych Martino zadebiutował 17 listopada 2002 roku w towarzyskim meczu z Salwadorem. W 2003 roku wystąpił na Pucharze Konfederacji. Na tym turnieju wystąpił w zremisowanym 0-0 meczu z Kamerunem. Swoją jedyną bramkę zdobył w wygranym 2-0 meczu eliminacji MŚ 2006 z Panamą.
Komentator.
Po przedwczesnym zakończeniu kariery Kyle Martino został komentatorem piłkarskim. Obecnie komentuje mecze w stacjach ESPN i ESPN 2 oraz lokalnej WPVI-TV.

</doc>
<doc id="2215664" url="https://pl.wikipedia.org/wiki?curid=2215664" title="2 Zachodniopomorski Pułk Przeciwlotniczy">
2 Zachodniopomorski Pułk Przeciwlotniczy



</doc>
<doc id="2215667" url="https://pl.wikipedia.org/wiki?curid=2215667" title="Mistrzostwa Świata Juniorów w Narciarstwie Klasycznym 2011">
Mistrzostwa Świata Juniorów w Narciarstwie Klasycznym 2011

Mistrzostwa Świata Juniorów w Narciarstwie Klasycznym 2011 – zawody sportowe, które odbyły się w dniach 26-31 stycznia 2011 w estońskim Otepää. Podczas mistrzostw zawodnicy rywalizowali w 21 konkurencjach, w trzech dyscyplinach klasycznych: skokach narciarskich, kombinacji norweskiej i biegach narciarskich. W klasyfikacji medalowej triumfowała reprezentacja Norwegii, której zawodnicy zdobyli także najwięcej medal: 6 złotych, 7 srebrnych i 5 brązowych.
Program.
26 stycznia
27 stycznia
28 stycznia
29 stycznia
30 stycznia
31 stycznia
Medaliści.
Biegi narciarskie – juniorzy.
Mężczyźni
Kobiety
Biegi narciarskie – U 23.
Mężczyźni
Kobiety
Skoki narciarskie.
Mężczyźni
Kobiety
Kombinacja norweska.
Mężczyźni

</doc>
<doc id="2215684" url="https://pl.wikipedia.org/wiki?curid=2215684" title="Ørnulv Ødegård">
Ørnulv Ødegård

Ørnulv Ødegård (ur. 12 kwietnia 1901 w Christianii, zm. 23 lutego 1986 w Oslo) – norweski lekarz psychiatra.
Życiorys.
W 1925 ukończył studia medyczne na Uniwersytecie w Oslo. W latach 1927–1930 na stażu w Stanach Zjednoczonych, pracował w Phipps Clinic w Baltimore pod kierunkiem profesora Adolfa Meyera, a później w Minnesocie, gdzie zbierał materiały do swojej pracy doktorskiej. Od 1938 do 1972 był dyrektorem szpitala psychiatrycznego Gaustad w Oslo. Od 1950 na katedrze psychiatrii Uniwersytetu w Oslo.
W pracy naukowej zajmował się genetycznymi, społecznymi, środowiskowymi, organicznymi i psychologicznymi uwarunkowaniami chorób psychicznych. Interesował się klasyfikacją zaburzeń psychicznych. W 1936 roku założył w Oslo pierwszy na świecie rejestr chorych umysłowo.
W 1941 wykonał pierwszą w Norwegii lobotomię, i wkrótce stał się najbardziej gorliwym propagatorem tej metody w Norwegii. Uważa się, że głównie za sprawą Ødegårda lobotomia była stosowana w Norwegii na tak wielką skalę, jak to miało miejsce (około 2500 pacjentów poddanych lobotomii; 714 lobotomii na milion mieszkańców). W szpitalu Gaustad stosowano bardzo często prymitywną technikę lobotomii przezoczodołowej. Zabiegom towarzyszyła duża śmiertelność. W latach 90. rząd Norwegii zdecydował o wypłaceniu odszkodowań rodzinom pacjentów.

</doc>
<doc id="2215687" url="https://pl.wikipedia.org/wiki?curid=2215687" title="Iacob Felecan">
Iacob Felecan

Iacob Felecan (ur. 1 marca 1914 w Austro-Węgrzech, zm. w roku 1964) − rumuński piłkarz, obrońca. Uczestnik mistrzostw świata z roku 1938.
Kariera.
Felecan zadebiutował w reprezentacji Rumunii w wygranym meczu z reprezentacją Polski, 4 lipca 1937. W roku 1938 został powołany na mundial '38, który odbywał się we Francji. Na mistrzostwach tych rozegrał jeden mecz przeciwko reprezentacji Kuby (przegrany 1-2). W reprezentacji rumuńskiej wystąpił 9-krotnie.

</doc>
<doc id="2215690" url="https://pl.wikipedia.org/wiki?curid=2215690" title="Giuseppe Bertello">
Giuseppe Bertello

Giuseppe Bertello (ur. 1 października 1942 w Foglizzo) – włoski duchowny rzymskokatolicki, doktor prawa kanonicznego, dyplomata watykański, arcybiskup, nuncjusz apostolski w Ghanie oraz pronuncjusz apostolski w Beninie z akredytacją w Togo w latach 1987–1991, nuncjusz apostolski w Rwandzie w latach 1991–1995, stały obserwator Stolicy Apostolskiej przy ONZ w Genewie w latach 1995–2000, nuncjusz apostolski w Meksyku w latach 2000–2007, nuncjusz apostolski we Włoszech i San Marino w latach 2007–2011, prezydent Gubernatoratu Państwa Watykańskiego i tym samym przewodniczący Papieskiej Komisji Państwa Watykańskiego w latach 2011–2021, kardynał od 2012 (najpierw w stopniu diakona, w 2022 promowany do stopnia prezbitera), członek Rady Kardynałów od 2013.
Życiorys.
29 czerwca 1966 otrzymał święcenia kapłańskie z rąk biskupa Albino Mensy, i został inkardynowany do diecezji Ivrea. Uzyskał licencjat z teologii pastoralnej oraz doktorat z prawa kanonicznego. Następnie w 1967 rozpoczął przygotowanie do służby dyplomatycznej na Papieskiej Akademii Kościelnej, gdzie studiował dyplomację.
17 października 1987 został mianowany przez Jana Pawła II pro-nuncjuszem apostolskim w Beninie, Ghanie i Togo oraz arcybiskupem tytularnym "Urbs Salvia". 
Sakry biskupiej 9 listopada 1985 udzielił mu kardynał Agostino Casaroli. 
Następnie w 1991 został przedstawicielem Watykanu w Rwandzie. Będąc na tej placówce był świadkiem ludobójstwa w Rwandzie.
W marcu 1995 został Stałym Obserwatorem Stolicy Apostolskiej przy ONZ w Genewie. 
27 grudnia 2000 został przeniesiony do nuncjatury w Meksyku.
Od stycznia 2007 do 1 października 2011 pełnił funkcję nuncjusza we Włoszech i San Marino. 
3 września 2011 został ogłoszony następcą kard. Giovanniego Lajolo na stanowisku Gubernatora Państwa Watykańskiego. Urząd objął 1 października 2011. 6 stycznia 2012 ogłoszona została jego kreacja kardynalska, której papież Benedykt XVI dokonał oficjalnie na konsystorzu w dniu 18 lutego 2012. 
Brał udział w konklawe 2013, które wybrało papieża Franciszka.
Decyzją papieża Franciszka od 13 kwietnia 2013 jest członkiem grupy dziewięciu kardynałów doradców (Rada Kardynałów), którzy służą radą Ojcu Świętemu w zarządzaniu Kościołem i w sprawach reformy Kurii Rzymskiej.
4 marca 2022 papież Franciszek promował go do rangi kardynała prezbitera z zachowaniem dotychczasowej diakonii na zasadzie "pro hac vice".
1 października 2022 po ukończeniu 80 lat utracił prawo do udziału w konklawe.

</doc>
<doc id="2215691" url="https://pl.wikipedia.org/wiki?curid=2215691" title="Goran Prpić">
Goran Prpić

Goran Prpić (ur. 4 maja 1964 w Zagrzebiu) − chorwacki, a wcześniej jugosłowiański tenisista, reprezentant w Pucharze Davisa, brązowy medalista letnich igrzysk olimpijskich w Barcelonie (1992) w grze podwójnej.
Kariera tenisowa.
Prpić do 1991 roku występował w barwach Jugosławii, następnie Chorwacji. Status profesjonalnego tenisisty otrzymał w 1984.
Poważna kontuzja kolana prawie przekreśliła jego karierę w lutym 1986. Przeszedł operację i po 2 latach rehabilitacji powrócił na światowe areny tenisowe, ale już do końca kariery grał z opaskami zabezpieczającymi kolana. Wygrał 2 turnieje rangi ATP World Tour, indywidualnie w Umagu w 1990 i w tym samym roku deblowe zmagania w San Remo. W 1991 roku odnotował swój najlepszy singlowy występ wielkoszlemowy, dochodząc do ćwierćfinału Australian Open. Awansował na 16. pozycję w światowym rankingu. Wynik z Melbourne wyrównał 2 lata później podczas French Open, pokonując tam m.in. Michaela Sticha, a przegrywając z Jimem Courierem.
W 1990 był członkiem jugosłowiańskiej drużyny, która wygrała turniej Drużynowy Puchar Świata. Rok później wraz z Monicą Seles zdobył Puchar Hopmana. W 1992 razem z Goranem Ivaniševiciem wywalczył brązowy medal letnich igrzysk olimpijskich w Barcelonie, już dla Chorwacji.
Od 1983 roku występował w rozgrywkach o Puchar Davisa. Największe osiągnięcia odnotował jako reprezentant Jugosławii, kiedy wraz z kolegami z drużyny dochodził do półfinałów grupy światowej w latach 1988 i 1989.
Prpić zakończył karierę tenisową w 1996 roku. W latach 2000−2011 trenował kobiecą reprezentację w Fed Cup, a w latach 2006−2011 męską w Pucharze Davisa. Z początkiem sezonu 2017 zaczął pracę szkoleniowca u Any Konjuh.

</doc>
<doc id="2215692" url="https://pl.wikipedia.org/wiki?curid=2215692" title="Chris Klein (piłkarz)">
Chris Klein (piłkarz)

Chris Klein (ur. 4 stycznia 1976 w St. Louis) – piłkarz amerykański grający podczas kariery na pozycji prawego pomocnika.
Kariera klubowa.
Karierę piłkarską Chris Klein rozpoczął w drużynie uniwersyteckiej – Indiana Hoosiers w 1994. W 1998 roku trafił do klubu Major League Soccer Kansas City Wizards. W 2000 roku wygrał z Kansas City Major League Soccer po zwycięstwie 1-0 w finale z Chicago Fire. W Kansas City występował do końca 2005 roku i rozegrał dla tego klubu łącznie 200 spotkań, w których strzelił 39 goli. W 2002 i 2005 dostał nagrodę MLS Comeback Player of the Year Award.
W 2006 roku Martino został zawodnikiem Real Salt Lake. W trakcie sezonu 2007 przeniósł się do innego klubu MLS - Los Angeles Galaxy. W klubie z Los Angeles występował do końca kariery, którą zakończył w 2010. Ogółem w MLS rozegrał 333 spotkania, w których strzelił 49 bramek.
Kariera reprezentacyjna.
W dorosłej reprezentacji Stanów Zjednoczonych Chris Klein zadebiutował 25 października 2000 roku w meczu z Meksykiem. W 2003 roku wystąpił na Pucharze Konfederacji. Na tym turnieju wystąpił w przegranym 0-1 meczu z Brazylią. Ogółem latach 2000-2006 wystąpił w reprezentacji 23 razy, strzelając przy tym 5 bramek.

</doc>
<doc id="2215694" url="https://pl.wikipedia.org/wiki?curid=2215694" title="J. Edgar (film)">
J. Edgar (film)

J. Edgar – amerykański dramat filmowy w reżyserii Clinta Eastwooda, którego premiera miała miejsce w 2011 roku. Jest biografią J. Edgara Hoovera, dyrektora FBI w latach 1924–1972.
Fabuła.
Za pomocą retrospekcji film przedstawia karierę Johna Edgara Hoovera, który był szarą eminencją USA przez niemal pół wieku. Głównym jednak wątkiem filmu jest życie prywatne dyrektora FBI.
Kompletowanie obsady.
W październiku 2010 Clint Eastwood potwierdził w wywiadzie, że główną rolę zagra Leonardo DiCaprio. Reżyser miał również nadzieję, że w obrazie wystąpi Charlize Theron, dla której przewidziana była rola Helen Gandy. Jednak w styczniu 2011 Theron zrezygnowała z projektu. Zastąpiła ją Naomi Watts. W międzyczasie poinformowano, że w produkcji wystąpi również Judi Dench.

</doc>
<doc id="2215696" url="https://pl.wikipedia.org/wiki?curid=2215696" title="Alfred Knobloch">
Alfred Knobloch

Alfred Karl Ernst Knobloch (ur. 1859 w Wilhelmsfelde, zm. 1916 w Berlinie) – urzędnik Prowincjalnej Administracji Stanowej w Poznaniu (1890–1898), nadburmistrz Bydgoszczy (1899–1910).
Życiorys.
Urodził się 9 lutego 1859 r. w Wilhelmsfelde na Górnych Łużycach (dziś Saksonia). Był synem Wilhelma, mierniczego królewskiego, zatrudnionego przy wytyczaniu linii kolejowych i Idy z domu Witzthum von Eckstaedt. 
Uczył się w gimnazjum we Wrocławiu (1866–1873) i Dreźnie. Studiował prawo na uniwersytecie we Wrocławiu (1878–1881). 
Jako asesor (1887) pracował w sądach powiatowych m.in. w: Jeleniej Górze, Bystrzycy Kłodzkiej, Złotoryi i Kamiennej Górze. W 1890 r. przeniósł się do Poznania, gdzie został zatrudniony w Prowincjalnej Administracji Stanowej – organie administracji samorządowej. Zajmował się tam ubezpieczeniami od wypadków w rolnictwie. W 1892 r. otrzymał posadę radcy krajowego w urzędzie Prowincji Poznańskiej. Powierzono mu obowiązki zastępcy przewodniczącego zarządu Zakładu Ubezpieczeń Prowincji oraz zastępcy radcy kasowego – szefa Głównej Kasy Krajowej Prowincji. Z urzędu uczestniczył także w posiedzeniach Wydziału Prowincjalnego i Sejmu Prowincjalnego. Od 1900 r. był także członkiem Izby Panów parlamentu pruskiego. Zajmując tak wysokie stanowiska miał istotny wpływ na rozdział i finansowanie inwestycji związanych z szeroko rozumianym zagospodarowaniem ziem wschodnich Rzeszy Niemieckiej. Nadzorował wydatkowanie milionów marek przeznaczonych na rozwój prowincji.
Poglądy polityczne.
Alfred Knobloch pełniąc wysokie funkcje publiczne i polityczne (parlament) propagował ideę ściślejszego związania prowincji wschodnich z resztą Niemiec. Hołdował polityce germanizacji ziem polskich, realizowanej przez rozwój gospodarczy żywiołu niemieckiego, włączenie tych obszarów w międzynarodowy obrót handlowy oraz utworzenie stref turystycznych w górach i nad Bałtykiem. Idee „zdobycia” tych terenów dla Niemiec przeniósł także na grunt szkolnictwa. Opowiadał się za kształceniem dziewcząt w powołanych w tym celu szkołach średnich. Był zwolennikiem dodatków finansowych dla nauczycieli niemieckich, w związku z ich pobytem i pracą na Wschodzie. Za wymagające satysfakcji finansowej uznał trudności wynikające z konieczności funkcjonowania w obcym, przynajmniej dwujęzycznym obszarze, w którym Polacy tworzą wspólnotę wynikającą z tradycji, religii i języka, zaś Niemców obecnych dopiero od 120–130 lat dzieli religia, katolicka bądź ewangelicka. Twierdził, iż dystans w rozwoju terenów wschodnich i reszty państwa był skutkiem niedoinwestowania, a nawet traktowania zamieszkałych tu Niemców jako obywateli drugiej kategorii. Oczekiwał zatem protekcyjnej polityki państwa w odniesieniu do tych obszarów, zarówno w sprawach gospodarczych, jak i kulturalnych. Pozytywnie oceniał działalność Komisji Kolonizacyjnej w zakresie osadnictwa gospodarzy niemieckich. Za konieczne uznawał przyspieszenie tempa germanizacji przez napływ osób rekrutujących się z inteligencji i wielkiego kapitału, zdolnych pokierować dalszym rozwojem tych ziem.
Nadburmistrz Bydgoszczy.
W 1899 r. po śmierci nadburmistrza Hugo Braesickego, przedstawił swoją kandydaturę na stanowisko burmistrza Bydgoszczy. Rada Miejska na posiedzeniu 23 lutego 1899 r. wybrała go I burmistrzem. 17 kwietnia 1899 r. objął oficjalnie urząd burmistrza Bydgoszczy. Należał do najbardziej znaczących osobistości na tym stanowisku w pruskim okresie historii miasta.
Rządy Knoblocha były okresem niezwykle intensywnego rozwoju Bydgoszczy. Podjęcie wielu inwestycji umożliwiło wsparcie finansowe ze środków państwowych, o które skutecznie zabiegał. Miasto odnotowało rozwój przestrzenny i urbanistyczny. Wytyczono wiele nowych ulic, przy których stanęły nowoczesne na owe czasy budynki mieszkalne i gmachy państwowe. Jedną z jego zasług było wykupienie przez miasto terenów położonych na wschód od dotychczasowego Śródmieścia i urządzenie na tym terenie dzielnicy-ogrodu. Na terenie tym pobudowano m.in. budynek Szkoły Realnej oraz Instytut Rolniczy im. Cesarza Wilhelma, a także urządzono reprezentacyjne aleje: Mickiewicza i Ossolińskich. 
Wybudowano również liczne gmachy municypalne w innych częściach miasta, m.in. budynek Szkoły Przemysłu Artystycznego, a także wiele szkół ludowych.
Udanym przedsięwzięciem Knoblocha była rozbudowa sieci wodociągowo-kanalizacyjnej. Głównymi inwestycjami w tym zakresie były: stacja pomp w Lesie Gdańskim oraz wieża ciśnień na Wzgórzu Dąbrowskiego. Powstało także osiedle willowe dla urzędników w podmiejskiej gminie Bielawki. Knobloch zainteresował się również rozbudową portu drzewnego w Brdyujściu. Był członkiem delegacji władz miejskich, która w 1902 r. przybyła do Berlina, by zainteresować tą inwestycją kanclerza Bernharda von Büllowa.
Przeprowadził także reformę systemu opieki nad ubogimi. Dotychczasowe kompetencje Deputacji ds. Ubogich przejęły specjalne komisje działające w utworzonych na terenie miasta obwodach, lepiej zorientowane w faktycznych potrzebach w tym zakresie.
Alfred Knobloch prowadził także działania mające na celu wzmocnienie Bydgoszczy jako ośrodka kulturalnego i naukowego. Jego zasługą było sprowadzenie do miasta i powierzenie kierowania nowo utworzoną Biblioteką Miejską – prof. Georgowi Minde-Pouet. Jako burmistrz patronował również wielu organizacjom społeczno-kulturalnym w mieście.
Interesującą inicjatywą Knoblocha była próba utworzenia w Bydgoszczy uniwersytetu. Sprawie tej poświęcił specjalny memoriał adresowany do kanclerza Rzeszy Bernharda von Bülowa, 14 października 1901 r. Zamysł ten nie został jednak zrealizowany. Był to jeden z elementów dalekowzrocznego planu germanizacji miasta. Powołanie uniwersytetu sprzyjać miało napływowi inteligencji niemieckiej, która inspirowałaby rozwój niemieckiej kultury na tych ziemiach.
Niezależnie od gruntownej wiedzy prawno-administracyjnej oraz umiejętności organizatorskich Knobloch był obdarzony talentami artystycznymi i krasomówczymi. Jego siostra – malarka zamieszkała we Wrocławiu wykonała portret Knoblocha, który on w testamencie ofiarował miastu. Chętnie cytował z pamięci Szekspira i Goethego. Sam także próbował sił literackich pisując pod pseudonimem Beniamin Corda. Jego powieści "Heimat" i "Gläserne Wände", podejmujące problem współistnienia dwóch narodowości, były czytane i dyskutowane w gronie bydgoskiej elity intelektualnej. Był także błyskotliwym mówcą, czemu zawdzięczał sukcesy w przekonywaniu członków rady miejskiej do swoich inicjatyw i pomysłów.
Knobloch pozostał na stanowisku nadburmistrza do końca swojej kadencji. Po jej upływie, złożył 30 grudnia 1909 r. wniosek o zwolnienie z urzędu. Opuścił Bydgoszcz i osiadł w Berlinie. W latach 1910–1912 był dyrektorem Związku Hanzeatyckiego. Od 1912 r. pracował jako obrońca w Sądzie Kameralnym i Krajowym. Zmarł 31 maja 1916 r. po krótkiej chorobie w jednym z berlińskich szpitali.
Był żonaty z Klarą z domu. Hoche. Miał troje dzieci: córkę i dwóch synów.

</doc>
<doc id="2215699" url="https://pl.wikipedia.org/wiki?curid=2215699" title="Tessariny">
Tessariny

Tessariny, tessaryny ( – liczby dwuzespolone) – grupa liczb hiperrzeczywistych o postaci
przy czym formula_2 z czego wynika formula_3
Tessaryny są najbardziej znane z ich podalgebry – rzeczywistych tessarynów postaci formula_4 będących liczbami podwójnymi, użytecznymi w geometrii hiperboli. James Cockle wprowadził tessaryny w 1848 w serii artykułów do Philosophical Magazine. Użył ich, by wyizolować szereg cosinusa hiperbolicznego i sinusa hiperbolicznego z szeregu wykładniczego. Pokazał również, jak powstają dzielniki zera w tessarynach, co zainspirowało go do użycia terminu „niemożliwości”.

</doc>
<doc id="2215702" url="https://pl.wikipedia.org/wiki?curid=2215702" title="1 Modliński Pułk Przeciwlotniczy">
1 Modliński Pułk Przeciwlotniczy



</doc>
<doc id="2215704" url="https://pl.wikipedia.org/wiki?curid=2215704" title="Tai Po">
Tai Po

Tai Po (chin. trad.: 大埔區) – jedna z 18 dzielnic Specjalnego Regionu Administracyjnego Hongkong Chińskiej Republiki Ludowej. 
Dzielnica położona jest we wschodniej części regionu Nowe Terytoria. Powierzchnia dzielnicy wynosi 148,05 km², liczba ludności według danych z 2006 roku 293 542, co przekłada się na gęstość zaludnienia wynoszącą 2 156 os./km².

</doc>
<doc id="2215705" url="https://pl.wikipedia.org/wiki?curid=2215705" title="Alien³ (SNES)">
Alien³ (SNES)



</doc>
<doc id="2215712" url="https://pl.wikipedia.org/wiki?curid=2215712" title="Farářství">
Farářství

Farářství (niem. "Farastwy") - część hradeckiej dzielnicy Pražské Předměstí.
Geografia i przyroda.
Położenie.
Farářství jest położone na obszarze Kotliny Czeskiej, w południowo-wschodniej oraz południowej części dzielnicy Pražské Předměstí. Jego współrzędne geograficzne: 50° 11' 55.342" długości geograficznej wschodniej oraz 15° 48' 28.617" szerokości geograficznej północnej (kamienny cokół zabytkowego krzyża).
Hydrologia.
Miejscowość leży w dorzeczu Łaby, która płynie na wschodniej stronie od Farářství. Na jego terenie, z wyjątkiem Łaby, nie ma większych cieków wodnych ani naturalnych czy sztucznych zbiorników wodnych. Tylko za ogrodami na południowy zachód jest mały staw po byłej kopalni piasku i w pobliżu Łaby Farské jezero, byłe ślepe ramię tej rzeki.
Geologia.
W większości przeważają plejstoceńskie piaski i żwiry o zróżnicowanej granulacji oraz składzie mineralnym, które mieszają się z inundacyjnymi osadami holocenu.
Fauna i flora.
Lokalna fauna i flora składa się z typowych gatunków Europy Środkowej. Znaczną powierzchnię stanowią dziś ogrody oraz obszary zabudowane. Z byłych bagien oraz kilku stawów do dziś prawie nic nie zostało.
Ochrona przyrody.
Tutaj nie znajdują się obszary chronione.
Historia.
Nazwa Farářství powstała zgodnie z jej założeniem na gruntach parafialnych. Historia miejscowości tej nie jest zbyt długa i urozmaicona. Farářství było w okresie prehistorycznym oraz we wczesnym średniowieczu puste, a to z powodu gęstego zalesienia oraz istnienia torfowiskowego, stale podmokłego terenu wraz z licznymi ślepymi ramionami Łaby.
Wtedy był najbardziej znaną częścią tego terenu las Farářství. Ten został wycięty dopiero w XVIII w. W tym czasie zaczęła się pojawiać osada o tej samej nazwie.
Po założeniu Przedmieścia Kuklen (niem. "Vorstadt Kuklena") Farářství zostało jego częścią. Większość gruntów należało do Dworu Šostenskiego lub do klasztoru minorytów.
W 1778 r. Maria Teresa Habsburg, cesarzowa rzymsko-niemiecka, nakazała w zakresie raabizacji, czyli reformy polegającej na zamianie roboty pańszczyźnianej na czynsz pieniężny, podzielenie majątku Dworu Šostenskiego i przypisanie jego części do bezrolnych za dziedziczną opłatę dzierżawną. W 1783 r. otrzymali ziemię pod lasem Farářství obywatele Kuklen, w tym np. Jan Náhlík, Karel Janoušek, Bernard Štěpán oraz Matěj Vitoušek. Las Farářství oraz staw pozostały majątkiem minorytów. Następnie, w wyniku reform józefińskich, połączone Kukleny oraz Pražské Předměstí w ramach jednej gminy katastralnej. W 1789 r. został zamknięty kuklenski klasztor minorytów i następnego roku las Farářství został przekazany w ręce Josefa Vostiny (w dokumentach również nosił nazwisko Wostina), i to za 1.800 zł. Ze zgodą miasta zlikwidował lokalną bażantarnię i wkrótce Vostinus w części wyrąbanego lasu zbudował obecny Czerwony Dwór.
Mieszkańcy zburzonego Przedmieścia Praskiego przenieśli się do okolicy stawu Farářství, gdzie założyli małą osadę o tej samej nazwie, która już w 1826 r. miała 104 mieszkańców w 17 domach. Od tej pory Farářství składało się z Czerwonego Dworu oraz Rybáren. Początkowo należało do Kuklen, w latach 1889-1942 do Przedmieścia Praskiego i od 1942 r. do dziś do miasta Hradec Králové.
Rozwój Farářství został zakłócony przez kilka wojen (wojna 1866, I wojna światowa, II wojna światowa). Wielu mieszkańców zostało poszkodowanych na skutek podtopień i zalań oraz huraganów (4 lipca 1929). Jednak wieś podwoiła się i nadal rosła. Sieć wodociągowa została jednak zbudowana dopiero w 1963 r. 
Centrum lokalnego życia kulturalnego i społecznego mieściło się w kilka lokalnych restauracjach, zwłaszcza w tej, która należała do Eduarda Panenki. Tutaj na przykład spotykali się do końca lat 40. XX w. członkowie spółdzielni „Hospodářské, nájemní, úsporné a stavební družstvo ve Farářství“. Regularnie grywały tutaj także amatorskie teatrzyki miejscowe oraz z okolicy .
W odniesieniu do ważnych postaci, należy zauważyć, że tu od 1934 r. mieszkał tu czeski malarz Jindra Vlček.

</doc>
<doc id="2215718" url="https://pl.wikipedia.org/wiki?curid=2215718" title="Sabrina Goleš">
Sabrina Goleš

Sabrina Goleš (ur. 3 czerwca 1965 w m. Stari Mikanovci) – chorwacka tenisistka, w latach swojej kariery występująca w barwach Jugosławii, reprezentantka Jugosławii w Fed Cup, finalistka demonstracyjnego turnieju singlowego kobiet podczas igrzysk olimpijskich w Los Angeles (1984).
Kariera tenisowa.
Zawodową tenisistką była w latach 1983–1990.
Reprezentowała Jugosławię podczas igrzysk olimpijskich w Los Angeles (1984), na których tenis był dyscypliną pokazową. W finale gry pojedynczej kobiet przegrała ze Steffi Graf 6:1, 3:6, 4:6, ale nie otrzymała srebrnego medalu ze względu na demonstracyjny charakter rozgrywek. Cztery lata później zagrała w konkurencji singla na igrzyskach olimpijskich w Seulu (1988) odpadając w drugiej rundzie.
Jugosłowianka w swojej karierze wygrała jeden turniej singlowy rangi WTA Tour, a były to zawody na hali w Paryżu w 1987, gdzie pokonała w finale Sandrę Wasserman. Rok wcześniej doszła też do finału w portorykańskim San Juan. W grze podwójnej w latach 1988–1990 wygrała trzy turnieje; w Atenach razem z Judith Wiesner, następnie w Tarencie z Mercedes Paz i w Barcelonie z Patricią Tarabini.
Od 1981 roku reprezentowała Jugosławię w rozgrywkach Fed Cup i dwukrotnie uczestniczyła w półfinałach grupy światowej.
W rankingu gry pojedynczej Goleš najwyżej była na 27. miejscu (2 lutego 1987), a w klasyfikacji gry podwójnej na 55. pozycji (19 stycznia 1987).

</doc>
<doc id="2215719" url="https://pl.wikipedia.org/wiki?curid=2215719" title="Vroutek">
Vroutek

Vroutek − miasto w Czechach, w kraju usteckim, w powiecie Louny. W 2006 r. miasto to na powierzchni 52,72 km² zamieszkiwało 1971 osób.

</doc>
<doc id="2215720" url="https://pl.wikipedia.org/wiki?curid=2215720" title="Joan Blaeu">
Joan Blaeu

Joan Blaeu (ur. 23 września 1596, zm. 28 maja 1673) – holenderski kartograf.
Życiorys.
Joan Blaeu był synem kartografa Willema Blaeu. W 1620 roku uzyskał doktorat z prawa. Następnie podjął pracę u swego ojca.
W 1649 Blaeu opublikował zbiór map holenderskich miast o nazwie "Tooneel der Steden." W 1654 roku Joan opublikował pierwszy atlas Szkocji. Joan Blaeu zmarł w Amsterdamie. Jego "Atlas Maior" zawierający 594 mapy, opublikowany
w 1662 uchodził za najdroższy atlas w XVII w.

</doc>
<doc id="2215724" url="https://pl.wikipedia.org/wiki?curid=2215724" title="Perfect Girls 'n' Friends Orchestra">
Perfect Girls 'n' Friends Orchestra

Perfect Girls 'n' Friends Orchestra – orkiestra symfoniczna założona przez Wojciecha Zielińskiego. 
Skład.
Orkiestra składa się z 64 osób (głównie młodych kobiet), wśród których znajduje się skład symfoniczny oraz siedmioosobowy zespół rockowo-jazzowy - Perfect Girls 'n' Friends Squad.
Życiorys.
Orkiestra została założona przez Wojciecha Zielińskiego w październiku 2009 roku. W maju 2010 roku Perfect Girls ‘n’ Friends Orchestra wydała płytę "Chopin Symphony Jazz Project" wraz z kwintetem jazzowym Warsaw Paris Jazz Quintet. Współpracuje także z grupą rockową Perfect przy jej symfonicznej odsłonie - Perfect Symfonicznie.
W dalszych planach Wojciecha Zielińskiego leży promowanie orkiestry jako gwiazdy z własnym programem, w skład którego wchodzić będą kompozycje zarówno klasyczne, jak i z gatunków jazz, funk, rock, chillout, ambient, world music, progressive rock itp.
Dyskografia.
Chopin Symphony Jazz Project.
Pomysłodawcą wydawnictwa "Chopin Symphony Jazz Project" jest Andrzej Łukasik, szef Agencji Artystycznej Blue Note, który zaproponował połączenie orkiestry symfonicznej i kwintetu jazzowego.
Perfect Girls 'n' Friends Orchestra współpracowała tutaj z polsko-francuską formacją Warsaw Paris Jazz Quintet, zrzeszającą absolwentów prestiżowych akademii muzycznych o wieloletnim dorobku artystycznym., tj. pianistę Pawła Perlińskiego, kontrabasistę Andrzeja Łukasika oraz perkusistę Sebastiana Frankiewicza, saksofonistę i wokalistę Marca Thomasa- przedstawiciela francuskiej wokalistyki jazzowej- Roberta Majewskiego, grającego na trąbce.
Główne tematy chopinowskie są tutaj rozpoznawalne, lecz stanowią jedynie punkt wyjściowy dla nastrojowych interpretacji jazzowych.
Płyta była promowana między innymi podczas koncertu Pokolenia Polskiego Jazzu, który odbył się 11 września 2010 w ramach Święta Saskiej Kępy. Wraz z orkiestrą Perfect Girls ‘n’ Friends i Warsaw Paris Jazz Quintet wystąpili m.in. Ewa Bem, Aga Zaryan, Lora Szafran i Kuba Badach.

</doc>
<doc id="2215728" url="https://pl.wikipedia.org/wiki?curid=2215728" title="GAZ-55">
GAZ-55

GAZ-55 – samochód dostawczy produkowany przez firmę GAZ w latach 1938-1945. Dostępny jako 2-drzwiowy furgon. Do napędu użyto silnika R4 o pojemności 3,3 litra. Moc przenoszona była na oś tylną poprzez 4-biegową skrzynię biegów. Samochód wyposażony był w mechaniczne hamulce na obu osiach.
Samochód oparty został na modelu GAZ-AA, wykorzystywany był głównie jako ambulans podczas II wojny światowej, mógł przewieźć 10 zdrowych osób bądź 6 rannych.
W 1942 produkowano zubożoną wersję modelu - wyposażana była ona m.in. w jedną lampę przednią. W 1945 zakończono produkcję GAZa-55, łącznie powstało 9130 egzemplarzy.

</doc>
<doc id="2215730" url="https://pl.wikipedia.org/wiki?curid=2215730" title="Hieorhij Wronski">
Hieorhij Wronski

Hieorhij Michajławicz Wronski (, , "Gieorgij Michajłowicz Wronski"; ur. 1 maja 1942 w Boryczewiczach k. Pińska) – białoruski polityk, komunistyczny działacz partyjny i nauczyciel, deputowany do Rady Najwyższej Republiki Białorusi XIII kadencji, w latach 1996–2000 deputowany do Izby Reprezentantów Republiki Białorusi I kadencji.
Życiorys.
Młodość i praca.
Urodził się 1 maja 1942 roku we wsi Boryczewicze, na terytorium okupowanym przez III Rzeszę, w ówczesnym pińskim komisariacie rejonowym, w Komisariacie Generalnym Wołyń-Podole, w Komisariacie Rzeszy Ukraina. W 1971 roku ukończył Brzeski Instytut Pedagogiczny, uzyskując wykształcenie nauczyciela biologii. W 1984 roku ukończył Mińską Wyższą Szkołę Partyjną. W latach 1964–1971 pracował jako nauczyciel w Grywnowickiej Szkole Średniej, kierownik działu nauczania w Boryczewickiej Szkole Średniej. W latach 1971–1979 był lektorem, kierownikiem wydziału organizacyjnego w Pińskim Komitecie Rejonowym Komunistycznej Partii Białorusi (KPB). W latach 1979–1991 pełnił funkcję zastępcy przewodniczącego Rejonowego Komitetu Wykonawczego, przewodniczącego Rejonowego Komitetu Kontroli Społecznej, II, I sekretarz Pińskiego Komitetu Rejonowego KPB. W latach 1991–1995 był kierownikiem wydziału (w 1995 roku był to Wydział Opieki Społecznej) Pińskiego Rejonowego Komitetu Wykonawczego. W latach 1995–1996 pełnił funkcję przewodniczącego Pińskiej Rejonowej Rady Deputowanych. W 1995 roku był członkiem Partii Komunistów Białoruskiej.
Działalność parlamentarna.
W drugiej turze wyborów parlamentarnych 28 maja 1995 roku został wybrany na deputowanego do Rady Najwyższej Republiki Białorusi XIII kadencji z Łohiszyńskiego Okręgu Wyborczego Nr 32. 9 stycznia 1996 roku został zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Budownictwa Państwowego i Samorządu Lokalnego. Poparł dokonaną przez prezydenta Alaksandra Łukaszenkę kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Pełnił w niej funkcję zastępcy przewodniczącego Komisji Budownictwa Państwowego, Samorządu Lokalnego i Regulaminu. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2000 roku; kolejne wybory do tego organu jednak nigdy się nie odbyły. Jego kadencja w Izbie Reprezentantów zakończyła się 21 listopada 2000 roku.
Życie prywatne.
Hieorhij Wronski jest żonaty. W 1995 roku mieszkał w Pińsku.

</doc>
<doc id="2215731" url="https://pl.wikipedia.org/wiki?curid=2215731" title="Jarosławicz Jarosław">
Jarosławicz Jarosław



</doc>
<doc id="2215733" url="https://pl.wikipedia.org/wiki?curid=2215733" title="Daisuke Oku">
Daisuke Oku

 – piłkarz japoński, grający podczas kariery na pozycji pomocnika. Zginął w wypadku samochodowym 17 października w Miyakojimie na wyspie Okinawa.
Kariera klubowa.
Pierwszym klubem piłkarskim w karierze Daisuke Oku był Jubilo Iwata, do którego trafił w 1994. Z Jubilo dwukrotnie zdobył mistrzostwo Japonii w 1997 i 1999, J-League Cup w 1998 oraz Azjatycką Ligę Mistrzów w 1999 r. W 1998 r. został wybrany do Jedenastki Sezonu J-League.
W 2002 r. przeszedł do Yokohama F. Marinos. Z drużyną tą dwukrotnie zdobył mistrzostwo J-League w 2003 i 2004. W 2003 i 2004 został wybrany do Jedenastki Sezonu J-League.
W 2007 r. zmienił klub, przechodząc do lokalnego rywala – Yokohama FC. Wystąpił w nim 23 czerwca 2007 w przegranym 2-4 meczu z Kashiwą Reysol. Było to nieudane pożeganie z J-League, gdyż Oku został ukarany w nim czerwoną kartką. Ogółem w J-League Oku rozegrał 280 spotkań, w których strzelił 62 bramki.
Kariera reprezentacyjna.
W reprezentacji Japonii Oku zadebiutował w 1998 r. W 1999 r. wystąpił z nią na Copa América 1999, w dwóch meczach grupowych, z Boliwią i Peru.
W 2000 r. zdobył Puchar Azji. Na tym turnieju wystąpił w zremisowanym 1-1 meczu grupowym z Katarem, w wygranym 4-1 ćwierćfinale z Irakiem oraz w finałowym meczu z Arabią Saudyjską, w którym wszedł na boisko w 88 min.
W 2003 r. wystąpił w Pucharze Konfederacji. Na tym turnieju wystąpił tylko w przegranym 0-1 meczu z Kolumbią. Karierę reprezentacyjną zakończył w 7 lutego 2004 w wygranym 4-0 towarzyskim meczu z Malezją. W kadrze Japonii rozegrał 26 meczów, w których strzelił 2 bramki.

</doc>
<doc id="2215738" url="https://pl.wikipedia.org/wiki?curid=2215738" title="Beagle B.206">
Beagle B.206

Beagle B.206 − brytyjski lekki dwusilnikowy samolot dyspozycyjny i łącznikowy, budowany w latach 60. XX wieku, wykorzystywany przez użytkowników cywilnych w Wielkiej Brytanii i Australii oraz, w latach 1964−1974, przez Royal Air Force pod oznaczeniem Beagle Basset CC.1.
Rozwój samolotu.
Beagle B.206 został zaprojektowany w 1961 roku w wytwórni lotniczej Beagle Aircraft (istniejącej w latach 1960−1969), jako lekki dwusilnikowy samolot komunikacyjny. Oblot pierwszego pięciomiejscowego prototypu, oznaczonego B.206X, miał miejsce 15 sierpnia 1961 roku na lotnisku Shoreham, drugi, B.206Y o większych wymiarach i siedmiomiejscowej kabinie, został oblatany 12 sierpnia 1962 roku. Dwa samoloty, z oznaczeniem fabrycznym B.206Z (numery seryjne XS 742 i XS 743), zostały zamówione przez brytyjskie Ministerstwo Lotnictwa jako płatowce eksperymentalne dla prób wyposażenia przeprowadzanych w bazie Boscombe Down. Pozytywne opinie z ich użytkowania zaowocowały zamówieniem serii 20 samolotów, mających służyć jako maszyny łącznikowe i komunikacyjne w Royal Air Force.
Na rynek cywilny zostały przygotowane kolejne wersje rozwojowe: B.206 S (2 prototypy); 206 Series 1, siedmiomiejscowy (11 zbudowanych); 206 Series 2, ośmiomiejscowy o mocniejszych silnikach i lepszych osiągach (47 zbudowanych) oraz 206 Series 3 (3 prototypy wersji dla 10 osób). Ogółem do 1969 roku wybudowano 85 egzemplarzy wszystkich wersji, wliczając prototypy.
Użycie.
Pierwszy Beagle Basset CC.1 (oznaczenie fabryczne B.206R) dla RAF został dostarczony 27 grudnia 1964 roku, ostatni w roku 1966. Miały one kolejne numery seryjne XS 765 do XS 784. Pierwszą jednostką wyposażoną w Bassety był Northern Communications Squadron, utworzony w październiku 1964 roku i stacjonujący w bazie RAF Topcliffe, kolejnymi Metropolitan Communications Squadron w RAF Northolt, Southern Communications Squadron w RAF Bovingdon oraz Western Communications Squadron w RAF Andover. W styczniu 1969 roku nastąpiła reorganizacja dywizjonów łącznikowych, przekształcająca je w 26., 32. i 207. Dywizjon RAF. W maju 1974 roku Bassety zostały wycofane ze służby wojskowej, głównie ze względu na niewystarczający zasięg przy pełnym obciążeniu. Ostatnim był XS 784, spisany ze stanu 207. Dywizjonu 28 maja 1974 roku.
B.206, produkowane oryginalnie na rynek cywilny, oraz sprzedane po wycofaniu ze służby wojskowej, były użytkowane przez różnych operatorów, zarówno korporacje, jak i osoby prywatne na terenie Wielkiej Brytanii. Jeden z pierwszych samolotów został zakupiony jako dyspozycyjny przez zakłady Rolls-Royce'a w Hucknall. Były także wykorzystywane przez Royal Flying Doctor Service of Australia.
Opis konstrukcji.
Beagle B.206 był dwusilnikowym dolnopłatem o konstrukcji całkowicie metalowej, z pracującym poszyciem, klasycznym usterzeniem i trójpodporowym podwoziem z kółkiem przednim. Kabina mieściła, w zależności od wersji, od pięciu do dziesięciu osób. Napęd wersji wojskowej stanowiły dwa silniki Rolls-Royce Continental G-10-470-A o mocy po 310 hp każdy, wersji cywilnej Series 2 zaś Rolls-Royce Continental O-520-C z turbodoładowaniem, o mocy po 340 hp.

</doc>
<doc id="2215746" url="https://pl.wikipedia.org/wiki?curid=2215746" title="Łyżwiarstwo figurowe na Zimowej Uniwersjadzie 2011">
Łyżwiarstwo figurowe na Zimowej Uniwersjadzie 2011

Łyżwiarstwo figurowe na Zimowej Uniwersjadzie 2011 – jedna z dyscyplin rozgrywanych podczas zimowej uniwersjady w dniach 1–5 lutego 2011 w Erzurum, w Turcji. Zawody odbyły się w pięciu konkurencjach: solistów, solistek, par sportowych, par tanecznych i łyżwiarstwie synchronicznym.

</doc>
<doc id="2215748" url="https://pl.wikipedia.org/wiki?curid=2215748" title="Katalin Juhász">
Katalin Juhász

Katalin Juhász (ur. 24 listopada 1932), węgierska florecistka. Dwukrotna medalistka olimpijska.
Brała udział w dwóch igrzyskach (IO 60, IO 64), na obu zdobywała medale w drużynie. Triumfowała w 1964, w 1960 reprezentacja Węgier przegrała olimpijski finał z florecistkami radzieckimi. Trzy razy stawała na najwyższym podium mistrzostw świata w rywalizacji drużynowej florecistek (1959, 1962, 1967), w 1961 i 1963 sięgnęła po srebro. Indywidualnie w 1962 i 1963 była brązową medalistką tej imprezy.

</doc>
<doc id="2215749" url="https://pl.wikipedia.org/wiki?curid=2215749" title="Katalin Juhasz">
Katalin Juhasz



</doc>
<doc id="2215754" url="https://pl.wikipedia.org/wiki?curid=2215754" title="New Brunswick Scotties Tournament of Hearts 2011">
New Brunswick Scotties Tournament of Hearts 2011

New Brunswick Scotties Tournament of Hearts 2011 – prowincjonalne mistrzostwa Nowego Brunszwiku kobiet w curlingu, eliminacje do Scotties Tournament of Hearts 2011.
Turniej finałowy odbył się w dniach 26-30 stycznia 2011 w Moncton, na lodowisku Curling Beausejour Inc. Turniej eliminacyjny ("Scotties Provincial Preliminary") rozegrano między 17 a 19 grudnia 2010 w Saint John, na lodowisku Carleton Curling Club. W eliminacjach wzięło udział 10 drużyn, z czego 8 awansowało do turnieju finałowego.
Tytuł mistrzyń Nowego Brunszwiku obroniła drużyna Andrei Kelly.
Playoff.
Finał.
30 stycznia 2011; 14:30
Półfinał.
29 stycznia 2011; 20:00
Round Robin.
Sesja 1..
26 stycznia 2011; 19:00
Sesja 2..
27 stycznia 2011; 9:00
Sesja 3..
27 stycznia 2011; 14:00
Sesja 4..
27 stycznia 2010; 19:00
Sesja 5..
28 stycznia 2011; 14:00
Sesja 6..
28 stycznia 2011; 19:00
Sesja 7..
29 stycznia 2011; 9:00

</doc>
<doc id="2215756" url="https://pl.wikipedia.org/wiki?curid=2215756" title="Gieorgij Wronski">
Gieorgij Wronski



</doc>
<doc id="2215759" url="https://pl.wikipedia.org/wiki?curid=2215759" title="Melanie Faißt">
Melanie Faißt

Melanie Faißt (ur. 12 lutego 1990 w Baiersbronn) – niemiecka skoczkini narciarska, reprezentantka SV Baiersbronn. Czterokrotna medalistka mistrzostw Niemiec.
W Pucharze Kontynentalnym zadebiutowała 8 lutego 2005 na skoczni w Schönwaldzie. Zdobyła cztery medale mistrzostw Niemiec w skokach narciarskich. W 2005 i 2008 były to złote medale, a w 2006 i 2010 medale brązowe. W 2008 tytuł mistrzowski wywalczyła w drużynie z Magdaleną Schnurr.
3 grudnia 2011 w pierwszym w historii konkursie Pucharu Świata kobiet w Lillehammer stanęła na podium, zajmując 3. miejsce, po oddanych skokach na odległości 88,5 m i 93 m.
16 stycznia 2014 zakończyła karierę z powodu braku powołania na igrzyska olimpijskie w Soczi.

</doc>
<doc id="2215763" url="https://pl.wikipedia.org/wiki?curid=2215763" title="Aleksander Majewski (lotnik)">
Aleksander Majewski (lotnik)

Aleksander Bronisław Majewski (ur. w Noworosyjsku, zm. 6 maja 1980 w Gdyni) − polski oficer lotnictwa wojskowego, uczestnik obrony z września '39, organizator powojennego lotnictwa morskiego i pierwszy dowódca Samodzielnej Eskadry Lotnictwa Marynarki Wojennej w latach 1948−1949.
Życiorys.
Aleksander Majewski urodził się w Noworosyjsku, szkołę realną ukończył w Charkowie. W 1915 roku wstąpił jako ochotnik do armii rosyjskiej. Po ukończeniu szkoły oficerskiej w Tyflisie został dowódcą kompanii 86 Pułku Piechoty. Pod koniec 1916 roku awansował do stopnia porucznika, obejmując stanowisko dowódcy szwadronu 2 Pułku Kawalerii. Po rewolucji październikowej walczył nad Donem w szeregach Armii Czerwonej.
Pod koniec 1919 roku powrócił do Polski i wstąpił do Wojska Polskiego, początkowo jako szeregowy. Po ukończeniu kursu w 1920 roku przywrócono mu stopień oficerski. W latach 1924−1925 ukończył Szkołę Pilotów w Bydgoszczy i został skierowany początkowo do 6 pułku lotniczego, następnie 64 eskadry liniowej. W styczniu 1930 roku został promowany do stopnia kapitana i przeniesiony jako dowódca do 63 Eskadry Towarzyszącej. W 1934 roku powrócił do 64 Eskadry, jako jej oficer taktyczny. Później dowodził eskadrami treningowymi 6. i 5. pułku lotniczego. W marcu 1939 pełnił służbę w Szkole Podoficerów Lotnictwa dla Małoletnich w Krośnie na stanowisku dowódcy oddziału portowego Bazy Lotniczej. Zajmował wówczas 2. lokatę na liście starszeństwa kapitanów lotnictwa, grupa liniowa.
W maju 1939 roku Aleksander Majewski został dowódcą obrony przeciwlotniczej twierdzy brzeskiej. Brał udział w walkach w jej obronie we wrześniu 1939 roku, później przedostał się do Francji. Wstąpił do Polskich Sił Powietrznych, organizując szkolenie obserwatorów lotniczych. Po upadku Francji pełnił podobne funkcje w Wielkiej Brytanii, między innymi w szkole strzelców pokładowych. Od 1944 roku odsunięty od dowodzenia za lewicowe sympatie, latał w brytyjskim lotnictwie cywilnym. Powrócił do Polski w listopadzie 1945 roku.
Do połowy 1947 roku był zastępcą komendanta Oficerskiej Szkoły Lotniczej w Dęblinie, następnie pracował w pionie szkolenia Dowództwa Wojsk Lotniczych. W maju 1948 roku został oddelegowany do powstającego lotnictwa morskiego. Był organizatorem i pierwszym dowódcą (maj 1948 − marzec 1949) samodzielnej eskadry lotnictwa Marynarki Wojennej w Wicku Morskim. Po ucieczce samolotem do Szwecji, 21 marca 1949 roku, podporucznika Arkadiusza Korobczyńskiego, sześć dni później komandor Majewski został aresztowany przez Informację Wojskową. Sąd Marynarki Wojennej w Gdyni skazał go na cztery lata więzienia i degradację do stopnia marynarza, Najwyższy Sąd Wojskowy złagodził potem wyrok do półtora roku więzienia i degradacji do stopnia kapitana. Wyrok uchylono po odwilży 1956 roku i w styczniu roku następnego komandor Majewski został przywrócony do służby wojskowej, otrzymując także zezwolenie na dalsze wykonywanie lotów. Przeszedł w stan spoczynku 15 stycznia 1960 roku.
Jako cywil objął stanowisko zastępcy dyrektora Oddziału Polskich Linii Lotniczych LOT w Gdańsku. Został odznaczony między innymi Krzyżem Kawalerskim i Komandorskim Orderu Odrodzenia Polski oraz Złotym i Srebrnym Krzyżem Zasługi. Zmarł 6 maja 1980 roku.

</doc>
<doc id="2215764" url="https://pl.wikipedia.org/wiki?curid=2215764" title="Museo Naval w Madrycie">
Museo Naval w Madrycie

Museo Naval w Madrycie – muzeum morskie usytuowane przy Paseo del Prado w Madrycie. Gromadzi zbiory związane z historią hiszpańskich podróży morskich i rozwojem marynarki. Wśród eksponatów znajduje się m.in. "mapa de Juan de la Cosa", relacje z podróży Krzysztofa Kolumba, liczne mapy, przyrządy nawigacyjne i modele statków.

</doc>
<doc id="2215766" url="https://pl.wikipedia.org/wiki?curid=2215766" title="Campionato Sammarinese (1985/1986)">
Campionato Sammarinese (1985/1986)

W sezonie 1985/1986 rozegrano 1. edycję najwyższej klasy rozgrywkowej piłki nożnej w San Marino – Campionato Sammarinese. W sezonie brało udział 17 zespołów. Pierwszym mistrzem San Marino został zespół SC Faetano.

</doc>
<doc id="2215768" url="https://pl.wikipedia.org/wiki?curid=2215768" title="Torpeda Howell Mark I">
Torpeda Howell Mark I

Howell Mark I – pierwsza torpeda kalibru 360 mm zamówiona przez United States Navy, napędzana za pomocą bezwładnościowego układu napędowego. Zawarty w 1889 roku kontrakt, opiewał na 30 sztuk torped, w roku 1894 natomiast, dokonano dodatkowego zamówienia na 20 sztuk. Torpedy te pozostawały w służbie w latach 1895-1903.

</doc>
<doc id="2215778" url="https://pl.wikipedia.org/wiki?curid=2215778" title="Campionato Sammarinese (1986/1987)">
Campionato Sammarinese (1986/1987)

W sezonie 1986/1987 rozegrano 2. edycję najwyższej klasy rozgrywkowej piłki nożnej w San Marino – Campionato Sammarinese. W sezonie brało udział 9 zespołów. Tytułu nie obroniła drużyna SC Faetano. Nowym mistrzem San Marino został zespół SP La Fiorita.

</doc>
<doc id="2215783" url="https://pl.wikipedia.org/wiki?curid=2215783" title="Wenezuela na letnich igrzyskach olimpijskich">
Wenezuela na letnich igrzyskach olimpijskich

Wenezuela po raz pierwszy wzięła udział w letnich igrzyskach olimpijskich w 1948. Od tego czasu Wenezuelczycy startowali na wszystkich igrzyskach, zdobywając 19 medali.

</doc>
<doc id="2215785" url="https://pl.wikipedia.org/wiki?curid=2215785" title="Gianluigi Saccaro">
Gianluigi Saccaro

Gianluigi Saccaro (ur. 29 grudnia 1938 w Mediolanie, zm. 17 lutego 2021) – włoski szpadzista. Trzykrotny medalista olimpijski.
Brał udział w czterech igrzyskach (IO 60, IO 64, IO 68, IO 72), na trzech zdobywał medale. Triumfował w 1960 w drużynie, w 1964 reprezentacja Włoch przegrała olimpijski finał z Węgrami. Indywidualnie był trzeci w 1968. Dwa razy stawał na najwyższym podium mistrzostw świata w rywalizacji drużynowej szpadzistów (1957, 1958).

</doc>
<doc id="2215786" url="https://pl.wikipedia.org/wiki?curid=2215786" title="Kokwaterniony">
Kokwaterniony

Kokwaterniony ( – kwaterniony rozdzielne) – grupa liczb hiperzespolonych o postaci
przy czym formula_2 oraz formula_3
Podobnie jak kwaterniony Hamiltona kształtują czterowymiarową rzeczywistą przestrzeń wektorową wyposażoną w działanie mnożenia. W przeciwieństwie do nich zawierają nilpotenty, dzielniki zera i nietrywialne idempotenty. Jako struktura matematyczna tworzą algebrę nad liczbami rzeczywistymi.
Kokwaterniony zostały wprowadzone przez Jamesa Cockle'a w 1849 na łamach Philosophical Magazine.

</doc>
<doc id="2215789" url="https://pl.wikipedia.org/wiki?curid=2215789" title="Bariera antropogeniczna">
Bariera antropogeniczna

Bariera antropogeniczna – ekologiczna bariera geograficzna powstała w wyniku działalności człowieka. Bariery ekologiczne, utrudniając przemieszczanie się organizmów, powodują fragmentację siedlisk.
Antropogeniczne bariery często są obiektami liniowymi. Dany obiekt może być barierą dla jednych organizmów, a nie mieć znaczenia dla innych. Przykładowo, rów wodny jest barierą dla niektórych bezkręgowców, podczas gdy dla większych zwierząt nie stanowi przeszkody w przemieszczaniu się. Bariery powodując fragmentację siedliska, wpływają negatywnie na populacje, dzieląc je na mniejsze grupy i izolując. Bariery w postaci dróg mogą same w sobie być źródłem śmiertelności zwierząt, które giną w zderzeniu z przejeżdżającymi drogą pojazdami. Mogą być też źródłem różnego rodzaju zanieczyszczenia środowiska, nie tylko chemicznego, ale też świetlnego, termicznego czy hałasu. Zwierzęta unikają przekraczania silniejszych barier (szerszych, o większym natężeniu ruchu pojazdów). Zwierzęta, których migrację zatrzymuje bariera są również narażone na nasilone drapieżnictwo. Dla wodnych organizmów reofilnych barierą są nie tylko same przegrody (zapory i im podobne), ale także zbiorniki zaporowe, ze względu na przerwanie w ich miejscu zauważalnego nurtu.
Jednym ze sposobów zmniejszania wpływu barier antropogenicznych, jakimi są drogi kołowe czy linie kolejowe, jest budowanie w ich poprzek przejść dla zwierząt, a w przypadku przegród przez cieki – przepławek.

</doc>
<doc id="2215791" url="https://pl.wikipedia.org/wiki?curid=2215791" title="Cercanías Cádiz">
Cercanías Cádiz

Cercanías Cádiz - system kolei podmiejskiej kursujący w obszarze metropolitarnym zatoki Kadyksu w prowincji Kadyks w południowej Hiszpanii. Sieć ta składa się z dwóch linii o łącznej długości 52 km i 13 stacji kolejowych. Większość stacji i przystanków kolejowych znajduje się w miastach: Kadyks, San Fernando, Puerto Real, El Puerto de Santa María i Jerez de la Frontera.
Tabor.
Na początku istnienia wszystkie kursy obsługiwane były jednostkami typu "Serie 440 Renfe", które były dzielone wraz z "Cercanías Sevilla". W latach 2006 - 2008 zostały zakupione nowe składy typu "Civia", a niektóre a pozostałe będące w dalszej eksploatacji składy zostały gruntownie odnowione.
Rozbudowa systemu.
Obecnie prowadzone są prace nad przedłużeniem systemu do portu lotniczego Jerez oraz dostosowanie istniejącego systemu do prędkości 200 km/h.

</doc>
<doc id="2215793" url="https://pl.wikipedia.org/wiki?curid=2215793" title="Sekret króla">
Sekret króla



</doc>
<doc id="2215795" url="https://pl.wikipedia.org/wiki?curid=2215795" title="Reprezentacja Panamy w piłce siatkowej kobiet">
Reprezentacja Panamy w piłce siatkowej kobiet

Reprezentacja Panamy w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="2215797" url="https://pl.wikipedia.org/wiki?curid=2215797" title="Ambasadorowie Chin w Gwinei Równikowej">
Ambasadorowie Chin w Gwinei Równikowej

Chińska Republika Ludowa posiada w Gwinei Równikowej swojego przedstawiciela w randze ambasadora od 1974 roku.

</doc>
<doc id="2215799" url="https://pl.wikipedia.org/wiki?curid=2215799" title="Muzeum Powozów i Zaprzęgów w Galowicach">
Muzeum Powozów i Zaprzęgów w Galowicach

Muzeum Powozów i Zaprzęgów w Galowicach – Muzeum mieści się na terenie dawnych dóbr rodziny von Lieres und Wilkau, w dawnym zespole folwarcznym w zabytkowym, szachulcowym spichlerzu z 1730 roku, stojącym w Galowicach w gminie Żórawina pod Wrocławiem
Muzeum posiada w swoich zbiorach ponad pięćdziesiąt powozów – od sań śnieżnych, przez karety i bryczki, po historyczny konny wóz strażacki. Znajduje się tam również kolekcja siodeł kawaleryjskich, uprzęży i kiełzn. W okresie sprzyjającej aury organizowane są pokazy terenowe.

</doc>
<doc id="2215801" url="https://pl.wikipedia.org/wiki?curid=2215801" title="Reprezentacja Salwadoru w piłce siatkowej kobiet">
Reprezentacja Salwadoru w piłce siatkowej kobiet

Reprezentacja Salwadoru w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="2215802" url="https://pl.wikipedia.org/wiki?curid=2215802" title="Fiorenzo Marini">
Fiorenzo Marini

Fiorenzo Marini (ur. 14 marca 1914, zm. 25 stycznia 1991), włoski szermierz, szpadzista. Dwukrotny medalista olimpijski.
Brał udział w dwóch igrzyskach na przestrzeni dwunastu lat (IO 48, IO 60), na obu zdobywał medale w drużynie. Triumfował w 1960, w 1948 reprezentacja Włoch przegrała olimpijski finał z Francuzami. W 1950 stawał na najwyższym stopniu podium mistrzostw świata w rywalizacji drużynowej, rok później Włosi byli drudzy. W 1953 zdobył ma mistrzostwach globu brąz w rywalizacji indywidualnej.

</doc>
<doc id="2215803" url="https://pl.wikipedia.org/wiki?curid=2215803" title="Renzo Marini">
Renzo Marini



</doc>
<doc id="2215804" url="https://pl.wikipedia.org/wiki?curid=2215804" title="Mistrzostwa Świata w Łyżwiarstwie Szybkim w Wieloboju 2011">
Mistrzostwa Świata w Łyżwiarstwie Szybkim w Wieloboju 2011

105. Mistrzostwa świata w łyżwiarstwie szybkim w wieloboju odbyły się w Calgary w hali Oval w dniach 11–13 lutego 2011. Kobiety startowały w mistrzostwach po raz 69. Łyżwiarki startowały na czterech dystansach: 500 m, 1500 m, 3000 m, 5000 m. Mistrzowski tytuł wywalczyła Holenderka Ireen Wüst. Łyżwiarze startowali na czterech dystansach: 500 m, 1500 m, 5000 m, 10 000 m. Najlepszy rezultat osiągnął Rosjanin Iwan Skobriew. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 5000 m/10 000 m awansowała tylko najlepsza dwunastka po trzech dystansach.
Uczestnicy.
W zawodach wystartowało 48 panczenistów: 24 kobiety i 24 mężczyzn. Czeszka Martina Sáblíková broniła mistrzowskiego tytułu. Zabrakło natomiast Holendra Svena Kramera czterokrotnego wielobojowego mistrza świata z lat 2007–2010.
"W nawiasach podano liczbę uczestników: łyżwiarek i łyżwiarzy".

</doc>
<doc id="2215805" url="https://pl.wikipedia.org/wiki?curid=2215805" title="Geografia Portoryko">
Geografia Portoryko

Portoryko jest niewielkim państwem stowarzyszonym ze Stanami Zjednoczonymi, które leży w Ameryce Środkowej, w archipelagu Wielkich Antyli. Kraj ten zajmuje w całości wyspę Puerto Rico, która leży pomiędzy Oceanem Atlantyckim na północy, a Morzem Karaibskim na południu. Ten niewielki kraj cechuje się górzystym krajobrazem i tropikalnym klimatem. Wyspa została odkryta przez Krzysztofa Kolumba w 1493 roku.
Powierzchnia, skrajne punkty i granice.
Powierzchnia - 9 104 km2
Skrajne punkty: północny 18°30'N, południowy 17°54'N, zachodni 67°15'W, wschodni 65°13'W. Rozciągłość południkowa wynosi 70 km, a równoleżnikowa 220 km. 
Portoryko jako kraj wyspiarki poprzez wody terytorialne Morza Karaibskiego graniczy od wschodu z Brytyjskimi Wyspami Dziewiczymi, a od zachodu poprzez wody terytorialne cieśniny Mona z Dominikaną.
Linia brzegowa - 501 km
Ukształtowanie poziome.
Linia brzegowa wyspy jest słabo rozwiniętą, jedynie południowe i zachodnie wybrzeże posiada niewielkie zatoki i półwyspy. Północne wybrzeże cechuje się słabo zaznaczonymi zatokami. Wybrzeże jest niskie, w większości plażowe, miejscami na południu jest lagunowe. Do Portoryko należy także kilka mniejszych wysp i wysepek, leżących w odległości od 30 do 50 km od wybrzeży Portoryko. Największe to: Culebra, Vieques i Mona. 
Budowa geologiczna.
Portoryko leży w północno-wschodniej części płyty karaibskiej i należy do struktury Wielkich Antyli. Trzon wyspy stanowią sfałdowanie w orogenezie alpejskiej góry, które powstały w wyniki kolizji płt: karaibskiej i północnoamerykańskiej. Górotwory mają przebieg mniej więcej równoleżnikowy i są zbudowane ze skał kredowych i trzeciorzędowych. Utwory kredowe reprezentowane są przez ultramality i wulkanity, oraz fragmenty intruzji magmowych. Wyspę budują ponadto różne skały osadowe. Większość skał osadowych to skały pochodzące z oligocenu, miocenu i pliocenu. Obszary wybrzeża to regiony gdzie występują wapienne osady pochodzące z czwartorzędu. Portoryko posiada wiele zasobów naturalnych jak nikiel czy platyna.
Rzeźba.
Portoryko to kraj w większości górzysty i wyżynny, należący do śródziemnomorza amerykańskiego. Pasma górskie mają przebieg równoleżnikowy i są obszarami dosyć niskich gór, których szczyty nie osiągają 1 400 m n.p.m. Główne pasmo to Cordillera Central, które zajmują największą powierzchnię ze wszystkich pasm. Najwyższy szczyt tych gór i całego kraju - Cerro de Punta wznosi się na 1 388 m n.p.m. W północno-wschodniej części wyspy leży niższe pasmo Sierra de Lequillo, gdzie najwyższy szczyt - El Yunque ma 1 065 m n.p.m. Najmniejszym pasmem jest Sierra de Cayey. Obszary nizinne ograniczają się do strefy nadbrzeżnej, zaś pomiędzy obszarami gór występują wyżynne kotliny i doliny śródgórskie.
Klimat.
Portoryko leży w strefie klimatu podrównikowego wilgotnego, który kształtowany jest przez północno-wschodnie pasaty przynoszące obfite opady deszczu. Wyspa oblewana jest przez ciepłe prądy morskie, przez co temperatury tego regionu są wysokie, ale cechują się brakiem ekstremów.
Temperatury mają przebieg zbliżony do klimatu równikowego, gdzie średnia roczna wynosi 26 °C. W okresie zimowym średnia dobowa wynosi 24 °C, a latem temperatura sięga 28-29 °C. Dobowe amplitudy są niewielkie i nie przekraczają z reguły 5 °C. Obszary wyżej położone są chłodniejsze. Wysokie partie Cordillera Central cechują się średnią roczną o kilka stopni niższą niż na terenach nizinnych. Średnie wartości wynoszą w ciągu roku 19-21 °C. 
Opady są bardzo zróżnicowane i cechują się duża rozpiętością w kierunkach północny wschód - południowy zachód. Przyczyną są pasaty przynoszące obfite opady deszczu w półroczu letnim i tereny górskie zatrzymujące większość opadów. Toteż północno-wschodnia część wyspy cechuje się typowo równikowymi wartościami rzędu 1 500 do 2 000 mm, a górach Sierra de Lequillo sięgają nawet 4 000 mm. Południe i zachód wyspy jest zdecydowanie suchy, gdzie średnia roczna opadowa nie przekracza 1 000 mm, oscylując w granicach 800-1 000 mm. Największe opady występują latem w okresie od maja do listopada, a pora sucha trwa kilka miesięcy w półroczu zimowym i jest wyraźnie zaznaczona na terenach o niskich opadach. Region Portoryko leży na trasie niszczycielskich cyklonów tropikalnych.
Wody.
Sieć rzeczna kraju ze względu na duże opady i górski krajobraz jest dobrze rozwinięta. Portoryko należy do zlewisk Morza Karaibskiego i Atlantyku. Rzeki kraju mają przeważnie postać górskie, są krótkie i cechują się występowanie bystrzy i progów. Największe rzeki to: Loiza, La Plata, Manatí i Arecibo. Rzeki są zasobne w wodę i cechują się wysokim poziomem zmienności wodostanu co wiąże się z cyklami opadowymi. Na obszarach, gdzie występują wysokie opady deszczu, znajdują się niewielkie jeziora i tereny bagienne.
Gleby.
Portoryko należy do karaibskiej krainy glebowej. Powszechnie występującymi glebami są czerwone gleby feralitowe, które w wyniku wycinania lasów ulegają szybkiej erozji. 
Flora i fauna.
Szata roślinna jest w dużym stopniu wyniszczona, a wiele obszarów wyspy zostało przeznaczonych pod uprawę. Naturalną szatę roślinną stanowią lasy tropikalne i rosnące w suchszych regionach wyspy podzwrotnikowe lasy, który drzewa częściowo tracą liście w porze suchej. W lasach tych charakterystyczne są lasy palmowe. Palmy powszechne są także na wybrzeżu. Lasy łącznie zajmują 1/5 powierzchni kraju, zaś lasy tropikalne to obszar około 10% powierzchni. Równikowe lasy rosną na terenach o największych opadach deszczu. Znaczne obszary kraju zajmują tereny sawannowe, gdzie oprócz lasów podzwrotnikowych i samych sawann, występują także zarośla twardolistne i krzewy suchoroślowe. U południowy wybrzeży rosną rafy koralowe. Miejscami na wybrzeżu tereny porasta roślinność namorzynowa.
Świat zwierząt należy do antylskiej krainy neotropikalnej i jest bogaty pod względem gatunkowym. Na wyspie nie ma dużych ssaków, powszechne są gady i ptaki, a także skorupiaki. Z ssaków najpowszechniejsze są nietoperze, a wodach przybrzeżnych żyją delfiny i wieloryby. Świat ptaków jest bardzo bogaty i reprezentowany jest przez 349 gatunków, gdzie 18 to gatunki endemiczne.

</doc>
<doc id="2215806" url="https://pl.wikipedia.org/wiki?curid=2215806" title="Reprezentacja Trynidadu i Tobago w piłce siatkowej kobiet">
Reprezentacja Trynidadu i Tobago w piłce siatkowej kobiet

Reprezentacja Trynidadu i Tobago w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="2215809" url="https://pl.wikipedia.org/wiki?curid=2215809" title="Linia kolejowa Villa Literno – Napoli Gianturco">
Linia kolejowa Villa Literno – Napoli Gianturco

Linia kolejowa Neapol-Villa Literno – linia kolejowa łącząca linię z Rzymu w Villa Literno z linią Neapol-Salerno. 
Linia jest używana zarówno przez pociągi linii nr 2 metra neapolitańskiego, jak i pociągi regionalne.
Dzięki budowie linii Neapol-Rzym, podjęto decyzję o budowie linii kolejowej, która będzie przebiegać na powierzchni oraz częściowo pod ziemią, która połączy linie z Salerno do Rzymu, bez konieczności zmiany lokomotywy. Mimo że roboty zostały rozpoczęte w 1909 roku, otwartą ją 20 września 1925, ze względu na kilka problemów: po pierwsze I wojna światowa, która wstrzymała budowę na kilka lat, ale także podłoże geologiczne. Linia kolejowa została wyposażona w trzy podmiejske stacje Pozzuoli, Giugliano (później Giugliano-Qualiano) i Quarto (później Quarto di Marano) i sześć w Neapolu (Garibaldi, Cavour, Montesanto, Amedeo, Chiaia, Fuorigrotta). Cała linia była od samego początku była dwutorowa i zelektryfikowana.

</doc>
<doc id="2215810" url="https://pl.wikipedia.org/wiki?curid=2215810" title="Reprezentacja Wysp Dziewiczych Stanów Zjednoczonych w piłce siatkowej kobiet">
Reprezentacja Wysp Dziewiczych Stanów Zjednoczonych w piłce siatkowej kobiet

Reprezentacja Wysp Dziewiczych Stanów Zjednoczonych w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="2215811" url="https://pl.wikipedia.org/wiki?curid=2215811" title="Luigi Cantone">
Luigi Cantone

Luigi "Gino" Cantone (ur. 21 lipca 1917, zm. 6 listopada 1997) – włoski szermierz, szpadzista, dwukrotny medalista olimpijski z Londynu.
Zawody w 1948 były jego jedynymi igrzyskami olimpijskimi. Po tym jak reprezentacja Włoch przegrała olimpijski finał z Francuzami (bez jego udziału, walczył w poprzednich rundach) nie był przewidziany do startu w konkursie indywidualnym. Zastąpił jednak kontuzjowanego Dario Mangiarottiegio i dość niespodziewanie z siedmioma zwycięstwami na koncie triumfował w fazie finałowej. W 1949 stawał na najwyższym stopniu podium mistrzostw świata w rywalizacji drużynowej, dwa lata wcześniej Włosi byli trzeci.

</doc>
<doc id="2215813" url="https://pl.wikipedia.org/wiki?curid=2215813" title="Agustín Velotti">
Agustín Velotti

Agustín Velotti (ur. 24 maja 1992 w Larroque, Entre Ríos) – argentyński tenisista.
Kariera tenisowa.
W roku 2010 wygrał juniorski turniej Rolanda Garrosa w grze pojedynczej chłopców, po wygranej w finale nad Amerykaninem Andreą Collarinim.
W cyklu zawodowców dwukrotnie zwyciężył w zawodach kategorii ATP Challenger Tour.
W rankingu singlowym Velotti najwyżej był na 166. miejscu (16 września 2013), a w klasyfikacji deblowej na 290. pozycji (17 czerwca 2013).

</doc>
<doc id="2215814" url="https://pl.wikipedia.org/wiki?curid=2215814" title="Agustin Velotti">
Agustin Velotti



</doc>
<doc id="2215818" url="https://pl.wikipedia.org/wiki?curid=2215818" title="Kuźnicka Polana">
Kuźnicka Polana

Polana Kuźnicka – polana w wylocie Doliny Bystrej w polskich Tatrach Zachodnich. Znajduje się po zachodniej stronie alei Przewodników Tatrzańskich prowadzącej z ronda Jana Pawła II (dawniej było to rondo Kuźnickie) do Kuźnic. Nadal odbywa się na niej wypas owiec, obecnie jest to tzw. wypas kulturowy. Położona jest na wysokości ok. 970 m n.p.m., u podnóży Krokwi. W dolnej części polany znajduje się żelazny pomnik "Prometeusz rozstrzelany" Władysława Hasiora. Polana administracyjnie należy do Zakopanego, ale znajduje się już na obszarze Tatrzańskiego Parku Narodowego. Drogą wzdłuż polany kursują liczne busy z turystami, a chodnikiem wędrują turyści, którzy wolą iść do Kuźnic (czy z Kuźnic) pieszo. W zimie na Polanie Kuźnickiej działa niewielki wyciąg narciarski.
Józef Nyka w stosunku do polany używa nazwy "Wielka Polana Kuźnicka".

</doc>
<doc id="2215824" url="https://pl.wikipedia.org/wiki?curid=2215824" title="Święta Blezylla">
Święta Blezylla

Święta Blezylla, również: "Blaesilla, Blesilla" (ur. ok. 363 w Rzymie, zm. 383 tamże) - najstarsza córka św. Pauli Rzymianki i siostra św. Eustochii, uczennica św. Hieronima, uznawana za świętą przez Kościół katolicki.
O jej życiu wiadomo z listów św. Hieronima ze Strydonu do św. Pauli. 
Wyszła za mąż w wieku 19 lub 20 lat za Furiusza, syna Titiana. Owdowiała po zaledwie siedmiu miesiącach małżeństwa. Pod wpływem św. Hieronima, razem z matką i siostrą zaczęła wieść życie pobożne i ascetyczne podejmując studia nad Biblią. Jej szczerość w modlitwie i intelekt chwalił św. Hieronim, uznając, że Blezylla znała grekę, a języka hebrajskiego nauczyła się szybciej niż Orygenes. Jednakże prawdopodobnie zbyt surowe reguły ascezy wywołały u niej chorobę i wkrótce, po ok. czterech miesiącach, zmarła.
W "Martyrologium Rzymskim" św. Blezylla została umieszczona pod dniem 22 stycznia.
Jest patronką młodych panien i wdów.

</doc>
<doc id="2215825" url="https://pl.wikipedia.org/wiki?curid=2215825" title="Live on Ten Legs">
Live on Ten Legs

Live on Ten Legs – siódmy album koncertowy amerykańskiego zespołu grungowego Pearl Jam. Został wydany 17 stycznia 2011 roku.
Utwory zostały nagrane podczas tras koncertowych na całym świecie w latach 2003-2010. Wszystkie piosenki zostały nagrane i zmiksowane przez Bretta Eliasona.
Opakowanie albumu jest podobne do wcześniejszych kompilacji. Zdjęcia zespołu na koncercie można znaleźć na wewnętrznej stronie okładki. Ukazane są również reprodukcje plakatów z różnych koncertów z tego okresu.

</doc>
<doc id="2215827" url="https://pl.wikipedia.org/wiki?curid=2215827" title="Israel Kamakawiwo'ole">
Israel Kamakawiwo'ole



</doc>
<doc id="2215830" url="https://pl.wikipedia.org/wiki?curid=2215830" title="Przysięga homagialna">
Przysięga homagialna



</doc>
<doc id="2215831" url="https://pl.wikipedia.org/wiki?curid=2215831" title="Adrien Rommel">
Adrien Rommel

Adrien Rommel (ur. 4 sierpnia 1914, zm. 1963) – francuski szermierz, florecista. Dwukrotny złoty medalista olimpijski.
Brał udział w dwóch igrzyskach (IO 48, IO 52), na obu zdobywał złote medale w drużynie. Na obu olimpiadach Francuzi w finale pokonali Włochów. Trzy razy stawał na najwyższym stopniu podium mistrzostw świata w rywalizacji drużynowej (1947, 1951, 1953), również trzy razy był drugi (1949, 1950, 1954).

</doc>
<doc id="2215832" url="https://pl.wikipedia.org/wiki?curid=2215832" title="The Notorious K.I.M.">
The Notorious K.I.M.

The Notorious K.I.M. – drugi album studyjny amerykańskiej raperki Lil’ Kim, wydany 27 czerwca 2000 przez Atlantic.
Płyta zadebiutowała na 4# pozycji na Billboard 200. Sprzedała się w 230.000 egzemplarzy od dnia premiery. Krążek trafił na szczyt Top R &amp; B / Hip-Hop Albums. Album zdobył certyfikat platyny, przyznanej mu przez RIAA. Z płyty wydano dwa single "No Matter What They Say" i "How Many Licks?", które utrzymywały się na czołowych listach przebojów.

</doc>
<doc id="2215835" url="https://pl.wikipedia.org/wiki?curid=2215835" title="Kamieniołom Liban i Ehrenpreis">
Kamieniołom Liban i Ehrenpreis



</doc>
<doc id="2215838" url="https://pl.wikipedia.org/wiki?curid=2215838" title="Comedy Central Family (Holandia)">
Comedy Central Family (Holandia)

Comedy Central Family – holenderski kanał telewizyjny nadający głównie seriale komediowe.
Kanał miał wystartować 1 września 2008 roku, ale wystartował miesiąc później w telewizji kablowej, Ziggo. Stacja pokazuje seriale holenderskie jak i zagraniczne. Kanał nadaje codziennie przez całą dobę.

</doc>
<doc id="2215851" url="https://pl.wikipedia.org/wiki?curid=2215851" title="Perepeczko">
Perepeczko

Perepeczko:

</doc>
<doc id="2215852" url="https://pl.wikipedia.org/wiki?curid=2215852" title="1 Dywizjon Artylerii">
1 Dywizjon Artylerii

Dywizjony artylerii noszące numer „1”:
Wojska Polskiego:
Cesarskiej i Królewskiej Armii:
Armii rosyjskiej:

</doc>
<doc id="2215855" url="https://pl.wikipedia.org/wiki?curid=2215855" title="Yūichirō Nagai">
Yūichirō Nagai

 – japoński piłkarz, grający na pozycji prawego pomocnika.
Kariera klubowa.
Pierwszym klubem piłkarskim w karierze Yūichirō Nagai był Urawa Red Diamonds, do którego trafił w 1997. W J.League zadebiutował 12 kwietnia 1997 w meczu z Yokohama F. Marinos. W 1998 został wypożyczony do niemieckiego Karlsruher SC. Nagai nie zdołał się przebić do pierwszego składu i swój pobyt w klubie z Karlsruhe ograniczył do występów w rezerwach, które występowały w Regionallidze.
W połowie 1999 powrócił do Urawy, z którą spadł z J.League. Już po roku Urawa powróciła do pierwszej ligi. Z Urawą zdobył mistrzostwo Japonii w 2006, dwukrotnie Puchar Cesarza w 2005, 2006, J-League Cup w 2004 oraz Azjatycką Ligę Mistrzów w 2007. W Urawie występował do 2008 i rozegrał w tym czasie w jej barwach 278 spotkań, w których strzelił 63 bramki.
W 2009 zmienił klub, przechodząc do Shimizu S-Pulse, w którym występuje do 2011. Następnie grał w drugoligowych drużynach Yokohama FC oraz Thespakusatsu Gunma, a w 2017 roku zakończył karierę.
Kariera reprezentacyjna.
W reprezentacji Japonii Nagai zadebiutował 16 kwietnia 2003 w wygranym 1:0 towarzyskim meczu z Koreą Południową w Seulu. Nagai pojawił się na boisku w 76 min., zastępując Masashiego Nakayamę. W 90 min. zdobył jedyną bramkę w tym meczu.
W tym samym roku wystąpił w Pucharze Konfederacji. Na tym turnieju wystąpił tylko w przegranym 0-1 meczu z Kolumbią. W kadrze Japonii rozegrał 4 mecze, w których strzelił 1 bramkę.

</doc>
<doc id="2215856" url="https://pl.wikipedia.org/wiki?curid=2215856" title="No Matter What They Say">
No Matter What They Say

No Matter What They Say - pierwszy singel raperki Lil’ Kim, promujący jej drugi album studyjny „The Notorious K.I.M.”. Piosenkę wydano 28 maja 2000. Singel osiągnął #60 pozycję na Billboard 200, i #35 na UK Singles Chart. Zdobył także złotą płytę.

</doc>
<doc id="2215863" url="https://pl.wikipedia.org/wiki?curid=2215863" title="Plaue (ujednoznacznienie)">
Plaue (ujednoznacznienie)

Niemcy:
Osoby:
Zobacz też:

</doc>
<doc id="2215865" url="https://pl.wikipedia.org/wiki?curid=2215865" title="Józef Stańczewski">
Józef Stańczewski

Józef Stańczewski (vel Stanczewski, ur. 29 lipca 1901 w Wąbrzeźnie, zm. 9 lutego 1935 w Marumby Dos Elias) – polski pisarz, prozaik, działacz polonijny w Brazylii, znany pod pseudonimem "Fredecensis". 
Życiorys.
W okresie zaboru pruskiego organizował kursy języka polskiego i historii dla młodzieży. W odrodzonej Polsce zajął się pisarstwem. 1921 roku wyemigrował do Brazylii. Resztę życia prawie w całości poświęcił organizacji życia polonijnego w Brazylii. Pracował w organizacjach oświatowych, redakcjach gazet polskich, sprawował funkcję kierownika polskiej szkoły. Stańczewski jako autor napisał m.in. opracowanie „Polska w literaturze brazylijskiej”, „Słownik portugalsko-polski kolonisty polskiego w Brazylii”, kilka tomów poezji: „Pieśni z Pomorza”, „Jasełka parańskie”, „Pod Krzyżem Południa”. Zajmował się także historią Wąbrzeźna, w 1924 roku wydał pierwsze opracowanie dziejów miasta w języku polskim. Był to „Zarys historii miasta Wąbrzeźna”, wydany po raz drugi – już pośmiertnie – w 1935 roku. Napisał także sonet „Wąbrzeźno” oraz utwór „Benedyktynki toruńskie”. Swój talent literacki objawili także ojciec i brat Józefa. Ojciec, Bronisław Stańczewski jest autorem opowiadania „Papuga”, którego akcja toczy się w podwąbrzeskim Niedźwiedziu. Malował także obrazy, a najbardziej znany z nich – „Zamek biskupi w Wąbrzeźnie” znajduje się obecnie w Ratuszu miejskim. Brat Józefa, Edmund Stańczewski wydał w 2008 roku wspomnienia „Szeregowiec dwu armii”. Opisuje tam żołnierską tułaczkę od września 1939 roku aż do front włoskiego w 1945 roku. Wspomina także przedwojenne Wąbrzeźno. Powieść spisał kilka lat po wojnie, ale dopiero po 1989 roku zdecydował się na jej wydanie. 

</doc>
<doc id="2215867" url="https://pl.wikipedia.org/wiki?curid=2215867" title="Andrzej Niżankowski">
Andrzej Niżankowski

Andrzej Niżankowski (ur. między 1580 a 1591, zm. 3 kwietnia 1655 w Krakowie) – polski organista i kompozytor, dominikanin.
Kształcił się we Włoszech u Girolamo Frescobaldiego. Przez 3 lata był organistą kościoła Santa Maria sopra Minerva w Rzymie. Po powrocie do Polski pełnił funkcję organisty w klasztorze dominikanów w Krakowie. Był autorem utworów organowych ("Preludium", "Andante") z wyraźnym wpływem stylu włoskiego.

</doc>
<doc id="2215868" url="https://pl.wikipedia.org/wiki?curid=2215868" title="Witalis Szlachcikowski">
Witalis Szlachcikowski

Witalis Szlachcikowski (ur. 11 grudnia 1908 w Germerslage zm. 8 marca 1986 w Wąbrzeźnie) 
Życiorys.
Urodził się w grudniu 1908 roku w Germerslage w Niemczech, gdzie jego rodzice (Witalis i Marta, z domu Kożuch) wywędrowali za pracą, ale właśnie ziemię wąbrzeską ukochał i wybrał na swą „małą ojczyznę”. W 1918 roku cała rodzina wróciła do Polski, a młody Witalis rozpoczął naukę w gimnazjum w Starogardzie Gdańskim. Po zdaniu matury – od 1928 roku - pracował w administracji skarbowej, najpierw w Kartuzach, później w Działdowie, Tucholi, Wąbrzeźnie i Chełmnie. Po wybuchu II wojny światowej uczestniczył w wojnie obronnej, ranny w bitwie nad Bzurą, przebywał w niemieckiej niewoli do wyzwolenia. W oflagu starał się również być aktywny - należał do grona wykładowców prawa skarbowego. Po powrocie z niewoli, w 1946 roku rozpoczął pracę w Wąbrzeźnie (Urząd Skarbowy i Prezydium Powiatowej Rady Narodowej), angażując się jednocześnie – bardzo aktywnie – w działalność społeczną i kulturalną. Osobny rozdział w jego życiu stanowiła popularyzacja ziemi wąbrzeskiej. Jest autorem licznych opracowań na temat bliższej i dalszej historii miasta i powiatu wąbrzeskiego, które – przekazane wąbrzeskiej bibliotece – stały się zaczątkiem biblioteki regionalnej. Wielokrotnie brał udział w ogólnopolskich konkursach kronikarskich, zdobywając nagrody i wyróżnienia. W 1974 roku przeszedł na emeryturę, ale nie zarzucił swojej pasji. Zostało to wielokrotnie docenione – w 1978r. został wpisany do Honorowej Księgi Ludzi Zasłużonych dla Miasta Wąbrzeźna, a w 1984 do Honorowej Księgi Województwa Toruńskiego. W 1979r. został odznaczony medalem „Zasłużony dla Miasta Wąbrzeźna” i nie było to jedyne uhonorowanie jego zasług. Zmarł w marcu 1986 roku i został pochowany na wąbrzeskim cmentarzu.

</doc>
<doc id="2215869" url="https://pl.wikipedia.org/wiki?curid=2215869" title="How Many Licks?">
How Many Licks?

How Many Licks? - drugi singel raperki Lil’ Kim, promujący jej drugi album studyjny „The Notorious K.I.M.”. Piosenkę wydano 27 czerwca 2000. Gościnnie w piosence występuje Sisqó. Singel zadebiutował na #90 pozycji w Billboard 200, a w Hot R&amp;B/Hip-Hop Singles &amp; Tracks, zajął miejsce #36.

</doc>
<doc id="2215873" url="https://pl.wikipedia.org/wiki?curid=2215873" title="Richard Coyle">
Richard Coyle

Richard Coyle (ur. 27 lutego 1972 w Sheffield) – brytyjski aktor filmowy, telewizyjny i teatralny.
Życiorys.
Karierę zaczął na studiach w Jork University (1991–1994), zainteresował się amatorskim pisaniem dramatów i dwa razy pojawił się na festiwalu w Edynburgu. Aby uzyskać fundusze na studia przyjął w prestiżowym Bristol Old School Theatre Vic zlecenie adaptacji scenariusza klasycznej powieści „Jane Eyre”. Przez pewien okres przyjmował różne małe role w kinie i telewizji do momentu gdy w 1998 otrzymał pierwszą poważną rolę w dramacie „The Life and Crimes of William Palmer”. W 2000 otrzymał dwie role, które pozwoliły zaistnieć mu w szerokim świecie: Jeff w komediowej serii Coupling BBC Two oraz Johnie Ridd w bożonarodzeniowej produkcji BBC Lorna Doone. W 2002 pojawił się na deskach Royal Theatre Court w sztuce „TYR” Gila Petera oraz obok Gwyneth Paltrow w „Proof”.
Od 2004 roku był w związku z aktorką Georgią Mackenzie. Para rozwiodła się w 2010.

</doc>
<doc id="2215879" url="https://pl.wikipedia.org/wiki?curid=2215879" title="Petrov nad Desnou">
Petrov nad Desnou

Petrov nad Desnou (do 1955 "Petrovice nad Desnou", niem. "Petersdorf an der Tess") – miejscowość i gmina (obec) w Czechach, w kraju ołomunieckim, w powiecie Šumperk. W 2022 roku liczyła 1230 mieszkańców.
Leży na Morawach, nad rzeką Desną. W latach 1980–2009 Petrov nad Desnou był częścią gminy Sobotín, a od 1 stycznia 2010 tworzy samodzielną gminę. Pierwsze wzmianki o Petrovie pochodzą z XIV wieku. W XVII wieku wybudowano w nim dwa ratusze, a w 1519 kościół św. Magdaleny, który spłonął w 1904. W XVII wieku doszło tutaj do procesów czarownic.

</doc>
<doc id="2215880" url="https://pl.wikipedia.org/wiki?curid=2215880" title="Douglas Rushkoff">
Douglas Rushkoff

Douglas Rushkoff (ur. 18 lutego 1961) – amerykański socjolog, pisarz, teoretyk mediów, publicysta, wykładowca, scenarzysta komiksowy i dokumentarzysta. 
Laureat prestiżowej Nagrody im. Neila Postmana za zdobycze intelektualne w sferze publicznej. Jest uznawany za jednego z najważniejszych specjalistów zajmujących się nowymi mediami, popkulturą i ich wzajemnym przenikaniem się. 
Dodatkowo w sferze zainteresowań Rushkoffa znajduje się funkcjonowanie mediów i ich wpływ na zmiany społeczne i duchowe, w czym widać wyraźne inspiracje Rushkoffa twórczością słynnego kanadyjskiego teoretyka komunikacji Marshalla McLuhana. 
Zasłynął swoimi analizami początków cyberkultury, cyberpunka, kultury rave i acid house.

</doc>
<doc id="2215881" url="https://pl.wikipedia.org/wiki?curid=2215881" title="Nobuhisa Yamada">
Nobuhisa Yamada

 - piłkarz japoński, grający na pozycji prawego lub środkowego obrońcy.
Kariera klubowa.
Pierwszym, a zarazem jedynym, klubem piłkarskim w karierze Yamady był Urawa Red Diamonds, do którego trafił w 1994. W J1 League zadebiutował 27 kwietnia 1994 w meczu z Shimizu S-Pulse. W 1999 spadł z Urawą do J2 League. Już po roku Urawa powróciła do pierwszej ligi. Z Urawą zdobył mistrzostwo Japonii w 2006, dwukrotnie Puchar Cesarza w 2005, 2006, Puchar J.League w 2004 oraz Azjatycką Ligę Mistrzów w 2007. W Urawie występował do 2013 i rozegrał w tym czasie w jej barwach 725 spotkań, w których strzelił 39 bramek.
Kariera reprezentacyjna.
W reprezentacji Japonii Yamada zadebiutował w 20 listopada 2002 w towarzyskim meczu z Argentyną. W 2003 wystąpił w Pucharze Konfederacji. Na tym turnieju wystąpił we wszystkich trzech meczach grupowych z Nową Zelandią, Francją i Kolumbią. W kadrze Japonii rozegrał 15 meczów, w których strzelił 1 bramkę.

</doc>
<doc id="2215884" url="https://pl.wikipedia.org/wiki?curid=2215884" title="Peter Bohinjec">
Peter Bohinjec

Peter Bohinjec (ur. 21 lutego 1864 w Visoko, zm. 14. listopada 1919 w Spodnjim Duplju lub Lublanie) – słoweński rzymskokatolicki duchowny, poeta, dramatopisarz, publicysta i pisarz.
Młodość i edukacja.
Peter Bohinjec urodził się we wsi Visoko niedaleko Kranja w pobożnej rodzinie chłopskiej. Uczęszczał do gimnazjum w Lublanie. Jego szkolnymi kolegami byli poeta i pisarz Fran Gestrin oraz socjolog i teolog Janez Evangelist Krek. Po ukończeniu szkoły zdecydował się wstąpić do seminarium duchownego. W czasie studiów zaczął pisać swoje pierwsze utwory, które publikował w najrozmaitszych czasopismach m.in.: "Škrat", "Rogač", "Vrtec", "Ljubljanski zvon" czy "Dom in svet". Święcenia kapłańskie przyjął w roku 1888, w tym samym roku zaczął pełnić posługę kapłańską we wsi Srednja vas v Bohinju.
Ksiądz i pisarz.
W Srednji Vasi v Bohinju przebywał tylko trzy miesiące, potem pomagał przy prowadzeniu parafii w Dobrepolju. Tam zaprzyjaźnił się z nauczycielem i pisarzem Franom Jakličem oraz zaczął pisać do czasopisma "Slovenec". Następną przystanią na jego drodze była Vrhnika, gdzie pracował trzy i pół roku. W tym okresie pełnił funkcję administratora diecezjalnego. Następnie jako wikary pełnił posługę w Trnju.
Podczas służby w Šentpetru na Krasu (dzisiejsza Pivka) również zajmował się dziennikarstwem, był redaktorem czasopisma „Domoljub”. Wkrótce uzyskał posadę proboszcza Horjula, gdzie skupił się na rozwiązywaniu problemów socjalnych w parafii. Po pięciu latach pracę kontynuował w Škocjanie przy Mokronogu. W Škocjanie pozostał przez dziesięć lat, poświęcając się kapłaństwu, polityce, niesieniu pomocy potrzebującym, przez co pisarstwo zeszło na drugi tor. Pod koniec swojego pobyt we wsi wydał wspomnienia o parafianach zatytułowane "Zgodbe fare Škocjan". Ostatnim punktem w jego posłudze było Duplje, gdzie oprócz duszpasterstwa i zajmował się pisaniem. Publikował w gazetach: "Gorjenec", "Mentor", "Dom i svet".
Twórczość.
Peter Bohinjec swoją drogę literacką rozpoczął od pisania przypowieści, które były publikowane w „Ljubljanskim zvonie” ("Sirota Jerica", "Vragotov študent"). W latach 90. był czołowym autorem w katolicko ukierunkowanej gazecie „Dom i Svet”.
Bohinjec był płodnym i wszechstronnym pisarzem. Na swoim koncie obok utworów rozgrywających się w środowisku wiejskim ("Jarem pregrehe", "Na nepritrjenih mostnicah", "Kovač in njegov sin", "Večernice", "Kako je Svedrc zadrugo osnoval" i inne) ma kilka opowiadań historycznych ("Najmlajši mojster", "Zadnji gospod Kamenski", "Za staro pravdo"). Jego fascynacja historią zaowocowała wydaniem biografii jednego z pierwszych słoweńskich poetów Valentina Vodnika pt. "Valentin Vodnik, prvi slov. pesnik".
Motywy związane z kulturą polską w prozie Bohinjca.
Fabularyzowany historiograficzny utwór "Svetobor", osadzony w czasach XI-wiecznej Karyntii, przedstawia intronizację książąt karantańskich oraz bój protagonisty o prawo do liturgii w języku słowiańskim. Bohinjec wprowadził również drugoplanowy wątek związany z postacią Bolesława Śmiałego. Król po skazaniu na śmierć biskupa krakowskiego Stanisława i okryciu się niesławą w Polsce, zdecydował się spędzić resztę życia jako milczący mnich w samotni na wyspie na Jezioru Ossiach w Karyntii. Z osobą pustelnika związany jest los młodej i pięknej Dražny nieposiadającej wiedzy o swoim pochodzeniu. Dzięki splotowi okoliczności oraz pomocy Svetobora bohaterka w czasie konfrontacji z pustelnikiem, dowiaduje się, że jest jego córką.
Petra Bohinjca do wprowadzenia postaci polskiego monarchy do utworu mogła zainspirować znajdująca się na cmentarzu Benedyktynów w miejscowości Ossiach płyta nagrobna z epitafium: Rex Boleslaus Polonie occisor sancti Stanislai Epi Cracoviensis (Bolesław król Polski, zabójca świętego Stanisława, biskupa krakowskiego). Płyta i grób, znajdujący się w łukowo sklepionej przypodłogowej niszy wewnątrz przycmentarnego kościoła z napisem: Boleslaus Rex Poloniae, przyczyniły się do powstania dotąd niepotwierdzonej hipotezy, iż Bolesław II Szczodry (Śmiały) spędził resztę swoich lat właśnie w tym miejscu.
Spis utworów.
Proza:
Opowiadania:

</doc>
<doc id="2215885" url="https://pl.wikipedia.org/wiki?curid=2215885" title="Giuliano">
Giuliano

Giuliano, właśc. Giuliano Victor de Paula (ur. 31 maja 1990 w Kurytybie) – brazylijski piłkarz, grający na pozycji pomocnika w tureckim klubie İstanbul Başakşehir, reprezentant Brazylii.
Kariera piłkarska.
Kariera klubowa.
Wychowanek klubu Paraná Clube, w którym rozpoczął karierę piłkarską. W 2009 przeszedł do Internacionalu. W styczniu 2011 przeniósł się za ocean do Dnipra Dniepropetrowsk. Według niektórych danych transfer zawodnika kosztował Dnipro 11 mln euro. W czerwcu 2014 powrócił do ojczyzny i podpisał 4 letni kontrakt z Grêmio Porto Alegre. 26 lipca 2016 roku Giuliano został za 7 milionów Euro piłkarzem Zenitu Petersburg. W ciągu jednego sezonu rozegranego w barwach rosyjskiego klubu Giuliano z ośmioma bramkami został królem strzelców Ligi Europy UEFA 2016/2017. Po zakończeniu sezonu 27-letni wówczas Brazylijczyk postanowił odejść do tureckiego Fenerbahçe SK. Po zaledwie jednym sezonie Fenerbahçe miało problemy ze spełnieniem wymogów finansowego Fair Play w związku z tym Giuliano został sprzedany za ponad 10 milionów Euro do saudyjskiego An-Nassr. W sezonie 2018/2019 został mistrzem Arabii Saudyjskiej występując w 30 meczach w których zdobył 8 bramek. W kolejnym sezonie An-Nassr zajęło drugie miejsce, jednak doszło aż do półfinału w Lidze Mistrzów AFC. 5 października 2020 dwa dni po odpadnięciu z Ligi Mistrzów ogłoszono powrót Giuliano do Turcji, a konkretnie do İstanbul Başakşehir.
Kariera reprezentacyjna.
W 2009 został powołany do reprezentacji młodzieżowej, a wcześniej bronił barw juniorskiej. W narodowej reprezentacji Brazylii zadebiutował 7 października 2010 przeciwko Iranowi.

</doc>
<doc id="2215898" url="https://pl.wikipedia.org/wiki?curid=2215898" title="Roman Michałowski (malarz)">
Roman Michałowski (malarz)

Roman Michałowski (ur. 20 października 1953 w Bydgoszczy) – artysta malarz, grafik, nauczyciel akademicki, pedagog.
Życiorys.
Dyplom dekoratora otrzymał w Państwowym Liceum Sztuk Plastycznych w Bydgoszczy w 1973. W latach 1973–1977 studiował na Wydziale Sztuk Pięknych UMK w Toruniu. Dyplom z malarstwa uzyskał w pracowni prof. Mieczysława Wiśniewskiego w 1977 roku. W latach 1977–1987 pracował w Zakładzie Malarstwa Instytutu Artystyczno-Pedagogicznego UMK w Toruniu jako asystent a następnie adiunkt.
Od 1987 roku mieszka i pracuje w Niemczech. Jest członkiem Związku Polskich Artystów Plastyków oraz niemieckiego stowarzyszenia twórczego "Kunstprozesse".
Uprawia głównie malarstwo, grafikę, rysunek oraz ceramikę. Zajmuje się ponadto fotografią i projektowaniem. Artysta prezentował swoją twórczość na 24 wystawach indywidualnych w galeriach i muzeach w kraju i za granicą. Jego prace eksponowane były też w ramach 39 wystaw zbiorowych.
Dzieła Michałowskiego znajdują się w zbiorach: Muzeum Okręgowego w Toruniu, Muzeum w Grudziądzu, Urzędu Miasta Torunia, Muzeum w Bydgoszczy, oraz w zbiorach prywatnych w Polsce, Francji, Niemczech, Szwecji i w Kanadzie.
Wystawy indywidualne.
1973
1979
1980
1981
1984
1985
1986
1990
1992
1995
1997
1999
2001
2008
2011
Udział w wystawach zbiorowych.
1977
1978
1979
1980
1981
1982
1984
1985
1987
1989
2007
2008
2009
2010
2011
2012
2013
2016

</doc>
<doc id="2215903" url="https://pl.wikipedia.org/wiki?curid=2215903" title="Powodzenia, Charlie! (film)">
Powodzenia, Charlie! (film)



</doc>
<doc id="2215906" url="https://pl.wikipedia.org/wiki?curid=2215906" title="Parila (Ridala)">
Parila (Ridala)

Parila - wieś w Estonii, w prowincji Lääne, w gminie Ridala.

</doc>
<doc id="2215909" url="https://pl.wikipedia.org/wiki?curid=2215909" title="Bitwa pod Xuzhou (1948)">
Bitwa pod Xuzhou (1948)

Bitwa pod Xuzhou – starcie zbrojne, które miało miejsce w trakcie chińskiej wojny domowej w dniach 11–19 listopada 1948 roku.
W listopadzie 1948 r. armia komunistyczna zagroziła 7 Grupie Armii nacjonalistów, wdzierając się klinem w obszar położony w rejonie Xuzhou. Początkowym celem sił komunistycznych pod dowództwem generała Su Yu było okopanie się na północnym brzegu rzeki Bulao i oczekiwanie w tym miejscu na idącego z odsieczą 7 Armii przeciwnika. Później plan ten został zmieniony i w dniu 9 listopada komuniści rozpoczęli przeprawę przez rzekę w celu odcięcia sił nacjonalistycznych pod dowództwem generała Huang Baitao. Przeprawa odbywała się bez przeszkód a wojska nacjonalistów nie podejmowały prób powstrzymania wroga.
10 listopada komuniści pod dowództwem marszałka Liu Bochenga wdarli się na głębokość 30 km pomiędzy siły 7 Armii a jednostki obrony Xuzhou. Tego samego dnia nastąpił atak na miasto Caobaji, lecz pododdział komunistyczny któremu udało się wedrzeć do miasta został całkowicie rozbity. Podobnie niepowodzeniem zakończył się drugi atak komunistów podjęty dzień później. Dopiero w wyniku trzeciego szturmu miasto zostało zdobyte, co umożliwiło komunistom zajęcie pozycji wyjściowych do ataku na Xuzhou.
11 listopada Grupa 7 Armii nacjonalistów znalazła się w okrążeniu. Tego samego dnia w mieście wylądował generał Du Yuming, który objął dowodzenie nad obroną Xuzhou. 12 listopada pod Fuliji doszło do bitwy w której armia Kuomintangu straciła 3000 ludzi. Dzień później Liu Bocheng nakazał atak na Suxian. Walki o miasto trwały do 15 listopada i zakończyły się dopiero po użyciu przez komunistów ciężkich dział i saperów. Sytuacja nacjonalistów stała się ciężka a ich oddziały zagrożone były całkowitym zniszczeniem. Licząca 75 000 ludzi Grupa 7 Armii znajdowała się w okręgu o średnicy 7 km z kwaterą główną w Nianhuangxu. Pozycje obrońców były mimo to doskonale umocnione ciągiem okopów oraz zasiekami z drutu kolczastego. Morale było wysokie a nad głowami żołnierzy jako osłona krążyły samoloty.
Pierwszy atak na Xuzhou miał miejsce jeszcze 11 listopada i zakończył się klęską komunistów. Podobny rezultatem zakończył się drugi szturm dzień później. Po ściągnięciu nowych sił w dniu 17 listopada nastąpił decydujący atak komunistów poprzedzony potężnym ogniem artyleryjskim. Następnie atakujący wdarli się do okopów przeciwnika, zmuszając go do wycofania się na kilku odcinkach. Silny opór komuniści napotkali jednak w rejonie kwatery w Nianhuangxu, gdzie zostali odparci. Doszło do walk wręcz a artyleria nacjonalistów strzelała na wprost masakrując atakujące fale komunistów. Walki w tym rejonie trwające do nocy 18 listopada zakończyły się klęską komunistów, którzy na placu boju pozostawili tysiące zabitych i rannych.
W nocy 19 listopada nastąpił kolejny szturm komunistów, który zadał obrońcom znaczne straty. Zdziesiątkowani obrońcy dostali rozkaz przebijania się na zachód. W trakcie odwrotu śmierć poniósł dowodzący armią Huzhou – generał Huang Baitao, który w obawie przed niewolą odebrał sobie życie. 24 listopada 3000 niedobitków 7 Armii wydostało się z okrążenia. Na polu bitwy pozostawili oni 25 000 zabitych i tyle samo rannych w tym większość ciężko.

</doc>
<doc id="2215910" url="https://pl.wikipedia.org/wiki?curid=2215910" title="Eustachy (arcybiskup Antiochii)">
Eustachy (arcybiskup Antiochii)



</doc>
<doc id="2215912" url="https://pl.wikipedia.org/wiki?curid=2215912" title="Bogaty">
Bogaty

Bogaty − polski herb szlachecki.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
Na tarczy dwudzielnej w pas, w polu górnym, czerwonym, dwie strzały srebrne w krzyż skośny; 
W polu dolnym, błękitnym, 6 gwiazd srebrnych (3, 2, 1). 
Labry z prawej czerwone, z lewej błękitne, podbite srebrem.
Najwcześniejsze wzmianki.
Wzmiankowany w krakowskiem w 1532 roku.
Herbowni.
Herb ten, jako herb własny, przysługiwał tylko jednej rodzinie herbownych:
Bogaty.

</doc>
<doc id="2215913" url="https://pl.wikipedia.org/wiki?curid=2215913" title="Mistrzostwa Świata w Łyżwiarstwie Szybkim w Wieloboju Sprinterskim 2011">
Mistrzostwa Świata w Łyżwiarstwie Szybkim w Wieloboju Sprinterskim 2011

42. Mistrzostwa świata w łyżwiarstwie szybkim w wieloboju sprinterskim odbyły się w Heerenveen, w Holandii w dniach 22–23 stycznia 2011. Zawodnicy dwukrotnie startowali na dystansie 500 i 1000 metrów. Do czwartego biegu awansowała najlepsza 24 po trzech startach.
Tytuły mistrzów świata zdobyli reprezentantka Kanady Christine Nesbitt oraz Koreańczyk Lee Kyu-hyeok, który obronił tytuł mistrza sprzed roku.
Uczestnicy.
W zawodach wzięło udział 29 łyżwiarek i 43 łyżwiarzy z 20 krajów.

</doc>
<doc id="2215918" url="https://pl.wikipedia.org/wiki?curid=2215918" title="Pole magnetyczne Księżyca">
Pole magnetyczne Księżyca



</doc>
<doc id="2215922" url="https://pl.wikipedia.org/wiki?curid=2215922" title="Rączak">
Rączak



</doc>
<doc id="2215924" url="https://pl.wikipedia.org/wiki?curid=2215924" title="Svetozár Hurban-Vajanský">
Svetozár Hurban-Vajanský

Svetozár Hurban-Vajanský, właśc. Svetozár Miloslav Hurban (ur. 16 stycznia 1847 w Hlbokém, zm. 17 sierpnia 1916 w Martinie) – słowacki poeta, pisarz, publicysta, krytyk literacki, także działacz narodowy i polityk.
Był synem wybitnej postaci słowackiego odrodzenia narodowego Jozefa Miloslava Hurbana. Uczył się w rodzinnym Hlbokém, a następnie w Modrze, Cieszynie i Stendal w Niemczech. Maturę uzyskał w 1867 r. w gimnazjum w Bańskiej Bystrzycy. Studiował prawo na akademii w Bratysławie, a studia ukończył w roku 1871 w Budzie.
Pracował jako koncypient w Trnawie, Budapeszcie, Bratysławie i Wiedniu, po czym otworzył własną praktykę adwokacką w Skalicy. W 1875 r. ożenił się z Idą Dobrovits z Bratysławy. Z powodu niepowodzeń zawodowych szukał zatrudnienia w Wiedniu, Namiestowie na Orawie i Liptowskim Mikułaszu, a następnie próbował znaleźć pracę jako nauczyciel w Rosji i Bułgarii. Po roku 1878 pracował w Martinie jako redaktor gazety „Národnie noviny”, a później (od 1906 r.) jako jej redaktor naczelny.
Na początku lat 80. XIX w. Hurban-Vajanský stał się czołową postacią młodej, postszturowskiej generacji słowackich działaczy narodowych. Był współpracownikiem czasopisma „Orol”, a w 1881 r. wznowił wydawanie czasopisma „Slovenské pohľady”, wokół którego utworzył jedno z głównych ognisk słowackiego życia literackiego i kulturalnego. Od 1894 r. aż do śmierci był również sekretarzem słowackiego żeńskiego towarzystwa „Živena”.
Był członkiem studenckiego stowarzyszenia „Naprej” i działaczem partii politycznej „Slovenská národná strana”. Pochowany został na Cmentarzu Narodowym w Martinie.
Imię Hurbana-Vajanskiego nosi tatrzański wodospad, Ciemnosmreczyńska Siklawa ("Vajanského vodopád").

</doc>
<doc id="2215928" url="https://pl.wikipedia.org/wiki?curid=2215928" title="IFA">
IFA



</doc>
<doc id="2215930" url="https://pl.wikipedia.org/wiki?curid=2215930" title="TV6 (polska stacja telewizyjna)">
TV6 (polska stacja telewizyjna)

TV6 (Szóstka) – polska stacja telewizyjna, należąca do Telewizji Polsat. Kanał nadaje zarówno przez cyfrową telewizję naziemną (na multipleksie 2), jak i przez platformy cyfrowe (Polsat Box, Platforma Canal+ i Orange TV).
Historia.
2011–2013: Początki.
Kanał rozpoczął swoją emisję 30 maja 2011 roku o godzinie 17.00, brytyjską odmianą programu "Milionerzy" w oryginalnej wersji językowej. W wersji z lektorem nadawano także jedne z nowszych ówcześnie edycji amerykańskich programów, takich jak m.in. "Idol", "Mam talent!", czy brytyjski "Must Be the Music". W Szóstce emitowane były również animacje: "M.A.S.K.", "Oggy i ferajna" "Łebski Harry", "Inspektor Gadżet", "Digimon" i inne. Od początku 2012 r. emitowany był serial anime "Czarodziejka z Księżyca". Stacja przypominała również 4. i 5. edycję polskiej wersji "Big Brothera", razem z materiałami "Extra" w okolicach północy.
W ramach kampanii promocyjnej od 23 kwietnia do 2 maja na antenie TV4 emitowano cykle programów w ramach projektu „Szóstka na Czwórce”. Pokazywano wtedy na szerzej dostępnej stacji m.in. brytyjską odmianę teleturnieju Hole In the Wall i oryginalną wersję programu "Czysta chata" – "How Clean Is Your House?".
Do 31 lipca 2011 roku stacja nadawała w godzinach 12.30–01.00.
2013–obecnie.
Od 4 lutego 2013 roku stacja nadawała w godzinach 05.55–05.00. 2 marca tegoż roku nastąpiła ponowna zmiana godzin nadawania (06.25–04.20). Od sierpnia 2013 stacja nadaje całodobowo.
30 marca 2013 roku stacja wprowadziła nową oprawę graficzną. Jest to jak na razie jedyna zmiana oprawy w historii stacji.
31 grudnia 2013 nadawcą i właścicielem stacji należącej dotąd formalnie do holdingu Polskie Media (który od 30 sierpnia 2013 roku w 100% należał do Telewizji Polsat) stała się Telewizja Polsat.
W 2013 roku emitowane były seriale, m.in.: "Księga dżungli", "Królewna Śnieżka", "Oggy i ferajna", "Simba, król lew", "Świat według Bundych", "Strażnik Teksasu", "Pomoc domowa".
Od 7 września 2014 r. w niedziele o godz. 20.30 TV6 emitowała premierowe odcinki prześmiewczego obrazu telenowel pt. La Maviuta – gender romance (lub po prostu "La Maviuta"). Serial oparty jest na wenezuelskiej telenoweli „Osaczona”, do której polscy twórcy – w tym Bartek Kędzierski – stworzyli własne dialogi, a aktorzy podkładali głos pod to, co widać na ekranie. Powstało dwadzieścia 20-minutowych odcinków. Jego główna bohaterka, Fetora, to drag queen, która przed ponad dwudziestoma laty postanowiła zostać kobietą. Dzięki swojemu talentowi występuje w najlepszych lokalach Florydy. Jej życie osobiste diametralnie różni się od pełnego miłości i radości, o jakim śpiewa podczas występów.
Od 9 stycznia 2014 roku emitowany był serial znany z Polsatu pt. "Rodzina zastępcza" i Project Glee.
1 września 2014 roku stacja zaczęła nadawać pod hasłem „Masz Wybór”; od 29 września emitowany jest serial komediowy "Miodowe lata". Do oferty dołączono m.in. "Czarodzieje z Waverly Place", a każdy weekend rozpoczynały bajkowe poranki. Na początku 2015 r. rozpoczęto emisję serialu "Czarodziejki", od 1 lipca był emitowany serial Hawaii Five-0, od 6 września 2015 roku emitowany był serial pt: Szczenięce lata Toma i Jerry’ego, a od marca 2016 r. serial "Nieśmiertelny". Od 30 października emitowane były seriale Kacper i przyjaciele i Kaczor Donald przedstawia, a w 2017 Kacze opowieści. W 2018: V.I.P., Policjantki i policjanci, Medicopter 117, , Drużyna A, MacGyver i Diagnoza morderstwo, a w 2019 roku także Detektywi w akcji, Paulina, Detektyw Monk, Sprawiedliwi – Wydział Kryminalny, Gwiazdy kabaretu i Gliniarz i prokurator.
W ciągu tygodnia w tzw. prime-timie TV6 emituje "Miodowe lata" oraz "Całkiem nowe lata miodowe", program popularnonaukowy "Galileo" (nadawany od 1. odcinka), serię "CSI – Kryminalne zagadki" – odcinki z Miami, Nowego Jorku oraz Cyber oraz serial "Sprawiedliwi – Wydział Kryminalny". W 2018 r. większą część weekendowej ramówki stanowią odcinki serialu "Policjantki i policjanci" i "Detektywi w akcji".
W styczniu 2019 r. TV6 definitywnie zakończyło nadawanie w formacie , również programów archiwalnych (zarówno wersja HDTV, jak i SDTV).
Od 3 marca do 5 maja 2019 roku w niedziele o godzinie 14.00 TV6 emitowała serial Nokaut. Były to emisje przedpremierowe w stosunku do Czwórki, która pokazywała nowe wydania w poniedziałki.
Od 27 czerwca 2022 roku TV6 w jakości HD jest dostępny w naziemnej telewizji cyfrowej DVB-T2.
Logo.
Podczas żałoby narodowej logo na ekranie przybiera kolor czarny.

</doc>
<doc id="2215931" url="https://pl.wikipedia.org/wiki?curid=2215931" title="Isidrogalvia">
Isidrogalvia

Isidrogalvia Ruiz &amp; Pav. – rodzaj wieloletnich geofitów ryzomowych z rodziny kosatkowatych. Obejmuje 6 gatunków występujących na obszarze od Wenezueli do Boliwii.
Nazwa naukowa rodzaju została nadana na cześć Isidro Galveza, ilustratora botanicznego, towarzyszącego autorom rodzaju w ekspedycji do Peru i Chile w latach 1777–1788. 

</doc>
<doc id="2215932" url="https://pl.wikipedia.org/wiki?curid=2215932" title="Wsiewołod Rudniew">
Wsiewołod Rudniew

Wsiewołod Fiodorowicz Rudniew ros. Всеволод Фёдорович Руднев (ur. we wsi Jackoje, gubernia tulska, zm. 20 lipca 1913 w wsi Myszenki, gubernia tulska) – rosyjski wojskowy, kontradmirał, dowódca floty rosyjskiej w bitwie pod Czemulpo.
Życiorys.
Urodzony w rodzinie oficera marynarki od kilku pokoleń. Ukończył gimnazjum i w 1870 wstąpił do Szkoły Morskiej, którą ukończył w 1873. Później ukończył Szkołę Piechoty Morskiej w 1876 r. Od 1877 chorąży marynarki. W l. 1880–83 opłynął kulę ziemską na krążowniku "Afryka". Po okresie służby na różnych okrętach, m.in. jako dowódca pancernika obrony wybrzeża, od 1900 pomocnik komendanta portu Port Artur. Od 1903 był dowódcą krążownika "Wariag". 27 stycznia 1904 w pierwszym dniu wojny rosyjsko-japońskiej, bitwy pod Czemulpo krążownik jego, razem z kanonierką "Koriejec" został zablokowany w porcie Czemulpo (obecny Incheon) przez okręty japońskie. Odmówił kapitulacji i wyszedł w morze, podejmując nierówny bój z japońską eskadrą (8 krążowników, 8 torpedowców). Wskutek niemożności przedarcia się i uszkodzeń jego okrętu, powrócił do portu Czemulpo, gdzie rozkazał załodze "Koriejca" zatopić okręt i wydał decyzję o zatopieniu "Wariaga". W boju ciężko ranny. Z pomocą podległych oficerów przez porty neutralne powrócił do Rosji. Za odwagę, bohaterstwo i właściwe dowodzenie został wyróżniony Orderem św. Jerzego 4 klasy. Od kwietnia 1904 dowódca pancernika "Andriej Pierwozwannyj". Przeniesiony w 1905 do Floty Bałtyckiej, gdzie pełnił obowiązki dowódcy 14. Eskadry w Petersburgu. W latach 1908 - 1912 opublikował wspomnienia o rejsie dookoła świata oraz szereg artykułów. 
W końcu 1905 zwolniony ze służby wojskowej (z mianowaniem do stopnia kontradmirała) za nieprzeciwdziałanie w udziale podległych marynarzy w manifestacji przeciw Manifestowi 17 października i za odmowę sądzenia zbuntowanych marynarzy. Po zwolnieniu ze służby osiadł w tulskiej guberni. Pochowany we wsi Sawino. W 1956 w Tule wzniesiono pomnik na cześć admirała Rudniewa. 

</doc>
<doc id="2215933" url="https://pl.wikipedia.org/wiki?curid=2215933" title="Slovenská národná strana (historyczna)">
Slovenská národná strana (historyczna)

Slovenská národná strana (pol. „Słowacka Partia Narodowa”) – partia polityczna działająca w latach 1871–1938 na terenie ówczesnych Węgier, a następnie Czechosłowacji. Zorientowana narodowo (nacjonalistyczna), skupiała przedstawicieli narodu słowackiego. Do I wojny światowej stała w opozycji do dominującego w królestwie żywiołu węgierskiego. 
Obecna Slovenská národná strana oficjalnie nawiązuje do jej tradycji.

</doc>
<doc id="2215935" url="https://pl.wikipedia.org/wiki?curid=2215935" title="Reformy Uruinimginy">
Reformy Uruinimginy



</doc>
<doc id="2215936" url="https://pl.wikipedia.org/wiki?curid=2215936" title="Drabina Szczerbowskiego">
Drabina Szczerbowskiego

Drabina Szczerbowskiego – skonstruowana przez polskiego wynalazcę Antoniego Szczerbowskiego uniwersalna drabina pożarnicza, składająca się z dwóch przęseł. Była ona użytkowana w stanie zestawionym jako drabina przystawna, drabina dachowa i drabina wolno stojąca sprawiona w piramidkę. Wykorzystywały ją przez długie lata podczas akcji gaśniczych i ratowniczych ochotnicze i zawodowe straże pożarne.
Budowa i dane.
Drabina zbudowana z dwóch przęseł o długości 5,25 m mogła być zestawiona do długości 10 m. W wersji zestawionej obsługiwana przez 4 osoby, w wersji przystawnej przez 1 i wersji wolnostojącej przez 2 osoby. Masa całkowita wynosi 50 kg. Wykonana z drewna z wyjątkiem górnego szczebla sekcji dolnej i dolnego szczebla sekcji górnej, wykonanych z ramek stalowych.

</doc>
<doc id="2215939" url="https://pl.wikipedia.org/wiki?curid=2215939" title="Z kopyta">
Z kopyta

Z kopyta (ang. "Kickin' It") – amerykański sitcom produkcji Disney XD stworzony przez Jima O’Doherty’ego. Jego produkcja rozpoczęła się w styczniu 2011 roku, serial był początkowo promowany jako "Wasabi Warriors". Ostatni odcinek wyemitowany został 25 marca 2015 roku.
Fabuła.
Dojo Bobby'ego Wasabiego boryka się z ciężkimi problemami. Na zajęcia uczęszcza niewielu uczniów, którzy nie wnoszą ustalonych opłat. Jeżeli nie zdobędą na turnieju dwóch pasów, dojo zostanie zamknięte. Do grupy młodych wyrzutków dołącza Jack, który doskonale zna karate. Później do dojo zaczyna uczęszczać również Kim, która wcześniej uczyła się u Czarnych Smoków.

</doc>
<doc id="2215942" url="https://pl.wikipedia.org/wiki?curid=2215942" title="Heaven’z Movie">
Heaven’z Movie

Heaven’z Movie to pierwszy solowy album rapera Bizzy Bone’a, wydany 6 października 1998. Dodatkowo, Bizzy Bone nagrał własną wersję piosenki Tupac Shakur z płyty All Eyez on Me o tytule „Life Goes On” na cześć Tupac Amaru Shakura – piosenka jednak nie znalazła się na płycie. Należy również pamiętać, iż piosenki „Marching on Washington”, „Roll call”, &amp; „Yes Yes Y'all” zostały skrócone do sampli, gdyż nie zostały nagrane na czas.
Album uplasował się na 3. miejscu notowania Billboard 200 i oraz 2. na "Billboard" Top R&amp;B/Hip-Hop Albums z 24 października 1998 r. Album uzyskał status Złotej płyty przez RIAA.

</doc>
<doc id="2215945" url="https://pl.wikipedia.org/wiki?curid=2215945" title="Prawo w Mezopotamii">
Prawo w Mezopotamii



</doc>
<doc id="2215948" url="https://pl.wikipedia.org/wiki?curid=2215948" title="Skromny">
Skromny

Skromny:

</doc>
<doc id="2215949" url="https://pl.wikipedia.org/wiki?curid=2215949" title="Skromna">
Skromna



</doc>
<doc id="2215950" url="https://pl.wikipedia.org/wiki?curid=2215950" title="Mistrzostwa Świata w Łyżwiarstwie Szybkim na Dystansach 2011">
Mistrzostwa Świata w Łyżwiarstwie Szybkim na Dystansach 2011

13. Mistrzostwa świata w łyżwiarstwie szybkim na dystansach 2011 odbyły się w dniach 10–13 marca 2011 w Inzell w Niemczech. Zawody rozgrywano na stadionie Max Aicher Arena. Do rozdania było 12 kompletów medali po 6 w konkurencjach męskich, jak i żeńskich.
Najlepsi byli Holenderka Ireen Wüst oraz Amerykanin Shani Davis. W klasyfikacji medalowej zwyciężyła Holandia.
Uczestnicy.
W zawodach wzięło udział 156 łyżwiarzy z 23 krajów.

</doc>
<doc id="2215951" url="https://pl.wikipedia.org/wiki?curid=2215951" title="Palandöken Ski Resort">
Palandöken Ski Resort

Palandöken Ski Resort – ośrodek narciarski w Turcji u podnóża góry Palandöken położony 4 km od centrum Erzurum. Wybudowany w 2010 roku na Zimową Uniwersjadę. Odbędą się tutaj wszystkie konkurencje narciarstwa dowolnego oraz snowboardu.
Ośrodek może pochwalić się najdłuższymi trasami narciarskimi w Turcji, a dodatkowo uważany jest za jeden z najtrudniejszych w tym kraju. Trasa Ejder (co w języku tureckim oznacza smok) jest uznawana za najtrudniejszą ze wszystkich w tym ośrodku. Z powodu częstych mgieł i ryzyka zejścia lawiny często jest nawet zamykana.
Duża wysokość nad poziomem morza pozwala uprawiać narciarstwo tam nawet od listopada do czerwca. Przed Uniwersjadą ośrodek wzbogacił się o nowe wyciągi, a trasy narciarskie uległy znacznej poprawie. Jednak przybył im także poważny konkurent w postaci nowo wybudowanego ośrodka w oddalonym o 11 km - Konakli, gdzie będą rozgrywane konkurencje alpejskie.
Dane dotyczące tras używanych podczas uniwersjady.
Snowboard
Narciarstwo dowolne

</doc>
<doc id="2215953" url="https://pl.wikipedia.org/wiki?curid=2215953" title="Air Corsica">
Air Corsica

Air Corsica – francuska linia lotnicza z siedzibą w Ajaccio. Obsługuje połączenia pomiędzy Korsyką, a Francją metropolitalną. Główną bazą jest Port lotniczy Ajaccio-Campo dell'Oro, oraz węzły w Figari, Bastii i Calvi.

</doc>
<doc id="2215954" url="https://pl.wikipedia.org/wiki?curid=2215954" title="Extensible Firmware Interface">
Extensible Firmware Interface



</doc>
<doc id="2215957" url="https://pl.wikipedia.org/wiki?curid=2215957" title="Bitwa nad Neretwą">
Bitwa nad Neretwą

Bitwa nad Neretwą (, ) – była połączonym atakiem sił Osi od stycznia do kwietnia 1943 roku, jej celem było unicestwienie partyzanckiej armii w Jugosławii. Operacja wojskowa przeprowadzona została pod kryptonimem , znana jest również jako czwarta ofensywa antypartyzancka.
Operacja.
Państwa Osi zgromadziły około 150 000 żołnierzy, zgrupowanych w dywizjach niemieckich, włoskich i chorwackich oraz w dywizji czetników. Siły Osi miały do dyspozycji ponad 200 samolotów. Narodowa Armia Wyzwolenia Jugosławii liczyła natomiast 20 tysięcy partyzantów.
Operacja przeprowadzona została w trzech fazach:
W bitwie zginęło około 11 tysięcy partyzantów, a około 2 tysięcy dostało się do niewoli. Pomimo ciężkich strat oraz taktycznego zwycięstwa Osi, partyzanci nie dali się otoczyć, zdołali ochronić swoje dowództwo oraz szpital, ponadto byli zdolni do kontynuowania działań.
Nawiązanie w kulturze.
W 1969 roku bitwa stała się tematem filmu „Bitwa nad Neretwą”. Film był nominowany do Oscara.

</doc>
<doc id="2215958" url="https://pl.wikipedia.org/wiki?curid=2215958" title="Saab Aero X">
Saab Aero X



</doc>
<doc id="2215961" url="https://pl.wikipedia.org/wiki?curid=2215961" title="Zacharewicz">
Zacharewicz

Zacharewicz:

</doc>
<doc id="2215963" url="https://pl.wikipedia.org/wiki?curid=2215963" title="Pasmo Braniowa">
Pasmo Braniowa

Pasmo Braniowa – pasmo górskie w południowej części pogórza przemyskiego, najwyższym szczytem jest góra Na Opalonym (570 m n.p.m.). Według niektórych podziałów regionalizacyjnych pasmo zaliczane jest do Gór Sanocko-Turczańskich.
Topografia.
Pasmo ciągnie się lekkim łukiem w kierunku płn.-zach. – płd.-wsch., na płn.-zach. graniczy poprzez dolinę Wiaru z Pasmem Krzemienia, na płn.-wsch. sąsiaduje najpierw wzdłuż doliny potoku "Mszaniec", zaś dalej na płd.-wsch. poprzez Przełęcz Wecowską (532 m n.p.m.) z Pasmem Jamnej. Na południu przez Przełęcz Braniowską (550 m n.p.m.) łączy się z Masywem Roztoki. Na płd.-zach. i zachodzie wzdłuż doliny Wiaru z bocznymi grzbietami pasma Chwaniów Gór Sanocko-Turczańskich.
Opis.
Pasmo w znacznej części zalesione. Inne ważniejsze szczyty to: Wojtkowska Góra (509 m n.p.m.), punkt widokowy; Nad Mszańcem (549 m n.p.m.), położony między Opalonym a Przełęczą Wecowską, na północnych stokach źródła potoku "Mszaniec"; "Kiczera" (536 m n.p.m.), Braniów (555 m n.p.m.), od którego pochodzi nazwa pasma.
W dolinie Wiaru, wzdłuż pasma, ciągnie się wieś Wojtkowa, na północy do pasma przylega wieś Grąziowa, zaś na samym południu pasma wieś Jureczkowa. Środkową część pasma zajmuje słynny Rezerwat przyrody Na Opalonym, ponadto w ciągu pasma liczne źródliska potoków i rzeczek.

</doc>
<doc id="2215967" url="https://pl.wikipedia.org/wiki?curid=2215967" title="BDO Canadian Open 2011 (2010/2011)">
BDO Canadian Open 2011 (2010/2011)

BDO Classic Canadian Open 2011 – turniej curlingowy zaliczany do Capital One Grand Slam of Curling rozegrano w dniach 26-30 stycznia 2011 w Oshawa, w General Motors Centre.
W turnieju wzięło udział 18 drużyn grających Round Robin w trzech grupach. Do ćwierćfinałów awansowało 8 drużyn. Pula nagród wynosiła 100 000 CAD. Tytułu mistrzowskiego broniła drużyna Kevina Martina, która odpadła w ćwierćfinale. 
Turniej po raz pierwszy wygrał Mike McEwen pokonując w finale 5:4 Glenna Howarda. Było to drugie zwycięstwo McEwena w turnieju wielkoszlemowym w tym sezonie, na początku wygrał World Cup of Curling 2010.
Round Robin.
Sesja 1..
26 stycznia 2011; 19:30
Sesja 2..
27 stycznia 2011; 10:00
Sesja 3..
27 stycznia 2011; 13:30
Sesja 4..
27 stycznia 2011; 17:00
Sesja 5..
27 stycznia 2011; 20:30
Sesja 6..
28 stycznia 2011; 10:00
Sesja 7..
28 stycznia 2011; 13:30
Sesja 8..
28 stycznia 2011; 17:00
Sesja 9..
28 stycznia 2011; 20:30

</doc>
<doc id="2215971" url="https://pl.wikipedia.org/wiki?curid=2215971" title="Dehong dai">
Dehong dai



</doc>
<doc id="2215974" url="https://pl.wikipedia.org/wiki?curid=2215974" title="Kaspar Förster młodszy">
Kaspar Förster młodszy

Kaspar Förster młodszy (ochrzczony 28 lutego 1616 w Gdańsku, zm. 2 lutego 1673 w Gdańsku Oliwie) – kompozytor, śpiewak (słynny z niezwykle rozległej skali głosu – od basu do sopranu) i kapelmistrz.
Życiorys.
Pochodził z rodziny muzycznej – był synem kompozytora gdańskiego, Kaspara Förstera starszego, u którego pobierał pierwsze nauki w dziedzinie muzyki. Od 1633 studiował w Rzymie w Collegio Germanico, w tym czasie był też aktywny na dworze Medyceuszów we Florencji. Stamtąd został zaproszony w 1637 do Warszawy, gdzie w ramach uroczystości weselnych brał udział jako śpiewak w wystawieniu La Santa Cecilia.
W latach 1637-1651 był dyrygentem chóru i śpiewakiem (bas) kapeli królewskiej w Warszawie La Santa Cecilia, gdzie uzupełniał swą wiedzę muzyczną u działającego na dworze włoskiego kompozytora Marco Scacchiego. Wspomina go współczesny mu kompozytor i administrator królewski, Adam Jarzębski, w swoim "Opisaniu Warszawy":
"Masz tam z FORSZTERA altystę,W bas i tenor, dyszkatystę;Gdy chce, wzgórę wyprawuje,Potym nadół wyśpiewujeKilka oktaw, to nowina!"
Jako muzyk działał w Kopenhadze na dworze króla Fryderyka III (1652-55). Po wybuchu wojny między Danią i Szwecją (1655) wrócił do rodzinnego Gdańska, gdzie objął funkcję kapelmistrza w kościele Mariackim. Następnie powrócił na dwór Fryderyka III, gdzie pracował w latach 1661-1667. W tym czasie kilkakrotnie odwiedził Wenecję, gdzie studiował u Giacomo Carissimiego, odgrywając przy tym ważną rolę w przenoszeniu stylu włoskiego do Europy północnej. Później działał jeszcze krótki czas w Hamburgu i Dreźnie, po czym powrócił do Gdańska.
Większość zachowanych utworów Förstera stanowią Koncerty wokalne i kantaty kościelne na 3 głosy, 2 skrzypiec i basso continuo. Często zawierają bardzo niską i trudną partię basową. Dzieła jego ojca, który też był kompozytorem, nie zachowały się.

</doc>
<doc id="2215976" url="https://pl.wikipedia.org/wiki?curid=2215976" title="Eurjala kolczasta">
Eurjala kolczasta



</doc>
<doc id="2215979" url="https://pl.wikipedia.org/wiki?curid=2215979" title="Konaklı">
Konaklı

Konaklı – wioska w Turcji położona w prowincji Erzurum.
Oddalona o około 20 kilometrów od Erzurum. Była miejscem rozgrywania konkurencji alpejskich podczas Zimowej Uniwersjady w 2011 roku w ośrodku narciarskim Konakli Alp Disiplini Kayak Tesisi.
W 2007 roku wioska liczyła sobie 284 mieszkańców. Działa tam szkoła. Funkcjonuje system dostawy wody pitnej, lecz nie ma kanalizacji. Mieszkańcy mają zapewniony dostęp do drogi asfaltowej i sieci elektrycznej. Mieszkańcy wybudowali tutaj również meczet.

</doc>
<doc id="2215980" url="https://pl.wikipedia.org/wiki?curid=2215980" title="Maciej Buszewicz">
Maciej Buszewicz

Maciej Buszewicz (ur. 24 stycznia 1952 w Rawiczu) – polski grafik, profesor zwyczajny Akademii Sztuk Pięknych w Warszawie.
Życiorys.
W 1979 ukończył studia na Wydziale Grafiki Akademii Sztuk Pięknych w Warszawie, w pracowni Haliny Chrostowskiej. Od 1984 pracuje na macierzystej uczelni, gdzie m.in. prowadził Pracownię Projektowania Książki. Jest kierownikiem Katedry Książki i Ilustracji na Wydziale Grafiki. W 2003 otrzymał tytuł profesora sztuk plastycznych.
Współpracował m.in. z Ryszardem Kapuścińskim, Andrzejem Wajdą, Christianem Boltanskim i Frankiem Gehry. Zaprojektował m.in. plakat "Zachodźże czerwone słoneczko" z okresu kampanii przed wyborami w czerwcu 1989 roku.
W 2019 został członkiem Rady Doskonałości Naukowej I kadencji.
Oznaczony Brązowym Medalem „Zasłużony Kulturze Gloria Artis” (2010).
Mieszka w Warszawie, gdzie prowadzi własne studio projektowe.

</doc>
<doc id="2215982" url="https://pl.wikipedia.org/wiki?curid=2215982" title="Franco Bertinetti">
Franco Bertinetti

Franco Bertinetti (ur. 14 lipca 1923, zm. 6 marca 1995), włoski szermierz, szpadzista. Dwukrotny złoty medalista olimpijski.
Brał udział w dwóch igrzyskach (IO 52, IO 56), na obu zdobywał złote medale w drużynie. W 1952 Włosi pokonali w finale Szwedów, cztery lata później Węgrów. Pięć razy stawał na najwyższym stopniu podium mistrzostw świata w rywalizacji drużynowej (1953, 1954, 1955, 1957, 1958). Indywidualnie był drugi w 1955 oraz trzeci w 1954 i 1957.
Jego ojciec Marcello także był medalistą olimpijski, a syn - również Marcello - olimpijczykiem z Montrealu (1976). Umarł w Marsylii.

</doc>
<doc id="2215984" url="https://pl.wikipedia.org/wiki?curid=2215984" title="Rusłan Solanyk">
Rusłan Solanyk

Rusłan Ołeksijowycz Solanyk, ukr. Руслан Олексійович Соляник (ur. 8 sierpnia 1984 roku w Połtawie) – ukraiński piłkarz, występujący na pozycji pomocnika, a wcześniej obrońcy.
Kariera piłkarska.
Kariera klubowa.
Wychowanek DJuSSz im.Horpynka w Połtawie. W 2002 rozpoczął karierę piłkarską w drugiej drużynie Metałurha Donieck. W 2003 wyjechał do Rosji, gdzie podpisał kontrakt z Lokomotiwem Moskwa, ale występował tylko w drużynie rezerw. W 2004 powrócił do Ukrainy, gdzie został piłkarzem klubu Worskła-Naftohaz Połtawa. Latem 2005 przeszedł do Krywbasa Krzywy Róg, ale ponownie występował tylko w rezerwowej i drugiej drużynie. Zimą 2006 podpisał 2-letni kontrakt z Tawrią Symferopol. Nie potrafił przebić się do podstawowej jedenastki, dlatego latem 2007 przeniósł się do Illicziwca Mariupol. W kwietniu 2009 opuścił mariupolski klub. Był na testach w klubach Obołoń Kijów i Zoria Ługańsk, ale został piłkarzem FK Ołeksandrija. W 2010 roku bronił barw kazachskiego Żetysu Tałdykorgan. 25 stycznia 2011 podpisał kontrakt z Czornomorciem Odessa. Po wygaśnięciu kontraktu opuścił odeski klub. Potem występował w klubach MFK Mikołajów, Kremiń Krzemieńczuk, Tytan Armiańsk i Inhułeć Petrowe. W 2016 przeszedł do Myru Hornostajiwka, w którym zakończył karierę piłkarską.

</doc>
<doc id="2215985" url="https://pl.wikipedia.org/wiki?curid=2215985" title="Carl Bruck">
Carl Bruck

Carl Bruck (ur. 28 lutego 1879 w Kłodzku, zm. 21 czerwca 1944 w Hamburgu) – niemiecki lekarz i dermatolog.
Życiorys.
Urodził się w 1879 roku w Kłodzku, ale niedługo potem przeniósł się z rodzicami do Drezna, gdzie dorastał. Studiował medycynę w Monachium, a w 1902 roku uzyskał na tamtejszej uczelni stopień naukowy doktora. Następnie został zatrudniony w 1906 roku w Instytucie Chorób Zakaźnych im. Roberta Kocha w Berlinie. Prowadził tam badania nad kiłą. W 1909 roku otrzymał tytuł doktora habilitowanego na Uniwersytecie Wrocławskim, a dwa lata później profesora. W 1914 roku przeniósł się do Klinki Dermatologii Szpitala Miejskiego w Altonie, obejmując funkcję jego ordynatora.
W tym czasie współpracował z Augustem Wassermannem i Albertem Neisserem, biorąc udział z tym ostatnim w wyprawie na Jawę, której celem było prowadzenie badań nad syfilisem. Zaangażował się także w badania nad gruźlicą. Opracował serodiagnostykę syfilisu oraz liczne leki.
W wyniku ustaw norymberskich został zmuszony do zakończenia badań w 1935. Aby uniknąć prześladowań antysemickich i deportacji do obozu koncentracyjnego, razem z żoną odebrał sobie życie w 1944 roku.

</doc>
<doc id="2215987" url="https://pl.wikipedia.org/wiki?curid=2215987" title="Irikagina">
Irikagina



</doc>
<doc id="2215995" url="https://pl.wikipedia.org/wiki?curid=2215995" title="Luigi Carpaneda">
Luigi Carpaneda

Luigi Arturo Carpaneda (ur. 28 listopada 1925, zm. 14 grudnia 2011), włoski szermierz, florecista. Dwukrotny medalista olimpijski.
Brał udział w dwóch igrzyskach (IO 56, IO 60), na obu zdobywał medale w drużynie. W 1956 Włosi pokonali w finale Węgrów, cztery lata później przegrali z drużyną Związku Radzieckiego. W drużynie był mistrzem świata w 1955 i brązowym medalistą tej imprezy w 1957.

</doc>
<doc id="2216000" url="https://pl.wikipedia.org/wiki?curid=2216000" title="Antoni Szczerbowski">
Antoni Szczerbowski

Antoni Szczerbowski (ur. 6 czerwca 1859 w Kętach, zm. 24 września 1912 we Lwowie) – działacz strażacki, konstruktor. Drugi z kolei szef Krajowego Związku Ochotniczych Straży Pożarnych Królestwa Galicji i Lodomerii, naczelny redaktor miesięcznika „Przewodnik Pożarniczy” wydawanego we Lwowie. Wynalazca uniwersalnej drabiny pożarniczej zwanej później drabiną Szczerbowskiego.
Życiorys.
Był nauczycielem w szkole ludowej w Kętach. W roku 1882 wstąpił do lokalnej ochotniczej straży pożarnej, a wkrótce potem został dowódcą jednego z oddziałów. W 1886 r. odbył przeszkolenie w krakowskiej zawodowej straży pożarnej zakończone uzyskaniem stopnia inspektora straży pożarnych. W latach 1885-1893 pracował w Oświęcimiu w Urzędzie Miejskim oraz w tamtejszej ochotniczej straży pożarnej. Od 1893 do 1896 mieszkał w Jarosławiu, gdzie był naczelnikiem Miejskiej Straży Pożarnej (zawodowej). Począwszy od ostatniego kwartału 1895 był też zastępcą sekretarza Krajowego Związku Ochotniczych Straży Pożarnych we Lwowie (ta funkcja odpowiadała zastępcy przewodniczącego Związku). Po śmierci współzałożyciela i pierwszego sekretarza Związku, inż. Aleksandra Piotrowskiego – został sekretarzem Związku (co odpowiadało przewodniczącemu Związku). Podejmował działania o charakterze organizacyjnym, zajmował się organizacją kursów pożarniczych, interesował się techniką pożarniczą. Był także (w latach 1896-1912) redaktorem naczelnym miesięcznika "Przewodnik Pożarniczy", który w tym czasie osiągnął wysoki poziom merytoryczny i sporą popularność. Na łamach czasopisma publikował artykuły o problematyce fachowej, ale także wypowiadał się na temat etyki służby pożarniczej, honorze strażackim i godności osobistej. Był też wydawcą. W ramach Biblioteki Strażackiej Krajowego Związku Ochotniczych Straży Pożarnych na terenie Galicji i w pierwszych latach niepodległej Polski, ukazało się 78 broszur oraz 5 książek z zakresu szeroko rozumianego pożarnictwa (zagadnienia organizacji, taktyki i techniki pożarniczej, akcji gaśniczych, przeciwpowodziowych i innych działań ratowniczych, chemii w pożarnictwie, budownictwa ogniotrwałego, zapobiegania pożarom, ćwiczeń gimnastycznym strażaków).
Był konstruktorem uniwersalnej drabiny pożarniczej zwanej drabiną Szczerbowskiego. Jego wynalazek był bardzo rozpowszechniony wśród ochotniczych i zawodowych straży pożarnych i szeroko wykorzystywany podczas akcji gaśniczych i ratowniczych, ze względu na swoją wszechstronność. Drabiny typu Szczerbowskiego składały się z dwóch oddzielnych przęseł, które można było użytkować oddzielnie albo zestawiać ze sobą pod odpowiednim kątem. Konstrukcja drabiny Szczerbowskiego umożliwiała używanie jej w rozmaitych kombinacjach w zależności od sytuacji: mogła być wolno stojąca ustawiona w piramidkę, można było ja przystawiać do obiektu lub mogła być używana jako drabina dachowa.
Życie prywatne.
Ożenił się 23 stycznia 1888 r. z Rozalią z Hoffmanów (Hofmanów), córką Piotra Hoffmana i Franciszki z Winklerów. Miał z nią 4 dzieci: Marię Emilię Franciszkę Szczerbowską (ur. 1888 w Oświęcimiu, zm. 1966 w Kętach), nauczycielkę i polonistkę, Teodora Jerzego (1890–?), nauczyciela, Zofię Lucynę (1891–?), nauczycielkę oraz Adama Szczerbowskiego (ur. 1894 w Jarosławiu, zm. 1956 w Łodzi), nauczyciela języka polskiego, pisarza, tłumacza, krytyka literackiego, wydawcy, redaktora, historyka, żołnierza Legionów Piłsudskiego, powstańca warszawskiego.
Zmarł 24 września 1912 we Lwowie.

</doc>
<doc id="2216002" url="https://pl.wikipedia.org/wiki?curid=2216002" title="Stipa-Caproni">
Stipa-Caproni

Stipa-Caproni (nazywany również Caproni Stipa) – eksperymentalny włoski statek powietrzny zaprojektowany w 1932 przez Luigi Stipa, następnie zbudowany w firmie Caproni. Wyjątkowość konstrukcji polegała na umieszczeniu śmigła napędowego wewnątrz tunelu w kadłubie. Konstrukcja ta była krokiem w kierunku współczesnych silników turboodrzutowych.

</doc>
<doc id="2216003" url="https://pl.wikipedia.org/wiki?curid=2216003" title="Dopływ spod Mniszkowa">
Dopływ spod Mniszkowa

Dopływ spod Mniszkowa ("Hutniczy Potok") – potok w Sudetach Zachodnich, w Rudawach Janowickich, lewy dopływ Janówki, o długości około 3,6 km.
Źródła potoku znajdują się w masywie Wołka, na północnych zboczach Małego Wołka, poniżej Polany Mniszkowskiej w południowo zachodniej części wsi Mniszków. Początkowo płynie na północ, skręca na północny zachód Żużlową Doliną, oddzielającą Zamkowy Grzbiet i Hutniczy Grzbiet. Powyżej Janowic Wielkich wpada do Janówki.
Nazwa.
Potok określany jest jako bezimienny, zwany "Dopływem spod Mniszkowa", w Słowniku Geografii Turystycznej Sudetów jest nazywany Hutniczym Potokiem. Nieopodal przez Mniszków płynie inny Hutniczy Potok (zwany też "Miedzianym Potokiem"), którego źródła znajdują się w pobliżu Dopływu spod Mniszkowa.

</doc>
<doc id="2216004" url="https://pl.wikipedia.org/wiki?curid=2216004" title="Numeracja Aryabhata">
Numeracja Aryabhata

"Numeracja Aryabhata" to system liczbowy oparty na fonemach sanskrytu. Został wprowadzony na początku VI wieku przez Aryabhata w pierwszym rozdziale zatytułowanym "Gītika Padam" w jego dziele "Aryabhatiya". Polega on na przyporządkowaniu wartości numerycznej każdej sylabie o postaci spółgłoska+samogłoska możliwej w sanskrytowej wymowie. Od "ka" = 1 do "hau" = 1018.
Historia.
Podstawy tego systemu liczbowego są wspomniane w drugiej strofie pierwszego rozdziału "Aryabhatiya".
Litery "Varga" (grupa/klasa) od Ka do Ma są umieszczone na pozycjach "varga" (pierwsze, setne, dziesięciotysięczne ... itd), a litery "Avarga" takie jak Ya, Ra, La... na pozycjach "avarga" (dziesiąte, tysięczne ... itd).
Litery "Varga" (grupa/klasa) od Ka do Ma mają przyporządkowane wartości 1, 2, 3... aż do 25, a litery "Avarga" mają wartości 30, 40, 50 aż do 100. W literach Varga i Avarga można używać nowe symbole poza dziewiąta samogłoską (pozycją).
Wartości samogłosek są następujące: i = 100; u = 10000; ru = 1000000 itd.
Aryabhata stosował ten system do prezentacji małych i dużych liczb w swoich matematycznych i astronomicznych obliczeniach. Jego system można używać do prezentacji ułamków i liczb mieszanych. Na przykład "nga" to 1/5, "nja" to 1/10 a "Jhardam" ("jha"=9; "jego pół") = 4½.
Przykład.
Tradycyjny porządek cyfr indyjskich jest odwrócony w porównaniu do współczesnego zapisu.

</doc>
<doc id="2216006" url="https://pl.wikipedia.org/wiki?curid=2216006" title="Germania Hotel w Gdańsku">
Germania Hotel w Gdańsku

Germania Hotel – hotel, który znajdował się w Gdańsku przy ul. Ogarnej. Budynek wyróżniał się dwiema neogotyckimi fasadami, frontową północną oraz południową od "Hintergasse" (ul. Za Murami). Po 1945 wykorzystywany jako biurowiec. W 1996 wpisany do rejestru zabytków.
Historia.
Budynek według projektu Herrmanna Bandta powstał powstał w 1872 dla spółki "Gdańskie Towarzystwo Bankowe" ("Danziger Bank-Verein"). Ok. 1877 kamienicę odkupiła spółka Kolej Malborsko-Mławska ("Marienburg-Mlawkaer Eisenbahn-Gesellschaft"). W 1893 kolejny właściciel, Oscar Voigt, dokonał przebudowy (proj. Alex Fey) wnętrz na "hotel Germania". Ok. 1903 nowy właściciel, Samuel Littmann, wynajął budynek Gdańskiej Loży Masońskiej nr 3 w Prowincji Prusy Zachodnie ("Gedania Loge Nr. 3 der Provinz Westpreussen"). W okresie 1923-1926 właścicielka Philippine Abrahamsohn wynajmowała budynek oddziałowi gdańskiemu Warszawskiego Banku Zjednoczonego S.A., następnie mieścił się lokal "Cafe Germania" (1927-1937). W 1939 przejął go urząd powierniczy ("Treuhandanstalt"), który sprzedał Alfredowi Centnerowskiemu.
Po 1945 kamienica stała się siedzibą banku, następnie była użytkowana przez RSW "Prasa-Książka-Ruch", później Bibliotekę Brytyjską oraz Centrum Herdera przy Uniwersytecie Gdańskim. Decyzją Wojewódzkiego Konserwatora Zabytków z 18 czerwca 1996 budynek wpisano do rejestru zabytków województwa gdańskiego.

</doc>
<doc id="2216008" url="https://pl.wikipedia.org/wiki?curid=2216008" title="Herb Šumperka">
Herb Šumperka

Herb Šumperka przedstawia bramę miejską z dwiema wieżami, stojącą na niebieskiej skale, na tle czerwonego tła. Na wieżach znajduje się złota litera F, a między nimi tarcza herbowa dzielona w słup - w jej lewej części jest srebrne poroże jelenia na niebieskim tle, w prawej połowie czarnego orła na złotym tle.
Symbolika poszczególnych elementów liczy kilkaset lat. Pierwotnym herbem Šumperka było jelenie poroże, herb rodowy panów z Šumperka, które mogło pojawić się już w XIII wieku, aczkolwiek najstarsze znane pieczęcie z tym symbolem pochodzą dopiero z XVI stulecia. 23 kwietnia 1562 cesarz rzymski Ferdynand I Habsburg nadał miastu przywilej, w którym m.in. rozbudował dotychczasowy herb. Do poroża dodał połowę cesarskiego orła, swoje inicjały (stąd litera F) oraz umieścił tarczę herbową na bramie miejskiej.
Elementy tarczy herbowej znajdują się na fladze Šumperka.

</doc>
<doc id="2216011" url="https://pl.wikipedia.org/wiki?curid=2216011" title="Mehdi Rahmati">
Mehdi Rahmati

Seyed Mehdi Rahmati (per. مهدی رحمتی, ur. 3 lutego 1981 w Teheranie) – irański piłkarz występujący na pozycji bramkarza w drużynie Esteghlal Teheran.
Kariera piłkarska.
Mehdi Rahmati jest wychowankiem klubu PAS Teheran. Potem grał w zespołach Fajr Sepah Teheran oraz Fajr Sepasi. W 2004 przeszedł na sezon do Sepahan Isfahan. W jego barwach bronił w 26 meczach Pucharu Zatoki Perskiej. Potem na dwa lata przeniósł się do ekipy Esteghlal. Z tym zespołem wywalczył tytuł mistrzowski w sezonie 2005/2006. W 2007 trafił do drużyny Mes Kerman, z którą w kolejnym sezonie zajął trzecie miejsce w lidze. Od 2009 do 2011 ponownie był piłkarzem Sepahan Isfahan. Po roku na jego konto trafił drugi tytuł mistrzowski. W latach 2011-2014 grał w Esteghlalu, w sezonie 2014/2015 w Paykanie, a w 2015 ponownie został zawodnikiem Esteghlalu.
Mehdi Rahmati w 2004 zadebiutował w reprezentacji Iranu. Wystąpił w trzech edycjach Pucharu Azji: w latach 2004 (brązowy medal), 2007 i 2011.

</doc>
<doc id="2216012" url="https://pl.wikipedia.org/wiki?curid=2216012" title="Gibson Girl">
Gibson Girl

Gibson Girl (pl. "Dziewczyna Gibsona") – stworzona przez rysownika Charlesa Dana Gibsona personifikacja amerykańskiego kobiecego ideału urody z końca XIX i początków XX wieku. Inspiracją dla rysowanej przez Gibsona postaci była żona rysownika, Irene Langhorne i jej siostry. Czarno-białe szkice przedstawiające Gibson Girl ukazywały się m.in. w takich czasopismach jak "Life", "Harper's" i "Collier's Weekly".
Typowa "Gibson Girl" była młodą przedstawicielką zamożnej klasy średniej. Była szczupła, ubierała się zazwyczaj w eleganckie, ale wygodne, nie krępujące ruchów stroje, nie nosiła turniury, uzyskiwała jednak bardzo wąską talię i figurę o kształcie klepsydry dzięki wykorzystaniu gorsetu. Miała kręcone włosy, nosiła je wysoko podpięte z przodu, często z celowo puszczonymi luźno pojedynczymi kosmykami lub rozpuszczoną, opadającą na ramię, lewą częścią fryzury. Portretowane były zazwyczaj na zewnątrz, nierzadko podczas uprawiania sportu (np. jazdy na rowerze, wiosłowania czy gry w tenisa lub golfa) lub oddawania się innym pasjom (np. grze na skrzypcach).
"Gibson Girl" stanowiła ideał dla aspirującej klasy średniej, uosabiając amerykański sen i nadzieję na awans społeczny; postać stała się niezwykle modna, a liczne kobiety starały się naśladować styl, ubiór i gesty z rysunków Gibsona. W celu uzyskania podobnie bujnej fryzury często wykorzystywały sztuczne włosy i peruki lub zbierały w tym celu własne wypadające podczas czesania włosy; kobiety o prostych włosach korzystały z lokówek.
Ucieleśnieniem ideału Gibson Girl była piosenkarka i aktorka Camille Clifford, która w 1906 roku wykonała w Londynie piosenkę "Why Do They Call Me a Gibson Girl?".

</doc>
<doc id="2216016" url="https://pl.wikipedia.org/wiki?curid=2216016" title="Paulin z Antiochii">
Paulin z Antiochii

Paulin(us) z Antiochii (zm. 388) – patriarcha Antiochii w latach 362–388, zwolennik św. Eustatiusza, biskupa Antiochii (324–330).
Udzielił święceń kapłańskich (ok. 378) św. Hieronimowi ze Strydonu, gdy ten przybył do Antiochii po opuszczeniu pustyni Chalkis. Był również jego towarzyszem podczas pielgrzymki do Rzymu. Razem też uczestniczyli w 382 r. na synodzie rzymskim zwołanym przez papieża Damazego I.
Uznawany za biskupa Antiochii przez św. Hieronima i św. Epifaniusza z Salaminy.
Zwolenników Paulinusa zwano "Paulinami" ("Paulinians").
Nie należy go mylić ze św. Paulinem z Lukki (zm. 67), zwanym również "Paulinem z Antiochii".

</doc>
<doc id="2216019" url="https://pl.wikipedia.org/wiki?curid=2216019" title="Pleea tenuifolia">
Pleea tenuifolia

Pleea tenuifolia Michx. – gatunek roślin z monotypowego rodzaju "Pleea" w rodzinie kosatkowatych, występujący w południowo-wschodnich Stanach Zjednoczonych, na terenie stanów Alabama, Floryda, Karolina Północna i Karolina Południowa.
Zagrożenie i ochrona.
Gatunek został uznany w Stanach Zjednoczonych za pozornie bezpieczny (status G4), bardzo zagrożony przez przekształcanie gruntów, fragmentację siedlisk oraz w mniejszym stopniu gospodarkę leśną.

</doc>
<doc id="2216021" url="https://pl.wikipedia.org/wiki?curid=2216021" title="Partia Żmudzinów">
Partia Żmudzinów

Partia Żmudzinów (lit. "Žemaičių partija", ŽP) – litewska regionalna partia polityczna założona w 2008. 
Historia.
Partia powstała w 2008 na fali walki o uznanie odrębności etnicznej i językowej Żmudzinów. Jej przewodniczącym został były poseł na Sejm Republiki Litewskiej Egidijus Skarbalius. Oficjalnie została zarejestrowana 13 lutego 2009. Mimo początkowych zapowiedzi partia nie zgłosiła swojego kandydata w wyborach prezydenckich w 2009. Ugrupowanie wystartowało jednak w wyborach do Parlamentu Europejskiego w 2009, uzyskując 1,27% głosów. W kilku samorządach udało mu się przekroczyć próg wyborczy – w rejonie możejskim uzyskało 6,27% głosów, w rejonie kretyngańskim – 5,67%, w płungiańskim – 5,76%, retowskim – 5,04%, szkudzkim – 6,84%, telszańskim – 5,84%. Listę wyborczą ugrupowania otwierał jego lider Egidijus Skarbalius. 
Partia startowała w wyborach samorządowych w 2011 z numerem 116. Swoje przedstawicielstwo uzyskała jedynie w radzie rejonu kłajpedzkiego, gdzie uzyskała 8,54% głosów i 3 mandaty. Nie przekroczyła bariery uprawniającej do udziału w podziale mandatów w Połądze, a także w rejonie: kretyngowskim (1,89%), szawelskim (1,87%), możejkowskim (2,23%) i tauroskim (2,46%). W wyborach w 2015 partia uzyskała ponownie trzy mandaty w rejonie kłajpedzkim. 
Ugrupowanie posiada swoje oddziały w większości większych miast na Żmudzi, w tym w Telszach (uważanych za stolicę regionu), Szawlach, Połądze, Kretyndze, Rosieniach i Taurogach. Ma również oddziały w Wilnie, Kownie, Kłajpedzie i w Londynie. Siedzibą partii jest Kłajpeda. 
Symbolem ruchu jest złote słońce na czerwonym tle. Ugrupowanie używa również tradycyjnego herbu Żmudzi: czarnego niedźwiedzia na czerwonym tle.

</doc>
<doc id="2216022" url="https://pl.wikipedia.org/wiki?curid=2216022" title="Seyed Mehdi Rahmati">
Seyed Mehdi Rahmati



</doc>
<doc id="2216023" url="https://pl.wikipedia.org/wiki?curid=2216023" title="Burundi na Letnich Igrzyskach Olimpijskich 2004">
Burundi na Letnich Igrzyskach Olimpijskich 2004

Burundi na Letnich Igrzyskach Olimpijskich 2004 reprezentowało 7 zawodników, 5 mężczyzn i 2 kobiety.

</doc>
<doc id="2216028" url="https://pl.wikipedia.org/wiki?curid=2216028" title="Ulica św. Katarzyny we Wrocławiu">
Ulica św. Katarzyny we Wrocławiu

Ulica św. Katarzyny – fragment jednego z głównych średniowiecznych traktów komunikacyjnych Wrocławia w rejonie ścisłego centrum starego miasta, prowadzący do placu Nowy Targ; dalej trakt ten łączył się z drogą wylotową na północ, prowadzącą przez najstarsze przeprawy mostowe: Most Piaskowy i następnie przez Mosty Młyńskie do Ołbina (albo przez Most Tumski do Ostrowa Tumskiego).
Przebiega obok dawnego klasztoru i kościoła (ufundowanego w 1294 roku) zgromadzenia zakonnego dominikanek i od ich patronki wywodzi swoją nazwę, także historyczną tak polską („przy świętej Katarzynie”), jak i niemiecką (od XVII wieku "Katharinengasse", potem "Katharinenstraße"). Początkowo miała długość jednego kwartału zabudowy (od dzisiejszej ul. Wita Stwosza do pl. Nowy Targ); w 1824 roku włączono w nią, jako jej południowy fragment, Zaułek Kapturowy ("Kugelzipfel"), a w roku 1889 dołączono jeszcze Zaułek przy Moście Zielonego Drzewa ("An der Grünenbaumbrücke"), przez co ul. św. Katarzyny uzyskała połączenie z ul. Oławską; w 1890 ulica została poszerzona.
Po zniszczeniach wojennych związanych z oblężeniem "Festung Breslau" w 1945 roku zabudowa wzdłuż ulicy została zniszczona w większości w stopniu nienadającym się do odbudowy i w konsekwencji zrównana z ziemią niemal zupełnie. Później (w latach 70.) odbudowano dawny klasztor z kościołem św. Katarzyny i sąsiadujący z nim kościół św Wojciecha z przyległym kościółkiem pomocniczym św. Józefa (wcześniej, w latach 50.); odbudowany też został znajdujący się między nimi budynek, w którym latach 1839–1850 mieścił się Zakład Fizjologii Eksperymentalnej Uniwersytetu Wrocławskiego założony (w 1832) przez prof. J.E. Purkyniego; później budynek ten pełnił różne inne funkcje, m.in. (pod koniec XX wieku) był siedzibą oddziału Banku Śląskiego. Fragmenty ulicy, włączone w nią w XIX wieku (Zaułek Kapturowy i Zaułek przy Moście Zielonego Drzewa) znalazły się po powojennych przekształceniach w przestrzeni obszernego placu Feliksa Dzierżyńskiego (dziś: plac Dominikański), a ul. św. Katarzyny, tak jak przed 1824 rokiem, liczy znów tylko ok. 160 metrów i przebiega od skrzyżowania ulicy Wita Stwosza z pl. Dominikańskim na południu do skrzyżowania ulicy Purkyniego z placem Nowy Targ na północy; za tym placem przedłużenie ul. św. Katarzyny nosi już nazwę ul. Piaskowej. Jezdnia ulicy św. Katarzyny jest obecnie jednokierunkowa (z północy na południe), a równolegle do niej ułożone są tory dwukierunkowej linii tramwajowej.

</doc>
<doc id="2216031" url="https://pl.wikipedia.org/wiki?curid=2216031" title="Jarosław Derega">
Jarosław Derega

Jarosław Derega (ur. 16 lipca 1956 we Lwowie) – ukraiński sinolog, podróżnik, autor książek i artykułów publicystycznych. 
Jest autorem pierwszego na Ukrainie podręcznika do języka chińskiego dla dorosłych – "Китайська грамота. Підручник з китайської мови для дорослих" wydanego w 2006 roku.

</doc>
<doc id="2216032" url="https://pl.wikipedia.org/wiki?curid=2216032" title="Flaga Šumperka">
Flaga Šumperka

Flaga Šumperka - to jeden z symboli miasta Šumperk. Jest dzielona w pół - w lewej połowie znajduje się srebrne poroże jelenia na niebieskim tle, a w prawej pół czarnego orła na złotym tle.
Wygląd flagi nawiązuje do tarczy herbowej dzielonej w słup, będącej jednym z elementów herbu Šumperka - poroże to herb dawnych panów z Šumperka, który mógł się pojawić na pieczęciach już w XIII wieku. W 1562 cesarz rzymski Ferdynand I Habsburg w wydanym przywileju rozbudował dotychczasowy herb miejski o pół cesarskiego, złotego orła oraz inne elementy, które pominięto na fladze miasta.
Flaga miasta została ustanowiona w 1995 roku.

</doc>
<doc id="2216033" url="https://pl.wikipedia.org/wiki?curid=2216033" title="Emmeram z Ratyzbony">
Emmeram z Ratyzbony

Święty Emmeram z Ratyzbony (zapisywany również jako Emmeran lub Imbram) (ur. ok. 600 roku w Poitiers w Akwitanii, zm. 22 września 652 roku w Aschheim w Bawarii) – duchowny katolicki, misjonarz, biskup Poitiers i Ratyzbony, męczennik, uznawany przez Kościół katolicki za świętego.
Życiorys.
W historii Emmerama jest wiele niepewności. Nie zachowały się przekazy przez współczesnych Emmeramowi. Biskup Fryzyngi Arbeo (764–783) napisał biografię świętego, zatytułowaną "Vita Sancti Emmerami", ok. 772 roku czyli ponad sto lat po jego śmierci.
Arbeo podał, że Emmeram urodził się w szlacheckiej rodzinie w Akwitanii, gdzie otrzymał wykształcenie kapłańskie. Według niektórych źródeł został biskupem Poitiers, jednakże jego imię nie pojawia się w kronikach. Sugeruje się, że objął on urząd na krótko pomiędzy śmiercią Dido (data nieznana), a wybraniem Ansoaldusa (674).
Emmeram, gdy usłyszał o bałwochwalstwie panującym w Bawarii, ruszył tam z misją ewangelizacyjną. Podróżował wzdłuż Loary, poprzez Schwarzwald, aby następnie wzdłuż Dunaju dotrzeć do Ratyzbony. Dotarł na dwór Theodo I księcia Bawarii w Ratyzbonie około 660–670. Theodo przyjął go i przez następne trzy lata Emmeram pełnił w jego włościach pracę misjonarską.
Według legendy przekazanej przez Arbeo, Uta (lub Ota), córka księcia, wyznała Emmeramowi, że oczekuje nieślubnego dziecka. Według Arbeo ojcem miał być Sigipaldus z dworu jej ojca. Kierowany współczuciem Emmeram polecił księżniczce by rozgłosiła, że on jest ojcem dziecka, co miało zmniejszyć jej hańbę, gdyż był człowiekiem powszechnie szanowanym. Wkrótce potem Emmeram udał się w pielgrzymkę do Rzymu. Kiedy książę Theodo i jego syn Lantpert dowiedzieli się o ciąży Uty, udali się w pogoń za biskupem. Lantpert dopadł go w Helfendorfie (obecnie część dzielnicy Aying w Monachium). Po złapaniu Emmeram został przywiązany do drabiny, poddany torturom, a następnie pocięty na kawałki. Według niektórych źródeł Emmeram po torturach był wciąż żywy i został znaleziony przez swoich kompanów Vitalisa i Wolflete w kałuży krwi. Próbowali oni zabrać ciało biskupa do Aschheim, gdzie w owym czasie stał kościół św. Piotra, w którym Emmeram dokonał żywota.
W związku z zabójstwem Emmerama, uchwalono w Bawarii prawo, mówiące, że mordercy biskupów muszą odpokutować swój czyn poprzez wypełnienie złotem naczynia ołowianego odlanego na wzór szaty biskupiej.
Kult.
W Kleinhelendorfie/Helendorfie, miejscu gdzie święty był torturowany, znajduje się obecnie kaplica upamiętniająca. W Aschheim, gdzie zmarł, również znajduje się kaplica pod jego wezwaniem, w której początkowo pochowano świętego. Ciało Emmerama zostało przeniesione do kościoła św. Jerzego w Ratyzbonie, a w połowie VIII wieku biskup Gawibaldus zarządził przeniesienie szczątków do kościoła pw. Emmerama. Kościół ten został zniszczony przez pożar w 1642, ale ciało świętego znaleziono pod ołtarzem nietknięte przez ogień. Po tym wydarzeniu w 1645 jego szczątki zostały przeniesione do ozdobnego relikwiarza. Relikwiarz ten jest wystawiany na widok wiernych w bazylice św. Emmerama w Ratyzbonie każdego roku w okresie wspomnienia świętego, które w kościele katolickim obchodzone jest 22 września.
Kult świętego popularny był szczególnie w okresie średniowiecza, szczególnie w Bawarii, ale także w Austrii, Czechach, Słowacji i Polsce (m.in. nazwy miejscowości "Imbramowice").
Jego wezwanie nosi także m.in. katedra w Nitrze.

</doc>
<doc id="2216035" url="https://pl.wikipedia.org/wiki?curid=2216035" title="There There">
There There

There There (The Boney King of Nowhere.) – pierwszy singel angielskiego zespołu Radiohead z ich szóstego albumu Hail to the Thief. Wydany został 26 maja 2003 roku, natomiast trwająca 7:45 minuty wersja demo pojawia się na jednym z kolejnych singli, 2 + 2 = 5. W roku 2004 piosenka była nominowana do Nagrody Grammy w kategorii Best Rock Performance by a Duo or Group with Vocal, ale nagrodę otrzymali Bruce Springsteen i Warren Zevon za "Disorder in the House".
Utwór uplasował się na 4. miejscu brytyjskiej listy przebojów - UK Singles Chart, co jest najwyższą pozycją dla singla zespołu, począwszy od roku 1997 (wydanie Paranoid Android). Znalazł się on także przez 2 tygodnie na szczycie Canadian Singles Chart.
Teledysk.
Wideoklip przedstawia Thoma Yorke'a wędrującego przez las, gdzie znajduje zwierzęta zachowujące się niczym ludzie. Teledysk zdobył także nagrodę MTV Video Music Award for Best Art Direction w roku 2003.
Lista utworów.
CD &amp; 12":

</doc>
<doc id="2216038" url="https://pl.wikipedia.org/wiki?curid=2216038" title="Ius primae noctis">
Ius primae noctis



</doc>
<doc id="2216042" url="https://pl.wikipedia.org/wiki?curid=2216042" title="Teofilów Przemysłowy">
Teofilów Przemysłowy

Teofilów Przemysłowy – łódzka dzielnica przemysłowa położona w północno-zachodniej części miasta, ograniczona od: południa – ul. Aleksandrowską, wschodu – linią kolejową nr 15, zachodu – ul. Szczecińską i północy – ul. Hodowlaną. Na południe od niego znajduje się osiedle mieszkaniowe Teofilów.
W ramach podziału na obszary Systemu Informacji Miejskiej funkcjonuje rejon o tej nazwie. Jest on jednak znacznie rozleglejszy niż faktyczne rozmiary strefy przemysłowej i zawiera w sobie niezurbanizowane tereny Marianowa i Borowca (występujące na północ od ul. Hodowlanej).

</doc>
<doc id="2216052" url="https://pl.wikipedia.org/wiki?curid=2216052" title="Paulin z Lukki">
Paulin z Lukki

Paulin z Lukki, również Paulin z Antiochii (zm. ok. 67) - według tradycji pierwszy biskup Lukki w Toskanii, męczennik chrześcijański za czasów Nerona, święty Kościoła katolickiego.
Pierwsza wzmianka o biskupie Lukki pochodzi z 1197 roku. Według legendy został wysłany tam przez św. Piotra, którego spotkał w Antiochii. Zmarł, jako żołnierz, kapłan i diakon.
Nie należy go mylić z innym Paulinem, zwanym również "Paulinem z Antiochii", biskupem antiocheńskim (zm. 388).
Wspomnienie liturgiczne św. Paulina obchodzone jest 12 lipca za "Martyrologium Baroniusza".

</doc>
<doc id="2216056" url="https://pl.wikipedia.org/wiki?curid=2216056" title="Rewolucja w Egipcie (2011)">
Rewolucja w Egipcie (2011)

Rewolucja w Egipcie – antyrządowe protesty o charakterze społeczno-politycznym w Egipcie przeciwko złej sytuacji materialnej, bezrobociu, korupcji, ograniczaniu swobód obywatelskich i długoletnim rządom prezydenta Husniego Mubaraka. Rozpoczęły się na masową skalę 25 stycznia 2011. Poprzedziły je pojedyncze akty protestacyjne, przyjmujące formę samospaleń. Są największymi protestami społecznymi w czasie dotychczasowych rządów prezydenta Mubaraka.
Wystąpienia ludności zostały zapoczątkowane w Kairze 25 stycznia od zwołanej za pośrednictwem serwisów internetowych akcji „Dzień Gniewu”. W kolejnych dniach demonstracje były kontynuowane i objęły zasięgiem inne miasta. Do największych protestów, oprócz stolicy, dochodziło w Aleksandrii i Suezie. Demonstrujący domagali się natychmiastowego ustąpienia z urzędu prezydenta Mubaraka. Do kraju z emigracji powrócił lider opozycji, Muhammad el-Baradei, który przyłączył się do manifestujących.
28 stycznia, w ramach akcji „Piątek Gniewu”, doszło do masowych protestów i krwawych starć ze służbami bezpieczeństwa, w których zginęło kilkadziesiąt osób. W odpowiedzi na ulice miast wyprowadzone zostało wojsko. Władze wprowadziły godzinę policyjną, a wcześniej odcięły całkowicie dostęp do sieci internetowej i telefonii komórkowej. W czasie protestów z więzień w całym kraju uciekło kilka tysięcy osadzonych, w miastach dochodziło do aktów grabieży i chuligaństwa, splądrowane zostało Muzeum Egipskie w Kairze.
29 stycznia prezydent Mubarak pod naciskiem społecznym zdymisjonował rząd i na stanowisko nowego premiera powołał Ahmada Szafika. Na urząd wiceprezydenta mianował natomiast, po prawie 30-letnim wakacie, Omara Suleimana. Nie doprowadziło to jednak do wyciszenia nastrojów społecznych. Wojsko zadeklarowało nieużywanie siły wobec demonstrujących. 1 lutego, w ramach „Marszu Miliona”, w całym Egipcie demonstrowało od miliona do 5 mln obywateli. Najwięcej osób zebrało się na centralnym placu stolicy, Majdan at-Tahrir, będącym od początku główną areną protestów. Prezydent Mubarak w odpowiedzi zadeklarował odejście z urzędu po zakończeniu swojej kadencji i nieubieganie się o reelekcję w wyborach prezydenckich we wrześniu. Zapowiedział pozostanie na stanowisku i przeprowadzenie procesu reform do tego czasu. 2 lutego w kraju po raz pierwszy doszło do gwałtownych starć między zwolennikami i przeciwnikami prezydenta. 11 lutego, realizując postulaty protestujących Egipcjan, Mubarak ustąpił z urzędu.
Geneza wystąpień.
W październiku 1981 władzę w Egipcie, po zabójstwie prezydenta Anwara Sadata, jako wiceprezydent państwa przejął Husni Mubarak, były dowódca sił powietrznych. Jeszcze w tym samym miesiącu został zatwierdzony w narodowym referendum na stanowisku szefa państwa, co zapoczątkowało jego nieprzerwane rządy. W kolejnych latach (1987, 1993, 1999) uzyskiwał reelekcje na następne 6-letnie kadencje w wyborach, w których występował jako jedyny kandydat. Dzięki zmianie konstytucji, w listopadzie 2005 stanął do pierwszych wyborów wielopartyjnych, w których zdobył 88,6% głosów poparcia. Opozycja odrzuciła ich wyniki. Organizacje broniące praw człowieka i obserwatorzy stwierdzili, że proces wyborczy naznaczony był licznymi nieprawidłowościami.
Od 1981, przez cały okres rządów Mubaraka, w Egipcie obowiązuje stan wyjątkowy. Zapewnia on służbom bezpieczeństwa szerokie kompetencje. Umożliwia aresztowania i więzienie bez wyroku sądowego przez dłuższy okres, rewizje bez nakazu sądowego, a także ograniczanie wolności i swobód obywatelskich. Utrzymywanie takiego stanu władze uzasadniają koniecznością walki z islamskim terroryzmem. Organizacje ochrony praw człowieka niejednokrotnie występowały z mocną krytyką jego przedłużania na kolejne lata. Egipska Organizacja Praw Człowieka uznała obowiązywanie stanu wyjątkowego za główną przyczynę naruszeń praw człowieka w Egipcie. Według Komisji ds. Międzynarodowej Wolności Religijnej w sprawozdaniu za rok 2010, Egipt zajmował drugie miejsce w rankingu wśród krajów, które naruszają wolność religijną. Dyskryminacja i łamanie praw człowieka w tym obszarze dotykały głównie: koptyjskich chrześcijan, bahaistów, szyickich muzułmanów, Żydów, Świadków Jehowy i członków sekty islamu koranicznego.
Monopol na sprawowanie władzy w kraju posiada Partia Narodowo-Demokratyczna ("National Democratic Party", NDP). Opozycja ma ograniczone możliwości funkcjonowania. Głównie ugrupowanie opozycyjne, islamskie Bractwo Muzułmańskie oskarżane o terroryzm zostało zdelegalizowane. Partia Narodowo-Demokratyczna posiada zdecydowaną większość mandatów w parlamencie.
Sytuacja polityczna w Egipcie była jedną z głównych przyczyn wybuchu protestów. Mieszkańcy manifestowali przeciwko utrzymującemu się od 30 lat reżimowi prezydenta Husniego Mubaraka i ograniczeniom ich praw obywatelskich. Sprzeciwiali się brutalnym działaniom służb bezpieczeństwa. Dostrzegali konieczność zmian i demokratyzacji kraju. Sprzeciwiali się sukcesji prezydenckiej w ramach rodziny 82-letniego Mubaraka. Zdaniem wielu komentatorów jednym z jego potencjalnych następców mógł być bowiem syn, Dżamal Mubarak. Piętnowali korupcję wewnątrz elit państwowych i administracji.
Obok kwestii politycznych, dużą rolę odgrywały również motywy ekonomiczne. Społeczeństwo domagało się reform gospodarczych. Było niezadowolone z panujących warunków życiowych, wzrastających cen i utrzymującego się bezrobocia. Około 40% ponad 80-milionowej populacji Egiptu żyło za mniej niż 2 USD dziennie.
Wpływ na wybuch protestów miały wydarzenia polityczne z grudnia 2010 i stycznia 2011 w regionie Afryki Północnej i Bliskiego Wschodu. Przez obszar ten przetaczała się wówczas fala antyrządowych manifestacji. W połowie grudnia 2010 w Tunezji rozpoczęły się masowe protesty przeciwko autorytarnym rządom wieloletniego prezydenta Zina Al-Abidina Ben Alego, rozpoczęte samospaleniem się przez bezrobotnego sprzedawcę ulicznego, Mohameda Bouaziziego. Miesięczne protesty i starcia z policją doprowadziły 14 stycznia 2011 do opuszczenia urzędu przez Ben Alego i jego ucieczki z kraju. Wydarzenia te, nazwane "Jaśminową rewolucją", spowodowane były dokładnie takimi samymi przesłankami, co w Egipcie. Oba państwa znajdowały się w podobnej sytuacji społeczno-politycznej. Rewolucja w Tunezji, która doprowadziła do utworzenia wspólnego z opozycją rządu jedności narodowej i zobowiązania do organizacji wolnych wyborów, rozbudziła nastroje i zmobilizowała do działań społeczeństwo Egiptu. Dodatkowo, do podobnych jak w Tunezji antyrządowych wystąpień, choć na mniejszą skalę, doszło w styczniu 2011 również w Algierii, Jordanii i Jemenie, a także Mauretanii, Maroku, Sudanie, Omanie i Arabii Saudyjskiej.
Pierwsze akty protestu.
Początkową formą wyrazu protestu przeciwko panującej w Egipcie sytuacji społeczno-gospodarczej były akty samospaleń. Począwszy od 17 stycznia 2011, zanotowanych zostało co najmniej 6 takich prób samobójczych. Pierwowzorem dla nich było samospalenie się 17 grudnia 2010 Mohameda Bouaziziego, bezrobotnego handlarza ulicznego, w tunezyjskim mieście Sidi Bu Zajd. Czyn ten stanowił protest przeciwko brakowi perspektyw znalezienia zatrudnienia i nastąpił tuż po zarekwirowaniu mu przez policję straganu z żywnością. Bouazizi zmarł w wyniku poparzeń 4 stycznia 2011, a jego akt desperacji i śmierć spowodowały wybuch rewolucji i upadek wieloletniego reżimu.
17 stycznia 2011 49-letni Abdo Abdel Hameed (lub Abdu Abdel-Monaim Kamal) próbował podpalić się w Kairze z powodu złej sytuacji materialnej. Palącego się mężczyznę ugasił za pomocą gaśnicy przejeżdżający taksówkarz. Z lekkimi obrażeniami został przewieziony do szpitala. Następnego dnia prawnik Mohamed Farouk Hassan podpalił się przed budynkiem parlamentu w Kairze, protestując przeciwko rosnącym cenom. Został hospitalizowany, doznając lekkich poparzeń. Tego samego dnia drugi mężczyzna przygotowywał się do podjęcia próby samospalenia, jednak został od tego powstrzymany. Aresztowała go policja, rekwirując kanistry z benzyną. 18 stycznia 2011 samospalenia w Aleksandrii dokonał także Ahmed Hashem el-Sayed, 25-letni bezrobotny. W wyniku poparzeń trzeciego stopnia zmarł on w tym samym dniu.
21 stycznia 2011 próbę samospalenia podjęło w Egipcie trzech innych mężczyzn, spośród których jeden odniósł poważne obrażenia. Dwóch mężczyzn było pracownikami firmy z sektora tekstylnego.
Dzień Gniewu.
Początkiem masowych wystąpień społecznych w Egipcie była akcja zorganizowana 25 stycznia 2011 o nazwie „Dzień Gniewu” (يوم الغضب (yawm al-ġaḍab), "Day of Anger", "Day of Wrath" lub "Day of Revolt"). Została zainicjowana przez Ruch 6 Kwietnia, prodemokratyczną grupę młodzieży, za pośrednictwem internetowych portali społecznościowych typu Facebook i Twitter, na których użytkownicy uzgodnili czas i miejsca zgromadzeń. Na dzień przeprowadzenia akcji wyznaczono 25 stycznia, kiedy przypadało święto państwowe, „Dzień Policji”. Wśród pierwszych żądań organizatorów znalazła się dymisja ministra spraw wewnętrznych odpowiedzialnego za działanie służb bezpieczeństwa, zniesienie stanu wyjątkowego oraz podniesienie płac.
Manifestacje rozpoczęły się popołudniem 25 stycznia 2011 w kilku miejscach Kairu, a także w innych miastach. W akcji wzięło udział więcej uczestników niż planowali to organizatorzy. Również policja wydawała się być zaskoczoną skalą wystąpień. Protestujący zdołali dostać się w pobliże budynku parlamentu. Policja użyła gazu łzawiącego i armatek wodnych, jednakże tłum odparł atak funkcjonariuszy. Do manifestacji doszło na centralnym placu kairskim – Majdan at-Tahrir ("Plac Wolności"), obok rządowego budynku Mudżamma, gdzie zdobyty został policyjny pojazd z armatką wodną. Protestowano również przed siedzibą Sądu Najwyższego. Demonstrujący wykrzykiwali antyrządowe i antyprezydenckie hasła. Zrywali plakaty z podobiznami Husniego Mubaraka. Odwoływali się do rewolucji w Tunezji. Wyrażano również krytykę pod adresem prezydenckiego syna i potencjalnego następcy prezydenta w postaci okrzyków „Gamal powiedz ojcu, Egipcjanie nienawidzą was”. Policja przy pomocy gazu łzawiącego usunęła manifestantów z placu Tahrir dopiero po północy 26 stycznia. Protesty odbyły się także w Aleksandrii, Suezie i Ismailii. W wyniku starć zginęły 4 osoby: troje cywilów w Suezie oraz funkcjonariusz policji w Kairze. W protestach w Kairze uczestniczyło ok. 15 tys. osób, w Aleksandrii około 20 tys., a w Ismailii około 2 tysięcy. Do wystąpień doszło także w miastach Al-Mahalla al-Kubra (ok. 3 tys. osób) oraz w Asuanie (ok. 200 osób).
Dalsze protesty (26–27 stycznia).
Ministerstwo Spraw Wewnętrznych ostrzegło manifestantów przed aresztowaniami. O inspirowanie niepokojów oskarżyło zdelegalizowane Bractwo Muzułmańskie, choć ugrupowanie to początkowo nie wyraziło oficjalnego poparcia dla protestów. O udział w nich zaapelował natomiast jeden z liderów opozycji, Muhammad el-Baradei. 26 stycznia 2011 minister spraw wewnętrznych zakazał wszelkich zgromadzeń i zagroził łamiącym ten zakaz konsekwencjami prawnymi.
Protesty były jednak kontynuowane 26 stycznia 2011. W Kairze do starć z policją doszło w kilku miejscach miasta. Około 3 tys. osób demonstrowało przed kompleksem budynków sądowych. Do protestów doszło również w pobliżu budynku Sądu Najwyższego, stacji metra Nasser, na placu Tahrir i przed siedzibą związku dziennikarzy. Służby do rozpędzania demonstrantów używały gazu łzawiącego i policyjnych pałek, doszło do licznych pobić i aresztowań. W wyniku starć w stolicy zginął funkcjonariusz policji oraz jeden uczestnik demonstracji. Około 200 osób demonstrowało na centralnym placu w Aleksandrii. W Suezie setki osób zgromadziło się przed budynkiem kostnicy, domagając się wydania ciała jednej z ofiar zamieszek z poprzedniego dnia. Doszło tam do starć z policją. Manifestanci podpalili także budynek rządowy oraz próbowali podpalić siedzibę rządzącej Partii Narodowo-Demokratycznej. Protesty wybuchły także w mieście Al-Mahalla al-Kubra oraz w muhafazie Kafr asz-Szajch oraz w muhazfazie Synaj Północny.
27 stycznia 2011 protesty trwały w Kairze, Suezie i Ismailii. W muhafazie Synaj Północny zastrzelony został jeden z demonstrantów. W Suezie podpalony został posterunek straży pożarnej i policji. Władze poinformowały o aresztowaniu ponad tysiąca uczestników wydarzeń. Do Kairu przybył z zagranicy Muhammad el-Baradei, lider opozycji i były szef MAEA. Wezwał rząd do zaprzestania stosowania przemocy wobec demonstrujących oraz wyraził gotowość do przewodzenia przejściowym władzom w przypadku ich powołania. Stwierdził, że nadszedł czas odejścia prezydenta Mubaraka. Oficjalne poparcie dla protestów wyraziło także Bractwo Muzułmańskie. W nocy aresztowano dziesiątki jego członków.
Piątek Gniewu (28 stycznia).
Na 28 stycznia 2011 użytkownicy serwisu Facebook zwołali kolejne demonstracje przeciwko władzy prezydenta Husniego Mubaraka, określone jako „Piątek Gniewu” ("Friday of Anger"). Tuż po popołudniowych modlitwach, na ulice największych miast wyszli przeciwnicy rządzącego reżimu. Wcześniej władze całkowicie odcięły dostęp do sieci internetowej oraz sieci komórkowej. Do końca dnia demonstranci ścierali się ze służbami bezpieczeństwa, które używały przeciwko nim gazu łzawiącego, gumowych kul, armatek wodnych, ale też ostrej amunicji. Najostrzejszy przebieg antyrządowe wystąpienia przybrały w Kairze, gdzie na centralnym placu Tahrir demonstrowało kilkadziesiąt tysięcy osób. Protestujący usiłowali dostać się do budynku parlamentu, Ministerstwa Spraw Wewnętrznych oraz telewizji państwowej. Splądrowana, a następnie podpalona została siedziba rządzącej Partii Narodowo-Demokratycznej. W Aleksandrii demonstranci podpalili budynek władz lokalnych, w Suezie splądrowano siedzibę partii rządzącej (podobnie jak w Al-Mansurze). W Hurghadzie przed głównym meczetem demonstrowało około tysiąca osób. W protestach w Gizie wziął udział przybyły do Egiptu lider opozycji Mohamed ElBaradei, który wezwał prezydenta Husniego Mubaraka do ustąpienia. Został on potraktowany armatką wodną, po czym schronił się w pobliskim meczecie, a następnie został umieszczony w areszcie domowym. Demonstracje odbyły się także w Asuanie, Al-Minji, Asjucie i Ariszu oraz w Kafr asz-Szajch, Kom Ombo i Damieccie.
W kraju wprowadzono godzinę policyjną (od 18:00 do 7:00). Na ulice Kairu, Suezu i Aleksandrii wyprowadzone zostało wojsko, cieszące się w przeciwieństwie do policji zaufaniem i autorytetem wśród społeczeństwa. Katarska telewizja Al-Dżazira informowała, że w stolicy oddziały wojskowe starły się z policją. Ludność w większości pozytywnie reagowała na obecność armii. Dochodziło nawet do przypadków bratania się żołnierzy z protestującymi i wchodzeniu demonstrantów na wojskowe pojazdy i czołgi. W celu ochrony zbiorów Muzeum Egipskiego mieszkańcy otoczyli go „żywym łańcuchem”, później demonstrujących wsparły oddziały wojska.
Prezydent Mubarak późnym wieczorem po raz pierwszy od czasu wybuchu protestów zabrał publicznie głos i wygłosił telewizyjne orędzie do narodu. Zapowiedział zdymisjonowanie rządu premiera Ahmada Nazifa i powołanie nazajutrz nowego gabinetu. Oświadczył, że śledził przebieg wydarzeń oraz żądania protestujących, obiecał reformy polityczne, gospodarcze i społeczne. Wyraził żal z powodu ofiar po obu stronach. Dodał, że wolność od chaosu oddziela cienka linia. Oświadczenie prezydenta nie przyczyniło się złagodzenia nastrojów społecznych, pomimo obowiązywania godziny policyjnej protesty były dalej kontynuowane.
W wyniku wystąpień 28 stycznia zginęło kilkadziesiąt osób, a ponad tysiąc zostało rannych. Według Al-Dżaziry, w Kairze śmierć poniosły 22 osoby, w Aleksandrii – 23 osoby, a w Suezie – 27 osób. Według agencji "Reuters" w Kairze, Aleksandrii i Suezie zginęło razem 68 osób.
Kontynuacja protestów.
29 stycznia.
29 stycznia 2011 w głównych miastach kraju dalej dochodziło do protestów. Wojsko na ogół pokojowo reagowało wobec demonstrujących, unikając konfrontacji. W Kairze demonstrujący próbowali wedrzeć się do Ministerstwa Spraw Wewnętrznych, jednak zostali odparci przez policję, która z dachu budynku otworzyła w ich kierunku ogień. W wyniku ostrzału zginęło co najmniej troje cywilów. Demonstranci oblegali także budynek Banku Centralnego oraz podpalili siedzibę urzędu podatkowego. Na placu Majdan at-Tahrir demonstrowało ok. 50 tys. osób.
W miastach zaczęły grasować grupy szabrowników, rabujących własność państwową i prywatną: małe sklepy, supermarkety, centra handlowe i banki. Wojsko nie zdołało zapewnić bezpieczeństwa, niekiedy zupełnie nie reagowało na akty wandalizmu. Mieszkańcy samodzielnie organizowali się w grupy straży obywatelskiej, chroniąc swój dobytek. Wzrost przemocy został jeszcze spotęgowany ucieczką więźniów z zakładów karnych, m.in. w Kairze i mieście Fajum. W Muzeum Egipskim, pomimo ochrony budynku, zniszczono dwie mumie i inne eksponaty. Wojska zamknęły dostęp do piramid w Gizie. Zapowiedziano również zamknięcie od 30 stycznia egipskiej giełdy. Przywrócona została natomiast możliwość wykonywania połączeń telefonicznych za pośrednictwem urządzeń mobilnych, jednak dostęp do internetu był nadal niemożliwy.
Władze rozszerzyły obowiązywanie godziny policyjnej do godzin od 16:00 do 8:00, jednak nie spowodowało to ograniczenia protestów. Prezydent Mubarak, zgodnie z zapowiedzią, zdymisjonował dotychczasowy rząd Ahmeda Nazifa i na urząd premiera powołał Ahmada Szafika, byłego dowódcę sił powietrznych i ministra ds. lotnictwa cywilnego. Obsadził także stanowisko wiceprezydenta, które po trzydziestoletnim wakacie objął jego protegowany, szef wywiadu Umar Sulajman.
W wyniku protestów z 29 stycznia, według agencji Reuters zginęły 33 osoby, według agencji AFP – 23 osoby. "Reuters" informował, że 17 osób zginęło w mieście Bani Suwajf w czasie szturmu na posterunek policji, a 8 osób w czasie protestów ulicznych w pozostałych miastach. Dodatkowo 8 więźniów zginęło w czasie ucieczki z zakładu karnego "Abu Zaabal" w Kairze. W sumie łączna liczba ofiar śmiertelnych od początku zamieszek przekroczyła tego dnia 100 osób, a około 2 tys. osób było rannych.
30 stycznia.
30 stycznia 2011 demonstracje były kontynuowane w największych miastach Egiptu, pomimo obwiązywania godziny policyjnej, która została przedłużona do godzin 15:00–8:00. W godzinach południowych tysiące ludzi ponownie zebrało się na centralnym stołecznym placu Majdan at-Tahrir. Nad placem przelatywały wojskowe odrzutowce i krążyły helikoptery. Po południu do demonstrujących dołączył lider opozycji Muhammad el-Baradei. W swoim przemówieniu stwierdził, że „to co zostało rozpoczęte, nie może zostać cofnięte”, a „zmiany nadejdą w ciągu najbliższych dni”. Oświadczył, że celem protestów jest „koniec reżimu i zapoczątkowanie nowej fazy, nowego Egiptu”. Kilka ugrupowań opozycyjnych we wspólnym oświadczeniu poparło Mohameda ElBaradeia i wezwało go do rozpoczęcia negocjacji na temat stworzenia przejściowego rządu. Stanowisko to poparło także Bractwo Muzułmańskie.
Prezydent Mubarak, wspólnie z wiceprezydentem Suleimanem i ministrem obrony Muhammadem Husajnem Tantawim, odbył spotkanie z dowódcami wojska w celu omówienia sytuacji w kraju i przywrócenia spokoju. 
W całym Egipcie dochodziło dalej do aktów grabieży i wandalizmu. Według relacji obywateli, część szabrowników stanowili funkcjonariusze policji, którzy w czasie protestów zrzucili mundury. Z więzień w różnych miejscach kraju uciekło kilka tysięcy osadzonych, m.in. z więzienia w Wadi an-Natrun, leżącego około 100 km na północ od Kairu. Do protestów tego dnia doszło m.in. w Damanhurze.
31 stycznia.
W siódmym dniu protestów na ulice Kairu wyszło od ok. 50 tys. do 250 tys. demonstrantów. Oprócz stolicy wielotysięczne demonstracje odbyły się także w Aleksandrii, Suezie, Al-Mansurze i Damanhurze. Demonstrujący na stronie serwisu Facebook zapowiedzieli na 1 lutego 2011 organizację milionowego marszu w stolicy. Władze, w celu uniemożliwienia transportu do Kairu, zawiesiły połączenia kolejowe i lotnicze krajowego przewoźnika EgyptAir na czas obowiązywania godziny policyjnej (15:00-8:00). Wśród opozycji doszło do pierwszych różnic zdań. Bractwo Muzułmańskie wycofało wcześniejsze poparcie dla ElBaradeia jako ich przedstawiciela w ewentualnych negocjacjach na temat powołania przejściowych władz. Organizacja pozarządowa Human Rights Watch poinformowała, że według jej danych w zamieszkach w Egipcie zginęły co najmniej 174 osoby.
Prezydent Husni Mubarak ogłosił skład nowego rządu, w którym znalazło się większość dotychczasowych ministrów. Do zmiany doszło na stanowisku ministra spraw wewnętrznych, które opuścił niepopularny wśród protestujących generał Habib Ibrahim El Adly oraz stanowisku ministra finansów. Ministrowie spraw zagranicznych Ahmad Abu al-Ghajt oraz obrony Muhammad Husajn Tantawi zachowali urząd. Prezydent nakazał premierowi Szafikowi przeprowadzenie reform i podjęcie działań mających na celu stworzenie nowych miejsc pracy.
W godzinach popołudniowych, w oświadczeniu wyemitowanym w publicznej telewizji, przedstawiciele armii ogłosili, iż „uznają legalne prawa narodu egipskiego” oraz zobowiązały się do nieużywania siły przeciwko obywatelom. W międzyczasie wiceprezydent Omar Suleiman poinformował, że prezydent Mubarak zdecydował się na rozpoczęcie dialogu z wszystkimi partiami politycznymi na temat reformy konstytucyjnej. Ogłosił, iż w okręgach, w których w czasie wyborów parlamentarnych w listopadzie 2010 odnotowano nieprawidłowości, możliwe będzie przeprowadzenie ponownego głosowania. Zapowiedział również ogłoszenie dokładnego programu rządu w ramach walki z ubóstwem, bezrobociem i korupcją w ciągu kilku dni.
Marsz Miliona (1 lutego).
1 lutego 2011 w Egipcie doszło do najliczniejszych wystąpień od czasu wybuchu protestów. W zorganizowanym w Kairze „Marszu Miliona” ("March of One Million") uczestniczyło co najmniej milion osób. W sumie w demonstracjach w całym kraju brało natomiast udział nawet od 2 do 3-5 mln osób. Przeciwnicy prezydenta Mubaraka przez całą noc byli obecni na Midan Tahrir, rozbijając własne namioty. Przez cały dzień na plac przybywały rzesze mieszkańców. Początkowo organizatorzy akcji przewidywali wymarsz pod pałac prezydencki w stołecznym Heliopolis, jednak z obawy o zamknięcie placu Midan Tahrir po opuszczeniu go przez protestujących, marsz nie odbył się. Protest miał pokojowy przebieg, atmosfera wśród jego uczestników przybierała świąteczny i euforyczny charakter, wojsko nie interweniowało. Demonstranci palili podobizny Mubaraka, a na jednej z lamp ulicznych powieszono i spalono jego kukłę ozdobioną Gwiazdą Dawida. Do wielotysięcznych wystąpień doszło także w Aleksandrii, Suezie, Al-Mansurze, Asjucie, Damanhurze, Al-Mahalli al-Kubrze, Ariszu, Al-Minji, Luksorze, Port Said i Tancie. W Kairze po raz pierwszy odbyły się również kilkusetosobowe manifestacje poparcia dla prezydenta Mubaraka.
Mohamed ElBaradei wezwał prezydenta do ustąpienia, dając mu na to czas do piątku 4 lutego 2011. Na ten dzień, który określił jako „Piątek Odejścia” ("Friday of Departure"), zapowiedział organizację kolejnych masowych demonstracji. Opozycja zawiązała wspólną koalicję, Narodowy Komitet Podążania za Wolą Ludu, w skład którego weszło m.in. Bractwo Muzułmańskie, a także kierowane przez ElBaradeia – Krajowe Stowarzyszenie na rzecz Zmian oraz przedstawiciele społeczności koptyjskiej. Koalicja jako warunek podjęcia rozmów na temat reform i powołania nowych władz postawiła wcześniejszą dymisję prezydenta.
Wysoki komisarz Narodów Zjednoczonych do spraw praw człowieka Navanethem Pillay poinformowała, że według jej szacunków, w czasie protestów zginęło co najmniej 300 osób, a ponad 3 tys. zostało rannych. W wyniku sytuacji w Egipcie cena ropy naftowej przekroczyła 100 USD za baryłkę, pierwszy raz od października 2008.
Wieczorem prezydent Husni Mubarak wystąpił z telewizyjnym orędziem do narodu, w którym zapowiedział, że nie będzie ubiegał się o kolejną kadencję w wyborach prezydenckich zaplanowanych na wrzesień 2011. Poinformował, że do tego czasu zamierza pozostać na stanowisku w celu zagwarantowania „pokojowego przekazania władzy”. Oznajmił, że „nigdy nie pragnął władzy” i „nie zamierzał brać udziału w nadchodzących wyborach”. Wezwał parlament do zmiany art. 67 konstytucji w celu wprowadzenia limitu kadencji dla głowy państwa. Stwierdził, że początkowo cywilizowane protesty przerodziły się w przemoc „kontrolowaną przez różne siły polityczne”. Na koniec powiedział, że „z dumą służył Egiptowi i jego ludziom”, dodając, że „na ziemi tej żył, walczył, bronił jej i na niej umrze”. Zgromadzeni na głównym placu stolicy demonstranci negatywnie zareagowali na słowa prezydenta, wznosząc okrzyki nawołujące go do natychmiastowego ustąpienia z urzędu. Mohamed ElBaradei oznajmił, że zachowanie Mubaraka nie spełniło oczekiwań mieszkańców i określił je mianem „zagrywki” w celu utrzymania władzy. Po przemówieniu prezydenta na ulicach Aleksandrii doszło do starć jego przeciwników z grupą jego zwolenników.
Prezydent Stanów Zjednoczonych Barack Obama, odnosząc się do słów prezydenta Mubaraka, stwierdził, że „uporządkowana transformacja musi być znacząca, pokojowa i musi rozpocząć się natychmiast”.
Starcia zwolenników i przeciwników prezydenta.
2 lutego.
W nocy 2 lutego na placu Midan Tahrir pozostało ok. 2 tys. osób, sprzeciwiając się zachowaniu urzędu przez Mubaraka. W ciągu dnia doszło tam do gwałtownych starć pomiędzy jego przeciwnikami i zwolennikami. Zwolennicy prezydenta pierwszy raz od początku wybuchu protestów wyszli na ulice stolicy w tak znaczącej liczbie. Przemaszerowali przed plac Midan Tahrir, co spowodowało wybuch zamieszek. Część z nich wjechała na plac na koniach i wielbłądach, co nazwano później „wielbłądzią bitwą”. Popierali oni decyzję Mubaraka o niestartowaniu w przyszłych wyborach prezydenckich, uważali go za gwaranta stabilności kraju. Między dwiema grupami doszło do krwawych walk przy użyciu kamieni, płyt chodnikowych, kijów, butelek, koktajli Mołotowa. Wśród tłumu słychać było strzały z broni palnej, które według części relacji miała ostrzegawczo oddać w powietrze armia. Wojsko w większości wypadków jednak nie interweniowało, nie powstrzymywało zwolenników prezydenta przed wejściem na plac. Przedstawiciele wojska wezwali obywateli do powrotu do domów i „przywrócenia życia do normalności”. Według danych Ministerstwa Zdrowia, w wyniku starć zginęły 3 osoby, a ponad 1500 zostało rannych. Zdaniem opozycyjnego Krajowego Stowarzyszenia na rzecz Zmian zginęło co najmniej 15 demonstrantów. Do walk zwolenników i przeciwników Mubaraka doszło również w Aleksandrii.
Według relacji dziennikarskich protesty zwolenników prezydenta były dobrze zorganizowane. Demonstranci byli dowożeni w okolice placu Midan Tahrir specjalnymi autobusami i nieśli profesjonalnie wykonane plakaty z wizerunkami Mubaraka. Przedstawiciele opozycji i protestujący przeciwko rządom prezydenta, twierdzili, że zostali oni opłaceni przez władze. Ich zdaniem, pośród nich znajdowali się funkcjonariusze służb bezpieczeństwa i wielu członków prezydenckiej Partii Narodowo-Demokratycznej (NDP). Sekretarz generalny ONZ Ban Ki-moon potępił atak przeciwko pokojowym demonstrantom i stwierdził, że tolerowanie bądź sponsorowanie przemocy jest nie do zaakceptowania.
Władze 2 lutego 2011 zniosły blokadę sieci internetowej oraz skróciły godzinę policyjną (z godzin 15:00–8:00 do godzin 17:00–7:00). Publiczne media poinformowały o zawieszeniu prac parlamentu do czasu rewizji kontestowanych wyników wyborów parlamentarnych z 2010.
3 lutego.
Walki między zwolennikami i przeciwnikami prezydenta Husniego Mubaraka trwały w Kairze przez całą noc 3 lutego i były kontynuowane za dnia. Zwolennicy prezydenta przez cały czas atakowali demonstrujących. Otaczali plac Midan Tahrir, blokując dostęp do niego w obu kierunkach. Wrogie obozy zostały rozdzielone przez wojsko strefą buforową o szerokości ok. 80 metrów. Obie grupy obrzucały się kamieniami, koktajlami Mołotowa i ostrymi przedmiotami. Na placu zorganizowane zostały prowizoryczne punkty medyczne udzielające pomocy rannym. Demonstranci zaczynali także odczuwać brak żywności. Według danych Ministerstwa Zdrowia w starciach od 2 lutego 2011 zginęło co najmniej 8 osób, a 890 zostało rannych. Źródła medyczne informowały o co najmniej 10 ofiarach śmiertelnych. Protestujący ujęli 120 zwolenników prezydenta. Zarekwirowali im dowody osobiste wskazujące na ich przynależność do policji lub partii rządzącej. Do starć między dwoma grupami doszło również w Aleksandrii, natomiast w Suzie i Ismailii odbyły się kilkutysięczne marsze antyprezydenckie.
Zwolennicy Mubaraka dopuszczali się w Kairze licznych ataków na zagranicznych dziennikarzy. Padali oni ofiarami pobić, zatrzymań i konfiskaty sprzętu. Tajna policja zatrzymała m.in. reporterów TVP, natomiast grecki dziennikarz został pchnięty nożem. Doszło do ataków na hotele, w których zamieszkiwali obcokrajowcy. Ataki na zagranicznych obywateli i przedstawicieli mediów spotkały się z potępieniem ze strony międzynarodowej. Przywódcy Francji, Wielkiej Brytanii, Niemiec, Włoch i Hiszpanii we wspólnym oświadczeniu potępili przemocy i wezwali władze do natychmiastowego rozpoczęcia politycznej transformacji i podjęcia reform.
W Szarm el-Szejk (w dzielnicy Old Market) odbyła się ok. 300-osobowa pokojowa demonstracja poparcia dla prezydenta Mubaraka.
3 lutego 2011 głos zabrali najważniejsi przedstawiciele egipskich władz. Premier Ahmad Szafik publicznie przeprosił za wybuch przemocy, który określił „fatalnym błędem”. Obiecał wszczęcie dochodzenia w sprawie jej przyczyn i ukaranie winnych. Wezwał demonstrujących do zakończenia protestów w celu wyjścia z kryzysu. Rząd jednocześnie zaprzeczył, jakoby miał jakikolwiek związek z wystąpieniami zwolenników prezydenta. Premier wskazał również na możliwość podjęcia negocjacji z siłami opozycyjnymi, jednakże zarówno Mohamed ElBaradei, jak i Bractwo Muzułmańskie jako warunek rozpoczęcia rozmów postawili zrzeczenie się władzy przez prezydenta Mubaraka.
Egipska prokuratura wydała natomiast zakaz opuszczania kraju wobec trzech byłych ministrów, w tym byłego ministra spraw wewnętrznych, Habiba al-Adly. Zablokowano im również dostęp do kont bankowych.
Wiceprezydent Egiptu Omar Suleiman w wygłoszonym orędziu potwierdził, że zarówno Husni Mubarak, jak i jego syn Gamal, nie wezmą udziału w przyszłych wyborach prezydenckich. Wezwał do zwolnienia wszystkich zatrzymanych demonstrantów, którzy nie byli powiązani z „aktami przestępczymi”. Zapowiedział reformy, zmianę konstytucji i podjęcie rozmów z opozycją. Zaapelował do demonstrantów o powrót do domów, jako że ich żądania zostały już spełnione. Wskazał przy tym na negatywne skutki protestów, w tym opuszczenie kraju przez tysiące zagranicznych turystów i straty dla tego sektora wynoszące miliard dolarów. Wieczorem prezydent Mubarak, w udzielonym wywiadzie, stwierdził, że jest „bardzo nieszczęśliwy” z powodu wybuchu przemocy i walk między Egipcjanami. Zaprzeczył powiązaniom jego administracji z wydarzeniami, o organizację których oskarżył Bractwo Muzułmańskie. Stwierdził, że nigdy nie chciał, by jego syn startował w wyborach. Oznajmił, że „ma już dość” władzy, jednak nie może ustąpić ze stanowiska, gdyż wówczas Egipt „pogrążyłby się w chaosie”. Zadeklarował, że „nigdy nie ucieknie i umrze na tej ziemi”.
Dzień Odejścia (4 lutego).
Dowódcy wojskowi wygłosili do protestujących kairczyków apel o zaprzestaniu protestu. Biuro wykonawcze partii NDP podało się do dymisji, m.in. Gamal Mubarak oraz sekretarz generalny partii, Safwat el-Szerif, zastąpił go został Hossam Badrawi, członek liberalnego skrzydła NDP. Jednak Husni Mubarak pozostał nadal na swoim stanowisku.
5 lutego.
Kolejny dzień apelu wojskowych o zaprzestanie blokowania kairskiego placu Tahrir nie przyniósł rezultatów. Według stacji CNN czołgi próbowały sforsować barykady na tym placu.
Dzień Męczenników (6 lutego).
W Kairze po tygodniu ponownie otwarto banki, z których ludzie masowo zaczęli wypłacać swoje oszczędności. Funt egipski spadł do poziomu najniższego od pięciu lat. Wiceprezydent Omar Sulejman rozpoczął rozmowy z opozycją odmawiając przejęcia pełnienia obowiązków prezydenta.
10 lutego.
Wieczorem w swoim orędziu, transmitowanym w telewizji i na ekranie na placu Tahrir, Mubarak oświadczył, że przekazuje część władzy wiceprezydentowi Suleimanowi, ale nadal formalnie pozostanie na urzędzie. Protestujący spodziewali się dymisji prezydenta, więc zaczęli wymachiwać butami w kierunku ekranu, na którym transmitowano orędzie prezydenta. Następnie tłum ruszył pod siedzibę telewizji państwowej, gdzie utworzył łańcuch.
Ustąpienie prezydenta i dalsze wydarzenia.
11 lutego.
O godzinie 17 czasu polskiego wiceprezydent Omar Sulejman ogłosił, że prezydent Mubarak ustąpił ze stanowiska i wyjechał do Szarm-el-Szejk. Władzę w państwie przejęła powołana do życia na podstawie pełnomocnictwa prezydenta Mubaraka Najwyższa Rada Wojskowa, na której czele stanął minister obrony, marszałek Muhammad Husajn Tantawi. Jednak zgodnie z konstytucją Egiptu w wypadku opróżnienia urzędu prezydenckiego władzę do czasu wyboru nowego prezydenta winien pełnić przewodniczący Zgromadzenia Ludowego. Po ogłoszeniu informacji o ustąpieniu prezydenta Husniego Mubaraka mieszkańcy Egiptu masowo wyszli na ulice największych Egipskich miast: Kairu, Aleksandrii, Suezut. Ludzie gratulowali sobie nawzajem, szczęśliwi z powodu zwycięstwa rewolucji. Nieformalny lider opozycji Mohammed ElBaradei przyznał, iż to najlepszy dzień w jego życiu.
Następne dni.
Po ogłoszeniu informacji o ustąpieniu prezydenta Husniego Mubaraka, mieszkańcy Egiptu masowo wyszli 12 lutego na ulice największych egipskich miast: Kairu, Aleksandrii, Suezu. Ludzie gratulowali sobie nawzajem, szczęśliwi z powodu zwycięstwa rewolucji. Żołnierze, którzy otaczali plac kordonem, zaczęli sprzątać barykady i barierki ochronne. Uprzątnięto druty kolczaste oraz czołgi, które blokowały wjazd na plac oraz wraki samochodów, które zostały spalone podczas walk.
13 lutego Najwyższa Rada Wojskowa pomimo braku umocowania prawnego zdecydowała o rozwiązaniu parlamentu, zawieszeniu obowiązującej konstytucji i powołaniu komitetu, który opracuje nową ustawę zasadniczą. Obowiązująca konstytucja Egiptu przewiduje że w wypadku opróżnienia urzędu prezydenckiego wybory powszechne winny odbyć się w ciągu 90 dni.
14 lutego Najwyższa Rada Wojskowa zapowiedziała, że referendum konstytucyjne odbędzie się w ciągu dwóch miesięcy, a proponowane poprawki do konstytucji będą przygotowane w ciągu 10 dni. W rozmowach z brytyjskim ministrem spraw zagranicznych Williamem Hague premier Egiptu zapewnił, że w następnym tygodniu rząd zostanie zrekonstruowany i poszerzony o przedstawicieli opozycji.
Husni Mubarak trafił do szpitala i zapadł w śpiączkę. Wcześniej przebywał w swej rezydencji w Szarm el-Szejk.
16 lutego Egipskie Ministerstwo Zdrowia podało, że podczas rewolucji, życie straciło 365 osób, a 5500 zostało rannych.
Dziesiątki tysięcy Egipcjan zgromadziły się na placu Tahrir, wzywając armię do odwołania stanu wyjątkowego, zwolnienia więźniów politycznych i odsunięcia współpracowników Mubaraka od władzy.
25 lutego kilkadziesiąt tysięcy osób demonstrowało na stołecznym placu Midian Tahrir, wzywając władze armii, do odwołania stanu wyjątkowego, osunięcia od władzy starego rządu i zwolnienia więźniów politycznych. Wojsko stłumiło demonstrację kilka minut po północy 26 lutego. Przeciwko protestującym użyto pałek, paralizatorów, oddano strzały ostrzegawcze w powietrze.
26 lutego powołana przez Najwyższą Radę Wojskową komisja konstytucyjna zaproponowała pierwsze propozycje zmian w konstytucji Egiptu, m.in. ograniczenie sprawowania urzędu prezydenta państwa do dwóch czteroletnich kadencji, liberalizację wymagań dla kandydatów (poparcie 30 parlamentarzystów albo 30 tysięcy wyborów w połowie gubernatorstw albo nominację przez partię mającą przedstawiciela w parlamencie). Prezydent musiałby też wyznaczyć zastępcę w ciągu 60 dni od zaprzysiężenia. Proponowane zmiany w konstytucji Egiptu będą przedmiotem referendum, które ma się odbyć w ciągu dwóch miesięcy od obalenia Mubaraka.
28 lutego Prokuratura w Egipcie wydała zakaz wyjazdu z Egiptu obalonemu prezydentowi. Husni Mubarak nie może opuścić Egiptu na czas toczącego się przeciwko niemu śledztwa. Prokuratura zamroziła ponadto środki finansowe Mubaraka w Egipcie.
3 marca Rada Najwyższa Sił Zbrojnych zdecydowała się przyjąć rezygnację premiera Ahmeda Szafika, którego dymisji domagała się opozycja i powierzyć funkcję premiera dotychczasowemu ministrowi transportu, Isamowi Szarafowi. 6 marca poinformowano o kandydaturach do niektórych resortów w ramach usuwania z władz ludzi powiązanych blisko ze środowiskiem obalonego prezydenta Mubaraka. Na stanowisko szefa MSZ wyznaczono Nabila al-Arabiego, byłego sędziego Międzynarodowego Trybunału Sprawiedliwości i ambasadora przy ONZ. Na ministra spraw wewnętrznych wskazano generała Mansura al-Essawiego.
19 marca odbyło się referendum konstytucyjne ws. zmian w ustawie zasadniczej zaproponowanych przez komisję powołaną przez rządzącą juntę wojskową. Następnego dnia komisja wyborcza poinformowała, że 77% głosujących poparło zmiany w konstytucji przy frekwencji 41%. Wybory parlamentarne zaplanowano na wrzesień.
23 marca komisja ds. zbadania aktów przemocy podczas demonstracji z lutego 2011 roku postawiła prezydentowi Mubarakowi oraz ministrowi spraw wewnętrznych Habibowi al-Adli zarzuty umyślnego zabójstwa manifestantów i przekazała swoje zarzuty prokuraturze. Według niej Mubarak, jako szef rządu, był odpowiedzialny za śmierć protestujących.
3 kwietnia Husni Mubarak opuścił rezydencję w Szarm el-Szejk i odleciał do Niemiec.
Wystąpienia przeciwko Najwyższej Radzie Wojskowej i śledztwo ws. rewolucji.
8 kwietnia na Placu Tahrir odbywały się demonstracje opozycji niezadowolonej z powolności przemian politycznych, łagodnego traktowania ludzi związanych z rządem Mubaraka oraz faktem, że przywódca junty wojskowej, Mohammed Husejn Tantawi, przez wiele lat był związany z Mubarakiem. 9 kwietnia w wyniku ataku wojska na demonstrantów śmierć poniosły 2 osoby, a 15 odniosło rany.
19 kwietnia komisja śledcza powołana przez egipski rząd podała oficjalnie, że podczas rewolucji zginęło 846 osób. Raport komisji obciąża Mubaraka ostateczną odpowiedzialnością za ofiary w ludziach. Minister spraw wewnętrznych Habib el-Adly wydał rozkazy otwarcia ognia do demonstrantów. Raport sporządzono na podstawie zeznań przedstawicieli władz i świadków wydarzeń, a także filmy i zdjęcia pochodzące od osób obecnych na demonstracjach.
Proces Husniego Mubaraka.
3 sierpnia przed kairskim sądem wojskowym stanął Husni Mubarak wraz z synami Alą, Dżamalem, byłym szef MSW Habibem el-Adlim oraz sześcioma wysokich rangą funkcjonariuszy policji. Mubarak na salę rozpraw został wniesiony na noszach. Wszyscy oskarżeni byli ubrani na biało i umieszczeni w metalowej klatce. Oskarżeni byli sądzeni w związku ze śmiercią setek demonstrantów. Synowie obalonego prezydenta zostali oskarżeni o korupcję. Delikwenci nie przyznali się do stawianych im zarzutów. Tuż przed protestem w Kairze doszło do walk przeciwników i zwolenników obalonego prezydenta. Zginęła jedna osoba, a 15 zostało rannych.
15 sierpnia odbyła się druga rozprawa Husniego Mubaraka i jego towarzyszy. Oskarżeni ponownie zostali umieszczeni w metalowej klatce, a obalony prezydent leżał na noszach. Kolejną rozprawę zaplanowano na 5 września.
2 czerwca 2012 Mubarak został skazany na dożywocie.
Egipt na drodze transformacji politycznej.
Niepokoje związane z wyborami parlamentarnymi.
Na 10 dni przed zaplanowanymi wyborami parlamentarnymi, które miały się odbyć 28 listopada 2011, na Placu Tahrir w Kairze zebrało się ponad 50 tys. demonstrantów pod przewodnictwem islamskiego Bractwa Muzułmanów. W manifestacjach udział wzięło ponad 39 partii politycznych i ugrupowań. Domagali się oni od wojskowych przekazania władzy w ręce cywilne. Protestowali także przeciwko planom konstytucji, według której po wyborze nowego prezydenta, armia będzie miała wpływ na kwestie polityki wewnętrznej, budżetu oraz być wyłączeni spod cywilnej kontroli. Konstytucja ta de facto utrzymała by wojskowych przy władzy po transformacji. Ponadto domagali się rozpisania wyborów prezydenckich najpóźniej do kwietnia 2012. Niezadowoleni chcieli także zastąpienie gabinetu wojskowych rządem ocalenia narodowego oraz wszczęcia śledztwa w sprawie lutowych zamieszek na Tahrir i osądzenie winnych śmierci demonstrantów.
Dzień później, 19 listopada koczujący na Placu Tahrir rozbili namioty. Inicjatywę w demonstracji przejęli młodzi aktywiści. Ruch 6 Kwietnia, zapowiedział, że pozostanie na Placu Tahrir i będą też demonstrować w innych miastach Egiptu, dopóki ich żądania nie zostaną spełnione. Do wystąpień doszło również w Aleksandrii. Policja chciała rozproszyć demonstracje. Użyto gumowych kul i gazu łzawiącego. Zginęły dwie osoby, a 676 zostało rannych podczas starć demonstrantów z policją.
20 listopada na Placu Tahrir zgromadziło się ok. 5 tys. demonstrantów. Manifestujący cały dzień ludzie zostali po zmroku wyparci z Placu przez policję i wojsko. Siły bezpieczeństwa podpaliły namioty i transparenty. Początkowo demonstranci uciekli z Placu przez siłami bezpieczeństwa, jednak wkrótce przegrupowały się i wkroczyły na plac od strony południowej. Następnie protestujący i policja zaczęli obrzucać się kamieniami. Demonstranci w okolicy budynków rządowych wznieśli barykadę. Do protestów doszło także w Suezie, w mieście Arisz na Synaju oraz w Aleksandrii i Asjut na południu kraju. W walkach zginęło 33 osoby, a aż 1700 odniosło rany.
21 listopada demonstracje odbywały się w wielu miastach Egiptu. Największa manifestacja rozegrała się ponownie na Placu Tahrir. Obecnych było tam 20 tys. demonstrantów. 5 tys. osób wystąpiło w Aleksandrii, a 4 tys. w Ismaili, gdzie doszło do starć ze służbami bezpieczeństwa. W wyniku niepokojów w kraju do dymisji podał się rząd pod przewodnictwem premiera Isama Szarafa. Jednak Najwyższa Rada Wojskowa odrzuciła tę rezygnację.
22 listopada Bractwo Muzułmańskie, które zainicjowało listopadowe zamieszki, poinformowało, iż zamierza przystąpić do dialogu z Radą Wojskową. Partia Wolności i Sprawiedliwości wezwała Najwyższą Radę Wojskową o pociągnięcie do odpowiedzialności osób, które popełniły zbrodnie oraz o zaprzestanie przelewu krwi na ulicach. Tymczasem według raportu Amnesty International, Rada Wojskowa nie wywiązała się z obietnic i w jeszcze większym stopniu w Egipcie naruszano prawa człowieka, niż za rządów Mubaraka. W wyniku gwałtownych zamieszek wojskowi zgodzili się wyznaczyć przyśpieszoną datę wyborów prezydenckich. Potwierdził to w przemówieniu telewizyjny przewodniczący Najwyższej Rady Wojskowej Mohamed Hussajn Tantawi. Ogłosił, iż władze są gotowe przeprowadzić referendum w sprawie natychmiastowego przekazania władzy cywilom. Zapowiedział przeprowadzenie wyborów prezydenckich w czerwcu 2012. Dotychczas wojskowi planowali organizację elekcji na przełomie 2012/2013.
Mimo obietnic wojska, 23 listopada tysiące ludzi nadal okupowało Plac Tahrir, domagając się natychmiastowego oddania władzy cywilom. W bocznych uliczkach nadal trwały starcia demonstrantów z siłami bezpieczeństwa. Do zamieszek doszło przed gmachem budynku ministerstwa spraw wewnętrznych. Na ulicach interweniującą policję zastąpiło wojsko, które cieszy się w społeczeństwie większym szacunkiem. Wiceszef Najwyższej Rady Wojskowej Sami Enan wyraził gotowość spotkania się z młodymi animatorami protestów. Liczba zabitych w listopadowych zamieszkach wzrosła do 38. Tego dnia jeden mężczyzna został zabity w Aleksandrii, a drugi poniósł śmierć w trakcie ataku na komisariat policji w mieście Mersa Matruh. Podczas zamieszek policjanci zatrzymywali dziennikarzy i przesłuchiwali ich w areszcie. Jedna z amerykańskich dziennikarek twierdziła, iż była molestowana seksualnie. Dwa dni później francuska dziennikarka oskarżyło o to samo egipskie służby bezpieczeństwa.
24 listopada mimo trwających wówczas masowych demonstracji Najwyższa Rada Wojskowa podała, iż wybory parlamentarne rozpoczną się zgodnie z planem. Rada odmówiła jednocześnie natychmiastowego oddania władzy. Ponadto zwróciła się do byłego premiera Kamala Ganzuriego z prośbą o sformowanie nowego rządu. Ganzuri przyjął na propozycję. Decyzja ta została przyjęta z oburzeniem przez demonstrujących, gdyż Ganzuri był już premierem podczas rządów Mubaraka.
25 listopada demonstranci zwołali manifestację pod nazwą "Piątek ostatniej szansy". Tłumy ponownie domagali się odejścia od władzy wojskowych. Wśród demonstrantów pojawił się Muhammad el-Baradei, który wspierał lutową rewolucję. Ponadto Stany Zjednoczone wezwały do jak najszybszego przekazania władzy przez wojsko cywilom. W ciągu tygodnia zamieszek zginęły 42 osoby, z czego 36 w Kairze.
Wybory parlamentarne według egipskiej ordynacji wyborczej odbywały się w kilku turach. 28 listopada 2011 rozpoczęła się I faza wyborów do niższej izby parlamentu, które trwały do 10 stycznia 2012. 40 mln uprawnionych do głosowania obywateli wybierało 498 deputowanych do Zgromadzenia Ludowego. Pozostałych dziesięciu z 498 osobowego parlamentu (gdyż niższa izba parlamentu liczyła 508 deputowanych) mianował przewodniczący Rady Wojskowej Mohammed Husajn Tantawi. 27 muhafaz Egiptu podzielono na trzy okręgi, w których stopniowo będą odbywały się po dwie tury wyborów. Na początku do urn poszli mieszkańcy Kairu i Aleksandrii. Druga tura rozpoczęła się 5 grudnia 2011. 14 grudnia 2011 do głosowania przystąpili mieszkańcy Suezu i Asuanu, a od 3 stycznia 2012 Synaju i regionu delty Nilu. Z kolei wybory senatorów do Rady Konsultatywnej odbyły się w dniach od 29 stycznia 2012 do 11 marca 2012. Egipska ordynacja wyborcza przewidywała głosowanie w okręgach jednomandatowych (jedna trzecia miejsc w nowym parlamencie) oraz głosowanie według ordynacji proporcjonalnej (dwie trzecie miejsc w nowym parlamencie).
W drugi dzień wyborów doszło do starć na Placu Tahrir w stolicy. Demonstranci pozostający w Kairze zostali obrzucani koktajlami Mołotowa i kamienieniami. Padły również strzały. Rannych zostało 80 osób, z których 27 trafiło do szpitala. Frekwencja pierwszej tury wyborów wyniosła 62%. Po głosowaniu w pierwszych okręgach prowadziło islamskie Bractwo Muzułmańskie, które założyło Partię Wolności i Sprawiedliwości z wynikiem 37%. Skrajnie konserwatywny islamski ruch Al-Nur Salafi, otrzymał 24,4% głosów. Trzeci był blok ugrupowań liberalnych, które zdobyło 13,3 procentowe poparcie.
W dniach 5–6 grudnia w 27 muhafazach odbyła się druga część wyborów I tury do niższej izby parlamentu. 7 grudnia wojskowi wydali dekret w którym przekazali premierowi Kamalowi Ganzuri’emu część uprawnień prezydenta. Najwyższa Rada Wojskowa zachowała kontrolę nad siłami zbrojnymi i sądownictwem. W składzie nowego gabinetu zaprzysiężonego premiera znaleźli się zarówno członkowie wcześniejszego gabinetu, jak i nowo powołani ministrowie.
W dniach 14–15 grudnia przeprowadzono drugą rundę wyborów parlamentarnych. 16 grudnia wznowiono zamieszki w Kairze. Nowa seria zamieszek została podyktowana żądaniami natychmiastowego ustąpienia szefa Najwyższej Rady Wojskowej. Społeczeństwo nie zgadzało się też z wyborem nowego premiera. Demonstranci zgromadzili się przed siedzibą gabinetu i parlamentem. Wówczas zostali zaatakowani przez wojsko. Mundurowi rzucali w ludzi z dachu kawałki betonu i szkłem. Demonstrantów okładano pałkami. Manifestujący rzucali koktajlami Mołotowa i kamieniami w funkcjonariuszy sił bezpieczeństwa, a także podpalili budynek parlamentu. W starciach zginęło 8 osób, a 300 zostało rannych. Niepokoje na Placu Tahrir miały miejsce także dnia kolejnego. Rozgniewany tłum podpalił Instytut Egipski. Natomiast 18 grudnia zabito 10 osób, a 441 zostało rannych. Do walk doszło po tym jak jeden z demonstrantów został brutalnie pobity przez żołnierzy. Protestujący i żołnierze obrzucają się kamieniami i kawałkami metalu.
Zwycięstwo w wyborach parlamentarnych odniosła Partia Wolności i Sprawiedliwości wywodząca się z Bractwa Muzułmańskiego. Tym samym islamiści zdominowali egipski parlament. Jednak 16 czerwca 2012 Najwyższa Rada Sił Zbrojnych w wydanym dekrecie oficjalnie rozwiązała Zgromadzenie Ludowe, gdyż Sąd Najwyższy podjął decyzję o unieważnieniu wyborów parlamentarnych i przeprowadzeniu nowego głosowania, gdyż odbyło się one w sprzeczności z konstytucją.
Za rządów Najwyższej Rady Wojskowej toczył się proces Husni Mubaraka oraz jego synów Ali i Dżamala. Proces, który rozpoczął się 3 sierpnia 2011, zakończył się 2 czerwca 2012 wyrokiem kairskiego sądu. Mubarak został skazany na karę dożywotniego więzienia za współudział w śmierci kilkuset demonstrantów.
Kryzys polityczny w Egipcie 2012-2014.
Oprócz tego pierwsza połowa 2012 stała pod znakiem kampanii wyborczej. Początkowo zaplanowane wybory na kwiecień, zostały przesunięte na maj i czerwiec 2012, co także wywołało demonstracje, gdyż lud domagał się jak najszybszego transferu władzy. W większości sondaży przed wyborczych prowadził niezależny kandydat Amr Musa. Jednak związku ze zdominowaniem parlamentu przez Bractwo Muzułmańskie, komentatorzy spodziewali się dobrego wyniku Mohameda Mursiego (Partia Wolności i Sprawiedliwości) wywodzącego się i rekomendowanego przez Braci Muzułmańskich.
Pierwsza tura wyborów odbyła się w dniach 23–24 maja 2012. Zwyciężył w niej Mursi (24.78%), wyprzedzając nieznacznie niezależnego kandydata Ahmada Szafika (23,66%), byłym premierem z czasów Mubaraka uważanym za człowieka dawnego reżimu. Amr Musa przepadł na piątym miejscu z wynikiem 11,13%. W drugiej turze głosowania w dniach 16-17 czerwca 2012 Mursi pokonał Szafika, uzyskawszy 51,73%% głosów. Muhammad Mursi został zaprzysiężony na prezydenta 30 czerwca 2012. Był to pierwszy wybranie demokratyczny prezydent w historii Egiptu
25 czerwca 2012 do dymisji podał się rząd premiera Kamala Ganzuriego w celu umożliwienia powołania nowego gabinetu. 24 lipca 2012 Mursi desygnował na urząd premiera Hiszama Kandila, dotychczasowego ministra zasobów wodnych, który objął urząd 2 sierpnia 2012. 12 sierpnia 2012 prezydent w wydanym dekrecie ogłosił przejście na wojskową emeryturę przez szefa sztabu generalnego oraz marszałka Tantawiego, który utracił również stanowisko ministra obrony. Jednocześnie anulował wydaną w czerwcu 2012 przez radę wojskową deklaracją konstytucyjną ograniczającą uprawnienia szefa państwa.
22 listopada 2012 Muhammad Mursi wydał dekrety, które rozszerzyły jego prerogatywy, co w ocenie egipskiej opozycji groziło przeprowadzeniu demokratycznych przemian w państwie. Z dekretów wynikało, że do czasu opracowania nowej egipskiej konstytucji, żaden organ w tym Sąd Najwyższy, nie może ograniczyć jego decyzji. Kolejne dekrety dawały zielone światło na powtórne procesy wysokich urzędników z czasów rządów Mubaraka, zakazywały rozwiązywania Zgromadzenia Narodowego do czasu opracowania ustawy zasadniczej. Mursi nadał sobie prawo do „podejmowania decyzji, które chroniłyby rewolucję”, zdymisjonował też prokuratora generalnego Abdela Magida Mahmuda, a na stanowisko mianował Talata Abdullaha. Dekrety miały obowiązywać aż do czasu opracowania nowej ustawy zasadniczej i wyłonienia parlamentu w kolejnych wyborach. Decyzje prezydenta spotkały się z krytyką opozycji i wywołały nową falę protestów w Egipcie.
Mursi ostatecznie został obalony 3 lipca 2013 w wyniku wojskowego zamachu stanu. Skutkiem tego było uchylenie islamistycznej konstytucji z 25 grudnia 2012 oraz przejęcie władzy przez juntę wojskową pod wodzą gen. as-Sisiego, która jako tymczasowego prezydenta obsadziła Adliego Mansura. Okres ten charakteryzował się chaosem w państwie, otwartym konfliktem między zwolennikami i przeciwnikami obalonego Muhammada Mursiego oraz Bractwa Muzułmańskiego. Doprowadziło to m.in. do masakry w Kairze z sierpnia 2013 i przemocy w całym kraju oraz represjami wobec członków Bractwa Muzułmańskiego, które uznano za organizację terrorystyczną.
Internet i media.
Ważną rolę w czasie egipskich protestów odegrał internet, do którego miało dostęp ok. 20% spośród 80 mln mieszkańców kraju. Umożliwił on przede wszystkim przygotowanie akcji „Dnia Gniewu”. Już 25 stycznia 2011 władze zablokowały dostęp do części stron internetowych zapewniających koordynację wystąpień, informowanie o ich przebiegu i dzielenie się plikami audiowizualnymi. Zablokowany został m.in. mikroblog Twitter oraz serwis Bambuser, umożliwiający zamieszczanie nagrań z telefonów komórkowych. 26 stycznia 2011 władze zablokowały dostęp do serwisu społecznościowego Facebook. Egipski rząd zaprzeczył jednakże stosowaniu ograniczeń w internecie, twierdząc, że szanuje prawa do wyrażania opinii i wolności słowa.
26 stycznia 2011 hakerzy z grupy „Anonymous” zablokowali dostęp do oficjalnej strony egipskiego Ministerstwa Spraw Wewnętrznych, wyrażając w ten sposób wsparcie dla wydarzeń w tym kraju.
Przed północą 27 stycznia 2011 władze całkowicie zablokowały dostęp do sieci internetowej. Ponadto zawieszone zostały usługi wszystkich czterech operatorów sieci komórkowych, tj. Link Egypt, Vodafone/Raya, Telecom Egipt/Mobinil oraz Etisalat Misr. W opublikowanym oświadczeniu Vodafone Egypt informował, że władze nakazały wszystkim operatorom zawieszenie usług w wybranych obszarach, a zgodnie z egipskim prawem firmy są zobligowane do podporządkowania się takim rozporządzeniom. 29 stycznia 2011 możliwość wykonywania połączeń telefonicznych została przywrócona, jednak dostęp do sieci internetowej pozostawał dalej niemożliwy.
30 stycznia 2011 władze zakazały nadawania na terenie całego kraju katarskiej telewizji Al-Dżazira, relacjonującej na bieżąco wydarzenia w Egipcie i cofnęły akredytacje dla jej dziennikarzy. Transmisja sygnału tej stacji telewizyjnej za pośrednictwem egipskiej satelity została wstrzymana. 31 stycznia 2011 aresztowanych zostało 6 dziennikarzy Al-Dżaziry (później zwolnionych), zarekwirowano im także sprzęt.
1 lutego 2011 Google oraz Twitter uruchomili specjalny system umożliwiający obejście blokady internetu i zamieszczanie informacji na tym drugim serwisie poprzez międzynarodowe numery telefoniczne. 2 lutego 2011 władze zakończyły blokadę internetu i umożliwiły świadczenie usług operatorom.
3 lutego 2011 operator telefonii komórkowej Vodafone poinformował, że został zmuszony przez władze do wysyłania swoim abonentom wiadomości tekstowych z prorządowymi treściami w ramach obowiązujących przepisów stanu wyjątkowego. W wiadomościach tych znajdowały się m.in. informacje o czasie i miejscu organizacji prorządowych manifestacji. Sieć zaprotestowała przeciwko takiemu działaniu, uznając je za niedopuszczalne. OECD poinformowała natomiast, że blokada internetu kosztowała egipską gospodarkę 18 mln USD dolarów dziennie, co w sumie spowodowało straty rzędu 90 mln USD. Według organizacji innym jej następstwem mogło być zachwianie zaufania zagranicznych inwestorów.
Reakcja międzynarodowa.
25 stycznia 2011 sekretarz stanu Stanów Zjednoczonych Hillary Clinton stwierdziła, że administracja USA popiera „fundamentalne prawo wolności wypowiedzi i zgromadzeń”. Wezwała wszystkie strony do zachowania powściągliwości. Wyraziła przekonanie, że rząd Egiptu jest „stabilny” i „znajdzie sposób, by odpowiedzieć na uzasadnione potrzeby i interesy narodu egipskiego”. Biały Dom w wydanym później oświadczeniu stwierdzał, że egipskie władze „mają ważną okazję do reakcji na aspiracje narodu” i powinny „rozpocząć reformy polityczne, gospodarcze i społeczne, które mogą podnieść jakość życia i pomóc egipskiemu dobrobytowi”. Amerykańska administracja wyraziła gotowość do współpracy z Egiptem dla realizacji tych celów.
Wysoka Przedstawiciel ds. Zagranicznych i Bezpieczeństwa Unii Europejskiej Catherine Ashton 27 stycznia 2011 wezwała władze Egiptu do „pełnego poszanowania i ochrony praw obywateli do manifestacji politycznych aspiracji na drodze pokojowych demonstracji”. Wyraziła ubolewanie z powodu śmierci demonstrujących i zaniepokojenie wysoką liczbą rannych i zatrzymanych, apelując przy tym o ich zwolnienie. Przewodniczący Parlamentu Europejskiego Jerzy Buzek i przewodniczący Rady Europejskiej Herman Van Rompuy wezwali do spokoju, reform i poszanowania demokratycznych praw Egipcjan. Na znak protestu sekretarz generalny Unii na rzecz Regionu Morza Śródziemnego Ahmad Khalef Masadeh zrezygnował ze stanowiska. Catherine Ashton 3 lutego rozmawiała z egipskim wiceprezydentem Omarem Suleimanem. Szefowa unijnej dyplomacji wyraziła głębokie zaniepokojenie tym, że pokojowa demonstracja została brutalnie zaatakowana przez uzbrojonych ludzi. Podkreśliła, że rząd Egiptu jest odpowiedzialny za bezpieczeństwo i dobro swoich obywateli. Po ustąpieniu Mubaraka, Unia Europejska zapewniła, że Egipcjanie mogą liczyć na wszelkie wsparcie i pomoc ze strony Europy. Wysoka Przedstawiciel Catherine Ashton była jedną z pierwszych przedstawicieli Zachodu, którzy odwiedzili Egipt po rewolucji. Rada Unii Europejskiej wyraziła swoje wsparcie dla prodemokratycznych reform, które powinny respektować zasady rządów prawa i w pełni szanować prawa człowieka.
Francuska minister spraw zagranicznych Michèle Alliot-Marie wyraziła żal z powodu ofiar śmiertelnych i oświadczyła, że demokracja powinna być umacniana we wszystkich państwach na świecie. Minister spraw zagranicznych Wielkiej Brytanii William Hague zaapelował do stron o zachowanie umiaru i unikanie przemocy. Wezwał egipski rząd do „wysłuchania obaw demonstrujących oraz poszanowania prawa do wolności słowa i zgromadzeń”.
Izraelski premier Binjamin Netanjahu 30 stycznia 2011 poinformował, że z zaniepokojeniem monitoruje wydarzenia w Egipcie i w regionie. Oznajmił, że Egipt i Izrael pozostawały w pokoju przez ponad trzy dekady i celem jego rządu jest zachowanie takichże stosunków. Ostrzegł również przed przejęciem władzy w wyborach przez „zorganizowane grupy islamistyczne”, do czego według jego słów doszło w Iranie w 1979. Władze Izraela zezwolili na rozlokowanie na Półwyspie Synaj dodatkowych 800 egipskich żołnierzy (pierwszy raz od zawarcia traktatu pokojowego w 1979) w celu wzmocnienia bezpieczeństwa na tym graniczącym z Izraelem obszarze. 2 lutego wieczorem ostrzegł, że Iran chce wykorzystać chaos w Egipcie dla własnych interesów i zamierza uczynić z tego kraju „drugą Gazę”.

</doc>
<doc id="2216060" url="https://pl.wikipedia.org/wiki?curid=2216060" title="Muzeum Regionalne w Trzebini">
Muzeum Regionalne w Trzebini

Muzeum Regionalne w Trzebini – placówka wystawiennicza poświęcona historii rozwoju przemysłu w Trzebini. Otwarta została 25 sierpnia 2010 roku przy ul. Grunwaldzkiej 1 wraz z wydzielonym terenem szybu „Zbyszek” zlikwidowanej Kopalni Węgla Kamiennego „Siersza”, na którym znajduje się wieża szybowa oraz budynek z maszyną wyciągową. Od 1996 roku placówka funkcjonowała jako znacznie skromniejsze Muzeum Ziemi Trzebińskiej. Początkowo eksponaty, zgromadzone przez Stowarzyszenie Miłośników Ziemi Trzebińskiej „COR”, wystawiano w dwóch pomieszczeniach na terenie Dworu Zieleniewskich w Trzebini. W 2004 r. władze Miasta Trzebini użyczyły Stowarzyszeniu obiekt dawnej łaźni górniczej na terenie nieczynnego szybu „Zbyszek” w Trzebini (ul. Grunwaldzka 1), gdzie wkrótce otwarto Stałą Wystawę Przemysłową. W budynku przeprowadzono prace remontowe i w 2006 r. uruchomiono wystawę poświęconą tematyce 200-lecia tradycji górniczej na Ziemi Trzebińskiej.
Wśród eksponatów prezentowanych w muzeum można zobaczyć m.in. stare sztandary, proporce okolicznościowe, medale i odznaki, mapy górnicze i pozwolenia na prowadzenie eksploatacji górniczej. Roboczy i galowy strój górnika, zdjęcia ukazujące bogatą historię zlikwidowanej Kopalni Węgla Kamiennego „Siersza” i ZG „Trzebionka” oraz różnego rodzaju aparaty i urządzenia górnicze (pochłaniacze, lampy akumulatorowe, aparaty tlenowe i ucieczkowe, znaczki identyfikacyjne, metanomierze). Znajdują się tam również archiwalne książki i foldery poświęcone górnictwu, miniaturowe modele urządzeń górniczych m.in. przenośników, wagonów, szybów, obudów zmechanizowanych i drewnianych, wentylatorów, kołowrotów.

</doc>
<doc id="2216061" url="https://pl.wikipedia.org/wiki?curid=2216061" title="GAZ-53">
GAZ-53

GAZ-53 – samochód ciężarowy produkowany przez firmę GAZ w latach 1961-1993. Pierwsza wersja nosiła oznaczenie GAZ-53F. Do jej napędu użyto silnika pochodzącego z samochodu GAZ-51 o mocy 90 KM. Produkcja tego wariantu trwała do 1966 roku. Zaprezentowano wtedy nowszą wersję modelu, nazwaną po prostu GAZ-53. Do napędu użyto nowego silnika "ZMZ" V8 o mocy 115 KM. W 1965 przeprowadzono kolejną modernizację, zwiększono ładowność do 4000 kg, nowy model oznaczono jako GAZ-53A. Napęd przenoszony był na oś tylną poprzez 4-biegową mechaniczną skrzynię biegów (biegi III i IV synchronizowane). Od 1984 roku produkowano ulepszoną wersję GAZ-53-12. 
Samochód powstawał w wielu wersjach, m.in.: wóz strażacki, wariant long-cab (dłuższa kabina pasażerska), w oparciu o GAZa-53 budowano także autobusy.
Do końca lat 80. powstawała także bliźniacza wersja - GAZ-52. Charakteryzowała się ona ładownością 2500 kg oraz silnikiem stosowanym w wersji GAZ-53F o mocy zredukowanej do 75 KM - samochód zużywał na przejechanie 100 km średnio 22 litry paliwa.
Wersje pożarnicze.
Na podwoziu GAZ-53 skonstruowano standardowy radziecki samochód pożarniczy przeznaczony dla małych miejscowości – AC-30. Produkcję pierwszego modelu AC-30(53A)-106 uruchomiono w Wargaszyńskim Zakładzie Sprzętu Przeciwpożarowego we wsi Wargaszy w obwodzie kurgańskim w 1968 roku (AC było skrótem od "awtocysterna", 53A oznaczało model podwozia GAZ-53A, a 106 było oznaczeniem modelu). Samochód miał przedłużoną 6-osobową kabinę i zabudowę z tyłu, po raz pierwszy w radzieckich samochodach oddzieloną od kabiny, co zwiększało trwałość nadwozia. W pierwszej wersji samochód miał zbiornik wody 1950 l i środka pianotwórczego 80 l i autopompę PN-30KF umieszczoną z tyłu. Zabudowa mieściła schowki na węże i osprzęt, na dachu samochód przewoził m.in. rozkładaną drabinę i rękawy do transportu węży; koło zapasowe było pod tylną częścią ramy. W 1970 roku zastąpił go ulepszony najliczniejszy model AC-30(53A)-106A, w którym zastosowano pompę PN-40U o teoretycznej wydajności 40 l/s (w praktyce moc silnika wystarczała jedynie na wydajność 30 l/s). Zbiornik wodny zmniejszono do 1900 l, a środka pianotwórczego zwiększono do 100 l. Produkcja sięgała 1000 sztuk rocznie, a do 1985 roku wyprodukowano ich ponad 15 tysięcy. W 1983 wprowadzono do produkcji także AC-30(53A)-106W, z wyższym zbiornikiem o pojemności 2040 l i 120 l środka pianotwórczego, pompą PN-40UW i dalszymi ulepszeniami. W 1985 roku oba modele zastąpił AC-30(53-12)-106W, na ulepszonym podwoziu GAZ-53-12. Nowy samochód nie spełniał jednak już radzieckich norm i został w 1988 roku zastąpiony przez model AC-30(53-12)-106G, w którym kosztem zmniejszenia kabiny do standardowej dwuosobowej, zwiększono zbiornik wody do 2850 l i środka pianotwórczego do 190 l. 
Oprócz samochodów AC-30, budowano także na podwoziu GAZ-53 uproszczone autocysterny, przede wszystkim ACU-10(53A), produkowaną przez Chmielnicki Zakład Remontowo-Mechaniczny w Chmielniku, na bazie zwykłej cysterny w latach 1969-88. Miała ona standardową kabinę i zbiornik na 4200 l wody oraz autopompę NSzN-600 na przednim zderzaku. Podobne samochody MPU-1 budowano w latach 80. w zakładzie remontowym Rostowskij we wsi Isznia w obwodzie jarosławskim.
Produkowano także drabiny samochodowe AŁ-18(52-01)-Ł2, na podwoziu GAZ-52 (AŁ – "awtolestnica").

</doc>
<doc id="2216062" url="https://pl.wikipedia.org/wiki?curid=2216062" title="GAZ-52">
GAZ-52



</doc>
<doc id="2216064" url="https://pl.wikipedia.org/wiki?curid=2216064" title="Siarhiej Wazniak">
Siarhiej Wazniak

Siarhiej Witaljewicz Wazniak (, , "Siergiej Witaljewicz Wozniak"; ur. 14 kwietnia 1962 w Korosteszowie) – radziecki oficer polityczny, działacz Komsomołu, od 1991 roku białoruski polityk i dziennikarz; w czasie wyborów prezydenckich w 2010 roku mąż zaufania opozycyjnego kandydata Uładzimira Niaklajeua; po wyborach oskarżony przez władze o organizację "masowych niepokojów", uznany przez Amnesty International za więźnia sumienia.
Życiorys.
Urodził się 14 kwietnia 1962 roku w mieście Korosteszów, w obwodzie żytomierskim Ukraińskiej SRR, ZSRR. W 1984 roku ukończył Swierdłowską Wyższą Wojskowo-Polityczną Szkołę Pancerno-Artyleryjską im. Leonida Breżniewa, uzyskując dwie specjalności wyuczone: wojskową – "oficer polityczny wojsk pancernych" i cywilną – "nauczyciel historii i wiedzy o społeczeństwie".
W latach 1979–1980 pracował jako nastawiacz przewodników łączności w zakładach „Elektrokontakt” w Biełgorodzie w Rosyjskiej FSRR. W latach 1980–1991 służył w Siłach Zbrojnych ZSRR w Uralskim Okręgu Wojskowym, Grupie Wojsk Radzieckich w Niemczech i Białoruskim Okręgu Wojskowym; początkowo jako słuchacz szkoły wojskowej, a następnie zastępca dowódcy kompanii samochodowej ds. politycznych, sekretarz komitetu Komsomołu w dywizji rakietowej, pomocnik kierownika wydziału politycznego pułku pancernego ds. komsomolskich, starszy instruktor w dziale komsomolskim zarządu politycznego okręgu. W latach 1992–1993 pracował jako korespondent, kierownik działu w gazecie „Wo Sławu Rodiny”. W 1993 roku był szefem obsługi prasowej Ludowego Ruchu Białorusi. W latach 1993–1995 pracował jako korespondent, zastępca redaktora naczelnego gazety „My i Wriemia”. W 1996 roku był instruktorem w Wydziale Organizacyjnym KC Partii Komunistów Białoruskiej (PKB). Od 1996 roku pełni funkcję redaktora naczelnego gazety białoruskich komunistów „Towariszcz”.
Działalność polityczna.
Od 1982 roku był członkiem Komunistycznej Partii Związku Radzieckiego. W 1991 roku, jeszcze podczas czynnej służby wojskowej, utworzył i kierował krajowym komitetem organizacyjnym „Za Wozrożdienije Komsomoła”. Od 1992 roku należał do PKB. W roku 1993 zwolnił się z wojska w związku z odmową opuszczenia szeregów partii. W latach 1992–1997 pełnił funkcję I sekretarza Leninowskiego Komunistycznego Związku Młodzieży Białorusi (LKZMB). W latach 1996–1997 był współprzewodniczącym Białoruskiej Narodowej Rady Organizacji Młodzieżowych i Dziecięcych. Od 1997 roku był honorowym przewodniczącym LKZMB. Od 1993 roku wchodzi w skład Biura Komitetu Centralnego Partii Komunistów Białoruskiej, od października 2009 roku noszącej nazwę "Białoruska Partia Lewicy „Sprawiedliwy świat”".
Wybory prezydenckie w 2010 roku.
W czasie wyborów prezydenckich w 2010 roku Siarhiej Wazniak był członkiem grupy inicjatywnej i mężem zaufania opozycyjnego kandydata na urząd prezydenta, Uładzimira Niaklajeua. Był także jednym z kierowników wspierającego Niaklajeua ruchu społecznego „Mów prawdę!”. 14 grudnia, na pięć dni przed wyborami, został zatrzymany przez Komitet Bezpieczeństwa Państwowego, przewieziony do Partyzanckiego Rejonowego Oddziału Spraw Wewnętrznych i po pewnym czasie wypuszczony bez sporządzenia protokołu.
Nazajutrz po wyborach, wczesnym rankiem 20 grudnia 2010 roku, w czasie fali represji wobec działaczy opozycji, Siarhiej Wazniak został zatrzymany i przewieziony do izolatki śledczej białoruskiego KGB (tzw. "amerykanki"). Wraz z nim zatrzymano dwóch innych koordynatorów ruchu „Mów prawdę”: Andreja Dzmitryjeua i Alaksandra Fiadutę. 23 grudnia władze oficjalnie uznały go za podejrzanego o organizację "masowych niepokojów" w czasie demonstracji opozycji wieczorem 19 grudnia, a zatrzymanie zamieniły na areszt. Na początku stycznia 2011 roku był jednym z nielicznych więźniów aresztowanych w związku z wyborami, do których dopuszczano adwokata. W styczniu znalazł się na liście ponad 30 osób postawionych w stan oskarżenia na podstawie art. 293 pkt. 1 i 2 Kodeksu Karnego Republiki Białorusi ("Masowe niepokoje"). 11 stycznia 2011 roku został uznany przez Amnesty International za więźnia sumienia. Ogółem spędził w izolatce śledczej KGB 41 dni. 29 stycznia został zwolniony pod warunkiem, że nie będzie opuszczać Mińska, ani informować mediów o szczegółach toczonej przeciwko niemu sprawy karnej. Po uwolnieniu skarżył się na "nieludzkie" warunki przetrzymywania i wywierany na niego nacisk psychiczny.
Poglądy.
Podczas rozpadu Związku Radzieckiego Siarhiej Wazniak opowiadał się za zachowaniem radzieckich organizacji o charakterze komunistycznym. W 1991 roku, podczas nadzwyczajnego XXII zjazdu Komsomołu, był jednym z 14 delegatów (a zarazem jedynym z białoruskiej delegacji) głosujących przeciwko samorozwiązaniu tej organizacji. W późniejszym czasie podejmował wysiłki zmierzające do odtworzenia Komsomołu. Jako polityk wyrażał niezmiennie poglądy komunistyczne. W 1993 roku zwolnił się z wojska, ponieważ nie wyraził chęci opuszczenia szeregów Partii Komunistów Białoruskiej.
Życie prywatne.
Siarhiej Wazniak jest żonaty, ma dwoje dzieci.

</doc>
<doc id="2216068" url="https://pl.wikipedia.org/wiki?curid=2216068" title="Siergiej Wozniak">
Siergiej Wozniak



</doc>
<doc id="2216069" url="https://pl.wikipedia.org/wiki?curid=2216069" title="Cmentarz żydowski w Lututowie">
Cmentarz żydowski w Lututowie

Cmentarz żydowski w Lututowie – kirkut społeczności żydowskiej niegdyś zamieszkującej Lututów. Nie wiadomo dokładnie kiedy powstał. Został zniszczony przez Niemców podczas II wojny światowej i obecnie brak na nim zachowanych nagrobków. Ma powierzchnię 1,5 ha i znajduje się na niewielkim pagórku na południowy zachód od miejscowości, na wschód od drogi krajowej nr 14.

</doc>
<doc id="2216072" url="https://pl.wikipedia.org/wiki?curid=2216072" title="GAZ-61">
GAZ-61

GAZ-61 – samochód terenowy produkowany przez firmę GAZ w latach 1941-1945. Do napędu użyto silnika R6 o pojemności 3,5 litra. Moc przenoszona była na obie osie poprzez 3-biegową skrzynię biegów. Samochód wyposażony był w mechaniczne hamulce na obu osiach.
Historia.
Samochód powstał jako następca dla nieudanego wojskowego samochodu terenowego GAZ-21 (6x4), który pozostał w fazie prototypu. Na podstawie wyników prób stało się jasne, że samochód terenowy powinien mieć napęd na wszystkie koła. Skonstruowanie takiego samochodu stało się możliwe po opracowaniu konstrukcji przegubów homokinetycznych przedniego mostu napędowego, skopiowanych z amerykańskich przegubów Weiss, których sprzedaży licencji firma odmówiła. Prace projektowe rozpoczęto we wrześniu 1938, głównym konstruktorem był Witalij Graczow. Konstrukcja samochodu oparta była na samochodzie osobowym GAZ-11. Próby pierwszego prototypu GAZ-61 rozpoczęto 10 czerwca 1939; miał on nadwozie 4-drzwiowego kabrioletu GAZ-11-40, stąd wersja ta wyróżniana jest obecnie jako GAZ-61-40. Prototyp wyposażony był w amerykański silnik R6 Dodge D-5 (87 KM), napęd samochodów seryjnych miał stanowić wzorowany na nim radziecki silnik GAZ-11, w ulepszonej wersji GAZ-11A z aluminiową głowicą, o mocy zwiększonej do 85 KM. Małoseryjne wytwarzanie samochodu rozpoczęto dopiero w 1941 roku, produkując początkowo 5 kabrioletów. Od czerwca 1941 wprowadzono do produkcji jako standardowe dla GAZ-61 czterodrzwiowe zamknięte nadwozie z samochodu GAZ-11-73 - wersja ta oznaczana jest GAZ-61-73. Zbudowano też prototyp pick-upa GAZ-61-415, który nie wszedł do produkcji. Oprócz tego 25 czerwca 1941 zbudowano prototyp lekkiego ciągnika artyleryjskiego GAZ-61-417 z odkrytym nadwoziem przystosowanym do celów wojskowych, bez drzwi (według innych informacji, oznaczonego GAZ-61-416. Według Graczowa, do końca roku powstało 36 ciągników. Miały być używane do holowania armat przeciwpancernych 57 mm ZiS-2 i zostały użyte m.in. w walkach pod Moskwą. 
Niemiecki atak na ZSRR i trudna sytuacja materiałowa, zwłaszcza braki dużych arkuszy blachy do wytłaczania, spowodowała, że produkcja GAZ-61 nie została rozwinięta. Poza tym, GAZ-61 był zbyt drogi i skomplikowany w produkcji, żeby pełnić rolę samochodu terenowego ogólnego użytku; w konsekwencji samochody te przeznaczone były przede wszystkim dla wyższych dowódców Armii Czerwonej. Duży rozstaw osi, przejęty z samochodu osobowego, również nie był optymalny dla samochodu terenowego. Zamiast tego, w oparciu o podzespoły GAZ-61, skonstruowano samochód terenowy GAZ-64. W 1941 roku powstało 181 samochodów GAZ-61, w 1942 tylko dwa, po czym ich produkcję wstrzymano. Jeszcze w 1944 roku zbudowano 9 samochodów i w 1945 roku dwa. Jedyny zachowany obecnie egzemplarz GAZ-61-73 należał do marszałka Iwana Koniewa.
Według niektórych danych, łącznie powstało 238 egzemplarzy wszystkich wersji modelu.

</doc>
<doc id="2216073" url="https://pl.wikipedia.org/wiki?curid=2216073" title="Zbigniew Kulczycki">
Zbigniew Kulczycki

Zbigniew Mieczysław Kulczycki (ur. 9 października 1916 w Krakowie, zm. 4 marca 1982 w Warszawie) – polski historyk, polityk, działacz PPR, a następnie PZPR, starosta powiatu kłodzkiego w latach 1947–1948.
Życiorys.
Urodził się w 1916 roku w Krakowie, gdzie spędził dzieciństwo i młodość. Po ukończeniu szkoły średniej studiował historię na Uniwersytecie Jagiellońskim, gdzie uzyskał magisterium. W 1934 roku jako miłośnik gór wstąpił do Polskiego Towarzystwa Tatrzańskiego. W czasie II wojny światowej w latach 1942–1944 kierownik sklepu Spółdzielni Owocowo-Warzywnej w Koprzywnicy (powiat sandomierski), działał w ruchu oporu i wstąpił do Polskiej Partii Robotniczej.
Po jej zakończeniu osiedlił się w Kłodzku, gdzie należał do ścisłego kierownictwa miejscowego komitetu PPR. Opowiadał się za zjednoczeniem tej partii z Polską Partią Socjalistyczną. 26 kwietnia 1947 roku został wybrany starostą kłodzkim po odwołaniu Wiktora Frączaka z tej funkcji, którą sprawował przez ponad rok do 31 sierpnia 1948 roku. Dał się poznać jako inicjator rozpoczęcia polskich badań nad przeszłością ziemi kłodzkiej, której celem była integracja nowej ludności z nowym miejscem zamieszkania, jaką była Kłodzczyzna. W listopadzie 1947 był jednym ze współtwórców Towarzystwa Miłośników Ziemi Kłodzkiej i jego pierwszym prezesem. Poza tym był współzałożycielem Oddziału PTT w Kłodzku.
W 1949 roku przeprowadził się do Wrocławia, gdzie objął funkcję wicewojewody wrocławskiego, a następnie przewodniczącego Komisji d.s Turystyki. W latach 1954–1960 wchodził w skład Zarządu Głównego Polskiego Towarzystwa Turystyczno-Krajoznawczego. Od 1972 roku był jego członkiem honorowym. Działał także w Towarzystwie "Polonia". Ponadto pracował w aparacie partyjnym.
Od lat 50. XX wieku wziął aktywny udział w zorganizowaniu w Opolu Wyższej Szkoły Pedagogicznej, gdzie był jednym z wykładowców. Na tej uczelni uzyskał w 1968 roku stopień naukowy doktora nauk humanistycznych w zakresie historii. Był autorem wielu opracowań o turystyce, w tym między innymi "Zarysu historii turystyki w Polsce", wydanej w 1969 roku. Zmarł w 1982 roku w Warszawie.

</doc>
<doc id="2216083" url="https://pl.wikipedia.org/wiki?curid=2216083" title="Dorothy Uhnak">
Dorothy Uhnak

Dorothy Uhnak, z d. Goldstein (ur. 24 kwietnia 1930 w Nowym Jorku, zm. 8 lipca 2006 w Greenport w stanie Nowy Jork) – amerykańska pisarka powieści kryminalnych.
Życiorys.
Uczęszczała do City College i John Jay College of Criminal Justice. 
Przez 14 lat pracowała jako policjantka (z czego 12 jako detektyw) w New York City Transit Police. 
W 1964 opublikowała autobiografię "Policewoman" ("Policjantka"). Cztery lata później zadebiutowała jako powieściopisarka książką "The Bait". W 1969 powieść ta została wyróżniona – przyznawaną przez Mystery Writers of America – Nagrodą im. Edgara Allana Poego w kategorii: „Najlepsza pierwsza powieść autora amerykańskiego”. Książka "The Bait" została sfilmowana w 1973 jako thriller telewizyjny o tym samym tytule.
Na podstawie powieści "The Investigation" ("Śledztwo") został zrealizowany w 1987 pełnometrażowy film z porucznikiem Kojakiem – "Kojak: The Price of Justice" ("Kojak: Cena sprawiedliwości"). Książka "False Witness" ("Fałszywy świadek") również została sfilmowana. Na jej podstawie powstał w 1989 tak samo zatytułowany film telewizyjny, w którym główne role zagrali: Phylicia Rashad i Philip Michael Thomas.
Dorothy Uhnak zmarła w lipcu 2006 – według raportu policji – wskutek umyślnego przedawkowania narkotyków.

</doc>
<doc id="2216084" url="https://pl.wikipedia.org/wiki?curid=2216084" title="Droga Brata Alberta">
Droga Brata Alberta

Droga Brata Alberta – ulica Zakopanego prowadząca od alei Przewodników Tatrzańskich (Kuźnice) do hotelu górskiego PTTK na Kalatówkach. Znajduje się w całości na obszarze Tatr (Dolina Bystrej) i Tatrzańskiego Parku Narodowego. Obowiązuje na niej zakaz wjazdu dla pojazdów samochodowych (z wyjątkiem pojazdów służb i uprawnionych oraz rowerów). Przeznaczona jest głównie dla pieszych i jest bardzo popularnym szlakiem turystycznym.
Droga została rozbudowana w latach 1938–1939. Ma nawierzchnię brukowaną granitowymi kamieniami (tzw. „kocie łby”). Zaczyna się od placu w Kuźnicach, na wschód od dolnej stacji kolei linowej Kasprowy Wierch. Prowadzi cały czas na południe i dość stromo w górę obok elektrowni wybudowanej przez hrabiego Władysława Zamoyskiego w latach 1884–1905. Przy drodze punkt pobierania opłat za wstęp do parku narodowego. Po zachodniej stronie, w zboczach Krokwi w kilku miejscach znajdują się źródełka z wodą.
W odległości 0,8 km od Kuźnic po prawej stronie na zbocza Krokwi odgałęzia się inna droga i szlak turystyczny do klasztoru Albertynów na Śpiącej Górze. Zaraz powyżej, po lewej stronie drogi znajduje się klasztor Albertynek na Kalatówkach. Za terenem klasztoru szlak turystyczny rozwidla się; jedna nitka prowadzi na lewo, druga prosto dalej Drogą Brata Alberta.
Przy hotelu na Kalatówkach, na wysokości 1195 m n.p.m. brukowana Droga Brata Alberta kończy się. Ma długość 1,6 km, jej czas przejścia w górę wynosi 30 min. Różnica wysokości 184 m.

</doc>
<doc id="2216085" url="https://pl.wikipedia.org/wiki?curid=2216085" title="Droga brata Alberta">
Droga brata Alberta



</doc>
<doc id="2216089" url="https://pl.wikipedia.org/wiki?curid=2216089" title="Marie Keyrouz">
Marie Keyrouz

Siostra Marie Keyrouz (pisane również Kairouz, ur. 1963) – śpiewaczka (wykonawczyni muzyki kościołów wschodnich), muzykolożka, antropolożka i siostra zakonna.
Urodziła się w Dajr al-Ahmar, w Libanie, w pobliżu starożytnego miasta Baalbek. Wychowana jako maronitka, po wstąpieniu do zgromadzenia zakonnego Sióstr Bazylianek Soarytek, złożyła śluby w greckokatolickim Kościele melchickim.
Mając wielorakie zainteresowania podjęła studia na kilku kierunkach równocześnie, uzyskując w 1991 doktorat z muzykologii i antropologii na paryskiej Sorbonie, studiowała też w Uniwersytecie Świętego Józefa w Bejrucie i klasyczną muzykę orientalną (śpiew) na Université Saint-Esprit de Kaslik, również w Libanie. Interesowała się m.in. pieśniami wschodnich („orientalnych”) Kościołów. W wyniku jej długotrwałych poszukiwań powstał zbiór pieśni, które zachowały się w jedynie starych rękopisach greckich, syryjskich czy arabskich albo nawet tylko w przekazie ustnym.
Jej pierwsza płyta z pieśniami: "Chant byzantin" (1989) była dużym zaskoczeniem, nie tylko z uwagi na specyficzny repertuar (połączenie liturgii chrześcijańskiej z improwizowanym arabskim śpiewem i arabskim językiem), ale i na niepowszednie możliwości głosowe wykonawczyni. Kolejne jej albumy zawierały pieśni maronickie, melchickie, chorały ambrozjańskie czy gregoriańskie. Podczas nagrań towarzyszy jej najczęściej niewielka grupa arabskich muzyków z prowadzonego przez nią zespołu L'Ensemble de la Paix.
Jest założycielką-prezeską Instytutu Muzyki Sakralnej (L'Instituit International de Chant Sacré) w Paryżu, promując badania nad dawnymi pieśniami sakralnymi. Jest także autorką książek.

</doc>
<doc id="2216098" url="https://pl.wikipedia.org/wiki?curid=2216098" title="Kornin">
Kornin



</doc>
<doc id="2216099" url="https://pl.wikipedia.org/wiki?curid=2216099" title="Ił-80">
Ił-80

Ił-80 (ros. Ил-80) – radziecki, a następnie rosyjski samolot pełniący funkcję powietrznego stanowiska dowodzenia prezydenta i dowódcy sił zbrojnych na wypadek wojny. Maszyna powstała w oparciu o konstrukcję samolotu pasażerskiego Ił-86. Oznaczenie kodowe NATO – Maxdome.
Historia.
Samolot powstał jako strategiczny samolot dowodzenia mający uzupełnić flotę maszyn Ił-22 Zebra pełniących podobne funkcje. Aby sprostać zadaniu wybrano największą i najpojemniejszą wówczas dostępną maszynę, pasażerski Ił-86. Prototyp samolotu wzniósł się do swojego pierwszego lotu 29 maja 1985 roku. Maszyna nie była wówczas jeszcze wyposażona w specjalistyczne systemy łączności. Samolot z zainstalowanymi systemami po raz pierwszy wzbił się w powietrze 5 marca 1987 roku. Na początku lat 90. XX wieku wybudowano cztery maszyny oznaczone numerami CCCP-86146 i kolejno do -49. Po rozpadzie Związku Radzieckiego samoloty otrzymały znaki RA-86146 i kolejne do numeru -49. W 1990 roku z pokładu Ił-80 wydano po raz pierwszy rozkaz odpalenia międzykontynentalnej rakiety balistycznej. Informacje opisujące zakres zmian dokonany w nowej maszynie są bardzo skąpe. Pierwszy publiczny pokaz nowego samolotu odbył się w Achtubińsku na wystawie statycznej z okazji rocznicy istnienia 929. Państwowego Instytutu Badań Lotniczych. W locie maszynę można było oglądać po raz pierwszy publicznie 9 maja 2010 roku na paradzie w Moskwie z okazji 65. rocznicy zwycięstwa nad hitlerowskimi Niemcami. Na stałe cztery wybudowane samoloty o numerach 86146, -47, -48 i -49 stacjonują w 6991. Bazie Lotnictwa Transportowego w Czkałowsku. W 2006 roku rozpoczęto program modernizacji samolotów, którym objęte będą wszystkie maszyny.
Konstrukcja.
Ił-80 konstrukcyjnie oparty jest na modelu Ił-86. W porównaniu z pierwowzorem zmieniono całkowicie wyposażenie kabiny. Samolot pozbawiono okien pasażerskich i niektórych drzwi. Maszyna otrzymała system pobierania paliwa w powietrzu. Sonda do pobierania umieszczona jest na dziobie maszyny. Najbardziej charakterystyczną cechą nowego samolotu jest duża owiewka na kadłubie, w jego przedniej części. Umieszczone są tam anteny systemów łączności satelitarnej. W dużo mniejszej owiewce, na kadłubie przed statecznikiem pionowym samolotu znajdują się prawdopodobnie anteny systemu łączności "Asteroid-S". Z tyłu, u dołu kadłuba znajduje się antena linowa systemu łączności w zakresie bardzo niskich częstotliwości "Fregat", przeznaczona do łączności z atomowymi okrętami podwodnymi. Antena nawinięta jest na bęben i wysuwana podczas lotu w powietrze. Jej długość może sięgać kilku kilometrów. Na końcu anteny zainstalowano stabilizujący ją w powietrzu po wyciągnięciu stożek. Pod skrzydłami, pomiędzy wewnętrznymi silnikami a kadłubem umieszczono dodatkowe pojemniki będące źródłem prądu dla zainstalowanych na pokładzie systemów. W pojemnikach mieszczą się silniki turbinowe AI-24UB oraz prądnice. Informacje dotyczące zainstalowanych na pokładzie układów i systemów mają charakter poszlakowy. Rosja nigdy nie ujawniła informacji opisujących wyposażenie samolotów.

</doc>
<doc id="2216101" url="https://pl.wikipedia.org/wiki?curid=2216101" title="Refrakcja atmosferyczna">
Refrakcja atmosferyczna

Refrakcja atmosferyczna – zjawisko ugięcia promieni świetlnych w atmosferze ziemskiej. Jeżeli ugięciu ulega światło docierające do ziemskiego obserwatora spoza atmosfery (od innych ciał niebieskich), zjawisko nazywamy refrakcją astronomiczną. Powoduje ona pozorne przesunięcie obserwowanego położenia obiektów astronomicznych na niebie. Jeżeli ugięciu ulega światło docierające od innych obiektów na Ziemi, mówimy o refrakcji ziemskiej. Ma ona znaczenie w geodezji i nawigacji. Refrakcja ziemska jest też odpowiedzialna za powstawanie miraży.
Mechanizm zjawiska.
Atmosfera ziemska jest ośrodkiem niejednorodnym. Współczynnik załamania światła w powietrzu zależy od jego gęstości (zgodnie ze wzorem Lorentza-Lorenza), a także w pewnej mierze od wilgotności. Gęstość powietrza zależy od ciśnienia i temperatury, zależących z kolei od wysokości. Współczynnik załamania światła w atmosferze zmienia się więc z wysokością od wartości 1 w przestrzeni kosmicznej, do ok. 1,000293 przy powierzchni Ziemi (w temperaturze 0 °C i pod ciśnieniem normalnym).
Promień świetlny, padający na taki niejednorodny ośrodek pod pewnym kątem do kierunku zmian współczynnika załamania, ulega ugięciu (refrakcji) i wędruje w ośrodku po krzywej. Dobrym przybliżeniem ośrodka niejednorodnego jest ośrodek złożony z cienkich jednorodnych warstw, każda o innym stałym współczynniku załamania. Na granicy kolejnych warstw następuje załamanie promienia, zgodnie z prawem Snella, promień biegnie więc po linii łamanej, zmieniając kierunek na każdej granicy warstw (rysunek). W granicy nieskończenie małej grubości warstw łamana ta przechodzi w gładką krzywą.
Efektem takiego przebiegu światła jest zmiana kierunku – promień opuszczający ośrodek porusza się w ogólności pod innym kątem, niż promień do niego wchodzący. Wielkość tego ugięcia zależna jest od zmienności współczynnika załamania, a także od kąta pod jakim promień wpada do ośrodka. Dla promieni wpadających równolegle do gradientu współczynnika załamania ugięcie nie występuje.
Chociaż o refrakcji mówi się najczęściej w odniesieniu do światła widzialnego, zjawisko to dotyczy, w różnym stopniu, także innych typów promieniowania elektromagnetycznego przechodzącego przez atmosferę ziemską.
Refrakcja astronomiczna.
Refrakcja atmosferyczna ma wpływ na większość obserwacji astronomicznych prowadzonych z powierzchni Ziemi. Światło, przechodząc przez coraz gęstsze warstwy atmosfery, ugina się w kierunku „do Ziemi”, przez co rejestrowane jest pod większym kątem (dalej od horyzontu), niż wskazywałoby na to rzeczywiste położenie jego źródła. Dlatego refrakcja powoduje przede wszystkim zmniejszenie odległości zenitalnej obserwowanych ciał niebieskich. Zależność refrakcji od odległości zenitalnej powoduje zniekształcenia obserwowanych obiektów, widoczne przede wszystkim tuż nad samym horyzontem, gdzie refrakcja jest najsilniejsza. Zjawisko dyspersji powoduje, że refrakcja atmosferyczna zależy od długości fali światła, co utrudnia precyzyjne pomiary spektroskopowe punktowych źródeł. Wreszcie, gradienty temperatury i ciśnienia w atmosferze i wywołane nimi ruchy powietrza powodują, że refrakcja nie jest stała w czasie. Obserwowane obiekty wydają się drgać i migotać, a ich obrazy „rozmywają się”, ograniczając rozdzielczość kątową, z jaką można prowadzić obserwacje.
Zmiana odległości zenitalnej ciał niebieskich.
Refrakcja atmosferyczna zmienia pozornie położenie obiektów na niebie, przesuwając je w stronę zenitu, czyli zmniejszając odległość zenitalną. Efekt ten znika dla obiektów w zenicie i rośnie z rosnącą odległością zenitalną. W odległości 45° od zenitu przesunięcie wynosi ok. 1 minuty kątowej, 3,5 minuty przy 75°, a w pobliżu horyzontu rośnie bardzo szybko, osiągając na horyzoncie wielkość ok. 35 minut kątowych (dla temperatury 0 °C i ciśnienia 760 mm Hg). Powyższe wartości poprawek położenia zależą silnie od lokalnych warunków w miejscu obserwacji (przede wszystkim temperatury i ciśnienia powietrza). Wzrost temperatury o 10 °C zmniejsza poprawkę o ok. 3%, wzrost ciśnienia o 10 mm Hg zwiększa ją o ok. 2%. Dlatego rzeczywista poprawka na refrakcję na horyzoncie waha się w granicach 30–40 minut kątowych.
Aby zminimalizować wpływ tego efektu na wyznaczanie pozycji ciał niebieskich, astronomowie starają się tak zaplanować obserwacje, by obserwowany obiekt znajdował się w pobliżu zenitu, oraz dodają do wyznaczonych pozycji poprawkę na refrakcję. Dla odległości zenitalnych poniżej 45° poprawka na refrakcję może być wyznaczona ze wzoru:
gdzie formula_2 jest odległością zenitalną, zaś formula_3 zależy od stanu atmosfery. Przykładowo, dla temperatury 0 °C i ciśnienia 760 mm Hg formula_3 = 60,1″. Dla większych odległości zenitalnych poprawka na refrakcję wyznaczana jest ze specjalnych tablic lub za pomocą odpowiednich programów komputerowych.
Refrakcja zenitalna.
Stwierdzenie, że refrakcja znika dla promieni świetlnych biegnących pionowo, jest prawdziwe dla atmosfery idealnej, której gęstość zależy tylko od wysokości (nie ma poziomych gradientów gęstości). W rzeczywistości założenie to nie jest zazwyczaj spełnione. Warstwy stałej gęstości mogą być lekko nachylone w stosunku do poziomu, a niewielkie przesunięcie refrakcyjne pojawia się także dla obiektów w zenicie. Efekt ten nazywany jest refrakcją zenitalną lub refrakcją anomalną. Odchylenie to jest niewielkie; w typowych warunkach wynosi kilka setnych sekundy kątowej. W szczególnych sytuacjach, na przykład w rejonach górskich, może być jednak większe i przekraczać 0,1 sekundy.
Zmiana czasów wschodu i zachodu.
Za moment wschodu bądź zachodu ciała niebieskiego uważa się w astronomii moment, gdy odległość zenitalna tego ciała wynosi 90°, czyli jego środek znajduje się na geometrycznym horyzoncie miejsca obserwacji, zakładając, że obserwator jest umieszczony na poziomie ziemi. Ponieważ refrakcja zmienia odległość zenitalną ciał niebieskich, wpływa ona również na moment wschodu i zachodu. Obiekt obserwowany na horyzoncie w rzeczywistości znajduje się o kilkadziesiąt minut kątowych poniżej niego. Refrakcja sprawia więc, że obiekty wschodzą wcześniej i zachodzą później, niż działoby się to przy braku atmosfery.
Wielkość tej zmiany zależy od deklinacji obserwowanego obiektu, szerokości geograficznej miejsca obserwacji i stanu atmosfery. Na przykład dla szerokości geograficznej Warszawy w najdłuższym dniu w roku refrakcja przyspiesza wschód Słońca średnio o 7 minut i o tyle samo opóźnia jego zachód, przedłużając w ten sposób dzień o prawie kwadrans. Szczególnie duży efekt występuje na biegunach, gdzie refrakcja przyspiesza wschód Słońca o dwie doby i o tyle samo opóźnia jego zachód (rozpoczęcie nocy polarnej). Takie zjawisko można zaobserwować np. w Murmańsku, gdzie w pierwszym i drugim dniu (tj.11 i 12 stycznia) po okresie nocy polarnej słońce jest widoczne, mimo że nawet w zenicie znajduje się poniżej linii horyzontu.
Kalendarze astronomiczne i programy komputerowe obliczające czasy wschodu i zachodu Słońca i Księżyca uwzględniają zawsze w wyliczanych czasach średnią refrakcję. Ze względu jednak na opisane powyżej zmiany refrakcji z powodu stanu atmosfery, rzeczywiste czasy wschodu i zachodu mogą różnić się od obliczonych. Dla niezbyt dużych szerokości geograficznych różnice te nie przekraczają kilku minut. Ponieważ parametry atmosfery są nieprzewidywalne na więcej niż kilka dni naprzód, kalendarze nigdy nie podają czasów wschodu i zachodu z dokładnością większą niż minutowa.
Zniekształcenie tarcz Słońca i Księżyca w pobliżu horyzontu.
W wypadku obiektów rozciągłych, jak tarcze Słońca i Księżyca, refrakcja może powodować ich zniekształcenie. Najczęściej zjawisko widoczne jest jako pozorne spłaszczenie tarczy i jest najsilniejsze nisko nad horyzontem. Widoczna z Ziemi tarcza słoneczna ma przeciętnie średnicę ok. 32 minut kątowych. Wpływ refrakcji powoduje, że w chwili, gdy tarcza słońca dolnym brzegiem „dotyka” horyzontu, ma ona wysokość ok. 27 minut kątowych. Bardzo silna zależność refrakcji od wysokości w obszarze tuż nad horyzontem powoduje, że kształt jej jest przy tym niesymetryczny – w dolnej części spłaszczenie jest silniejsze niż w górnej.
Podobnie jak w wypadku innych zjawisk refrakcyjnych, poziome i pionowe gradienty temperatury w atmosferze mogą istotnie zmodyfikować przebieg zjawiska, nadając tarczom bardziej złożone kształty lub tworząc ich dodatkowe obrazy. Przykładem takiego rzadkiego i bardziej złożonego zjawiska refrakcyjnego może być zielony promień obserwowany czasem przy zachodzie Słońca.
Drgania atmosfery i seeing.
Atmosfera ziemska nie jest statyczna, powietrze jest w ciągłym ruchu, tak pionowym (konwekcja), jak i poziomym (wiatr). Masy powietrza o różnej temperaturze i wilgotności przemieszczają się i mieszają się ze sobą, powodując nieustanne niewielkie, ale szybkie zmiany odchylenia refrakcyjnego, a także jego niejednorodność. Gołym okiem zjawisko to jest widoczne jako migotanie gwiazd – niejednorodności i ruchy powietrza w atmosferze powodują, że zachowuje się ona jak soczewka o nieustannie zmieniającej się ogniskowej, która na zmianę skupia i rozprasza światło gwiazdy, powodując pozorne zmiany jasności. Wielkość tych drgań i niejednorodności astronomowie nazywają "seeingiem". „Dobry "seeing"” oznacza, że atmosfera jest spokojna, obrazy obiektów w teleskopie są ostre, a drgania niewielkie.
Efektem drgań jest nieustanne przemieszczanie się obrazu obiektu w teleskopie, powodujące rozmywanie się obrazu i utratę szczegółów. Niejednorodności z kolei powodują, że przy dużych powiększeniach obraz punktowego źródła nie jest punktem ani jednorodną plamą, lecz ma złożoną strukturę, widoczną na zdjęciach wykonanych z krótkim czasem naświetlania (obraz obok). Struktura ta szybko się zmienia. Już dla teleskopów o aperturze kilkudziesięciu centymetrów efekty te ograniczają zdolność rozdzielczą instrumentu bardziej niż dyfrakcja światła na jego obiektywie. Efekty te stanowią najpoważniejsze ograniczenie rozdzielczości dla obserwacji astronomicznych prowadzonych z powierzchni ziemi.
Dla zredukowania wpływu drgań atmosfery na obserwacje astronomiczne i poprawienia rozdzielczości stosuje się rozmaite techniki. Istotny jest dobór miejsca obserwacji – duże teleskopy ustawia się z reguły w miejscach wysoko położonych i charakteryzujących się spokojną atmosferą. Wpływ drgań atmosfery jest najmniejszy w pobliżu zenitu (ponieważ światło ma wtedy najkrótszą drogę do przebycia w atmosferze), precyzyjne obserwacje wykonuje się więc dla obiektów położonych możliwie blisko zenitu. Rozdzielczość obrazów jasnych obiektów uzyskanych w klasycznych teleskopach można ponadto poprawiać, stosując techniki takie jak interferometria plamkowa.
Duże nowoczesne teleskopy stosują zaawansowane rozwiązania techniczne: optykę aktywną lub optykę adaptatywną, by zniwelować wpływ drgań atmosfery na obraz obserwowanego obiektu. W rozwiązaniach tych niejednorodności i drgania atmosfery korygowane są przez odpowiednio szybkie zmiany kształtu specjalnego zwierciadła stanowiącego część układu optycznego teleskopu.
Refrakcja ziemska.
Refrakcją ziemską nazywamy wpływ refrakcji atmosferycznej na obserwację obiektów znajdujących się na Ziemi, w pewnej odległości od obserwatora. Promień świetlny wysłany przez obiekt na powierzchni Ziemi nie wędruje po linii prostej, lecz ugina się w atmosferze. Z tych samych przyczyn, dla których refrakcja astronomiczna jest największa dla obiektów w pobliżu horyzontu, efekt refrakcji ziemskiej najsilniejszy jest dla promieni wysłanych równolegle do powierzchni Ziemi. Zjawisko jest istotne przede wszystkim w geodezji, gdzie dokonuje się precyzyjnych pomiarów kątów, pod jakimi widoczne są odległe obiekty. Ugięcie promieni świetlnych w atmosferze wywołuje niewielkie zmiany tych kątów, wpływające na wyniki pomiarów.
Podobnie jak w wypadku refrakcji astronomicznej, wielkość ugięcia zależy od stanu atmosfery: ciśnienia, temperatury i wilgotności. Często stosowanym w geodezji przybliżeniem jest założenie, że krzywizna toru promienia świetlnego jest stała (czyli że światło biegnie po łuku okręgu) i opisanie jej jedną liczbą zwaną współczynnikiem refrakcji. Zdefiniowany jest on jako stosunek promienia krzywizny Ziemi do promienia krzywizny toru światła:
gdzie formula_6 jest promieniem krzywizny kuli ziemskiej (ok. 6370 km), a formula_7 promieniem krzywizny toru światła. Współczynnik formula_8 jest tablicowany w funkcji temperatury, ciśnienia atmosferycznego i wilgotności powietrza. W warunkach klimatycznych panujących w Polsce współczynnik ten wynosi przeciętnie ok. 0,13, czyli krzywizna toru promienia światła biegnącego równolegle do powierzchni Ziemi jest ok. 8 razy mniejsza od krzywizny samej Ziemi. Odpowiada to odchyleniu promienia świetlnego od geometrycznej prostej o ok. 1 cm na drodze 1 km. Odchylenie to rośnie proporcjonalnie do kwadratu odległości, na odległości 10 km przekracza już 1 metr.
Założenie o stałości krzywizny nie jest spełnione, jeżeli promień świetlny biegnie pod większym kątem do powierzchni Ziemi, na przykład przy wyznaczaniu wysokości szczytów górskich metodą niwelacji trygonometrycznej. Zmienność ciśnienia i temperatury powietrza z wysokością powoduje, że gradient współczynnika załamania na drodze światła nie jest stały, przez co tor nie jest łukiem okręgu. Równanie toru promienia można rozwiązać, zakładając określoną zależność ciśnienia i temperatury od wysokości i otrzymać w ten sposób poprawkę na refrakcję.
Także przy precyzyjnej niwelacji geometrycznej, posługującej się poziomo biegnącymi promieniami światła, założenie stałości krzywizny może nie być wystarczające ze względu na lokalne niejednorodności atmosfery. Powodują one, że promień wypuszczony równolegle do powierzchni Ziemi nie biegnie po łuku okręgu, lecz po bardziej złożonej krzywej. W sytuacjach takich stosowane są rozbudowane modele matematyczne umożliwiające na podstawie parametrów, takich jak temperatura i ciśnienie atmosfery, nasłonecznienie, wilgotność i ukształtowanie terenu, odtworzyć rozkład temperatury powietrza i ruchy atmosfery w miejscu obserwacji i na tej podstawie precyzyjnie wyliczyć ugięcie promieni świetlnych, a więc i poprawkę na refrakcję.
Zjawisko refrakcji ziemskiej powoduje, że na morzu widoczny horyzont (widnokrąg) leży przeciętnie o 8% dalej, niż horyzont geometryczny, obliczony przy założeniu prostoliniowego rozchodzenia się światła.
Miraże.
Podane powyżej wielkości refrakcji ziemskiej dotyczą warunków typowych, w których pionowe zmiany gęstości powietrza wynikają głównie ze zmian ciśnienia z wysokością. Duży pionowy gradient temperatury może istotnie zmienić wielkość refrakcji. Jeżeli temperatura powietrza przy powierzchni Ziemi jest znacznie wyższa od wyżej położonych warstw, możliwe jest odwrócenie kierunku ugięcia, na kierunek od Ziemi. W takiej sytuacji obserwujemy zjawisko mirażu dolnego – pozornego odbicia światła od powierzchni Ziemi (zjawisko często widoczne nad rozgrzaną słońcem nawierzchnią asfaltową). W odwrotnym przypadku, gdy temperatura powietrza przy powierzchni Ziemi jest znacznie niższa, niż w wyższych warstwach, ugięcie może być większe, niż zakrzywienie skorupy ziemskiej. Dochodzi wtedy do zjawiska mirażu górnego – obiekty położone za horyzontem stają się widoczne powyżej niego.

</doc>
<doc id="2216102" url="https://pl.wikipedia.org/wiki?curid=2216102" title="Refrakcja ziemska">
Refrakcja ziemska



</doc>
<doc id="2216103" url="https://pl.wikipedia.org/wiki?curid=2216103" title="Krzysztof Aleksander Komorowski">
Krzysztof Aleksander Komorowski

Krzysztof Aleksander Komorowski herbu Dołęga Odmienna (zm. 21 września 1708) – wojewoda brzeskolitewski w latach 1702–1708.
Przedstawiciel średniozamożnej rodziny szlacheckiej pochodzącej z Mazowsza, a osiadłej w Wielkim Księstwie Litewskim w powiecie wiłkomierskim. Był kolejno stolnikiem wiłkomierskim od 1674, , chorążym wiłkomierskim 1685, podkomorzym wiłkomierskim 1687, marszałkiem 1689 (nie utrzymał się), starostą wołkowyskim od 1691, kuchmistrzem litewskim od 1692 i wojewodą brzeskim od 15 września 1702.
Elektor Jana III Sobieskiego z powiatu wiłkomierskiego w 1674 roku.
Poseł sejmiku wiłkomierskiego na sejm 1677 roku, sejm zwyczajny 1688 roku, sejm nadzwyczajny 1688/1689 roku, sejm 1690 roku, poseł sejmiku wołkowyskiego na sejm nadzwyczajny 1693 roku, sejm 1695 roku. Jako deputat podpisał "pacta conventa" Augusta II Mocnego. Poseł wołkowyski na sejm koronacyjny 1697 roku. Poseł wołkowyski na sejm zwyczajny pacyfikacyjny 1699 roku. W okresie wojny domowej 1704-1706 latem 1706 r. przeszedł na stronę Stanisława Leszczyńskiego.
Kiedy przebywał w Prusach w l. 1706–1708, Ludwik Konstanty Pociej zajął mu starostwo wołkowyskie.

</doc>
<doc id="2216104" url="https://pl.wikipedia.org/wiki?curid=2216104" title="Reckoner">
Reckoner

Reckoner – ballada electrorockowa angielskiej grupy Radiohead, wydana jako trzeci oficjalny singiel pochodzący z ich siódmego albumu "In Rainbows". Udostępniono go w formacie cyfrowym do pobrania 23 września 2008 roku. Utwór dotarł do 74. pozycji na UK Singles Chart. Serwis muzyczny Pitchfork umieścił utwór na 254. miejscu wśród najlepszych utworów dekady.
Teledysk.
Wideoklip zrealizowany został przez twórcę animacji Clementa Picona (oficjalnie jako Virtual Lasagne). Jego koncepcja wygrała w konkursie ogłoszonym przez Radiohead oraz studio animacji Aniboom, którego wyniki ogłoszone zostały w październiku 2008 roku. Przedstawia on wymieranie pełnego zieleni miejsca, co ma pokazywać wykorzystywanie lasów przez ludzkość.
Utwór na koncertach.
Piosenka była wykonywana na żywo, zarówno przez zespół, jak i wokalistę Thoma Yorke’a od 2007 roku.

</doc>
<doc id="2216106" url="https://pl.wikipedia.org/wiki?curid=2216106" title="Artrodeza">
Artrodeza

Artrodeza, zwana również sztuczną ankylozą jest operacyjnym wytworzeniem w stawie osteogenezy pomiędzy dwiema kośćmi wskutek interwencji chirurgicznej i ma na celu trwałe usztywnienie stawu uniemożliwiając jego późniejsze zginanie.
Artrodezę stosuje się w celu wyeliminowania niewyleczalnego bólu stawów, który nie może być usunięty przez analgetyki (środki przeciwbólowe), zastosowanie ortezy lub innych klasycznych metod. Typowym powodem takiego bólu są:
Artrodezę stosuje się najczęściej do usztywniania:
Dawniej artrodeza była stosowana jako standardowy zabieg usuwający ból w operacjach stawu kolanowego i stawu biodrowego, obecnie jest stosowana wyjątkowo. Dominującym zabiegiem przywracającym użytkowość tych stawów (i przywracającym mobilność – co wyklucza artrodeza) stało się wszczepienie endoprotezy.
Techniki.
Artrodeza może być wykonana na kilka sposobów:
Po operacji.
Artrodeza jest zwykle czasowo wzmacniana poprzez wykonanie zespolenia metalowego wewnętrznego lub założenie stabilizatora zewnętrznego. Są one usuwane po okresie przebudowy kostnej miejsca artrodezy, po kilku tygodniach (stabilizator) lub miesiącach czy latach (zespolenia wewnętrzne).

</doc>
<doc id="2216107" url="https://pl.wikipedia.org/wiki?curid=2216107" title="Großbreitenbach">
Großbreitenbach

Großbreitenbach – miasto i gmina "(Landgemeinde)" w Niemczech w kraju związkowym Turyngia, w powiecie Ilm. Do 31 grudnia 2018 siedziba wspólnoty administracyjnej Großbreitenbach.
1 stycznia 2019 do miasta przyłączono następujące gminy: Altenfeld, Böhlen, Friedersdorf, Gillersdorf, Herschdorf, Neustadt am Rennsteig oraz Wildenspring. Stały się one automatycznie jego dzielnicami.
Współpraca.
Miejscowości partnerskie:

</doc>
<doc id="2216108" url="https://pl.wikipedia.org/wiki?curid=2216108" title="Grossbreitenbach">
Grossbreitenbach



</doc>
<doc id="2216110" url="https://pl.wikipedia.org/wiki?curid=2216110" title="Vector W2">
Vector W2

Vector W2 – supersamochód z 1978 roku. Samochód firmy Vector Aeromotive Corporation to drugie auto tego producenta. Prototyp miał swoją premierę w 1973 roku. Model prototypowy przejechał 100 000 mil (160 000 km), to rekord wśród prototypów. Właściciel, Gerald Wiegert określił cenę sprzedaży auta na 150.000 dolarów amerykańskich, ale samochód nie został sprzedany. Auto charakteryzowało się bardzo agresywnym kształtem w postaci klina. Wnętrze posiadało klimatyzację, zestaw komputerów pokładowych sprawdzających stan silnika, ciśnienia, temperatur cieczy i wysokiej klasy radio odbiornik firmy Blaupunkt. Fotele pochodziły z firmy Recaro. W aucie zastosowano wyrafinowaną budowę klatkową a w produkcji użyto wysokiej klasy materiałów aluminiowych, w tym po raz pierwszy części z karbonu. Mimo znacznej szerokości (auto było jednym z najszerszych na rynku) i kolosalnych rozmiarów opon, szczególnie na tylnej osi, masa własna nie przekraczała 1300 kg. Prędkość maksymalna nie została nigdy określona w sposób niezależny. Poproszono Geralda Wiegerta, ten jednak odmówił zgody na przeprowadzenie niezależnych pomiarów prędkości. Czasopismo motoryzacyjne Auto Becker z Düsseldorfu zorganizowało test porównawczy na lotnisku w Kolonii z innymi autami, takimi jak Ferrari 512 BB, De Tomaso Pantera i Lamborghini Countachem, w którym auto osiągnęło prędkość maksymalną 322 km/h, a nie jak zapewniał producent 389 km/h.

</doc>
<doc id="2216112" url="https://pl.wikipedia.org/wiki?curid=2216112" title="Langewiesen">
Langewiesen

Langewiesen – dzielnica miasta Ilmenau w Niemczech w kraju związkowym Turyngia, w powiecie Ilm. Do 5 lipca 2018 miasto.
Współpraca.
Miejscowości partnerskie:

</doc>
<doc id="2216115" url="https://pl.wikipedia.org/wiki?curid=2216115" title="August Nikolai">
August Nikolai

August Nikolai (ur. 19 lutego 1906, zm. 1980 Bergen) – nauczyciel, kierownik szkoły w Somsiorach, absolwent niemieckiego seminarium w Bydgoszczy, kierownik domu modlitw ewangelików w Somosiorach, komisarz Selbstschutzu. 
Życiorys.
Ukończył niemieckie seminarium nauczycielskie w Bydgoszczy. Początkowo nauczał w Rypinie, a potem w Somsiorach. Był kierownikiem szkoły dla dzieci mniejszości niemieckiej w Somosiorach oraz kierował tamtejszym ewangelickim domem modlitwy gdzie prowadził werbunek do organizacji mniejszości niemieckiej o profilu narodowo-socjalistycznym. Po wkroczeniu wojsk niemieckich 7 września stanął na czele miejscowego Selbstschutzu, który na podstawie sporządzonych przez niego imiennych list dokonywał masowych rozstrzeliwań nauczycieli polskich oraz polskich działaczy społecznych, posiadaczy ziemskich i inteligencji. Po rozwiązaniu Selbstschutzu wcielony do SS. Po zakończeniu II wojny światowej internowany został w strefie amerykańskiej. Zwolniony z obozu jenieckiego osiadł w Niemczech Zachodnich. Poszukiwany po wojnie przez polski wymiar sprawiedliwości oraz Główną Komisję Badania Zbrodni Hitlerowskich w Polsce. Ścigany przez prokuraturę w Bydgoszczy jako podejrzany o dokonanie przestępstw z art.1 pkt.1 dekretu z 21 VIII 1944 roku, że będąc członkiem Selbstschutzu w latach 1938-1940 dopuścił się morderstw na ludności polskiej i żydowskiej w powiecie rypińskim m.in. w tzw. „Domu Kaźni” w Rypinie. W wyniku sprawy sądowej prowadzonej przez prokuraturę oznaczonej numerem II DS 35/64 zarówno August Nikolai jak i jego towarzysze nie zostali skazani.

</doc>
<doc id="2216116" url="https://pl.wikipedia.org/wiki?curid=2216116" title="Stadtilm">
Stadtilm

Stadtilm – miasto w Niemczech w kraju związkowym Turyngia, w powiecie Ilm.
Współpraca.
Miejscowości partnerskie:

</doc>
<doc id="2216117" url="https://pl.wikipedia.org/wiki?curid=2216117" title="Wytyczne EASE">
Wytyczne EASE



</doc>
<doc id="2216118" url="https://pl.wikipedia.org/wiki?curid=2216118" title="Mistrzostwa Świata FIBT 1961">
Mistrzostwa Świata FIBT 1961

Mistrzostwa Świata FIBT 1961 odbyły się 15 lutego 1961 w amerykańskiej miejscowości Lake Placid, gdzie rozegrano konkurencję męskich dwójek i czwórek bobslejowych.

</doc>
<doc id="2216121" url="https://pl.wikipedia.org/wiki?curid=2216121" title="Adalbert (arcybiskup Hamburga)">
Adalbert (arcybiskup Hamburga)

Adalbert (ur. ok. 1000 r., zm. 16 marca 1072 w Goslar) – arcybiskup Hamburga-Bremy od 1043 roku, bliski współpracownik i jedna z najważniejszych postaci na dworze królów Niemiec w połowie XI wieku.
Życie.
Adalbert pochodził z turyńskiego rodu hrabiów Goseck, prawdopodobnie spokrewnionych z późniejszymi Wettinami. Przeznaczony przez matkę do kariery duchownej i oddany do szkoły katedralnej w Halberstadt, został tam kanonikiem, a w 1032 roku prepozytem. W 1043 roku król niemiecki (i późniejszy cesarz) Henryk III Salicki wyznaczył go na arcybiskupa Hamburga-Bremy. Od tego momentu Adalbert był ważną postacią na królewskim dworze (m.in. kluczowym wykonawcą polityki Henryka w północnej Rzeszy), a także zaczął realizować szeroko zakrojone plany związane z rozwojem objętej przez siebie diecezji.
W 1045 roku prawdopodobnie uczestniczył w wyprawie króla przeciwko Lucicom, z kolei w 1046 roku był z nim w Rzymie. Być może to on był Adalbertem, wymienianym w źródłach jako cesarski kanclerz Włoch. Podczas wyprawy włoskiej Henryk III zaproponował Adalbertowi nawet stanowisko papieża, Adalbert jednak odmówił, wysuwając zamiast siebie swego przyjaciela Suidgera (późniejszego Klemensa II). Główny swój wysiłek kierował jednak na rozwój diecezji.
Podjął intensywną pracę ewangelizacyjną w Skandynawii (wysyłał misje także do Finlandii, na Orkady, Islandię i Grenlandię) oraz wśród Słowian, gdzie wspomagał je chrześcijański książę Obodrytów Gotszalk. Plany władców skandynawskich, którzy pragnęli uzyskać własne arcybiskupstwa, uniezależniając się w ten sposób od arcybiskupa Hamburga-Bremy Adalbert (którego zgoda była niezbędna do utworzenia nowych arcybiskupstw na terenie jego archidiecezji) wykorzystał w celu realizacji zamiaru przekształcenia Hamburga w centrum patriarchatu Północy – który nadal posiadałby zwierzchnictwo nad planowanymi arcybiskupstwami skandynawskimi. W tym celu planował rozwój sieci swych sufraganii na całym tym obszarze (łącznie z Grenlandią). Ostatecznie plany Adalberta się nie powiodły z uwagi na opór Rzymu – co prawda zależność kościoła skandynawskiego wobec Hamburga została utrzymana (żadnego arcybiskupstwa nie powołano), Adalbert zdołał uzyskać od papieża Leona IX jedynie tytuły legata papieskiego oraz wikariusza apostolskiego (1053). Z kolei wśród Słowian ok. 1060 roku założył dwie nowe sufraganie, w Ratzeburgu i Mecklenburgu.
Myśląc o pozycji Hamburga w hierarchii Kościoła, Adalbert jednocześnie starał się o umocnienie potęgi materialnej biskupstwa. Od polegającego na nim Henryka III uzyskiwał liczne nadania dóbr. Na tle konkurencji o świeckie wpływy w północnej Rzeszy powstała wrogość między Adalbertem a książętami saskimi z rodu Billungów. Jednak za życia Henryka III, cesarz udzielał arcybiskupowi oparcia w tym konflikcie.
Gdy Henryk III zmarł w 1056 roku, regencję nad małoletnim królem Henrykiem IV objęła jego matka, cesarzowa Agnieszka, a Adalbert utracił swoją pozycję na dworze. Sytuacja zmieniła się na początku lat 60., gdy wskutek zamachu kontrolę nad młodym królem przejął arcybiskup Kolonii Anno. Prawdopodobnie początkowo Adalbert współpracował z Annonem, jednak obaj pozostali rywalami, a w 1063 r. Adalbert zdołał odsunąć Annona od króla, na którego zdobył duży wpływ, i samemu przejąć kontrolę nad Rzeszą. Swoją ówczesną pozycję wykorzystywał do znacznego rozszerzania zasięgu posiadłości arcybiskupstwa, podporządkował sobie m.in. hrabstwo Stade, opactwa Korbei i Lorsch, Duisburg.
Tak znaczący wzrost potęgi Adalberta spotkał się z żywą opozycją innych dostojników świeckich i kościelnych Rzeszy (z arcybiskupami Kolonii i Moguncji na czele), która zdołała na sejmie w styczniu 1066 roku doprowadzić do jego usunięcia z dworu królewskiego. Diecezję Adalberta najechali i spustoszyli Billungowie, Adalbert musiał uciekać na pół roku do Goslaru. Także wśród Obodrytów wybuchło powstanie pogańskie, podczas którego zginął książę Gotszalk, a efekty dotychczasowej pracy ewangelizacyjnej (w tym ustanowiona krótko wcześniej organizacja kościelna) zostały całkiem zniweczone. Co więcej, efektem powstania było zniszczenie Hamburga.
W 1069 roku Adalbert został wezwany na powrót na dwór królewski, zdołał odzyskać także część odebranych mu dóbr oraz częściowo odbudowywał swoje wpływy polityczne. Powrócił także do planów powiększenia znaczenia diecezji. Na przeszkodzie tym zamierzeniom stanęła jednak rychła śmierć arcybiskupa. Pochowany został w katedrze w Bremie.

</doc>
<doc id="2216123" url="https://pl.wikipedia.org/wiki?curid=2216123" title="PayPass">
PayPass

PayPass – technologia dodawana do kart zbliżeniowych wydawanych przez organizację MasterCard. Karty MasterCard "PayPass" i Maestro "PayPass" umożliwiają dokonywanie transakcji bezstykowych w punktach handlowo-usługowych wyposażonych w specjalny terminal, który za pośrednictwem łącza radiowego odczytuje dane zapisane na mikroprocesorze zatopionym w karcie lub innym urządzeniu (zegarku, breloku, naklejce). Przy zakupach, których wartość nie przekracza 100 złotych (w Polsce nowy limit obowiązuje od marca 2020, wcześniej było to 50 złotych) i 15 dolarów (w USA), transakcja nie wymaga potwierdzenia PIN-em ani podpisem. W przypadku gdy wartość zakupów jest większa, transakcja nadal przebiega zbliżeniowo, ale użytkownik karty musi ją potwierdzić w sposób standardowy, wpisując PIN.
MasterCard "PayPass" to funkcja, która może być dołączona zarówno do kart kredytowych, debetowych, jak i przedpłaconych. Z karty można korzystać w dwojaki sposób: w punktach akceptujących płatności bezstykowe – płacąc zbliżeniowo, a we wszystkich pozostałych punktach akceptujących karty systemu MasterCard – w sposób tradycyjny, jak każdą inną kartą płatniczą.
Historia.
W 2005 rozpoczęto wydawanie kart z technologią MasterCard "PayPass" na dużą skalę na wybranych rynkach. Według danych MasterCard na koniec trzeciego kwartału 2010 w użyciu były 83 miliony kart i urządzeń "PayPass" akceptowanych w ponad 265 tys. punktów sprzedaży na świecie.
Obecnie trwa wiele procesów wdrożeniowych i pilotażowych w 36 krajach, w tym Australii, Brazylii, Kanadzie, Chinach, Czechach, Francji, Węgrzech, Niemczech, Indonezji, Polsce, Włoszech, Japonii, Korei, Libanie, Tajwanie, Tajlandii, Turcji, Zjednoczonych Emiratach Arabskich, Indiach, Wielkiej Brytanii i Stanach Zjednoczonych Ameryki Północnej.
PayPass w Polsce.
W grudniu 2007 w Polsce dokonano pierwszej płatności kartą zbliżeniową wyposażoną w technologię MasterCard "PayPass". Kartę tę wydał bank BZ WBK, a Polska była pierwszym krajem w Europie Centralnej, w którym wdrożono tę technologię.
Bezpieczeństwo.
Z racji wykorzystania chipu RFID częściowe klonowanie zbliżeniowej karty kredytowej jest możliwe, nawet zdalnie z pewnej odległości (np. w tłumie). Odległość ta to co najmniej 4 cm. Technologia "PayPass" uniemożliwia bezpośrednie sklonowanie zawartości chipa RFID, w tym kluczy szyfrujących. Można natomiast odczytać numer karty MasterCard i jej datę ważności, co jest zwykle niewystarczające do przeprowadzenia transakcji internetowej, do zatwierdzenia której wymagany jest jeszcze kod CVC2 wydrukowany na rewersie karty. Dla każdej transakcji bezstykowej, na podstawie tajnych kluczy szyfrujących i danych karty, chip generuje jednorazowy kod CVC, który stanowi potwierdzenie operacji dokonania płatności. Jeśli osoba nieuprawniona zdoła odczytać ten kod przed jego wykorzystaniem, umożliwi jej to przygotowanie jednorazowego klonu karty kredytowej, np. w postaci karty z paskiem magnetycznym. Należy przy tym zauważyć, że gdy przed dokonaniem transakcji przez klon karty, zostanie dokonana transakcja przez kartę oryginalną, to nowo wygenerowany kod CVC uniemożliwi już skorzystanie z klonu. Jeśli klon karty jako pierwszy wykorzysta kod CVC, taka transakcja zostanie zaakceptowana, jednak kolejna próba dokonana z użyciem oryginalnej lub sklonowanej karty spowoduje trwałą blokadę dalszych transakcji dla kart o tym numerze. Biorąc pod uwagę dość niskie limity transakcji zbliżeniowych, klonowanie karty dla jednokrotnego wykorzystania przez osobę nieuprawnioną zdaje się być mało opłacalne.
Bezpośrednie dokonywanie wielu transakcji z użyciem terminala mobilnego w dużym skupisku ludzi jest utrudnione ze względu na możliwość wzbudzenia systemu antyfraudowego czuwającego nad transakcjami w centrum autoryzacyjno-rozliczeniowym, który powinien zareagować szybciej, niż osoba nieuprawniona otrzyma tak uzyskane pieniądze.
Sposobem na całkowite zabezpieczenie się przed możliwością odczytu przez osoby niepowołane danych zwracanych przez chip, jest możliwość wyłączenia funkcjonalności zbliżeniowej na posiadanej karcie, która została zaoferowana przez banki dzięki wejściu w życie 1 kwietnia 2014 r. Rekomendacji Rady ds. Systemu Płatniczego w zakresie bezpieczeństwa kart zbliżeniowych z dnia 30.09.2013 r., zgodnie z którą klient ma mieć zapewnioną możliwość wyboru w zakresie włączenia lub wyłączenia funkcji zbliżeniowej na swojej karcie. Popularne do tej pory były także sposoby w postaci noszenia albo ekranującego w pełni portfela (teoretycznie powinno wystarczyć także zwykłe owinięcie karty folią aluminiową), albo usunięcie/zniszczenie chipa RFID lub przecięcie anteny na karcie (i jednocześnie skasowanie możliwości skorzystania z tej technologii).

</doc>
<doc id="2216124" url="https://pl.wikipedia.org/wiki?curid=2216124" title="Fido">
Fido



</doc>
<doc id="2216125" url="https://pl.wikipedia.org/wiki?curid=2216125" title="Ichtershausen">
Ichtershausen

Ichtershausen – dzielnica gminy Amt Wachsenburg w Niemczech, w kraju związkowym Turyngia w powiecie Ilm. Do 30 grudnia 2012 samodzielna gmina, do której dzień później przyłączono tereny zlikwidowanej gminy Wachsenburggemeinde i utworzono gminę Amt Wachsenburg.
Współpraca.
Miejscowość partnerska:

</doc>
<doc id="2216127" url="https://pl.wikipedia.org/wiki?curid=2216127" title="Ilmtal">
Ilmtal

Ilmtal – dzielnica miasta Stadtilm w Niemczech, w kraju związkowym Turyngia, w powiecie Ilm. Do 5 lipca 2018 samodzielna gmina.

</doc>
<doc id="2216128" url="https://pl.wikipedia.org/wiki?curid=2216128" title="Wachsenburggemeinde">
Wachsenburggemeinde

Wachsenburggemeinde – dawna gmina w Niemczech, w kraju związkowym Turyngia, w powiecie Ilm.
Niektóre zadania administracyjne realizowane były przez miasto Arnstadt, które pełniło rolę „gminy realizującej” (niem. "erfüllende Gemeinde").
31 grudnia 2012 gminę rozwiązano, a jej teren przyłączono do gminy Ichtershausen, która stała się tego samego dnia dzielnicą nowo powstałej gminy Amt Wachsenburg.

</doc>
<doc id="2216129" url="https://pl.wikipedia.org/wiki?curid=2216129" title="Wipfratal">
Wipfratal

Wipfratal – dzielnica miasta Arnstadt w Niemczech, w kraju związkowym Turyngia, w powiecie Ilm. Do 31 grudnia 2018 samodzielna gmina, której niektóre zadania administracyjne realizowane już były przez miasto Arnstadt. Miasto to pełniło rolę "gminy realizującej" (niem. "erfüllende Gemeinde").
Współpraca.
Miejscowość partnerska:

</doc>
<doc id="2216131" url="https://pl.wikipedia.org/wiki?curid=2216131" title="Brama Kraszewskiego">
Brama Kraszewskiego



</doc>
<doc id="2216132" url="https://pl.wikipedia.org/wiki?curid=2216132" title="Wolfsberg (Turyngia)">
Wolfsberg (Turyngia)

Wolfsberg – dawna gmina w Niemczech, w kraju związkowym Turyngia, w powiecie Ilm. 6 lipca 2018 gminę zlikwidowano, a jej części "(Ortsteil)": Gräfinau-Angstedt, Wümbach oraz Bücheloh włączono do miasta Ilmenau.
Współpraca.
Miejscowości partnerskie:

</doc>
<doc id="2216133" url="https://pl.wikipedia.org/wiki?curid=2216133" title="Wolfsberg">
Wolfsberg



</doc>
<doc id="2216134" url="https://pl.wikipedia.org/wiki?curid=2216134" title="Okręt (Tatry)">
Okręt (Tatry)

Okręt – wznosząca się na wysokość ok. 1100 m n.p.m. turnia w Dolinie Kościeliskiej w polskich Tatrach Zachodnich. Stanowi wschodni rygiel Pośredniej Kościeliskiej Bramy, zwanej też Bramą Kraszewskiego. Wznosi się tuż po wschodniej stronie Kościeliskiego Potoku i jest dobrze widoczna ze szlaku turystycznego prowadzącego dnem doliny. Nazwa pochodzi od tego, że jej filar i pionowe ściany przypominają dziób okrętu. Zbudowana jest ze skał dolomitowo-wapiennych. Od góry wejść na nią można bez problemu, od strony potoku natomiast do 2010 r. jej ściany (południowo-zachodnia i północno-zachodnia) nie zostały zdobyte mimo kilku prób wejścia.
Turnia Okręt stanowi zakończenie grzbietu, który w górę ciągnie się w południowo-wschodnim kierunku poprzez Organy, Rękawicę i Zdziary Pisaniarskie aż po Rówień nad Karczmą.
W turni znajduje się kilka jaskiń, m.in. Komora w Okręcie, Nisza z Jaworem, Szczelina za Okrętem I i Szczelina za Okrętem II.

</doc>
<doc id="2216136" url="https://pl.wikipedia.org/wiki?curid=2216136" title="Paul Mitzlaff">
Paul Mitzlaff

Paul Wilhelm Gustav Mitzlaff (ur. 1870 w Bytowie, zm. 1944 w Berlinie) – nadburmistrz Bydgoszczy w latach 1910–1919.
Życiorys.
Urodził się 22 grudnia 1870 w Bytowie. Był synem Augusta, radcy Sądu Krajowego w Gdańsku, i Marii z domu Henning. W latach 1880–1889 uczęszczał do gimnazjum miejskiego w Gdańsku, gdzie złożył egzamin dojrzałości. Studiował prawo i administrację na uniwersytetach w Monachium, Lipsku i Berlinie. Po ich ukończeniu podjął pracę w sądownictwie, uzyskując stopień referendarza (1893) i asesora (1897). Opuścił wówczas wymiar sprawiedliwości i przeniósł się do pracy w organach administracji komunalnej.
Od 1897 pracował w magistracie w Gdańsku. Zajmował się sprawami podatków komunalnych, ubezpieczeń, opieki społecznej oraz problematyką budowy połączeń kolejowych. W 1903 powierzono mu funkcję kamlarza miejskiego w Gdańsku. Odtąd nadzorował rachunki i wypłaty z kasy miejskiej oraz opracowywał budżet miasta. Działał także w Pruskim Prowincjalnym Związku Miast i Radzie Prowincjalnej Prowincji Prusy Zachodnie.
Nadburmistrz Bydgoszczy.
W kwietniu 1910, jako doświadczony już urzędnik komunalny, zgłosił swoją kandydaturę w organizowanych wyborach burmistrza Bydgoszczy. Stanowisko to wakowało po odejściu burmistrza Alfreda Knoblocha. Rada Miejska na posiedzeniu 14 czerwca 1910 wybrała go I burmistrzem. Uzyskał 31 spośród 35 oddanych głosów. 17 lipca 1910 Królewska Regencja w Bydgoszczy zatwierdziła jego wybór, a 15 sierpnia tego roku oficjalnie objął urzędowanie. 19 października 1911 nadano mu tytuł nadburmistrza miasta, a 27 sierpnia 1913 otrzymał także prawo noszenia złotego łańcucha – urzędowej odznaki burmistrza, przyznawanej jedynie najbardziej zasłużonym wśród nich.
Po wybuchu I wojny światowej w sierpniu 1914 dawały o sobie znać braki kadrowe wśród urzędników wywołane przez mobilizację oraz trudności gospodarcze. Dotkliwe okazały się kłopoty z aprowizacją miasta i związana z nimi konieczność organizacji rozmaitych form pomocy w zaopatrzeniu w podstawowe artykuły żywnościowe.
Mimo różnorodnych ograniczeń, szczególnie w pierwszej połowie jego kadencji zbudowano szereg nowych budynków municypalnych i oświatowych, na przykład Szkołę Przemysłu Artystycznego, budynek Średniej Szkoły dla Chłopców, gmach Szkoły Wojennej przy ulicy Gdańskiej, szkołę powszechną przy ul. Nowodworskiej. Podejmował działania w celu włączenia w granice administracyjne Bydgoszczy podmiejskich gmin, od dawna wyraźnie dążących ku rozwijającemu się ośrodkowi miejskiemu. Jego idea zyskała poparcie rady miejskiej, lecz przedłużały się dyskusje dotyczące zakresu zmian terytorialnych. Ostatecznie Mitzlaff opracował specjalny memoriał w tej sprawie w 1915, który w zmienionej wersji opublikowano w 1919. Gminy podmiejskie włączono do Bydgoszczy dopiero w kwietniu 1920, już po przejęciu miasta przez administrację polską.
Wystąpił także z inicjatywą budowy nowego odcinka linii kolejowej Bydgoszcz–Toruń, omijającej od północy miasto, co miało usunąć problem przejazdu kolejowo-drogowego w ciągu ulicy Gdańskiej. Mitzlaff zainteresował tym projektem Kolej Rzeszy, która skłonna była pokryć koszty wykupu gruntów pod budowę nowej trasy. Projekt ten zrealizowano jednak dopiero po II wojnie światowej.
Przedmiotem jego zainteresowania była także budowa arterii wodnych, ważna ze względu na interesy gospodarcze miasta. Zasiadał w Prowincjalnej Radzie ds. Dróg Wodnych nadzorującej rozwój rzecznych szlaków komunikacyjno-handlowych. Podczas jego kadencji zbudowano w mieście nowy odcinek Kanału Bydgoskiego z dwoma dużymi śluzami: Okole i Czyżkówko, natomiast stary, zadrzewiony odcinek kanału zachowano jako park (planty nad Kanałem Bydgoskim).
Już po objęciu stanowiska nadburmistrza Bydgoszczy, od 3 października 1913, reprezentował miasto w Izbie Panów sejmu pruskiego. Działał także w Prowincjalnym Związku Miast Prowincji Poznańskiej. Na posiedzeniu 30 maja 1911 w Poznaniu wybrano go wiceprzewodniczącym związku. 1 września 1919 został wybrany kierownikiem biura Niemiecko-Pruskiego Związku Miast w Berlinie. W związku z objęciem tej funkcji zrezygnował z piastowanego stanowiska nadburmistrza Bydgoszczy, tym bardziej że podpisanie traktatu wersalskiego przesądziło o powrocie miasta do II Rzeczypospolitej i wiadomo było, że nastąpi wymiana kadry urzędniczej.
Oficjalne, uroczyste pożegnanie Mitzlaffa miało miejsce 23 września 1919 w auli Wyższej Szkoły Realnej. Następnego dnia odbył pożegnalne spotkanie z członkami bydgoskiej rady miejskiej i magistratu. Opuścił wtedy Bydgoszcz i osiadł w Berlinie. W jego zastępstwie administracją miejską kierował II burmistrz Hugo Wolff.
10 października 1919 bydgoska Niemiecka Rada Robotniczo-Żołnierska wystosowała prośbę do Niemieckiego Związku Miast, aby umożliwił on Mitzlaffowi przyjazd do Bydgoszczy celem formalnego przekazania miasta w ręce Polaków. Mitzlaff wymówił się trudną sytuacją i obowiązkami w związku z nowo objętym stanowiskiem. W tej sytuacji powinności tej – 20 stycznia 1920 – dopełnił II burmistrz Hugo Wolff.
Paul Mitzlaff pracował w Związku Miast do 1926, a następnie praktykował jako adwokat w berlińskim Charlottenburgu. Zmarł 7 stycznia 1944 w berlińskim Grunewaldzie.
Był żonaty z Marie z domu Kunau. Miał 4 córki.
Został odznaczony Orderem Orła Czerwonego IV klasy (1910), Krzyżem Żelaznym II klasy z czarno-białą wstęgą (1917) i Medalem Czerwonego Krzyża III klasy.

</doc>
<doc id="2216139" url="https://pl.wikipedia.org/wiki?curid=2216139" title="Mistrzostwa Świata FIBT 1962">
Mistrzostwa Świata FIBT 1962

Mistrzostwa Świata FIBT 1962 odbyły się w dniu 15 lutego 1962 w niemieckiej miejscowości Garmisch-Partenkirchen, gdzie rozegrano konkurencję męskich dwójek i czwórek bobslejowych.

</doc>
<doc id="2216140" url="https://pl.wikipedia.org/wiki?curid=2216140" title="John Hawkes">
John Hawkes

Imię i nazwisko John Hawkes noszą osoby:

</doc>
<doc id="2216141" url="https://pl.wikipedia.org/wiki?curid=2216141" title="UDFj-39546284">
UDFj-39546284

UDFj-39546284 – obiekt astronomiczny odkryty przez Kosmiczny Teleskop Hubble’a, jedna z najbardziej odległych znanych galaktyk, oddalona o około 13,3 miliardów lat świetlnych od Ziemi. Jest położona w gwiazdozbiorze Pieca, a jej przesunięcie ku czerwieni wynosi 11,9.
Galaktyka została odkryta przez Kosmiczny Teleskop Hubble’a w ultragłębokim przeglądzie nieba.
Jest około sto razy mniejsza niż Droga Mleczna i należy do grupy pierwszych galaktyk rozjaśniających i jonizujących Wszechświat po kosmologicznej epoce Wieków Ciemnych. W chwili odkrycia była najstarszą i najodleglejszą odkrytą galaktyką, jest jedynie o 380 mln lat młodsza od Wszechświata, który liczy sobie ok. 13,8 mld lat.
Początkowo sądzono, że jej przesunięcie ku czerwieni wynosiło z=10,3, dodatkowe obserwacje wykazały, że położona jest ona jeszcze dalej niż wcześniej sądzono i oddalona jest o około 13,3 miliardów lat świetlnych od Ziemi, z=11,9.
Jednocześnie istnieje pewne prawdopodobieństwo, że obiekt ten jest położony sporo bliżej, a jego przesunięcie ku czerwieni wynosi pomiędzy 2 a 3. Byłby to wówczas nieznany dotąd typ galaktyki o ekstremalnych liniach spektralnych. Tej hipotezy nie można wykluczyć dopóki nie zostanie zbadane widmo tej galaktyki, co będzie możliwe dopiero po wystrzeleniu Kosmicznego Teleskopu Jamesa Webba, co planowane jest na 2018 rok.

</doc>
<doc id="2216143" url="https://pl.wikipedia.org/wiki?curid=2216143" title="Kollm">
Kollm

Kollm (, ) – miejscowość położona w gminie Quitzdorf am See, której jest stolicą, w powiecie Görlitz we wschodniej Saksonii w Niemczech. Znajduje się nad tamą Quitzdorf am See. Do 31 sierpnia 2008 miejscowość znajdowała się w powiecie Niederschlesischer Oberlausitzkreis.
Historia.
Wieś wzmiankowana w 1346 jako "dorffe zu Kollme".

</doc>
<doc id="2216147" url="https://pl.wikipedia.org/wiki?curid=2216147" title="Yuichiro Nagai">
Yuichiro Nagai



</doc>
<doc id="2216148" url="https://pl.wikipedia.org/wiki?curid=2216148" title="Kaskad Równe">
Kaskad Równe

Speedway Klub Kaskad Równe (ukr. "Спідвей-Клуб "Каскад" Рівне" - "Spidwej Kłub "Kaskad" Riwne") – ukraiński klub żużlowy z Równego.
Klub został zarejestrowany w październiku 2008 roku. W sezonie 2011 startował w rozgrywkach polskiej II ligi.

</doc>
<doc id="2216150" url="https://pl.wikipedia.org/wiki?curid=2216150" title="Vector W8">
Vector W8

Vector W8 – supersamochód z 1989 roku. Vector W8 stanowi kontynuację modelu W2 – prototypu, który miał swoją premierę w 1973 roku. Gotowy W8 kosztował w 1991 roku 283 000 dolarów amerykańskich. Auto charakteryzowało się bardzo agresywnym kształtem w postaci klina, wnętrze posiadało klimatyzację, zestaw komputerów pokładowych sprawdzających stan silnika, ciśnienia, temperatur cieczy. Za odpowiedni zestaw grający odpowiedzialny był odbiornik firmy Sony CDX A200I. Fotele pochodziły z firmy Recaro. 
Auto wzorowane było na samolocie myśliwskim, stąd i konsola, która do złudzenia przypominała kokpit samolotu. Wszystko w kabinie jest elektronicznie sterowane.
W aucie zastosowano wyrafinowaną budowę klatkową, w produkcji użyto wysokiej klasy materiałów, paneli włókna węglowego i kevlaru na aluminiowej strukturze plastra miodu. Auto jest najszerszym samochodem tej klasy w historii (jest szersze od Pagani Zondy, Lamborghini Countach, Jaguara XJ 220 czy Lamborghini LM002) ale mimo kolosalnych rozmiarów pozostaje równocześnie jednym z najniższych aut. Masa własna wynosiła 1500 kg. Prędkość maksymalna wynosiła ponad 350km/h. Było to jedno z najszybszych aut na świecie na początku 1990 roku.

</doc>
<doc id="2216152" url="https://pl.wikipedia.org/wiki?curid=2216152" title="Brama Kantaka">
Brama Kantaka



</doc>
<doc id="2216153" url="https://pl.wikipedia.org/wiki?curid=2216153" title="52 Dywizjon Artylerii Przeciwpancernej">
52 Dywizjon Artylerii Przeciwpancernej

52 Dywizjon Artylerii Przeciwpancernej (52 dappanc) – pododdział artylerii przeciwpancernej ludowego Wojska Polskiego.
Formowanie i zmiany organizacyjne.
Dywizjon został sformowany w terminie do 1 grudnia 1952 roku, w garnizonie Zgorzelec, w koszarach położonych w dzielnicy Ujazd, w składzie 27 Dywizji Piechoty. Jednostka była formowana według etatu Nr 2/132 o stanie 205 żołnierzy i 4 pracowników cywilnych, lecz w grudniu 1952 roku została przeformowana na etat Nr 2/159 o stanie 132 żołnierzy i trzech pracowników wojska. Z dniem 1 listopada 1955 roku, w związku z rozformowaniem 27 DP, dywizjon został podporządkowany bezpośrednio dowódcy 2 Korpusu Armijnego. W grudniu 1956 roku jednostka została rozformowana.
Według etatu Nr 2/159 dywizjon składał się z dowództwa, kwatermistrzostwa, plutonu dowodzenia, plutonu amunicyjnego, warsztatu i magazynu artyleryjskiego oraz trzech baterii, z których dwie były skadrowane. Zgodnie z etatem jednstka miała być uzbrojona w dwanaście 76 mm armat dywizyjnych wz. 1942 (ZiS-3).
W 1951 dywizjon posiadał 23 samochody i 12 armat ZiS-3.

</doc>
<doc id="2216154" url="https://pl.wikipedia.org/wiki?curid=2216154" title="Rocco van Straten">
Rocco van Straten

Rocco van Straten (ur. 30 marca 1991 w Nieuwegein) – holenderski snowboardzista, specjalista konkurencji Big Air i slopestyle, brązowy medalista mistrzostw świata.
Kariera.
Po raz pierwszy na arenie międzynarodowej pojawił się 19 lutego 2005 roku w Klínovcu, gdzie w zawodach Pucharu Europy zajął 48. miejsce w halfpipe'ie. W 2008 roku wystartował na mistrzostwach świata juniorów w Valmalenco, gdzie był między innymi czwarty w big air. Jeszcze trzykrotnie brał udział w zawodach tego cyklu, najlepszy wynik osiągając podczas mistrzostw świata juniorów w Cardronie w 2010 roku, gdzie był ósmy w tej samej konkurencji.
W zawodach Pucharu Świata zadebiutował 6 stycznia 2007 roku w Grazu, zajmując 45. miejsce w big air. Pierwsze pucharowe punkty wywalczył 4 lutego 2007 roku w Turynie, zajmując 27. miejsce w tej konkurencji. Na podium zawodów tego cyklu po raz pierwszy stanął 26 stycznia 2011 roku w Denver, wygrywając rywalizację w big air. Wyprzedził tam dwóch Austriaków: Michaela Macho i Stefana Falkeisa. Najlepsze wyniki osiągnął w sezonie 2010/2011, kiedy to zajął piąte miejsce w klasyfikacji generalnej AFU, a w klasyfikacji big air był trzeci.
Największy sukces w karierze osiągnął w 2011 roku, kiedy zdobył brązowy medal w big air podczas mistrzostw świata w La Molinie. W zawodach tych wyprzedzili go jedynie Petja Piiroinen z Finlandii oraz Belg Seppe Smits. Na tych samych mistrzostwach zajął także 24. miejsce w slopestyle'u i 41. miejsce w halfpipe’ie. Brał także udział w mistrzostwach świata w Stoneham w 2013 roku, gdzie zajął 37. miejsce w slopestyle'u. Nigdy nie startował na igrzyskach olimpijskich.
W 2013 roku zakończył karierę.

</doc>
<doc id="2216155" url="https://pl.wikipedia.org/wiki?curid=2216155" title="Brama Raptawicka">
Brama Raptawicka



</doc>
<doc id="2216157" url="https://pl.wikipedia.org/wiki?curid=2216157" title="GAZ-64">
GAZ-64

GAZ-64 – samochód terenowy produkowany przez firmę GAZ w latach 1941-1942. Do napędu użyto silnika R4 o pojemności 3,3 litra. Moc przenoszona była na obie osie poprzez 3-biegową skrzynię biegów. Samochód wyposażony był w mechaniczne hamulce na obu osiach.
Samochód produkowany był jako pojazd wojskowy. Łącznie powstało 646 egzemplarzy wszystkich wersji modelu. Następcą został GAZ-67.

</doc>
<doc id="2216160" url="https://pl.wikipedia.org/wiki?curid=2216160" title="52 Dywizjon Artylerii">
52 Dywizjon Artylerii

Dywizjony artylerii Wojska Polskiego noszące numer 52:

</doc>
<doc id="2216161" url="https://pl.wikipedia.org/wiki?curid=2216161" title="Powiat owrucki (województwo kijowskie)">
Powiat owrucki (województwo kijowskie)

Powiat owrucki – dawny powiat województwa kijowskiego. 
W latach 1471 do 1569, w składzie województwa kijowskiego Wielkiego Księstwa Litewskiego. Od roku 1569 do 1793 miasto powiatowe, w województwie kijowskim, w składzie prowincji małopolskiej. Powiat był podstawową jednostką administracyjną, sądową (dla sądów pierwszej instancji), wojskową, fiskalną i polityczną. W mieście stołecznym odbywały się sejmiki od roku 1659, gdzie obierano posłów na Sejm. Powiat liczył 15 urzędników. Siedzibą było miasto Owrucz. Powiat położony był na części rozległego Polesia, w dorzeczu rzeki Uż.
Główne miasta.
Owrucz, Korosteń, Ksawerów, Bazar, Kalinówka, Czarnobyl nad Uszą i Prypecią (hrabstwo na Szkłowie i Myszy), Olewsk; parafie rzymskokatolickie Owrucz, Chabne, Czarnobyl, Wielodniki, Uszomirska.

</doc>
<doc id="2216164" url="https://pl.wikipedia.org/wiki?curid=2216164" title="Hugo Wolff">
Hugo Wolff

Karl Hugo Heinrich Wolff (ur. 1863 w Szczecinie, zm. 1951 w Bad Honnef) – niemiecki prawnik, burmistrz Bydgoszczy (1904–1920).
Życiorys.
Urodził się 9 stycznia 1863 w Szczecinie. Był synem Alberta, z zawodu kupca. Uczęszczał do gimnazjum miejskiego w Szczecinie, gdzie złożył egzamin dojrzałości. Studiował prawo na uniwersytetach w Lipsku, Fryburgu i Berlinie. Po zdobyciu stopnia referendarza w 1887 r. pracował w Sądzie Obwodowym w Gartz, Szczecinie, Wiesbaden i Frankfurcie nad Menem.
W 1893 r. jako asesor znalazł zatrudnienie w Zarządzie Miejskim w Szczecinie w wydziale podatkowym i administracji majątku miejskiego. Okresowo pełnił także obowiązki syndyka w dyrekcji ds. ubogich oraz administratora fundacji miejskich. Potem kierował wydziałem polityki społecznej magistratu szczecińskiego, w którym zajmował się sprawami ubezpieczeń od chorób i wypadków, inwalidów i starców oraz nadzór nad kasami chorych. Od 1894 r. kierował nowo utworzonym zarządem policji komunalnej.
3 września 1895 r. przedstawił swoją kandydaturę w wyborach na wakujące stanowisko płatnego radcy magistratu w Bydgoszczy. Rada Miejska Bydgoszczy wybrała go (stosunkiem głosów 13:11) na to stanowisko 21 listopada 1895 r. W jego gestii znalazły się sprawy związane z bydgoską policją komunalną. W 1898 r. okresowo przejął jej kierownictwo i zastąpił zmarłego przedwcześnie II burmistrza Felixa Dahrenstädta. Uczestniczył również w pracach komisji rozdziału podatków miejskich oraz był członkiem miejskiej deputacji szkolnej. Od 1898 r. z racji pełnionego nadzoru policyjnego przewodniczył bydgoskiemu sądowi przemysłowemu.
Burmistrz Bydgoszczy.
W kwietniu 1904 r. zgłosił swoją kandydaturę w wyborach nowego II burmistrza Bydgoszczy, w związku z opuszczeniem tego stanowiska przez Hansa Schmiedera, przeniesionego do Eisenach. W kwietniu 1904 rada miejska wybrała go na to stanowisko stosunkiem głosów 30:2. Był to dowód zaufania i uznania dla jego dotychczasowej działalności jako radcy – członka magistratu.
Pracę na stanowisku II burmistrza podjął 22 września 1904 r. Nie zmieniony pozostał jego zasadniczy zakres kompetencji, tzn. administracja działem spraw objętych nadzorem policyjnym wykonywanym przez policję komunalną. Obok tego uczestniczył w działalności deputacji teatralnej i nadzorował funkcjonowanie Biblioteki Miejskiej.
Hugo Wolff był miłośnikiem kultury i sztuki, autorem wielu artykułów poświęconych tym zagadnieniom. Należał do najaktywniejszych członków Niemieckiego Towarzystwa Sztuki i Wiedzy, w którym przewodniczył wydziałowi sztuk.
Na piastowanym stanowisku burmistrza pozostał do końca pruskiego panowania w Bydgoszczy. Z racji pełnionej funkcji przypadło mu w udziale uczestnictwo w historycznym akcie powrotu Bydgoszczy do Macierzy i przekazania miasta Polakom. Wcześniej z funkcji nadburmistrza miasta zrezygnował Paul Mitzlaff, wybrany przewodniczącym Pruskiego Związku Miast i związku z tym nie uczestniczył on w tej uroczystości.
Uroczystość przekazania miasta Polsce miała miejsce 19 stycznia 1920 r. W imieniu władz polskich funkcję gospodarza miasta przejął komisaryczny prezydent Jan Maciaszek. Wolff w imieniu bydgoskich Niemców zadeklarował lojalność i współpracę na rzecz pomyślności miasta.
Z dniem 31 marca 1920 r. został zwolniony z zajmowanego stanowiska i opuścił Bydgoszcz. Początkowo znalazł zatrudnienie w regencji w Pile. Później pracował w regencji w Wiesbaden, najpierw jako radca, a następnie wyższy radca regencyjny. W 1927 r. po przejściu na emeryturę przeniósł się do Bad Honnef. Był autorem wspomnień z ostatnich dni obecności Niemców w Bydgoszczy w 1919 r.
W 1943 r. ówczesny nadburmistrz Bydgoszczy, Walther Ernst wystosował do niego specjalny list gratulacyjny z okazji 80. urodzin. Zmarł 5 sierpnia 1951 r. w Bad Honnef.
Hugo Wolff był żonaty z Matilde z domu Hege, córką bydgoskiego kupca. Podczas pobytu w Bydgoszczy zamieszkiwał przy ul. Toruńskiej 57a. Został odznaczony Orderem Czerwonego Orła IV klasy.

</doc>
<doc id="2216166" url="https://pl.wikipedia.org/wiki?curid=2216166" title="Powiat żytomierski (województwo kijowskie)">
Powiat żytomierski (województwo kijowskie)

Powiat żytomierski – dawny powiat województwa kijowskiego. 
W latach 1471 do 1569, w składzie województwa kijowskiego Wielkiego Księstwa Litewskiego. Od roku 1569 do 1793 miasto powiatowe, w województwie kijowskim, w składzie prowincji małopolskiej Korony. Powiat był podstawową jednostką administracyjną, sądową (dla sądów pierwszej instancji), wojskową, fiskalną i polityczną. W mieście stołecznym od roku 1659 odbywały się sejmiki, gdzie obierano posłów na Sejm. Powiat liczył 15 urzędników. Siedzibą było miasto Żytomierz, które po rozejmie andruszowskim sprawowało rolę centrum województwa kijowskiego.
Po w II rozbiorze Polski wcielony do Imperium Rosyjskiego, został włączony do guberni wołyńskiej.
Główne miasta.
Berdyczów nad rzeką Gniłopiat,
Cudnów nad Teterowem, 
Januszpol, 
Korosteczów, 
Machówka, 
Miropol nad Słuczą,
Pawołocz,
Radomyśl nad Teterewem, 
Słobodyszcze nad rzeką Gniłopiat,
Trojanów własność Woroniczów, 
Uszomierz.

</doc>
<doc id="2216168" url="https://pl.wikipedia.org/wiki?curid=2216168" title="Michael Macho">
Michael Macho

Michael Macho (ur. 27 marca 1987) – austriacki snowboardzista, specjalista konkurencji Big Air. Nigdy nie startował na igrzyskach olimpijskich. Jego najlepszym osiągnięciem na Mistrzostwach Świata jest 9. miejsce w konkurencji Slopstyle wywalczone podczas mistrzostw w La Molinie. Najlepsze wyniki w Pucharze Świata osiągnął w sezonie 2010/2011, kiedy to wywalczył 9. miejsce w klasyfikacji generalnej (AFU), a w klasyfikacji big air wywalczył 6. miejsce.

</doc>
<doc id="2216169" url="https://pl.wikipedia.org/wiki?curid=2216169" title="PlayStation Vita">
PlayStation Vita

PlayStation Vita (nazwa kodowa Next Generation Portable) – przenośna konsola gier wideo firmy Sony, która została oficjalnie zaprezentowana 27 stycznia 2011 roku. Jest to następca konsoli PlayStation Portable. Urządzenie zadebiutowało w Japonii 17 grudnia 2011 roku, a na rynku europejskim i amerykańskim pojawiła się 22 lutego 2012 roku. Jest konkurentem przenośnej konsoli Nintendo 3DS, która miała swą premierę w pierwszym kwartale 2011 roku. Przez cały okres istnienia sprzęt miał problem w przebiciu się do masowego klienta. Z powodu niskiej sprzedaży jej produkcja zakończyła się 1 marca 2019.
Dane techniczne.
Parametry.
W październiku 2013 roku został wydany nowy model PS Vita (Slim), serii PCH-2000. Wyposażony jest w baterię o większej żywotności i 1 GB pamięci wewnętrznej. Dodatkowo jest cieńszy i lżejszy, charakteryzuje się wmontowanym portem micro-USB oraz nowym ekranem LCD.
14 listopada 2013 Sony niespodziewanie wydało stacjonarną wersję o nazwie PS Vita TV (PCH-3000), którą podłącza się do zwykłego telewizora i steruje kontrolerem DualShock 3 lub DualShock 4. Konsola pozbawiona została własnego ekranu dotykowego, przez co nie obsługuje części gier z biblioteki PSV. Reklamowana była jako urządzenie do zdalnej gry na drugim telewizorze po uprzednim sparowaniu z PS3 lub PS4. Nie zdobyła jednak uznania wśród graczy i jej produkcja została zakończona 28 lutego 2016r.
Od 2015r. na popularnych portalach aukcyjnych można natrafić na wersje deweloperskie, czyli devkity lub/i testkity"." Model z oznaczeniem PDEL-1000 nie posiada akumulatora, jest zasilany ładowarką pasującą do PSP. Posiada dodatkowe porty: mini-USB, HDMI, a dedykowane złącze odsługuje specjalny adapter dla portu ethernet. Cała obudowa ma kolor czarny, a pod ekranem umieszczonych jest osiem diod LED. Model PTEL-1000 odpowiada modelowi Fat, a PTEL-2000 to model Slim z odblokowanym oprogramowaniem deweloperskim. Taka wersja oprogramowania nie posiana blokad regionalnych i jest bardziej rozbudowana, pozwala na wywoływanie funkcji niedostępnych w zwykłych wersjach, przydatnych przy tworzeniu gier, tj. interface deweloperski, licznik FPS, zużycie procesora lub RAM-u, a także wskaźnik temperatury. 
Oprogramowanie.
System operacyjny.
System operacyjny konsoli, Vita OS, jest oparty na FreeBSD. Został opracowany przez firmę Sony dla konsoli PlayStation Vita oraz smartfonów z serii Xperia. PlayStation Vita w przeciwieństwie do PlayStation Portable i PlayStation 3 nie używa interfejsu XrossMediaBar. Zamiast tego wykorzystuje dotykowy interfejs LiveArea, który zawiera różne funkcje sieci społecznościowych. Dostępne do pobrania były dedykowane aplikacje dla Youtube, Facebook, Skype oraz Mapy Google. Wbudowana przeglądarka internetowa nie obsługiwała Adobe Flash, jednak HTML5, ciasteczka i JavaScript były dostępne.
Gry.
W okolicach premiery gry na konsole wydawane były na specjalnym nośniku "NVG Card". Karta ta oprócz samych oryginalnych zasobów gry może również przetrzymywać zapis postępu oraz pliki aktualizacji. Z czasem, gdy popularność konsoli malała podjęto decyzję o zaprzestaniu dystrybucji gier na kartach NVG, tym samym zwiększając biblioteki cyfrowego sklepu PlayStation Store o gry takie jak "Tales from Space: Mutant Blobs Attack", "Super Stardust Delta", "Escape Plan" i wiele innych.
Urządzenie jest także w pełni kompatybilne z grami na PlayStation oraz PlayStation Portable dostępnymi na PS Store za pośrednictwem PS Network. Konsola nie posiada czytnika płyt UMD, dlatego nie jest kompatybilna z grami wydanymi na tym nośniku.
Korzystając z funkcji "Remote Play", konsola PlayStation 4 może połączyć się z PSV, dzięki czemu ekran Vity działa jak telewizor, na którym wyświetlany jest obraz gry uruchomionej na PS4, a jej przyciski działają jak w kontrolerze "DualShock 4". PSV nie posiada jednak funkcji wibracji, a także fizycznych przycisków L2/R2 oraz L3/R3, które są emulowane tylnym lub przednim panelem dotykowym.
Spadek popularności.
Wnioski wyciągnięte podczas cyklu życia PSP.
Projektanci nowej konsoli musieli zastosować rozwiązania mające na celu uchronienie jej przed problemami nękającymi PSP. Walka z piractwem i wynikające z niej straty finansowe spowodowały, że postanowiono zastosować radykalne środki. Aby uniemożliwić modyfikacje w oprogramowaniu konsoli, przynajmniej w pierwotnej wersji „Fat”, została pozbawiona wbudowanej pamięci oraz zdecydowano się wprowadzić dedykowane karty pamięci. Zastosowano też wejście na dedykowany kabel USB z szeregiem zabezpieczeń oraz oddzielne oprogramowanie do zarządzania kartą pamięci, aby jeszcze bardziej zniechęcić piratów.
Premiera oraz deficyt wysokobudżetowych gier.
W czasie swojego debiutu, na przełomie 2011 i 2012, konsola miała konkurować z Nintendo 3DS, następcą Nintendo DS. Oferowała znacznie mocniejsze parametry, zarówno względem swojej poprzedniczki PSP, jak i w porównaniu z Nintendo 3DS. Tytuły przygotowane na premierę takie jak "Killzone: Najemnik, Uncharted: Złota Otchłań" czy "Gravity Rush" swoim rozmachem oraz detalami przyciągnęły uwagę branży growej, a co za tym idzie pierwszych klientów. Jednak przygotowane na premierę gry można było policzyć na palcach jednej ręki. Kilka miesięcy po premierze nadciągnął deficyt nowych gier, a Sony zaczęło wypuszczać więcej mniejszych i tanich, lecz prawie żadnej wysokobudżetowej produkcji. Często pojawiały się konwersje prostych gier ze smartfonów, np. "Fruit Ninja" oraz generyczne endless-runnery, których obsługa wymagała naciskania jednego przycisku lub wykreślenia prostego gestu na ekranie dotykowym. Tego typu gry miały dość wygórowaną cenę w porównaniu ze swoimi oryginalnymi wersjami. Potencjalni klienci, którym zależało na mobilności, zaczęli rezygnować z zakupu PSV na rzecz coraz mocniejszych smartfonów. Wysoka cena samej konsoli wraz z celowo zawyżanymi cenami kart pamięci skutecznie zniechęciły wszystkich tych, którzy chcieli sprawdzić możliwości następcy PSP.
Dominacja PlayStation 4.
Rok później nastąpiła długo wyczekiwana premiera PlayStation 4, które znacznie szybciej niż PSV znajdowało nowych nabywców. Przedstawiciele Sony w wywiadach coraz rzadziej wspominali o PSV, stopniowo degradując ją z pozycji multimedialnego gadżetu do roli przenośnego ekranu dla PS4 dzięki funkcji "Remote Play". Coraz więcej gier dostępnych na PSV, tj. "Borderlands 2", "Octodad: Dadliest Catch", "Rayman Legends" czy "Don’t Starve" było również dostępne na PS4, a nawet PS3. Użytkownicy tych konsol nie widzieli potrzeby grania na małym ekranie PSV, kiedy mogli wygodnie zasiąść przed telewizorem z padem w ręku.
Silna konkurencja.
Brak obiecanych gier oraz prężnie rozwijający się rynek smartfonów całkowicie przyćmiły funkcjonalność i moc PSV. Podczas gdy Sony traciło nadzieję na powodzenie ich przenośnej konsoli, Nintendo 3DS radził sobie znakomicie. Firma Nintendo dzięki swojemu wieloletniemu doświadczeniu oraz wnioskach wyciągniętych z porażki konkurenta, stosowała zupełne przeciwieństwo jego polityki wydawania gier. 3DS wyszedł z tej walki zwycięsko dzięki oparciu się na mocnych markach, takich jak "Pokemon", "Mario" czy "Zelda", które miały swoje premiery konsekwentnie, co kilka miesięcy, zatrzymując przy sobie oddanych klientów.
Wygaszanie zainteresowania.
Już w dwa lata po premierze PSV przestała być priorytetem dla Sony. Ogromny sukces PS4 ostatecznie pogrzebał wszelkie starania by PSV przynosiło jakiekolwiek dochody. W kwietniu 2015 w nowej aktualizacji usunięto dedykowane aplikacje YouTube, Skype, Mapy Google, Facebook oraz Near. Zalegające w fabrykach egzemplarze zostały przerobione do formy PS Vita TV. Ostatnim bastionem popularności PSV okazała się Japonia, której specyficzna kultura i moda zapewniły PSV „drugie życie”.
Rynek japoński.
Pomimo problemów konsola zdobyła uznanie wśród wąskiej grupy wielbicieli japońszczyzny. W momencie, gdy zachodni twórcy wycofali się ze wspierania sprzętu, na PS Store pojawiało się mnóstwo gier z gatunku "jRPG" oraz "visual novel". Gry takie jak "Persona 4: Golden," "Zero Escape", "Steins;Gate", "Danganronpa" czy "The House in Fata Morgana" należą do produkcji, które swoją popularność zawdzięczają właśnie temu sprzętowi, przyklejając jej łatkę konsoli skierowanej głównie do "otaku". Wiele z tych tytułów otrzymało wersje anglojęzyczne, a także fizyczne wydania na rynek zachodni.
Zakończenie produkcji.
PS Vita stała się sprzętem niszowym, a próba wprowadzenia PS Vita TV nie powiodła się. 1 marca 2019 Sony oficjalnie zakończyło produkcję sprzętu. Liczbę sprzedanych sztuk szacuje się w granicach 15 milionów. Do tej pory nie ma oficjalnych informacji odnośnie do następnej przenośnej konsoli PlayStation. Wraz z rosnącą modą na sprzęty VR, Sony podjęło decyzję, by skierować swoje zainteresowanie na gogle wirtualnej rzeczywistości PS VR i jego następców.
Zamknięcie PlayStation Store.
29 marca 2021 Sony ogłosiło plany zamknięcia PS Store dla systemów PSP, PS3 oraz PS Vita. Decyzja ta spotkała się z falą krytyki od twórców niezależnych, którzy wciąż tworzą nowe produkcje na PS3 oraz PSV. Posiadacze konsoli zostali zmuszeni do szukania m.in. w serwisie Youtube metod złamania systemu, aby zachować zakupione wcześniej produkcje, które w innym przypadku zostałyby utracone bezpowrotnie. Negatywny wydźwięk zamknięcia sklepu doprowadził do zmiany decyzji i już 19 kwietnia 2021r. w oficjalnym liście do fanów Sony przeprosiło za nienależyte docenienie twórców niezależnych oraz wycofało plany zamknięcia PS Store dla systemów PS3 oraz PS Vita. Wersja na PSP została wyłączona 2 lipca 2021.
W maju 2022r. PS3 oraz PS Vita otrzymały nowe wersje oprogramowania - v4.89 dla PS3 oraz v3.74 dla PSV. Wprowadziły one utrudnienia w korzystaniu ze sklepu PS Store, zmuszając graczy do używania komputera lub smartfona. Decyzja ta ma na celu zniechęcenie wieloletnich użytkowników do starszych sprzętów i jest próbą zmuszenia ich do przejścia na nowszy sprzęt, tj. PS4 lub PS5.
Scena homebrew.
Już od pierwszej wersji oprogramowania, piraci szukali dziur systemowych, wykorzystując tzw. "exploit", aby odtwarzać pirackie kopie gier. Trudności w złamaniu zabezpieczeń, przyciągały uwagę utalentowanych programistów, tj. Andy 'TheFlow0' Nguyen znany z prac nad użytecznymi programami dla PSV, a także pracami nad złamaniem oprogramowania PS4 oraz PS5. Na przestrzeni lat powstały liczne nieformalne grupy domorosłych programistów, próbujących swoich sił w złamaniu zabezpieczeń konsoli, lecz bardzo szybko porzucali prace i nie konsultowali postępów ze społecznością homebrew. Przez lata Sony toczyło walkę z piratami, wypuszczając co kilka miesięcy poprawione wersje oprogramowania, jednak z marnym skutkiem.
Już w 2013r. jedną z pierwszych metod złamania systemu było użycie exploitu podczas emulacji gier z PSP. Do tego celu wykorzystany został odpowiednio zmodyfikowany plik zapisu z gier na PSP tj, Urbanix, MBA lub Gravity Crash.
W 2014r. powstała grupa "Molecule" ściśle związana z portalem "wololo.net", składająca się z azjatyckich programistów. Dzięki niej opracowano metody złamania zabezpieczeń oprogramowania sprzętowego w wersji 3.60, o nazwie "HENkaku".
W 2016r. instalacja HENkaku wymagała użycia przeglądarki do wejścia na stronę posiadającą tzw. WebKit, pozwalający wgranie "przeróbki" na konsolę. "Przerobienie" zachodziło poprzez automatyczne otwarcie aplikacji e-mail i uruchomienie skryptu wykorzystującego lukę w oprogramowaniu. 
W 2017r. powstała najbardziej optymalna metoda odblokowania oprogramowania w wersji 3.65 o nazwie ENSO. Pojawiła się możliwość obsługi kart microSD, dzięki specjalnemu adapterowi, który wkładany jest do slotu na karty NVG, tzw. "SD2VITA". Używając go, oryginalne i drogie karty pamięci stały się zbędne.
W 2018r. powstała przeróbka o nazwie h-encore² umożliwiająca usunięcie zabezpieczeń z nowszej wersji 3.67.
W 2019r. programista znany pod pseudonimem F00D opracował exploit podmieniający klucze szyfrujące, kładąc podwaliny pod kompletne złamanie zabezpieczeń konsoli.
W 2021r. powstał nowy rodzaj exploita o nazwie YAMT (yet-another-mounting-tool), który instaluje się jako homebrew (wymaga użycia h-encore² oraz SD2VITA). YAMT wykonywał tzw. downgrade konsoli i instalował ENSO. Spotkał się jednak z krytyką z powodu niestabilności, co powodowało zawieszanie się konsoli. Użytkownicy skarżyli się też na fakt, że YAMT automatycznie wgrywa wtyczki, które nie są obowiązkowe.
Ostatecznie słabnące zainteresowanie i brak wiary we własny sprzęt doprowadziło Sony do decyzji o zaprzestaniu wsparcia. Piraci ulepszali metody złamania systemu, pozwalając konsoli na odtwarzanie gier z innych platform, np. NES, SNES, Game Boy, Nintendo 64, Sega Master System, Sega Mega Drive, Dreamcast. Powstają porty gier z Androida, jak np. GTA III, , , Bully: Canis Canem Edit, a niektórzy pasjonaci tworzą też własne gry. Dziś konsola uważana jest za jedną z lepszych alternatywnych metod do odtwarzania retro-gier.

</doc>
<doc id="2216170" url="https://pl.wikipedia.org/wiki?curid=2216170" title="Dzień Nowotomysko-Grodziski">
Dzień Nowotomysko-Grodziski

Dzień Nowotomysko-Grodziski – tygodnik regionalny wydawany na terenie powiatów nowotomyskiego i grodziskiego. Ukazuje się we wtorek wraz z wydaniem 
Głosu Wielkopolskiego. Gazeta ma charakter publicystyczno-informacyjny, a jej tematyka obejmuje wydarzenia społeczne, polityczne, gospodarcze, kulturalne oraz sportowe na terenie obu powiatów. Objętość pisma wynosi 32 strony. Redakcja prowadzi także portale: grodzisk.naszemiasto.pl, nowytomysl.naszemiasto.pl i opalenica.naszemiasto.pl.. Redaktorem prowadzącym pisma jest Anna Wyrwa-Sadowska.

</doc>
<doc id="2216171" url="https://pl.wikipedia.org/wiki?curid=2216171" title="John Hawkes (aktor)">
John Hawkes (aktor)

John Marvin Perkins (ur. 11 września 1959 w Alexandrii) − amerykański aktor filmowy i telewizyjny, nominowany do Oscara za drugoplanową rolę w filmie "Do szpiku kości".
Życiorys.
Wczesne lata.
Urodził się w Alexandrii, w stanie Minnesota, jako syn Patricii Jeanne (z domu Olson) i Petera Johna „Pete’a” Perkinsa, rolnika. Rodzina jego matki pochodziła z Norwegii, Wysp Brytyjskich i Danii, a jego ojciec miał pochodzenie szwedzkie, irlandzkie i angielskie. W 1977 ukończył Jefferson High School w rodzinnym mieście. 
Po roku studiów w St. Cloud State University w St. Cloud w Minnesocie, przeniósł się do Austin w Teksasie, gdzie założył Big State Productions, firmę teatralną, która dała Hawkesowi możliwość pisania, reżyserowania i występowania. Wystąpił w komedii "Greater Tuna", z którą odbył tournée w Chicago, San Francisco i Los Angeles. Napisał również i zagrał w uznanej przez krytyków sztuce "Nimrod Soul". Od wczesnych lat 80. śpiewał i grał na gitarze z zespołami rockowymi, takimi jak Meat Joy z Gretchen Phillips i Gangster Folk.
Kariera.
Zadebiutował na kinowym ekranie jako kierowca ciężarówki Teskey w komedii Hugh Wilsona "Akademia Policyjna" ("Police Academy", 1984). Był świetlnym człowiekiem w niskobudżetowym horrorze "Future-Kill" (1985) z Marilyn Burns. Po występie jako Sloane w dreszczowcu "Zmarły w chwili przybycia" ("D.O.A.", 1988) z Dennisem Quaidem i roli roznosiciela pizzy w komedii sportowej "Johnny, bądź dobry" ("Johnny Be Good", 1988) u boku Anthony’ego Michaela Halla, zagrał pierwszą znaczącą rolę jako młody fanatyk audio, który przypadkowo nagrywa brutalne morderstwo w niskobudżetowym dramacie kryminalnym "Murder Rap" (1988). Wystąpił w teledysku do piosenki zespołu a-ha „Crying in the Rain” (1990). W filmie Roberta Rodrigueza "Od zmierzchu do świtu" (1996) został obsadzony w drugoplanowej roli pracownika sklepu monopolowego. Trafił też do obsady komedii kryminalnej Bretta Ratnera "Godziny szczytu" ("Rush Hour", 1998), komedii "Miłość i frytki" ("Home Fries", 1998) z Drew Barrymore, horroru "Koszmar następnego lata" (1998) i dramatu Wolfganga Petersena "Gniew oceanu" (2000) u boku George’a Clooneya. 
Sukces przyszedł wraz z rolą Richarda Swerseya, sprzedawcy butów, od którego odeszła żona w komediodramacie Mirandy July "Ty i ja, i wszyscy, których znamy" ("Me and You and Everyone We Know", 2005), który został nagrodzony Złotą Kamerą na Festiwalu Filmowym w Cannes i Sundance Film Festival. W serialu HBO "Deadwood" (2004–2006) wcielił się w postać żydowskiego kupca Sol Stara. 
W 2005 nagrywał i koncertował z grupą muzyczną King Straggler wraz z innymi aktorami – Rodneyem Eastmanem i Brentem Gorem. W dreszczowcu sensacyjnym Michael Mann "Miami Vice" (2006) wystąpił w roli informatora ulicznego Alonza Stevensa, który początkowo pracował dla Crocketta (Colin Farrell) i Tubbsa (Jamie Foxx), zanim przekazali go FBI w Miami, kierowanemu przez Johna Fujimę (Ciarán Hinds). W czarnej komedii "Tamten świat samobójców" ("Wristcutters: A Love Story", 2006) pojawił się jako Yan. 
W "Amerykańskim gangsterze" (2007) wcielił się w postać partnera Russella Crowe’a. We wszystkich czterech sezonach serialu HBO "Mogło być gorzej" ("Eastbound &amp; Down", (2009–2013) grał postać Dustina Powersa, brata głównego bohatera Kenny’ego Powersa (Danny McBride). W serialu ABC "Zagubieni" ("Lost", 2010) zagrał Lennona. Za kreację Łezki w dramacie Debry Granik "Do szpiku kości" ("Winter’s Bone", 2010) otrzymał nominację do Oscara i nagrody Gildii Aktorów Filmowych w kategorii najlepszy aktor drugoplanowy.

</doc>
<doc id="2216172" url="https://pl.wikipedia.org/wiki?curid=2216172" title="Stadion Al-Ahli w Ad-Dausze">
Stadion Al-Ahli w Ad-Dausze

Stadion Al-Ahli – wieloużytkowy stadion, położony w mieście Doha, stolicy Kataru. Na co dzień rozgrywa na nim swoje mecze klub Al-Ahli. Obiekt może pomieścić 20 000 widzów. Odbyło się na nim część spotkań (w tym finał) piłkarskiego Pucharu Azji 1988. 28 października 1993 roku miał na nim także miejsce zapamiętany mecz pomiędzy Japonią a Irakiem w ramach ostatniej kolejki eliminacji do Mistrzostw Świata 1994, zakończony remisem 2:2, który eliminował Japonię z udziału w turnieju na rzecz Arabii Saudyjskiej i Korei Południowej. W 1995 roku obiekt był jedną z aren młodzieżowych mistrzostw świata, a w roku 2006 turnieju piłkarskiego na XV Igrzyskach Azjatyckich.

</doc>
<doc id="2216174" url="https://pl.wikipedia.org/wiki?curid=2216174" title="Juliusz Migasiewicz">
Juliusz Migasiewicz

Juliusz Migasiewicz (ur. 21 sierpnia 1953 r. w Kaliszu) – polski profesor nauk kultury fizycznej, specjalizujący się w teorii sportu i teorii wychowania fizycznego, trener lekkoatletyki, rektor Akademii Wychowania Fizycznego we Wrocławiu od 2008 roku.
Życiorys.
Urodził się w 1953 roku w Kaliszu, gdzie uczęszczał kolejno do szkoły podstawowej i szkoły średniej. Po uzyskaniu świadectwa maturalnego rozpoczął w 1973 roku studia na Akademii Wychowania Fizycznego we Wrocławiu na kierunku wychowania fizycznego o specjalności trenerskiej, które ukończył uzyskaniem tytułu magistra cztery lata później. Podjął następnie pracę na macierzystej uczelni, kontynuując dalsze studia. W 1988 roku otrzymał stopień naukowy doktora na podstawie pracy pt.: "Znaczenie siły mięśniowej dla sprawności motorycznej dzieci i młodzieży w wieku 7-15 lat", napisanej pod kierunkiem prof. Mariana Kazimierza Golemy. W 2000 roku po pomyślnie zdanym kolokwium habilitacyjnym oraz obronie rozprawy naukowej zatytułowanej "Wybrane przejawy sprawności motorycznej dziewcząt i chłopców w wieku 7-18 lat na tle ich rozwoju morfologicznego" nadano mu stopień naukowy doktora habilitowanego. W 2008 roku prezydent Lech Kaczyński mianował go profesorem zwyczajnym.
Od samego początku swojej pracy naukowo-dydaktycznej związany był z Katedrą, a następnie Zakładem Lekkoatletyki, gdzie pełnił w latach 1993-2002 funkcję kierownika Zakładu Lekkoatletycznych Konkurencji Technicznych, a od 2002 roku kierownika Katedry Teorii i Metodyki Dyscyplin Sportowych. Jednocześnie podlegała mu Pracownia Badań w Sporcie Wyczynowym. Od 2008 roku stoi na czele Katedry Dydaktyki Sportu i Zakładu Teorii Treningu Sportowego. W 2001 roku powołano go na został na stanowisko prorektora ds. dydaktyki oraz spraw studenckich i sportu, które sprawował do 2008 roku, kiedy decyzją Kolegium Elektorów objął funkcję rektora macierzystej uczelni.
Dorobek naukowy i nagrody oraz odznaczenia.
W swoich pracach naukowych zajmuje się tematyką związaną z badaniami wieloaspektowych uwarunkowań motoryczności człowieka oraz jego wyników w sportach indywidualnych. Jest autorem ponad 160 publikacji naukowych oraz autorem lub współautorem czy redaktorem naukowym 20 książek związanych z teorią treningu sportowego, antropomotoryki i aktywności ruchowej niepełnosprawnych. 
Za swoją działalność zawodową i społeczną został wyróżniony następującymi wieloma odznaczeniami, w tym Srebrnym Krzyżem Zasługi, Złotą Odznaką Zasłużonego Działacza Kultury Fizycznej, Złotym Medalem za Zasługi dla Ruchu Olimpijskiego, Złotą Odznaką za Zasługi dla Sportu oraz Medalem Zasłużonego dla Akademii Wychowania Fizycznego we Wrocławiu.

</doc>
<doc id="2216178" url="https://pl.wikipedia.org/wiki?curid=2216178" title="Lista indyjskich kandydatów do Oscara za najlepszy nieangielskojęzyczny film">
Lista indyjskich kandydatów do Oscara za najlepszy nieangielskojęzyczny film



</doc>
<doc id="2216179" url="https://pl.wikipedia.org/wiki?curid=2216179" title="Zębiełek luzoński">
Zębiełek luzoński

Zębiełek luzoński ("Crocidura grayi") – gatunek owadożernego ssaka z rodziny ryjówkowatych (Soricidae). Występuje endemicznie na Filipinach, gdzie zamieszkuje Luzon i Mindoro. Siedliskiem tego gatunku są nizinne i górskie, omszałe lasy na wysokości 250-2400 m n.p.m.. Nie występuje poza obszarami leśnymi. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (najmniejszej troski). Głównym zagrożeniem dla tego ssaka jest wylesianie zwłaszcza na niższych wysokościach.

</doc>
<doc id="2216180" url="https://pl.wikipedia.org/wiki?curid=2216180" title="Crocidura halconus">
Crocidura halconus



</doc>
<doc id="2216181" url="https://pl.wikipedia.org/wiki?curid=2216181" title="Women’s Professional Soccer">
Women’s Professional Soccer

Women's Professional Soccer (WPS) – zawodowa liga piłkarska kobiet znajdująca się na najwyższym szczeblu rozgrywek w Stanach Zjednoczonych. Obecnie gra w niej 6 klubów. W lidze tej nie obowiązuje reguła awansu i spadku. Powstała w 2007 roku, a dwa lata później 29 marca rozpoczęto pierwszy sezon rozgrywek. Uczestniczyło w nim 7 zespołów. Sezon składa się z dwóch części. Pierwsza – sezon zasadniczy rozgrywany jest od marca, bądź kwietnia, a kończy się w sierpniu lub wrześniu. Po zakończeniu tej części odbywa się faza playoff. Zwycięzca playoff zostaje mistrzem ligi.
30 stycznia 2012 roku powiadomiono o zawieszeniu rozgrywek, zaś 18 maja 2012 roku potwierdzono nierozegranie sezonu w roku 2013.
Uczestnicy.
W lidze udział bierze sześć zespołów, które w porównaniu do innych lig amerykańskich nie są podzielone według kryterium geograficznego. Przez lata liczba drużyn zmieniała się. W latach 2009 i 2010 w lidze grało siedem zespołów. Każda z drużyn w sezonie 2011 rozegra po osiemnaście meczów sezonu zasadniczego co daje w sumie 54 spotkania.

</doc>
<doc id="2216182" url="https://pl.wikipedia.org/wiki?curid=2216182" title="WPS">
WPS



</doc>
<doc id="2216183" url="https://pl.wikipedia.org/wiki?curid=2216183" title="Rąbaniska (Tatry)">
Rąbaniska (Tatry)

Rąbaniska – dawna baza namiotowa PZA w polskich Tatrach. Znajdowała się przy drodze dojazdowej z Brzezin do schroniska PTTK „Murowaniec” w Dolinie Gąsienicowej, mniej więcej w połowie odległości od skrzyżowania szlaków na Psiej Trawce do tego schroniska. Położona była po orograficznie lewej stronie koryta Suchej Wody, a więc w Tatrach Zachodnich. Czynna była w sezonie letnim (lipiec-wrzesień). W miarę wolnych miejsc na noclegi przyjmowano również turystów. Baza położona była na bardzo kamienistym terenie, namioty rozbijano na podniesionych drewnianych pomostach. Była kuchnia polowa, zadaszona wiata i ogrodzenie elektryczne strzegące przed dzikimi zwierzętami.
Baza namiotowa od dawna była solą w oku Tatrzańskiego Parku Narodowego. Decyzją parku zlikwidowana została 20 sierpnia 2009. Motywowano to koniecznością ochrony przyrody. W tym samym roku również Słowacy zlikwidowali drugą bazę taterników na Polanie pod Wysoką.

</doc>
<doc id="2216184" url="https://pl.wikipedia.org/wiki?curid=2216184" title="MKS Radymno">
MKS Radymno



</doc>
<doc id="2216185" url="https://pl.wikipedia.org/wiki?curid=2216185" title="Flushing – Main Street">
Flushing – Main Street

Flushing – Main Street – stacja początkowa metra nowojorskiego, na linii 7. Znajduje się w dzielnicy Queens, w Nowym Jorku i zlokalizowana jest przed stacją Mets – Willets Point. Została otwarta 2 stycznia 1928.

</doc>
<doc id="2216186" url="https://pl.wikipedia.org/wiki?curid=2216186" title="Marcela Rzymianka">
Marcela Rzymianka

Marcela Rzymianka (ur. 325–335 w Rzymie, zm. 410) – wdowa, święta Kościoła katolickiego.
Pochodziła z rodu "Marcellich", będących gałęzią rodu Klaudiuszy. Naciskana przez rodzinę wyszła za mąż. Owdowiawszy po siedmiu miesiącach zaczęła wieść życie ascetyczne wzorem mnichów egipskich, poświęcając się modlitwie i studiowaniu Biblii. Była przyjaciółką św. Pauli. W latach 382–385 utrzymywała bliski kontakt ze św. Hieronimem ze Strydonu. Zmarła podczas zdobywania Rzymu przez Wizygotów pobita przez nich na śmierć.
Jej wspomnienie liturgiczne obchodzone jest 31 stycznia.

</doc>
<doc id="2216187" url="https://pl.wikipedia.org/wiki?curid=2216187" title="Mets – Willets Point">
Mets – Willets Point

Mets – Willets Point – stacja metra nowojorskiego, na linii 7. Znajduje się w dzielnicy Queens, w Nowym Jorku i zlokalizowana jest pomiędzy stacjami Flushing – Main Street i 111th Street. Została otwarta 7 maja 1927.

</doc>
<doc id="2216188" url="https://pl.wikipedia.org/wiki?curid=2216188" title="Felix Dahrenstädt">
Felix Dahrenstädt

Gustav Rudolph Felix Dahrenstädt (ur. 1859 w Łąkorzu, zm. 1898 w Bydgoszczy) – burmistrz Bydgoszczy (1896-1898).
Życiorys.
Urodził się 29 sierpnia 1859 r. w Łąkorzu, w byłym powiecie lubawskim. Był synem Rudolfa, tamtejszego nadleśniczego i Laury z domu Hoff. Uczęszczał do gimnazjum królewskiego w Olsztynku, gdzie w 1877 r. złożył egzamin dojrzałości. W latach 1877-1881 studiował prawo na uniwersytetach w: Berlinie i Heidelbergu. 
Po uzyskaniu w 1881 r. stopnia referendarza w Sądzie Kameralnym w Berlinie, podjął pracę w Sądzie Obwodowym w Bydgoszczy. W 1883 r. przeniósł się do tutejszego Sądu Krajowego, gdzie został prokuratorem, a następnie adwokatem. Pracował także pół roku w Wyższym Sądzie Krajowym w Poznaniu, gdzie uzyskał stopień asesora.
W 1886 r. odszedł z sądownictwa i przeniósł się do Finsterwalde w rejencji frankfurckiej, gdzie pracował jako adwokat prywatny przy tamtejszym sądzie obwodowym. W styczniu 1889 r. powrócił do Bydgoszczy i zgłosił swoją kandydaturę w wyborach płatnego radcy magistratu. Wybory te wygrał i został zatwierdzony na stanowisku przez Królewską Regencję w Bydgoszczy. Jako radca zajmował się sprawami z zakresu nadzoru policyjnego oraz przewodniczył komisji finansowej magistratu. 
Burmistrz Bydgoszczy.
W lutym 1895 r. zgłosił swoją kandydaturę w wyborach nowego II burmistrza Bydgoszczy, w związku z opuszczeniem tego stanowiska przez Rudolfa Wilde, przeniesionego do Berlina. Rada Miejska na posiedzeniu 30 maja 1895 r. wybrała go na to stanowisko stosunkiem głosów 24:1. 
Dahrenstädt był współautorem polityki intensywnego rozwoju gospodarczego miasta. Otwarto wówczas nowoczesną rzeźnię, nowy browar przy Zbożowym Rynku oraz elektrownię prądu stałego, która pozwoliła na elektryfikację tramwajów miejskich. W 1896 r. ukończono budowę nowego gmachu teatru, zaliczającego się do bardziej okazałych we wschodnich prowincjach Rzeszy Niemieckiej. 
Jego działalność jako burmistrza przerwała przedwczesna śmierć w wieku zaledwie 38 lat. Zmarł 12 lipca 1898 r. w Bydgoszczy. Był żonaty z Hedwig z domu Clausius. Miał troje dzieci: 2 córki i syna. Podczas pobytu w Bydgoszczy zamieszkiwał przy ul. św. Floriana 14.

</doc>
<doc id="2216190" url="https://pl.wikipedia.org/wiki?curid=2216190" title="Sparkassen-Cup 2011">
Sparkassen-Cup 2011

25. Sparkassen-Cup – halowy mityng lekkoatletyczny, który odbył się 5 lutego 2011 w Stuttgarcie. 

</doc>
<doc id="2216193" url="https://pl.wikipedia.org/wiki?curid=2216193" title="León-Matallana">
León-Matallana

León-Matallana (hiszp: "Estación de León-Matallana") – stacja kolejowa w León, w prowincji León, we wspólnocie autonomicznej Kastylia-León, w Hiszpanii. Zbudowana w 1923 roku funkcjonowała aż do 1983, kiedy to została zamknięyta. Ponownie otwarto ją w 1993 i służy do dziś. Obsługuje pociągi wąskotorowe FEVE.

</doc>
<doc id="2216194" url="https://pl.wikipedia.org/wiki?curid=2216194" title="Gniłopiat">
Gniłopiat



</doc>
<doc id="2216199" url="https://pl.wikipedia.org/wiki?curid=2216199" title="August Gessler">
August Gessler

August Carl Ulrich Gessler (ur. 1811 w Stębarku, zm. po 1883) – syndyk miejski (1861-1878), burmistrz Bydgoszczy (1873-1878).
Życiorys.
Urodził się w Stębarku, w byłym powiecie ostródzkim. Ukończył studia prawnicze. Karierę zawodową w organach wymiaru sprawiedliwości rozpoczął w 1839 r. jako asesor kameralny w Sądzie Ziemsko-Miejskim w Międzyrzeczu. W 1844 r. przeniósł się do Wyższego Sądu Ziemskiego w Bydgoszczy, gdzie odbył kolejną praktykę sędziowską. 
W 1845 r. objął stanowisko dyrektora Sądu Ziemsko-Miejskiego w Wieleniu, a w 1848 r. został dyrektorem Sądu Powiatowego w Szubinie. Ostatecznie w 1856 r. osiadł w Bydgoszczy, gdzie jako radca sprawiedliwości objął stanowisko adwokata przy tutejszym Sądzie Apelacyjnym. Prowadził również własną kancelarię adwokacką i notarialną. 
Syndyk miejski.
Obok pracy zawodowej zaangażował się w działalność publiczną. W 1861 r. zgłosił swoją kandydaturę w wyborach syndyka miejskiego (radcy prawnego miasta, członka magistratu). W głosowaniu rady miejskiej odbytym 11 lipca 1861 r. uzyskał 16 spośród 24 oddanych głosów. Od 1 października 1861 r. podjął obowiązki urzędowe. W zakresie jego obowiązków jako syndyka należało reprezentowanie władz miejskich w sprawach przed sądami, udzielanie pomocy prawnej członkom magistratu oraz sprawy wyznaniowe. Zasiadał również w miejskim Dyrektorium ds. Ubogich oraz Kuratorium Miejskiej Kasy Oszczędności. 
Burmistrz Bydgoszczy.
2 października 1873 r. powierzono mu tymczasowo obowiązki burmistrza miasta. Zastąpił wówczas Karla Geisenheimera, który po roku urzędowania opuścił swoje stanowisko i wyjechał z Bydgoszczy. Formalne wybory na stanowisko syndyka oraz II burmistrza miasta przeprowadzono 30 kwietnia 1874 r. W wyborach syndyka otrzymał 16 spośród 26 głosów, zaś wybór burmistrza wygrał 22 głosami. Z woli wyborców doszło jednak do sytuacji w której jednej osobie powierzono sprawowanie dwóch urzędów, co było sprzeczne z przepisami ordynacji miejskiej z 1853 r. W tej sytuacji Regencja w Bydgoszczy odmówiła zatwierdzenia wyboru. Władze miasta z nadburmistrzem Reinholdem Boie interweniowały u króla za pośrednictwem Ministerstwa Spraw Wewnętrznych w Berlinie. Z woli monarchy uszanowano wybór bydgoszczan i Gessler przez kilka lat pełnił obie funkcje w administracji miejskiej Bydgoszczy. 
Ostatecznie 5 grudnia 1878 r. złożył rezygnację z działalności we władzach miasta, krótko po tym jak nadburmistrzem wybrano Juliusa Bachmanna. Wycofał się także z życia zawodowego, a po śmierci żony w 1883 r. opuścił miasto. Nie są wiadome dalsze jego losy. 
August Gessler był żonaty z Johanną Laurą Luise z domu Dechend. Miał dwoje dzieci urodzonych w Szubinie: Annę Emilie Marie (1849) i Ernsta Alfreda (1855). Podczas pobytu w Bydgoszczy zamieszkiwał przy Nowym Rynku.

</doc>
<doc id="2216200" url="https://pl.wikipedia.org/wiki?curid=2216200" title="Januszpol">
Januszpol



</doc>
<doc id="2216202" url="https://pl.wikipedia.org/wiki?curid=2216202" title="Lotnisko Bałczik">
Lotnisko Bałczik

Lotnisko Bałczik (ICAO: LBWB) – lotnisko położone w Bałcziku, w obwodzie Dobricz, w Bułgarii.

</doc>
<doc id="2216204" url="https://pl.wikipedia.org/wiki?curid=2216204" title="Mistrzostwa Świata Młodzieżowców w Narciarstwie Klasycznym 2011">
Mistrzostwa Świata Młodzieżowców w Narciarstwie Klasycznym 2011



</doc>
<doc id="2216205" url="https://pl.wikipedia.org/wiki?curid=2216205" title="Kotys (król Paflagonii)">
Kotys (król Paflagonii)

Kotys (gr. "Κότυς, Kόtys") (IV wiek p.n.e.) – król Paflagonii z dynastii Pylajmenidów ok. 395-380 p.n.e. Prawdopodobnie następca Korylasa, a poprzednik Tyusa, królów Paflagonii.
Dawni uczeni uważali, że Kotys prawdopodobnie był tożsamy z Korylasem, wspomnianym w jednym z wielu dzieł Ksenofonta, żołnierza i pisarza greckiego, pt. "Wyprawa Cyrusa" (V 5, 3-4; 6, 3). W innym dziele, pt. "Historia grecka", występuje imię Otys, które jest krótszą formą imienia Kotys. Był on wasalem perskim. Postanowił zrzucić zależność od króla Artakserksesa II Mnemona. Kiedy został wezwany na dwór, jako test jego prawdopodobnej lojalności, odmówił posłuszeństwa. W następstwie czego zaczął chętnie dawać posłuch zaleceniom Spitrydatesa, by wejść w przymierze ze Spartą. Po przybyciu króla spartańskiego Agesilaosa II do Paflagonii Kotys zawarł z nim sojusz zaczepno-obronny. Za namową Spitrydatesa dał Spartaninowi tysiąc jeźdźców i dwa tysiące peltastów. Agesilaos II, za usługi Spitrydatesa, postanowił zaaranżować małżeństwo jego córki z Kotysem w r. 395 p.n.e. Wychwalał piękno jej urody przed Kotysem, który zgodził się z tym. Ten po stwierdzeniu, że nie można odprowadzić jej przed wiosną drogą lądową, zaproponował drogę morską. Kotys, po uściśnięciu z nimi dłoni, rozstał się. Agesilaos II Kalliasowi z Lacedemonu odwieźć dziewczynę.

</doc>
<doc id="2216207" url="https://pl.wikipedia.org/wiki?curid=2216207" title="Wydział Zarządzania Polsko-Czeska Wyższa Szkoła Biznesu i Sportu „Collegium Glacense”">
Wydział Zarządzania Polsko-Czeska Wyższa Szkoła Biznesu i Sportu „Collegium Glacense”

Wydział Zarządzania Polsko-Czeska Wyższa Szkoła Biznesu i Sportu „Collegium Glacense – jeden z trzech wydziałów Polsko-Czeska Wyższej Szkoły Biznesu i Sportu „Collegium Glacense” w Nowej Rudzie, kierowany przez dra Mirosława Mrówkę. Powstał w 2004 roku jako pierwszy wydział na tej uczelni. Jego siedziba mieści się w głównym budynku szkoły, przy ulicy Kłodzkiej 31 w dzielnicy Słupiec.
Kierunki kształcenia.
Wydział Zarządzania oferuje swoim studentom studia I stopnia (licencjackie), trwające sześć semestrów na kierunku zarządzanie w ramach której można wybrać jedną z kilku specjalności:

</doc>
<doc id="2216209" url="https://pl.wikipedia.org/wiki?curid=2216209" title="Henryk Kuczma">
Henryk Kuczma

Henryk Kuczma (ur. 15 lipca 1962 r. w Stegnie) – działacz samorządowy i sportowy, trener piłki nożnej, piłki nożnej plażowej i siatkonogi, z wykształcenia technik mechanik. 
Życiorys.
Ukończył Technikum Mechanizacji Rolnictwa w Nowym Dworze Gdańskim. Pracował jako mechanik w Państwowym Gospodarstwie Rolnym Grochowo I i Grochowo III, od 1987 - jako inkasent w Przedsiębiorstwie Wodociągów i Kanalizacji w Krynicy Morskiej. 

</doc>
<doc id="2216210" url="https://pl.wikipedia.org/wiki?curid=2216210" title="Tyus">
Tyus

Tyus lub Tys (gr. "Θύος, Thýos"; "Θύς, Thýs") (IV wiek p.n.e.) – król Paflagonii z dynastii Pylajmenidów ok. 380-370 p.n.e. Prawdopodobnie następca Kotysa, króla Paflagonii.
Tyus należał do starego rodu, bowiem pochodził od Pylajmenes, jak wspomniał o tym Korneliusz Nepos (ok. 99-ok. 24 p.n.e.), biograf i historyk rzymski. Wziął udział w rebelii za panowania Atraksesrksesa II Mnemona, króla perskiego. Król powierzył dowództwo nad siłami skierowanymi do stłumienia buntu Datamesowi II, satrapie Kapadocji. Ten był bowiem bratem ciotecznym Tyusa (matka Skitissa, była siostrą ojca Tyusa). Datames II przybył z matką do Tyusa bez straży, żeby nakłonić go do uległości. Tuys przygotował na niego pułapkę, ale próba zamachu się nie udała, ponieważ Datames otrzymał ostrzeżenie od poinformowanej matki. Datames II wypowiedział wojnę bratu ciotecznemu, w której wziął go do niewoli wraz z żoną i dziećmi. Datames II postarał się by jego powrót był dla króla niespodzianką. Przebrał Tyusa w strój satrapy, zakuł go w złote łańcuchy i naramiennice oraz przybrał w inne dodatki stroju królewskiego. Tyus wzbudzał grozę strasznym wyglądem, bowiem miał olbrzymi wzrost, czarną skórę, długie włosy i ogromną brodę. Datames II natomiast nałożył na siebie gruby chiton i wiejską, podwójnie złożoną chlajnę, a na głowę kaptur myśliwski. Trzymając pałkę w prawej ręce, a w drugiej powróz, pędził przed sobą związanego jeńca do króla, jakby prowadził schwytane dzikie zwierzę. Artakserksesa II ucieszyło to osiągnięcie Datamesa. Postanowił go hojnie wynagrodzić za ten czyn.
Klaudiusz Elian (II/III w. n.e.), pisarz rzymski, w swym dziele pt. "Opowiastki rozmaite" podał, że Tyus był sławny ze swej nienasyconej żarłoczności. Natomiast Teopomp z Chios, historyk grecki, poinformował, że słynął z podawania do stołu po sto sztuk wszystkiego, np. sto wołów naraz. Kiedy Tyus był więziony przez Artakserksesa II, nadal kontynuował ten sam styl życia. Takie postępowanie przyciągnęło uwagę króla, że Tyus żyje jak gdyby oczekiwał przedwczesnej śmierci.

</doc>
<doc id="2216211" url="https://pl.wikipedia.org/wiki?curid=2216211" title="Rybitwa śnieżna">
Rybitwa śnieżna



</doc>
<doc id="2216212" url="https://pl.wikipedia.org/wiki?curid=2216212" title="Rybitwa tropikalna">
Rybitwa tropikalna



</doc>
<doc id="2216213" url="https://pl.wikipedia.org/wiki?curid=2216213" title="Uszomierz">
Uszomierz

Uszomierz (ukr. Ушомир, "Uszomyr" także Утомир, "Utomyr") – wieś na Ukrainie w rejonie korosteńskim obwodu żytomierskiego.
Pod rozbiorami siedziba w powiecie żytomierskim guberni wołyńskiej.
W Uszomierzu urodził się Menachem Kipnis, kantor.

</doc>
<doc id="2216216" url="https://pl.wikipedia.org/wiki?curid=2216216" title="Wspólnota administracyjna Geratal/Plaue">
Wspólnota administracyjna Geratal/Plaue

Wspólnota administracyjna Geratal/Plaue (niem. "Verwaltungsgemeinschaft Geratal/Plaue") – wspólnota administracyjna w Niemczech, w kraju związkowym Turyngia, w powiecie Ilm. Siedziba wspólnoty znajduje się w miejscowości Geraberg, która do wspólnoty jednak nie należy. Powstała 12 czerwca 1992 jako Wspólnota administracyjna Geratal. Obecna nazwa obowiązuje od 1 stycznia 2019.
Wspólnota administracyjna zrzesza trzy gminy, w tym jedną gminę miejską "(Stadt)" oraz dwie gminy wiejskie "(Gemeinde)": 
1 stycznia 2019 do wspólnoty przyłączono miasto Plaue ze wspólnoty administracyjnej Oberes Geratal, a gminę Neusiß, która wchodziła w skład wspólnoty Geratal przyłączono do miasta Plaue. Gminę Geraberg natomiast przyłączono do nowo powstałej gminy Geratal. 31 grudnia 2019 do gminy Martinroda przyłączono gminę Angelroda, która stała się jej dzielnicą "(Ortsteil)". 

</doc>
<doc id="2216217" url="https://pl.wikipedia.org/wiki?curid=2216217" title="Eriba-Marduk">
Eriba-Marduk

Eriba-Marduk (akad. "Erība-Marduk", tłum. „Bóg Marduk dał mi zastępcę”) – król Babilonii, wywodzący się z plemienia Bit-Jakini, które zamieszkiwało południową część kraju znaną pod nazwą Kraju Nadmorskiego; panował ok. 770 r. p.n.e. Był wybitnym przywódcą plemiennym, któremu udało się - wykorzystując słabość Asyrii po śmierci Adad-nirari III - przejąć kontrolę nad Babilonią i ogłosić się prawowitym królem Babilonu. Już jako władcy udało mu się powstrzymać najazdy plemion nomadów i przywrócić spokój i porządek w kraju. Wielu późniejszych królów babilońskich, m.in. Marduk-apla-iddina II, wywodziło swą linię genealogiczną właśnie od niego.

</doc>
<doc id="2216220" url="https://pl.wikipedia.org/wiki?curid=2216220" title="Uniwersytet potworny">
Uniwersytet potworny

Uniwersytet potworny (ang. "Monsters University") – amerykański animowany komputerowo film 3D wytwórni Pixar, prequel produkcji "Potwory i spółka" z 2001 roku. Film wyreżyserował Dan Scanlon.
Światowa premiera filmu, początkowo planowana na 2 listopada 2012, odbyła się 21 czerwca 2013, a w Polsce 5 lipca 2013 roku.
Opis fabuły.
Mike Wazowski od najmłodszych lat marzył o karierze straszaka w fabryce "Potwory i Spółka". Pełen zapału młody potwór dostał się na wymarzony wydział straszologii Uniwersytetu Potwornego. Tam poznaje m.in. Randalla Boggsa i Sully'ego. W przeciwieństwie do ambitnego Mike'a, Sulley uważał, że jako Sullivan jest stworzony do straszenia i nie musi się specjalnie starać. Jak się jednak okazało, ani ciężka praca Mike'a ani wrodzone predyspozycje Sully'ego nie spełniają oczekiwań budzącej postrach dziekan Skolopendry. Mike podejmuje bardzo ryzykowne kroki aby utrzymać się na Uniwersytecie i udowodnić wszystkim, że jednak jest straszny. Musi wystartować w pojedynku dla potworów.

</doc>
<doc id="2216221" url="https://pl.wikipedia.org/wiki?curid=2216221" title="Korylas">
Korylas

Korylas (gr. "Κoρύλας, Korýlas") (V/IV wiek p.n.e.) – pierwszy znany historyczny król Paflagonii z dynastii Pylajmenidów ok. 400-395 p.n.e. Prawdopodobnie poprzednik Kotysa, króla Paflagonii.
Korylas jest wzmiankowany tylko w jednym z wielu dzieł Ksenofonta, żołnierza i pisarza greckiego, pt. "Wyprawa Cyrusa". Dawni uczeni uważali, że był on prawdopodobnie tożsamy z Kotysem, który jednak był jego następcą na tronie Paflagonii. Ksenofont wspomniał Korylasa w związku ze słynnym odwrotem najemnych żołnierzy greckich (tzw. marsz dziesięciu tysięcy) w latach 401-400 p.n.e. Wracali oni do domu drogą powrotną, liczącą tysiące mil, wiodącą przez pustynie i góry Armenii aż do Morza Czarnego.
Żołnierze greccy po dotarciu do greckiego miasta Kotyora, kolonii Synopy leżącej na terenie Tibareńczyków, zatrzymali się tam czterdzieści pięć dni. Żywność brano częściowo z Paflagonii, częściowo z Kotyoritów. Przybyli posłowie Synopy, którzy obawiali się o los swej kolonii i pozostałych obszarów. Za pośrednictwem Hekatonymosa chcieli zapewnienia, że z ich strony nic im nie grozi. Słyszeli bowiem o ich wtargnięciu przemocą do miasta, zakwaterowaniu niektórych po domach oraz o zabieraniu bez pozwolenia rzeczy z włości. Stwierdzili, że jeżeli nadal tak będą postępować, to będą zmuszeni do szukania pomocy u Korylasa, Paflagończyków i innych. Ksenofont, uczestnik wyprawy, odpowiedział posłom, że Kotyoritowie są sami sobie winni, a także, że zaprzeczył w sprawie użycia przemocy. Natomiast na groźbę dobrania sobie Korylasa i Paflagończyków na sprzymierzeńców, stwierdził, że będą Grecy walczyć z oba przeciwnikami. Dodał do tych słów jeszcze groźbę: "Lecz jeśli uznamy za stosowne uzyskać sobie przyjaciela w Paflagończyku (a słyszymy, że ma ochotę na wasze miasto i nadbrzeżne warownie), to spróbujemy okazać się jego przyjaciółmi i pomożemy mu w spełnieniu życzeń". Posłowie Synopy oburzyli się na te słowa. Jeden z nich powiedział, że nie przyszli po to, by wywołać wojnę, lecz w przyjaznych zamiarach. Potem obie strony doszły do porozumienia. Greccy najemnicy uważali bowiem, że Synopejczycy będą im potrzebni w ich dalszej drodze lądowej, bowiem posiadali oni wiedzę o Paflagonii. Hekatonymos, jeden z posłów, przepraszał za groźbę zawarcia przyjaźni z Paflagończykiem. Zaczął im opowiadać o Paflagonii, że zna ten kraj i ich siły. Wychwalał krainę, jako posiadającą piękne równiny i wysokie góry, konnicę lepszą od perskiej. Poinformował, że teraz Paflagończycy nie przybyli na wezwanie króla perskiego, gdy ich władca wysoko mierzy. Podał, że mają oni wojsko liczące ponad sto tysięcy ludzi. Poza tym, jej rzeki Termodont, Iris, Halys i Partenios są trudne do przeprawy. Zachęcał najemników do pójścia z Synopy do Heraklei, gdzie jest dużo okrętów. Niektórzy z nich, po wysłuchaniu tych słów, uznali Hekatonymosa za życzliwego względem Korylasa, ponieważ był jego urzędowym przedstawicielem w Synopie. Inni natomiast apelowali, by w drodze nie niszczyli ziemi synopejskiej. Najemnicy postanowili podróżować morzem.

</doc>
<doc id="2216222" url="https://pl.wikipedia.org/wiki?curid=2216222" title="Róbert Varga">
Róbert Varga

Róbert Varga (ur. 25 listopada 1986 w Győr) – węgierski piłkarz, występujący na pozycji obrońcy.

</doc>
<doc id="2216224" url="https://pl.wikipedia.org/wiki?curid=2216224" title="Geratal (ujednoznacznienie)">
Geratal (ujednoznacznienie)

Niemcy:
Zobacz też:

</doc>
<doc id="2216226" url="https://pl.wikipedia.org/wiki?curid=2216226" title="Microsoft Dynamics Sure Step">
Microsoft Dynamics Sure Step

Microsoft Dynamics Sure Step – metodyka projektowego wdrażania zintegrowanych systemów informatycznych firmy Microsoft takich jak:
Fazy/etapy projektu.
Metodyka Sure Step składa się z 6 głównych faz/etapów oraz 2 dodatkowych do optymalizacji i podnoszenia wersji (upgrade):
Organizacja projektu.
Członkowie zespołu wdrożeniowego będący przedstawicielami użytkownika są odpowiedzialni za dostarczenie informacji o firmie użytkownika, a w szczególności:
Model szybkiego wdrożenia.
Wraz z rozwojem systemów Microsoft Dynamics rozwija się również metodyka wdrożeń systemów ERP. Najnowszym trendem jest skracanie czasu (i kosztów) wdrożenia poprzez stosowanie gotowych szablonów oraz procesów, z których mogą korzystać przedsiębiorstwa. Jednym z gotowych modeli dedykowanych dla systemu Microsoft Dynamics NAV jest metodyka NAV.express, oparta między innymi na Microsoft Dynamics Sure Step – Rapid Methodology.

</doc>
<doc id="2216227" url="https://pl.wikipedia.org/wiki?curid=2216227" title="Mistrzostwa Świata w Łyżwiarstwie Figurowym 2011">
Mistrzostwa Świata w Łyżwiarstwie Figurowym 2011

Mistrzostwa świata w łyżwiarstwie figurowym 2011 – zawody rangi mistrzowskiej w łyżwiarstwie figurowym, które odbywały się od 25 kwietnia do 1 maja 2011 w hali Megasport Arena w Moskwie. Podczas zawodów rozgrywane były konkurencje solistów, solistek, par sportowych oraz par tanecznych. 
Początkowo mistrzostwa miały odbyć się w hali sportowej Yoyogi National Gymnasium w Tokio w dniach 21–27 marca, lecz ze względów bezpieczeństwa po trzęsieniu ziemi i tsunami w Japonii, Międzynarodowa Unia Łyżwiarska (ISU) postanowiła odwołać mistrzostwa.
Złoty medal wśród solistów zdobył Kanadyjczyk Patrick Chan, zaś wśród solistek triumfowała Japonka Miki Andō. W parach sportowych tytuł mistrzowski wywalczyli reprezentanci Niemiec Alona Sawczenko i Robin Szolkowy. W parach tanecznych triumfowali Amerykanie Meryl Davis i Charlie White.
Kwalifikacje.
Zawodnicy reprezentowali jedną z narodowości należących do Międzynarodowej Unii Łyżwiarskiej. Liczba zawodników wystawionych przez każdy z krajów do poszczególnych konkurencji, zależała od miejsc jakie zajęli ich reprezentanci na mistrzostwach świata 2010. Było to od 1 do 3 zawodników lub par.
Wyniki.
Pary taneczne.
Wzorem tańca krótkiego był "Golden Waltz".

</doc>
<doc id="2216228" url="https://pl.wikipedia.org/wiki?curid=2216228" title="Wspólnota administracyjna Großbreitenbach">
Wspólnota administracyjna Großbreitenbach

Wspólnota administracyjna Großbreitenbach (niem. "Verwaltungsgemeinschaft Großbreitenbach") – dawna wspólnota administracyjna w Niemczech, w kraju związkowym Turyngia, w powiecie Ilm. Siedziba wspólnoty znajdowała się w mieście Großbreitenbach. Powstała 19 maja 1994.
Wspólnota administracyjna zrzeszała osiem gmin, w tym jedną gminę miejską "(Stadt)" oraz siedem gmin wiejskich: 
6 lipca 2018 do wspólnoty administracyjnej przyłączono gminy Herschdorf oraz Neustadt am Rennsteig z rozwiązanej wspólnoty administracyjnej Langer Berg.
1 stycznia 2019 wspólnota została rozwiązana, a jej gminy Altenfeld, Böhlen, Friedersdorf, Gillersdorf, Herschdorf, Neustadt am Rennsteig oraz Wildenspring zostały przyłączone do miasta Großbreitenbach i stały się tym samym jego dzielnicami.

</doc>
<doc id="2216229" url="https://pl.wikipedia.org/wiki?curid=2216229" title="Ho, mia kor'">
Ho, mia kor'

Ho, mia kor' (w esperancie "Och, serce me") jest wierszem Ludwika Zamenhofa uznawanym za pierwszy utwór napisany w tym języku. Został napisany na krótko przed wydaniem Unua Libro. 

</doc>
<doc id="2216231" url="https://pl.wikipedia.org/wiki?curid=2216231" title="Herman Moll">
Herman Moll

Herman Moll (ur. około 1654, zm. 22 września 1732 w Londynie) – grawer, kartograf i wydawca.
Pochodzenie Hermana Molla nie jest dokładnie znane. Zakłada się, że pochodził z Amsterdamu lub Rotterdamu, sugerowane jest także jego pochodzenie z Bremy.
W latach 1711-1717 opublikował "Atlas Geographus", następnie w roku 1719 "Atlas Minor."
Mapy Molla poprzez swą m.in. dekoracyjność często były powielane przez innych wydawców.
Podczas pobytu w Londynie stworzył mapy m.in. do "Przypadków Robinsona Crusoe" Daniela Defoe i "Podróży Guliwera" Jonathana Swifta.

</doc>
<doc id="2216232" url="https://pl.wikipedia.org/wiki?curid=2216232" title="Franciszek Wyszpolski">
Franciszek Wyszpolski

Franciszek Michał Wyszpolski (ur. ok. 1767, zm. po 1826) – kapitan wojsk Księstwa Warszawskiego, burmistrz Brześcia Kujawskiego (1808-1812) i Bydgoszczy (1812-1815) w okresie Księstwa Warszawskiego, więzień pruski. 
Życiorys.
Pochodził z Galicji z niezamożnej rodziny szlacheckiej. Był prawdopodobnie synem Tadeusza lub Józefa Wyszpolskich, których szlachectwo zostało potwierdzone przez Sąd Ziemski we Lwowie w 1783 r. Był oficerem wojska polskiego w okresie przedrozbiorowym. Po wkroczeniu wojsk napoleońskich na ziemie polskie udał się z austriackiej wówczas Galicji do organizujących się wojsk Księstwa Warszawskiego. Do 5 marca 1808 r. był kapitanem w 5 pułku piechoty. 6 kwietnia 1808 książę Józef Poniatowski poprosił Ministra Spraw Wewnętrznych Księstwa Warszawskiego, aby nagrodzić jego służbę wojskową odpowiednim stanowiskiem w administracji cywilnej. Odpowiedzią na tę prośbę było mianowanie Wyszpolskiego w 1808 r. burmistrzem Brześcia Kujawskiego.
Burmistrz Bydgoszczy.
6 kwietnia 1812 r. objął stanowisko burmistrza Bydgoszczy, po śmierci dotychczas piastującego to stanowisko Stanisława Bukowskiego. Funkcję tę pełnił w szczególnie trudnej, zmiennej sytuacji politycznej ostatnich lat Księstwa Warszawskiego. Działania wojenne, przemarsze wojsk, rekwizycje stawiały przed ówczesnymi władzami cywilnymi szczególnie trudne problemy do rozwiązania. Burmistrz musiał być wykonawcą sprzecznych, niekorzystnych dla mieszkańców Bydgoszczy zarządzeń dowódców wojskowych trzech obcych państw: Francji, Rosji i Prus. 
Więzień pruski.
Od 10 września 1814 do 12 października 1816 r. był uwięziony przez władze pruskie za opieszałość w pomocy szpitalom wojskowym w Bydgoszczy oraz za braki w funduszach kasy miejskiej. Jednym z istotnych punktów jego obrony było niewykonanie rozkazu dowódcy francuskiego marszałka Dawuta, który polecił zniszczyć wszystkie zapasy wojenne znajdujące się na barkach na Brdzie. 
Królewsko-Pruski Wielkoksiążęcy Sąd Policji Poprawczej Obwodu Bydgoskiego 12 października 1816 r. postanowił przywrócić mu stanowisko i wynagrodzić. Także Joseph von Stein-Kamieński, organizator władz pruskich w Bydgoszczy, uważał, że Wyszpolski nadal zasługiwał na pełnienie urzędu, gdyż na podstawie posiadanych akt nie mógł potwierdzić zarzutów ciężkich malwersacji i konfliktów służbowych. Jedyną przeszkodę w dalszym pełnieniu urzędu von Stein dostrzegał w słabej znajomości języka niemieckiego. Ostatecznie godność II burmistrza Bydgoszczy od 1815 r. pełnił Andreas Friedrich Gruenauer, zamiast Wyszpolskiego.
W 1819 r. Franciszek Wyszpolski nadal mieszkał w Bydgoszczy i podejmował starania o uzyskanie zadośćuczynienia za służbę państwową. W 1826 r. mieszkał w Warszawie przy ulicy Zakroczymskiej.
Na podstawie zachowanych akt, nie są wiadome dalsze jego losy.

</doc>
<doc id="2216233" url="https://pl.wikipedia.org/wiki?curid=2216233" title="Karl Heinz Stauder">
Karl Heinz Stauder

Karl Heinz Stauder (ur. 3 lipca 1905 w Norymberdze, zm. 11 kwietnia 1969 w Tutzing) – niemiecki lekarz neurolog i psychiatra, pisarz. 
Życiorys.
Syn lekarza i przewodniczącego Deutsche Ärztevereinsbund, Alfonsa Staudera (1878–1937). Od 1929 do 1937 asystent i ordynator w Monachijskiej Klinice Psychiatrycznej u Oswalda Bumkego. W 1937 odmówił wstąpienia do NSDAP i opuścił Klinikę. Od 1951 do 1961 był redaktorem czasopisma „Medizinische Klinik”. Jako pisarz publikował pod pseudonimem Thomas Regau.
Jako pierwszy opisał ostrą śmiertelną katatonię.

</doc>
<doc id="2216234" url="https://pl.wikipedia.org/wiki?curid=2216234" title="Wspólnota administracyjna Langer Berg">
Wspólnota administracyjna Langer Berg

Wspólnota administracyjna Langer Berg (niem. "Verwaltungsgemeinschaft Langer Berg") – dawna wspólnota administracyjna w Niemczech, w kraju związkowym Turyngia, w powiecie Ilm. Siedziba wspólnoty znajdowała się w miejscowości Gehren.
Wspólnota administracyjna zrzesza;a cztery gminy, w tym jedną gminę "(Landgemeinde)" oraz trzy gminy "(Gemeinde)": 
6 lipca 2018 wspólnota administracyjna została rozwiązana. Gminy Gehren oraz Pennewitz przyłączono do miasta Ilmenau, natomiast gminy Herschdorf oraz Neustadt am Rennsteig przyłączono do wspólnoty administracyjnej Großbreitenbach.

</doc>
<doc id="2216235" url="https://pl.wikipedia.org/wiki?curid=2216235" title="Mistrzostwa Świata FIBT 1965">
Mistrzostwa Świata FIBT 1965

Mistrzostwa Świata FIBT 1965 odbyły się w dniu 15 lutego 1965 w szwajcarskiej miejscowości Sankt Moritz, gdzie rozegrano konkurencję męskich dwójek i czwórek bobslejowych.

</doc>
<doc id="2216238" url="https://pl.wikipedia.org/wiki?curid=2216238" title="Nabu-szuma-iszkun">
Nabu-szuma-iszkun

Nabu-szuma-iszkun (akad. "Nabû-šuma-iškun", tłum. „(bóg) Nabu dostarczył imię”) – król Babilonii, wywodzący się z południowej części kraju znanej pod nazwą Kraju Nadmorskiego; następca Eriba-Marduka; panował w latach 760-748 p.n.e.
Według współczesnych mu źródeł z Borsippy mieszkańcy tego miasta przeżywali ciężkie chwile będąc zmuszonymi bronić siebie i swej ziemi przed atakami ze strony innych Babilończyków. Czasem sytuacja była tak poważna, że zwyczajowe procesje posągów bóstw nie mogły mieć miejsca. Może to wskazywać na okres zamieszek i związanego z nimi bezprawia w Babilonii za rządów tego władcy.

</doc>
<doc id="2216240" url="https://pl.wikipedia.org/wiki?curid=2216240" title="Thomas Regau">
Thomas Regau



</doc>
<doc id="2216241" url="https://pl.wikipedia.org/wiki?curid=2216241" title="Langer Berg">
Langer Berg

Niemcy:
Zobacz też:

</doc>
<doc id="2216242" url="https://pl.wikipedia.org/wiki?curid=2216242" title="1 Dywizjon Artylerii Rakietowej">
1 Dywizjon Artylerii Rakietowej

Dywizjony artylerii rakietowej noszące numer 1:

</doc>
<doc id="2216244" url="https://pl.wikipedia.org/wiki?curid=2216244" title="Mistrzostwa Świata FIBT 1966">
Mistrzostwa Świata FIBT 1966

Mistrzostwa Świata FIBT 1966 odbyły się w dniu 15 lutego 1966 w włoskiej miejscowości Cortina d’Ampezzo, gdzie rozegrano konkurencję męskich dwójek bobslejowych. 
Konkurencja czwórek bobslejowych zostało odwołana po wypadku niemieckiego bobsleisty Antona Penspergera, w wyniku którego poniósł on śmierć.

</doc>
<doc id="2216245" url="https://pl.wikipedia.org/wiki?curid=2216245" title="Transakcja handlu zagranicznego">
Transakcja handlu zagranicznego

Transakcja handlu zagranicznego – ogół działań, czynności, operacji mających doprowadzić do zawarcia umowy kupna/sprzedaży z zagranicznym partnerem, jak również do wywiązania się z tej umowy, dokonywanych również po zawarciu umowy.

</doc>
<doc id="2216247" url="https://pl.wikipedia.org/wiki?curid=2216247" title="Leon Panikvar">
Leon Panikvar

Leon Panikvar (ur. 28 stycznia 1983 w Mariborze) – słoweński piłkarz, występujący na pozycji obrońcy.

</doc>
<doc id="2216248" url="https://pl.wikipedia.org/wiki?curid=2216248" title="Pomnik Stefana Starzyńskiego w Warszawie (pl. Bankowy)">
Pomnik Stefana Starzyńskiego w Warszawie (pl. Bankowy)

Pomnik Stefana Starzyńskiego – monument znajdujący się na placu Bankowym w Warszawie
Jest jednym z dwóch stołecznych monumentów upamiętniających Stefana Starzyńskiego.
Opis.
Monument został ustawiony po wschodniej stronie placu Bankowego, na chodniku przed Błękitnym Wieżowcem. Odsłonięcie pomnika odbyło się 10 listopada 1993, w setną rocznicę urodzin prezydenta. Monument jest dziełem rzeźbiarza Andrzeja Renesa. 
Pomnik został odlany z brązu i ustawiony na granitowym cokole. W zamierzeniu autora miał przedstawiać Starzyńskiego jako charyzmatycznego wizjonera. Prezydent wyłania się z mapy przedwojennej Warszawy i zamaszystym gestem wskazuje w kierunku Mokotowa. W ocenie krytyków, z powodu zachwiania proporcji w samej kompozycji monumentu oraz jego lokalizacji, zamierzenie artysty nie powiodło się. Również twarz i szczupła sylwetka postaci przedstawionej na pomniku nie przypominają Starzyńskiego.

</doc>
<doc id="2216249" url="https://pl.wikipedia.org/wiki?curid=2216249" title="Mistrzostwa Świata FIBT 1967">
Mistrzostwa Świata FIBT 1967

Mistrzostwa Świata FIBT 1967 odbyły się w dniu 15 lutego 1967 w francuskiej miejscowości L’Alpe d’Huez, gdzie rozegrano konkurencję męskich dwójek.
Konkurencja czwórek bobslejowych została odwołana z powodu zbyt wysokiej temperatury otoczenia, która powodowała topienie się lodu.

</doc>
<doc id="2216266" url="https://pl.wikipedia.org/wiki?curid=2216266" title="Wielka Góra (Garb Tarnogórski)">
Wielka Góra (Garb Tarnogórski)

Wielka Góra (zwana także Chojną) - wzniesienie w obrębie Garbu Tarnogórskiego, na Wyżynie Śląskiej, w paśmie Wzgórz Sławkowskich. Wysokość 368,2 m n.p.m. Leży w Sławkowie, blisko granicy z Dąbrową Górniczą, na północ od bocznic stacji Dąbrowa Górnicza Towarowa. Najwyższe obok Gieraski (340 m n.p.m.) wzniesienie Sławkowa.

</doc>
<doc id="2216276" url="https://pl.wikipedia.org/wiki?curid=2216276" title="Mistrzostwa Świata FIBT 1969">
Mistrzostwa Świata FIBT 1969

Mistrzostwa Świata FIBT 1969 odbyły się w dniu 15 lutego 1969 w amerykańskiej miejscowości Lake Placid, gdzie rozegrano konkurencję męskich dwójek i czwórek bobslejowych.

</doc>
<doc id="2216280" url="https://pl.wikipedia.org/wiki?curid=2216280" title="Bruckner">
Bruckner

Nazwisko występujące w wersji Bruckner i Brückner (z ü zapisywanym za pomocą liter używanym w języku polskim jako "ue" – w Polsce wymawiane jako "Brykner") – którego źródłosłów tkwi w niemieckim rzeczowniku "Brück", l.mn. "Brücken" "most" (wilamowskie "bryk", ang. "bridge", hol. "brug", fryz. "brêge"), ale i "ulica" (stąd polskie bruk), byłoby to nazwisko odapelatywne "budowniczy mostów, nawierzchni", choć nie jest wykluczone pochodzenie odmiejscowe (w południowych Niemczech i Austrii istnieje co najmniej 9 miejscowości o nazwie Bruck lub Brück).
Inne:

</doc>
<doc id="2216284" url="https://pl.wikipedia.org/wiki?curid=2216284" title="Bolesław Resztak">
Bolesław Resztak

Bolesław Resztak, ps. "Słodkowski" (ur. w 1905, zm. ?) – polski wojskowy, komendant obwodu Kraśnik Okręgu Lublin Batalionów Chłopskich.
Życiorys.
Urodził się najpewniej w Wielkopolsce. Ukończył wyższe studia rolnicze. Brał udział w kampanii wrześniowej. Po jej zakończeniu został przez władze niemieckie wysiedlony. Osiadł w Suchodołach na Lubelszczyźnie. Organizował struktury Stronnictwa Ludowego „Roch” i Batalionów Chłopskich w powiecie kraśnickim. W połowie 1941 został komendantem obwodu Kraśnik Batalionów Chłopskich. W 1943 został komendantem powiatowym Państwowego Korpusu Bezpieczeństwa. 1 czerwca 1944 zawarł porozumienie o współpracy bojowej z Armią Ludową. Po zakończeniu wojny osiadł w Wielkopolsce i podjął pracę w spółdzielczości.
Został odznaczony Krzyżem Partyzanckim i Krzyżem Kawalerskim Orderu Odrodzenia Polski.

</doc>
<doc id="2216286" url="https://pl.wikipedia.org/wiki?curid=2216286" title="Ivan Jurkovič">
Ivan Jurkovič

Ivan Jurkovič (ur. 10 czerwca 1952 w Kočevju) – słoweński duchowny katolicki, arcybiskup, nuncjusz apostolski w Kanadzie.
Życiorys.
29 czerwca 1977 otrzymał święcenia kapłańskie i został inkardynowany do archidiecezji lublańskiej. W 1980 rozpoczął przygotowanie do służby dyplomatycznej na Papieskiej Akademii Kościelnej. W 1984 rozpoczął pracę w dyplomacji watykańskiej, pracując na różnych stanowiskach w nuncjaturach: w Korei (1984–1988), Kolumbii (1988–1992) i Rosji (1992–1996).
28 lipca 2001 został mianowany przez Jana Pawła II nuncjuszem apostolskim na Białorusi oraz arcybiskupem tytularnym "Krbavy". Sakry biskupiej 6 października 2001 udzielił mu Sekretarz Stanu Angelo Sodano.
22 kwietnia 2004 został przeniesiony do nuncjatury na Ukrainie.
19 lutego 2011 został ogłoszony nowym nuncjuszem w Federacji Rosyjskiej. 22 lipca 2011 został akredytowany równocześnie nuncjuszem apostolskim w Uzbekistanie.
13 lutego 2016 został stałym Przedstawicielem Stolicy Apostolskiej przy ONZ w Genewie.
5 czerwca 2021 został przeniesiony do nuncjatury w Kanadzie.

</doc>
<doc id="2216291" url="https://pl.wikipedia.org/wiki?curid=2216291" title="Ferrari Modulo">
Ferrari Modulo

Ferrari Modulo – samochód koncepcyjny/supersportowy zaprezentowany w 1970 roku na Geneva Motor Show. 
Projekt stworzono w 1967. Pojazd został skonstruowany przez Ferrari i Pininfarina. Zamontowano w nim drzwi drzwi kokpitowe takie jak w Maserati Birdcage 75th i Saab Aero-X. Do napędu użyto jednostki V12 60° 5,0 l DOHC 48V generującą moc maksymalną 550 KM. Wysokość samochodu wynosi 934 mm, szerokość 2048 mm, rozstaw osi 2400 mm, a długość 4480 mm. Typ nadwozia to 1-drzwiowe coupé. Układ zasilania oparty jest na wtrysku paliwa Lucas.

</doc>
<doc id="2216293" url="https://pl.wikipedia.org/wiki?curid=2216293" title="Lhasa (stacja kolejowa)">
Lhasa (stacja kolejowa)

Lhasa () – stacja kolejowa w Lhasie, stolicy Tybetańskiego Regionu Autonomicznego, w Chinach. Znajduje się na wysokości 3641 m n.p.m. i jest stacją końcową linii kolei tybetańskiej. Posiada siedem peronów. Budynek stacji długi jest na 340 m, szeroki na 60 m i zajmuje powierzchnię 23 600 m2. W jego głównej części ma pięć pięter. Architektura budynku jest połączeniem tradycyjnych cech tybetańskich z nowoczesnymi elementami. Stacja została oddana do użytku 1 lipca 2006 roku. 16 sierpnia 2014 roku została otwarta linia kolejowa Lhasa – Xigazê, łącząca Lhasę z drugim pod względem wielkości miastem regionu. 

</doc>
<doc id="2216301" url="https://pl.wikipedia.org/wiki?curid=2216301" title="Franciszkański spontan">
Franciszkański spontan

Franciszkański spontan – polski film dokumentalny z 1998 w reżyserii Magdaleny Piekorz, z muzyką Michała Lorenca, autorką scenariusza była sama reżyserka.
O filmie.
Film został zrealizowany w Katowicach w bazylice św. Ludwika Króla i Wniebowzięcia Najświętszej Maryi Panny. Bohaterami filmu są franciszkanie z Prowincji Wniebowzięcia Najświętszej Maryi Panny Zakonu Braci Mniejszych w Katowicach, którzy od 1908 wznoszą dużych rozmiarów stajenkę betlejemską we wnętrzu swojego kościoła klasztornego. Budowę panewnickiej szopki zakonnicy wraz z wiernymi rozpoczynają na kilka tygodni przed świętami Bożego Narodzenia.
Autorka dokumentu towarzyszyła budowniczym oraz spotkała się z nimi, by zadać pytania dotyczące nie tylko panewnickiego żłóbka ale i powołania zakonnego. Młodzi zakonnicy podzielili się z reżyserką historią swojej drogi do zakonu oraz ideałami, które nimi kierują.

</doc>
<doc id="2216302" url="https://pl.wikipedia.org/wiki?curid=2216302" title="Fila (przedsiębiorstwo)">
Fila (przedsiębiorstwo)

Fila – firma produkująca odzież sportową, założona w 1911 roku we Włoszech. Od 2007 zarządzana przez Yoon-Soo Yoon z siedzibą główną w Korei Południowej. Początkowo firma zajmowała się produkcją sprzętu i odzieży tylko dla alpinistów, jednak obecnie wytwarza akcesoria sportowe dla mężczyzn, kobiet i dzieci.
Przełomowe momenty marki Fila:
Sponsorowani.
Fila jest sponsorem sportowców w różnych dziedzinach.

</doc>
<doc id="2216306" url="https://pl.wikipedia.org/wiki?curid=2216306" title="Aquino (ujednoznacznienie)">
Aquino (ujednoznacznienie)

Osoby o nazwisku Aquino:

</doc>
<doc id="2216307" url="https://pl.wikipedia.org/wiki?curid=2216307" title="It's a Boy Girl Thing">
It's a Boy Girl Thing



</doc>
<doc id="2216308" url="https://pl.wikipedia.org/wiki?curid=2216308" title="Alto Caparaó">
Alto Caparaó

Alto Caparaó – miasto i gmina w Brazylii, w stanie Minas Gerais. Znajduje się w mikroregionie Manhuaçu.

</doc>
<doc id="2216310" url="https://pl.wikipedia.org/wiki?curid=2216310" title="Alto Jequitibá">
Alto Jequitibá

Alto Jequitibá – miasto i gmina w Brazylii, w stanie Minas Gerais. Znajduje się w mikroregionie Manhuaçu. 
Geografia.
Miasto położone w pobliżu Pico da Bandeira, trzeciego najwyższego szczytu Brazylii. Jest w południowo-wschodniej Brazylii w strefie buszu.
Demografia.
Miasto jest jednym z nielicznych w Minas Gerais z większością protestancką, głównie prezbyterianie.

</doc>
<doc id="2216313" url="https://pl.wikipedia.org/wiki?curid=2216313" title="Obróżkogwan pospolity">
Obróżkogwan pospolity

Obróżkogwan pospolity, legwan obrożny ("Crotaphytus collaris") – gatunek jaszczurki z rodziny obróżkogwanowatych (Crotaphytidae) występujący w północnym Meksyku i środkowej oraz południowo-wschodniej części USA. Zamieszkuje suche, skaliste tereny pustynne i pogranicza rzadkich lasów oraz widne zarośla roślinności twardolistnej. Nie jest objęty Konwencją Waszyngtońską (CITES) oraz nie podlega rejestracji w Polsce.
Charakterystyka.
Ich pokarmem są rozmaite bezkręgowce oraz małe ssaki. Żyją do 10 lat, długość ich ciała dochodzi do 35 cm.

</doc>
<doc id="2216314" url="https://pl.wikipedia.org/wiki?curid=2216314" title="Caparaó">
Caparaó

Caparaó – miasto i gmina w Brazylii, w stanie Minas Gerais. Znajduje się w mikroregionie Manhuaçu.

</doc>
<doc id="2216317" url="https://pl.wikipedia.org/wiki?curid=2216317" title="Alberto Pellegrino">
Alberto Pellegrino

Alberto Pellegrino (ur. 20 maja 1930, zm. 9 marca 1996) – włoski szermierz, szpadzista i florecista, wielokrotny medalista olimpijski.
Brał udział w trzech igrzyskach (IO 56, IO 60, IO 64), za każdym razem zdobywał medale w drużynie. W 1956 i 1960 złoto w drużynie szpadzistów, w 1964 srebro. W 1960 był również członkiem "srebrnej" drużyny we florecie. Trzy razy był mistrzem świata w drużynie w szpadzie (1955, 1957, 1958), we florecie sięgnął po dwa brązowe medale (1957, 1958).

</doc>
<doc id="2216319" url="https://pl.wikipedia.org/wiki?curid=2216319" title="Caputira">
Caputira

Caputira – miasto i gmina w Brazylii, w stanie Minas Gerais. Znajduje się w mikroregionie Manhuaçu. Nazwa pochodzi prawdopodobnie od słów z języka tupi "ka'a" (pole) i "mbotyra, potyra" (kwiat) co oznacza pole kwiatów.

</doc>
<doc id="2216322" url="https://pl.wikipedia.org/wiki?curid=2216322" title="1 Samodzielny Gwardyjski Dywizjon Moździerzy">
1 Samodzielny Gwardyjski Dywizjon Moździerzy

1 Samodzielny Gwardyjski Dywizjon Moździerzy (ros. "гвардейский отдельный минометный дивизион") – pododdział artylerii rakietowej Armii Czerwonej.
5 lipca 1944 roku dowódca 1 Armii wydał rozkaz specjalny Nr 00127 o formowaniu jednostek i formacji wojsk pancernych i zmotoryzowanych. Na podstawie tego rozkazu przystąpiono do organizacji 1 Korpusu Pancernego. Zgodnie z radzieckimi etatami od lipca 1942 roku w skład korpusów pancernych wchodził jeden gwardyjski dywizjon moździerzy uzbrojony w osiem wyrzutni BM-8 lub BM-13. Także polski korpus pancerny miał mieć w swoim składzie dywizjon uzbrojony w wyrzutnie BM-13. Jednostka miała zostać zorganizowana według etatu Nr 010/514 w terminie do 1 września 1944 roku. Został jej przydzielony numer poczty polowej 34000.
Do organizacji dywizjonu nie doszło. W skład 1 KPanc została włączona jednostka Armii Czerwonej, która wiosną 1945 roku wzięła udział w operacji łużyckiej i praskiej. Po zakończeniu działań wojennych dywizjon został wyłączony ze składu WP.
10 maja 1945 roku stan ewidencyjny dywizjonu liczył 199 żołnierzy, w tym 19 oficerów, 55 podoficerów i 125 szeregowców. Na uzbrojeniu i wyposażeniu pododdziału znajdowało się osiem wyrzutni BM-13, osiem 14,5 mm karabinów przeciwpancernych PTRS, 78 pistoletów maszynowych, 84 karabinów oraz 47 samochodów.

</doc>
<doc id="2216325" url="https://pl.wikipedia.org/wiki?curid=2216325" title="Chalé">
Chalé

Chalé – miasto i gmina w Brazylii, w stanie Minas Gerais. Znajduje się w mikroregionie Manhuaçu.

</doc>
<doc id="2216327" url="https://pl.wikipedia.org/wiki?curid=2216327" title="Oktawia Kawęcka">
Oktawia Kawęcka

Oktawia Kawęcka (pseudonim artystyczny Octavia oraz Octavia Kay; ur. 21 listopada 1985 w Radomiu) – polska wokalistka, flecistka, kompozytor i producent muzyczny. Wykonuje własne kompozycje, a także muzyczne standardy w różnych stylistykach. Jej repertuar zawiera utwory w języku polskim, angielskim, francuskim, hiszpańskim, greckim, portugalskim, włoskim. Jest laureatką wielu ogólnopolskich i międzynarodowych nagród muzycznych. 
Życiorys.
Jest absolwentką Uniwersytetu Muzycznego w Warszawie i Podyplomowego Studium Jazzowego im. H. Majewskiego przy ZPSM w Warszawie. Stypendystka Conservatorium A. Casselli w L’Aquili i Conservatorium Santa Cecilia w Rzymie we Włoszech (flet poprzeczny i śpiew operowy). 
21 marca 2017 ukazał się utwór „Plus Minus Infinity”, nagrany oraz zmiksowany przez Cosmo Entrainment Label. Singiel wraz z teledyskiem stanowi zapowiedź nowego albumu Oktawii, który ukazać ma się jeszcze w tym roku. W pracach nad materiałem uczestniczą muzycy znani ze współpracy m.in. z Amy Whinehouse.
Linki zewnętrzne.
 

</doc>
<doc id="2216332" url="https://pl.wikipedia.org/wiki?curid=2216332" title="Durandé">
Durandé

Durandé – miasto i gmina w Brazylii, w stanie Minas Gerais. Znajduje się w mikroregionie Manhuaçu.

</doc>
<doc id="2216333" url="https://pl.wikipedia.org/wiki?curid=2216333" title="Lajinha">
Lajinha

Lajinha – miasto i gmina w Brazylii, w stanie Minas Gerais. Znajduje się w mikroregionie Manhuaçu.

</doc>
<doc id="2216336" url="https://pl.wikipedia.org/wiki?curid=2216336" title="Luisburgo">
Luisburgo

Luisburgo – miasto i gmina w Brazylii, w stanie Minas Gerais. Znajduje się w mikroregionie Manhuaçu.

</doc>
<doc id="2216337" url="https://pl.wikipedia.org/wiki?curid=2216337" title="There's Something About Mary">
There's Something About Mary



</doc>
<doc id="2216338" url="https://pl.wikipedia.org/wiki?curid=2216338" title="Manhuaçu">
Manhuaçu

Manhuaçu – miasto i gmina w Brazylii, w stanie Minas Gerais. Znajduje się w mikroregionie Manhuaçu.

</doc>
<doc id="2216340" url="https://pl.wikipedia.org/wiki?curid=2216340" title="Marija Łasickiene">
Marija Łasickiene

Marija Aleksandrowna Łasickiene z domu Kuczina (ros. Мария Александровна Ласицкене (Кучина); ur. 14 stycznia 1993 w Prochładnym) – rosyjska lekkoatletka specjalizująca się w skoku wzwyż.
Pierwsze sukcesy na arenie międzynarodowej odniosła w 2009 kiedy zajmowała drugie miejsca na trzech głównych imprezach w jej kategorii wiekowej: mistrzostwach świata juniorów młodszych, europejskim festiwalu młodzieży oraz gimnazjadzie. W 2010 została pierwszą w historii mistrzynią olimpijską młodzieży. Na początku sezonu 2011 ustanowiła w Trzyńcu nieoficjalny halowy rekord świata juniorów w skoku wzwyż uzyskując wynik 1,97. Nieco ponad miesiąc po tym sukcesie nie udało jej się awansować do finału halowych mistrzostw Europy. Złota medalistka mistrzostw Europy w gronie juniorów w 2011 oraz brązowa z juniorskich mistrzostw świata z 2012. W 2013 zdobyła srebro na uniwersjadzie w Kazaniu. W marcu 2014 została halową mistrzynią świata. Wicemistrzyni Europy z Zurychu (2014).
W 2015 stanęła na najwyższym stopniu podium halowych mistrzostw Europy w Pradze. W tym samym roku została także mistrzynią świata. W 2017 ponownie została mistrzynią świata. W 2018 triumfowała na halowych mistrzostwach świata w Birmingham oraz na mistrzostwach Europy w Berlinie. Złota medalistka mistrzostw świata w Dosze (2019) oraz igrzysk olimpijskich w Tokio (2021).
Mistrzyni Rosji z 2014 roku, wicemistrzyni z 2015 i 2016. Brązowa medalistka halowych mistrzostw kraju z 2011 roku i 2012 oraz złota z 2014 i 2015. W 2016 zdobyła srebro halowych mistrzostw Rosji, w 2017 – ponownie złoto.
17 marca 2017 poślubiła rosyjskiego komentatora sportowego litewskiego pochodzenia Władasa Łasickasa i ogłosiła, że od sezonu letniego 2017 będzie startować pod nazwiskiem Łasickiene. Mimo że rosyjskie prawo nie zezwala na nadawanie takich nazwisk w formie litewskiej, dzięki ambasadorowi Litwy w Moskwie lekkoatletce udało się zmienić nazwisko.
Rekordy życiowe: stadion – 2,06 (6 lipca 2017, Lozanna oraz 20 czerwca 2019, Ostrawa); hala – 2,05 (9 lutego 2020, Moskwa).

</doc>
<doc id="2216342" url="https://pl.wikipedia.org/wiki?curid=2216342" title="Antonio Spallino">
Antonio Spallino

Antonio Spallino (ur. 1 kwietnia 1925 w Como, zm. 27 września 2017 tamże) – włoski szermierz, florecista i szpadzista. Trzykrotny medalista olimpijski.
Kariera sportowa.
Brał udział w dwóch igrzyskach (IO 52, IO 56), na obu zdobywał medale w drużynie. W 1952 Włosi w finale przegrali z Francuzami, cztery lata później ich pokonali. W 1956 zajął również trzecie miejsce w konkursie indywidualnym. Trzy razy stawał na najwyższym stopniu podium mistrzostw świata w rywalizacji drużynowej (szpada – 1949, floret – 1954, 1955). W drużynie floretowej był drugi w 1953 oraz trzeci w 1957 i 1958.

</doc>
<doc id="2216343" url="https://pl.wikipedia.org/wiki?curid=2216343" title="Manhumirim">
Manhumirim

Manhumirim – miasto i gmina w Brazylii, w stanie Minas Gerais. Znajduje się w mikroregionie Manhuaçu.

</doc>
<doc id="2216344" url="https://pl.wikipedia.org/wiki?curid=2216344" title="Mariya Kuchina">
Mariya Kuchina



</doc>
<doc id="2216346" url="https://pl.wikipedia.org/wiki?curid=2216346" title="Balcanica">
Balcanica

Balcanica – rocznik wydawany przez Instytut Bałkanistyki (serb. Балканолошки институт САНУ/Balkanološki institut SANU) Serbskiej Akademii Nauk i Sztuk.
Od 1970 roku opublikowano trzydzieści siedem tomów tego periodyku z udziałem wybitnych naukowców głównie Serbii, Jugosławii, Bałkanów, ale i innych krajów europejskich. Od 2001 udostępniana jest w wersji elektronicznej (PDF) na stronie instytutu. Balcanica obejmuje szeroki zakres tematów, od prehistorii i archeologii, kulturoznawstwa, historii sztuki, literatury, antropologii i historii współczesnej. W celu dotarcia do szerszej publiczności naukowej, od 2006 r. (nr XXXVI), Balcanica publikuje też w języku angielskim i francuskim. Obecnym redaktorem naczelnym jest Dušan T. Bataković (Душан Т. Батаковић).

</doc>
<doc id="2216350" url="https://pl.wikipedia.org/wiki?curid=2216350" title="Jessie J">
Jessie J

Jessie J, właściwie Jessica Ellen Cornish (ur. 27 marca 1988 w Londynie) – brytyjska piosenkarka, autorka tekstów.
Życiorys.
Dzieciństwo i edukacja.
Urodziła się w dzielnicy Redbridge w Londynie. Mając 11 lat, została wybrana do roli w produkcji "Whistle Down the Wind" Andrew Lloyda Webbera w teatrze West End.
Kształciła się w londyńskim Mayfield High School. Ma dwie starsze siostry. Jak powiedziała w rozmowie z magazynem „The Independent”, obie siostry były najlepszymi uczennicami szkoły, zaś ona sama „nigdy nie była dobra w niczym”. Pomimo umiejętności wokalnych została wyrzucona z chóru szkolnego za zbyt głośne śpiewanie.
W wieku 16 lat uczyła się w Brit School, gdzie dołączyła do grupy nazywanej „Soul Deep”. Uczyła się w jednej klasie wraz z Adele i Leoną Lewis.
Kariera.
Karierę zaczynała od pisania tekstów piosenek dla Justina Timberlake, Alicii Keys i Christiny Aguilery, uzyskując przy tym kontrakt z Sony ATV. Była związana z wytwórnią płytową Gut Records, ale ta zbankrutowała przed wydaniem płyty Jessie. W 2008 występowała jako „support” w trasie koncertowej Cyndi Lauper.
Swój debiutancki singel „Do It Like a Dude” wydała 21 listopada 2010. W dniu premiery piosenka zajęła 25. miejsce na UK Singles Chart. Później dotarła na drugie miejsce notowania. Drugi singiel, piosenkę „Price Tag”, w której gościnnie zaśpiewał B.o.B, wydała 28 stycznia 2011. Dotarła z nią na szczyt brytyjskiej listy przebojów. Singiel został wydany w Stanach 1 lutego 2011, gdzie dotarł do 78. miejsca na Billboard Hot 100. Utwór dotarł do szczytu notowania w Szkocji, Nowej Zelandii i Irlandii. Jessie napisała „Do It Like a Dude” z myślą o Rihannie, jednak ostatecznie postanowiła zachować utwór dla siebie. Z kolei piosenka „L.O.V.E.” miała zostać przekazana Alicii Keys, ale z powodu zmiany track-listy albumu Keys tego nie zrobiono.
12 marca 2011 uczestniczyła w nagraniach "Saturday Night Live", programu emitowanego przez stację NBC. Pracowała nad swoją pierwszą płytą przez sześć lat. 19 stycznia 2011 potwierdziła, że album jest już kompletny. Krążek, zatytułowany "Who You Are", został wydany 28 lutego w Wielkiej Brytanii oraz 12 kwietnia w USA. Ze względu na duże zapotrzebowanie i zainteresowanie fanów na album, premiera płyty odbyła się miesiąc wcześniej niż planowano. 6 marca album zajął drugie miejsce na UK Albums Chart. Na kolejne single zostały wybrane kompozycje: „Nobody’s Perfect”, „Who’s Laughing Now”, „Domino” oraz „Who You Are”, przy czym ten przedostatni zajął pierwsze miejsce na UK Singles Chart. Ostatnim singlem z albumu został utwór „LaserLight”, który powstawał we współpracy z Davidem Guettą.
W 2012 wystąpiła podczas ceremonii zamknięcia Igrzysk Olimpijskich w Londynie, gdzie zaprezentowała swój singel „Price Tag” oraz wystąpiła z zespołem Queen. Pod koniec roku wydała utwór „Silver Lining (Crazy ’Bout You)”, który nagrała na potrzeby filmu "Poradnik pozytywnego myślenia". Na przełomie 2012/2013 była trenerką w dwóch edycjach programu "The Voice". Po drugiej edycji zrezygnowała, ponieważ chciała skupić się na promocji nowego albumu.
23 września 2013 wydała drugi album studyjny pt. "Alive". Pierwszym singlem promującym płytę był utwór pt. „Wild”, który zdobył status podwójnej platyny w Australii i złotego singla w Wielkiej Brytanii. Kolejnym utworem promującym album był „It’s My Party”, a trzecim i ostatnim – „Thunder”, wydany 26 października. Płyta nie powtórzyła sukcesu poprzedniego krążka, aczkolwiek wyprzedała się w ponad 100 tys. kopiach w Wielkiej Brytanii oraz osiągnęła tam trzecie miejsce w notowaniu UK Albums Chart. Jessie J zagrała prawie 20 koncertów w ramach trasy koncertowej pt. "Alive Tour", odwiedzając największe miasta na terenie Wielkiej Brytanii oraz Europy zachodniej.
29 lipca 2014 wspólnie z Nicki Minaj i Ariana Grande wydała singel „Bang Bang”, który zadebiutował na szóstej pozycji listy "US Billboard Hot 100". Piosenka stała się drugim singlem, po „Domino” który osiągnął pozycję w liście Top 10 w USA. Jej trzeci album studyjny, zatytułowany "Sweet Talker", miał swoją premierę 13 października. Album otrzymał pozytywne, jak i negatywne recenzje od krytyków. Drugim singlem stało się „Burnin' Up” nagrane wraz z 2 Chainz, kolejnym „Masterpiece”. Oba single nie powtórzyły jednak sukcesu „Bang Bang”. Jessie również nagrała wspólnie z Dizzee Rascal piosenkę na jego album pt. „We don’t play around”. 4 listopada 2014 zapowiedziała swoją trasę koncertową promującą jej album "Sweet Talker".
W 2015 była trenerem w "The Voice Australia". oraz opublikowała piosenkę „Flashlight”, która stanowi soundtrack do filmu "Pitch Perfect 2".
W listopadzie 2017 zapowiedziała wydanie swojego kolejnego albumu pt. "R.O.S.E.". 22 maja 2018 zaprezentowała pierwszą część albumu pt. "Realisations", a w kolejnych dniach premierę miały pozostałe trzy części: "Obsessions", "Sex" i "Empowerment". Płyta promowana była przez single: "Real Deal", "Think About That", "Not My Ex" oraz "Queen". Album uzyskał pozytywne opinie od krytyków. Od września 2018 Jessie J ruszyła w trasę koncertową. 27 września potwierdziła pracę nad świąteczną płytą pt. "This Christmas Day", której premiera odbyła się 26 października.
Życie prywatne.
Od 11 roku życia ma nieregularne tętno, cierpi też na arytmię, czyli zaburzenie bicia serca, które doprowadziło do małego udaru mózgu w wieku 18 lat, w rezultacie czego nie pali oraz nie pije alkoholu. W młodości stwierdzono u niej zespół Wolffa-Parkinsona-White'a, a na początku 2011 przeżyła atak paniki na scenie po tym, jak została zmuszona do śpiewania w ciemności.
Przez długi czas była uważana za osobę biseksualną. W jednym z wywiadów przyznała, że spotykała się z dziewczynami i chłopakami. Przez kilka lat była w związku z kobietą. W 2014 wydała oświadczenie, w którym obaliła swój rzekomy biseksualizm, a okres, w którym spotykała się z kobietami, nazwała „fazą”. Wtedy też ogłosiła, że jej partnerem życiowym jest Luke James. Związek ten rozpadł się w 2017. W 2018 zaczęła spotykać się z Channingiem Tatumem, jednak rozstali się w 2019.
Działalność filantropijna.
Aktywnie uczestniczyła w większości telethonów Children in Need i Comic Relief, obu nadawanych przez telewizję BBC. 2 sierpnia 2011 potwierdziła, że ma zamiar ogolić się na łyso dla organizacji charytatywnej. 15 marca 2013 zgoliła włosy na żywo podczas "Red Nose Day 2013", w celu zebrania pieniędzy dla brytyjskiej organizacji charytatywnej Comic Relief.
W listopadzie 2011 wystąpiła ze swoją piosenką „Nobody's Perfect” na koncercie charytatywnym "Children in Need Rocks Manchester" zorganizowanym w Manchester Arena, aby zebrać pieniądze dla fundacji „Children in Need”. Wspiera również organizację charytatywną skierowaną dla dzieci "Believe in Magic", która udziela pomocy finansowej dzieciom w Wielkiej Brytanii. W lipcu 2012 zaśpiewała utwór pt. „Laserlight” na scenie wraz z siedmioletnim fanem Danielem Sullivanem cierpiącym na białaczkę, który zmarł cztery miesiące później.
Dyskografia.
Albumy studyjne:

</doc>
<doc id="2216351" url="https://pl.wikipedia.org/wiki?curid=2216351" title="Irina Rozova">
Irina Rozova



</doc>
<doc id="2216353" url="https://pl.wikipedia.org/wiki?curid=2216353" title="Manuele Marchiani">
Manuele Marchiani

Manuele Marchiali (ur. 5 kwietnia 1989 w Loreto) – włoski siatkarz, grający na pozycji przyjmującego. 

</doc>
<doc id="2216355" url="https://pl.wikipedia.org/wiki?curid=2216355" title="Marcello Bartolucci">
Marcello Bartolucci

Marcello Bartolucci (ur. 9 kwietnia 1944 w Bastia Umbra) – włoski duchowny rzymskokatolicki, arcybiskup ad personam, sekretarz Kongregacji Spraw Kanonizacyjnych w latach 2010–2021.
Życiorys.
Prezbiterat.
9 listopada 1968 otrzymał święcenia kapłańskie i został inkardynowany do diecezji Asyż-Nocera Umbra-Gualdo Tadino. Uzyskał doktorat z teologii na Papieskim Uniwersytecie Laterańskim. Po okresie pracy w swojej diecezji, w 1977 rozpoczął pracę w Kongregacji Spraw Kanonizacyjnych.
Episkopat.
29 grudnia 2010 został mianowany przez Benedykta XVI sekretarzem Kongregacji Spraw Kanonizacyjnych oraz biskupem tytularnym diecezji "Mevania". Sakry biskupiej 5 lutego 2011 r. udzielił mu papież Benedykt XVI wraz z kardynałami Angelo Sodano i Tarcisio Bertone.

</doc>
<doc id="2216359" url="https://pl.wikipedia.org/wiki?curid=2216359" title="Ioachim Moldoveanu">
Ioachim Moldoveanu

Ioachim Moldoveanu (ur. 1913, zm. 31 lipca 1981) – rumuński piłkarz, napastnik. Uczestnik piłkarskich mistrzostw świata z roku 1938. 5-krotny zdobywca Pucharu Rumunii.
Kariera.
Piłkarską karierę seniorską rozpoczął w wieku 21 lat w Ceramice Bistrita. Następnie podpisał kontrakt z Rapidem Bukareszt, z którym w latach 1937, 1938, 1939, 1940, 1941 i 1942 sięgnął po Puchar Rumunii. W roku 1938 został powołany do kadry rumuńskiej na mundial '38, który odbywał się we Francji. Na mistrzostwach tych, zagrał jeden mecz przeciwko reprezentacji kubańskiej. Po zakończeniu kariery zawodowej, został trenerem Rapidu Bukareszt. W reprezentacji narodowej rozegrał 11 spotkań i nie strzelił ani jednej bramki.

</doc>
<doc id="2216361" url="https://pl.wikipedia.org/wiki?curid=2216361" title="Rohrbach">
Rohrbach



</doc>
<doc id="2216362" url="https://pl.wikipedia.org/wiki?curid=2216362" title="Serhij Dawydow">
Serhij Dawydow

Serhij Wiktorowycz Dawydow, ukr. Сергій Вікторович Давидов (ur. 16 grudnia 1984) – ukraiński piłkarz, grający na pozycji napastnika.
Kariera piłkarska.
Kariera klubowa.
Na początku 2003 rozpoczął karierę piłkarską w drugiej drużynie Metalista Charków, dopiero 24 kwietnia 2005 debiutował w podstawowym składzie. W rundzie wiosennej sezonu 2007/2008 został wypożyczony do Wołyni Łuck, a potem do Zakarpattia Użhorod, któremu pomógł awansować w 2009 do Premier-lihi. Latem 2010 powrócił do Metalista, a na początku 2011 podpisał pełnoprawny kontrakt z Zakarpattia Użhorod. Latem 2011 roku został wypożyczony do FK Ołeksandrija. Na początku stycznia 2012 opuścił klub z Oleksandrii. W końcu sierpnia 2012 podpisał kontrakt z Heliosem Charków. 4 października 2014 r. powrócił do Metalista Charków.

</doc>
<doc id="2216364" url="https://pl.wikipedia.org/wiki?curid=2216364" title="Gert van Walle">
Gert van Walle

Gert van Walle (ur. 7 sierpnia 1987 w Ekeren) – belgijski siatkarz, reprezentant kraju, grający na pozycji atakującego. 
Jego brat bliźniak jest Tom również jest siatkarzem oraz plażowym.
Sukcesy klubowe.
Puchar Belgii:
Puchar CEV:
Mistrzostwo Belgii:
Superpuchar Belgii:
Puchar Challenge:
Mistrzostwo Włoch:
Sukcesy reprezentacyjne.
Liga Europejska:

</doc>
<doc id="2216365" url="https://pl.wikipedia.org/wiki?curid=2216365" title="ORCA">
ORCA

ORCA Limited - wytwórnia płytowa, założona przez Wiktora Kubiaka w 1995 roku w Londynie.

</doc>
<doc id="2216367" url="https://pl.wikipedia.org/wiki?curid=2216367" title="Maria Kuczyna">
Maria Kuczyna



</doc>
<doc id="2216370" url="https://pl.wikipedia.org/wiki?curid=2216370" title="Celso Morga Iruzubieta">
Celso Morga Iruzubieta

Celso Morga Iruzubieta (ur. 28 stycznia 1948 w Huércanos) – hiszpański duchowny katolicki, arcybiskup metropolita Méridy-Badajoz od 2015.
Życiorys.
Prezbiterat.
Po ukończeniu seminarium duchownego, 24 czerwca 1972 otrzymał święcenia kapłańskie. Uzyskał doktorat z prawa kanonicznego na Uniwersytecie Nawarry. Po okresie pracy w swojej diecezji, pełnił różne funkcje w diecezji Kordoba w Argentynie. w 1987 rozpoczął pracę w Kongregacji ds. Duchowieństwa. W 2000 został dyrektorem jednego z biur tejże dykasterii, a w 2009 jej podsekretarzem.
Episkopat.
29 grudnia 2010 został mianowany przez Benedykta XVI sekretarzem Kongregacji ds. Duchowieństwa oraz biskupem tytularnym diecezji "Alba Maritima". Sakry biskupiej 5 lutego 2011 udzielił mu papież Benedykt XVI wraz z kardynałami Angelem Sodanem i Tarcisiem Bertonem.
8 października 2014 papież Franciszek mianował go biskupem koadiutorem archidiecezji Méridy-Badajoz. Rządy w archidiecezji objął 21 maja 2015 po przejściu na emeryturę poprzednika.

</doc>
<doc id="2216371" url="https://pl.wikipedia.org/wiki?curid=2216371" title="Bisco Hatori">
Bisco Hatori

 – japońska mangaka, autorka popularnej shōjo-mangi "Ouran High School Host Club".
Pracowała dla wielu magazynów, m.in. "LaLa", w której to pojawiła się jej pełna sukcesu manga. Jej pierwszym debiutem była manga "A Moment of Romance", która pojawiła się w magazynie "LaLa DX". Jej pierwszą serią było "Millennium Snow", którą przerwała ze względu na debiut komedii "Ouran High School Host Club". Jest to jej największy hit (w 2008 i 2009 roku była jedną z 50 najlepiej sprzedających się mang w Japonii). W 2010 roku skończyła "Ouran High School Host Club".

</doc>
<doc id="2216375" url="https://pl.wikipedia.org/wiki?curid=2216375" title="Deutschland (1916)">
Deutschland (1916)

Deutschland (od lutego 1917 U-155) − niemiecki podwodny statek handlowy z okresu I wojny światowej, zbudowany w 1916 roku w celu przełamywania brytyjskiej blokady i przeprowadzenia dostaw surowców ze Stanów Zjednoczonych. Po odbyciu dwóch udanych rejsów handlowych został przejęty przez Kaiserliche Marine i od lutego 1917 roku służył jako krążownik podwodny U-155. Po zawieszeniu broni w listopadzie 1918 roku został przekazany Wielkiej Brytanii i w 1922 roku złomowany.
Projektowanie i budowa.
Prowadzona przez Wielką Brytanię blokada ekonomiczna Niemiec spowodowała pod koniec 1915 roku trudności w zaopatrzeniu przemysłu zbrojeniowego w niezbędne, importowane surowce. W związku z tym, zarówno w kręgach rządowych jak i handlowych Cesarstwa, pojawił się pomysł wykorzystania w roli łamaczy blokady jednostek podwodnych. 8 listopada 1915 roku powstało przedsiębiorstwo Deutsche Ozean-Reederei GmbH, którego głównymi udziałowcami były: firma żeglugowa Norddeutscher Lloyd (NDL) i Deutsche Bank, zaś ich udziały gwarantowało państwo. Zadanie projektowania i budowy statku podwodnego zlecono, należącej do koncernu Kruppa stoczni Germaniawerft w Kilonii. Koncern był żywo zainteresowany przełamaniem blokady w handlu ze Stanami Zjednoczonymi, ponieważ od wybuchu wojny nie był w stanie sprowadzić do Niemiec zakupionego tam, niezbędnego do produkcji stali pancernej, niklu. Dlatego też zapadła decyzja o budowie dwóch statków, drugiego na koszt Kruppa.
Prace projektowe nad jednostką, większą od wszystkich budowanych dotąd U-Bootów, prowadził zespół konstruktorów kierowany przez głównego inżyniera Hansa Techla i jego współpracownika Rudolfa Erbacha. Budowę kadłubów sztywnych zlecono stoczni Flensburger Schiffbau, pozostałe prace przeprowadzono w Kilonii. Konstrukcją interesowało się również dowództwo Kaiserliche Marine, nadając jej w swych dokumentach umowne oznaczenie U-200. Wodowanie pierwszego ze statków, który otrzymał nazwę "Deutschland", odbyło się 28 marca 1916 roku. Jego dowódcą został kapitan żeglugi Paul König. Po okresie prób i usuwania zauważonych usterek, statek został 10 czerwca 1916 roku przekazany swojemu armatorowi.
Opis konstrukcji.
"Deutschland" był jednostką dwukadłubową, o kadłubie sztywnym (wewnętrznym) średnicy maksymalnej 5,8 m i nabudowanym na nim zewnętrznym kadłubie lekkim. Jego długość całkowita wynosiła 65 m, szerokość maksymalna 8,9 m, wyporność w położeniu nawodnym 1510 ton metrycznych, zaś podwodna 1870 ton. Średnie zanurzenie w położeniu nawodnym to 5,3 m. Kadłub był podzielony na dziewięć przedziałów wodoszczelnych. W związku z handlowym przeznaczeniem, wewnątrz kadłuba sztywnego urządzono ładownie, pozwalające przyjąć 510 ton towarów, zaś w obrębie przestrzeni pomiędzy kadłubem sztywnym a lekkim zabudowano zalewane pomieszczenia ładunkowe dla 290 ton kauczuku. Statek posiadał dwa peryskopy.
Do napędu statku wykorzystano dwa silniki wysokoprężne Germania, o mocy po 400 KM, pierwotnie przeznaczone do zabudowania jako napęd generatorów elektrycznych na nieukończonym pancerniku "Sachsen" (typu "Bayern"). W zanurzeniu jednostkę poruszały dwa silniki elektryczne produkcji Siemens-Schuckertwerke, również o mocy po 400 KM. Maksymalna prędkość nawodna wynosiła 10 węzłów, podwodna 5,5 węzła. Zasięg nawodny przy prędkości ekonomicznej 5,5 węzła to 25 000 mil morskich.
Rejsy handlowe.
W swój pierwszy rejs do Stanów Zjednoczonych "Deutschland" wypłynął z Kilonii 16 czerwca 1916 roku, 23 czerwca opuścił wody macierzyste. Jego ładunek stanowiły towary o wartości około 4 milionów ówczesnych marek, wiózł również pocztę dyplomatyczną. Załoga, złożona z osób cywilnych, składała się z 28 oficerów i marynarzy. Część z nich miała doświadczenia ze służby na okrętach podwodnych marynarki wojennej. Początkowo portem przeznaczenia miał być Newport News, ostatecznie statek zawinął do Baltimore. Rejs przez Ocean Atlantycki trwał do 9 lipca. W jego trakcie załoga statku przeżyła sztorm, kilkakrotnie uniknęła wykrycia przez patrolujące okręty brytyjskie, niekontrolowane zanurzenie i uderzenie o dno morskie oraz, już w pobliżu wybrzeży Ameryki, huragan.
Dotarcie niemieckiego podwodnego statku handlowego do Baltimore wzbudziło sensację wśród społeczności miasta. Pomimo zacumowania go przy odizolowanym, specjalnie wynajętym nabrzeżu, "Deutschland" i jego załoga byli obserwowani przez przedstawicieli prasy i ciekawskich. Dyplomaci francuscy i brytyjscy złożyli oficjalny protest, domagając się uznania jednostki za okręt wojenny i internowania. Kwestię rozstrzygnęła specjalna komisja marynarki, która po zapoznaniu się z konstrukcją statku uznała żądania za bezpodstawne i taki też werdykt wydała amerykańska komisja do spraw neutralności. Jednocześnie załoga i kapitan König byli fetowani w mieście, 20 lipca burmistrz Baltimore wydał na ich cześć uroczysty obiad, na którym gościł również ambasador Niemiec, hrabia Johann-Heinrich von Bernsdorff. Do końca lipca statek załadowano na drogę powrotną 343 tonami niklu, 83 tonami cyny, 500 kg juty i 350 tonami kauczuku. "Deutschland" zabrał ze sobą również złoto z sejfu transatlantyku "Kronprinzessin Cecilie" linii NDL, który był zacumowany w Bostonie.
Statek odpłynął do Niemiec 1 sierpnia 1916 roku. Po opuszczeniu amerykańskich wód terytorialnych ominął w zanurzeniu okręty brytyjskie, blokujące wyjście na Atlantyk. 23 sierpnia "Deutschland" osiągnął wody macierzyste i dwa dni później wpłynął do portu w Bremerhaven, uroczyście witany przez tłumy. Bilans tego rejsu to 8450 przebytych mil morskich (190 w zanurzeniu) i zysk oceniany łącznie na 30 do 40 milionów dolarów.
Drugi i ostatni rejs handlowy odbył się pomiędzy 11 października a 10 grudnia 1916 roku, pomiędzy Bremą a New London i znów okazał się sukcesem komercyjnym. Podczas wypływania z amerykańskiego portu "Deutschland" zderzył się i zatopił towarzyszący mu holownik, na którym zginęło pięć osób. Z uszkodzonym dziobem statek powrócił na krótki remont do New London i wypłynął, już bez przygód, tydzień później. Przygotowania do trzeciego rejsu zostały przerwane w styczniu 1917 roku, po części na skutek pogorszenia się stosunków Niemiec ze Stanami Zjednoczonymi, których opinia publiczna była wzburzona prowadzoną przez U-Booty nieograniczoną wojną podwodną. Jednocześnie Kaiserliche Marine wykazała zainteresowanie pozyskaniem dużych okrętów podwodnych, dla zwalczania żeglugi brytyjskiej na odległych, niestrzeżonych akwenach.
Służba wojenna.
Prowadząc wojnę podwodną przeciwko żegludze brytyjskiej, marynarka cesarska zdecydowała się przejąć wszystkie dostępne jednostki. Oprócz już będącego w służbie "Deutschlanda", budowanych było jeszcze sześć statków tego samego typu, ostatecznie uzbrojonych i wcielonych do służby wojennej jako krążowniki podwodne. "Deutschland", już jako U-155, otrzymał dwa działa kal. 150 mm, pozyskane ze starego pancernika "Zähringen" oraz sześć wyrzutni torped kal. 500 mm, zamontowanych na pokładzie, skośnie do osi symetrii jednostki. W 1918 roku zmieniono mu wyrzutnie torpedowe na identyczne z pozostałymi okrętami typu: dwie dziobowe kal. 500 mm w kadłubie.
Banderę wojenną na U-155 podniesiono 18 lutego 1917 roku, a w swój pierwszy rejs bojowy, pod dowództwem "Kapitänleutnanta" Karla Meusela, wypłynął 24 maja tegoż roku. Do powrotu 4 września okręt zatopił, głównie ogniem artyleryjskim lub wysadzając je po opuszczeniu przez załogi, 19 statków o łącznej pojemności 53 306 BRT, ostrzelał instalacje na Azorach i przepłynął 10 220 mil morskich (620 w zanurzeniu). Drugi rejs bojowy, od 14 stycznia 1918 roku, trwał 110 dni a dowódcą był "Kapitänleutnant" Erich Eckelmann. Prowadzony przez niego U-155 zatopił 23 statki o łącznej pojemności 65 057 BRT. W ostatnim patrolu bojowym okręt prowadził kolejny dowódca, "Kapitänleutnant" Ferdinand Studt. Po zatopieniu ośmiu kolejnych statków załoga otrzymała rozkaz powrotu do Niemiec w związku z zawieszeniem broni. Zgodnie z jego warunkami 24 listopada 1918 roku U-155 został oddany Brytyjczykom.
Po rozbrojeniu jednostka była eksponowana w Londynie i kilku innych brytyjskich portach, zaś dochód uzyskany od zwiedzających był przeznaczony na wsparcie królewskiego funduszu marynarskiego ("King George's Fund for Sailors"). W 1922 roku okręt został złomowany w Morecambe.

</doc>
<doc id="2216376" url="https://pl.wikipedia.org/wiki?curid=2216376" title="U-155 (1917)">
U-155 (1917)



</doc>
<doc id="2216379" url="https://pl.wikipedia.org/wiki?curid=2216379" title="Enterprise bookmarking">
Enterprise bookmarking

Enterprise bookmarking jest metodą współpracy członków organizacji wspierającą zarządzanie wiedzą. Metoda ta polega na opisywaniu przez danego użytkownika zasobów informacyjnych przechowywanych w postaci elektronicznej i udostępnianie ich innym członkom organizacji. Stworzone opisy źródeł informacji tworzą zakładki (ang. bookmarks), które mogą być przeglądane i wyszukiwane w oparciu o różne kryteria. Zakładki mogą wskazywać na obiekty informacyjne o różnej formie – artykuły Internecie lub dowolne pliki, do których istnieje dostęp poprzez sieć teleinformatyczną. Źródła informacji w rozwiązaniach enterprise bookmarking mogą być opisywane są za pomocą pojedynczych słów kluczowych, bardziej rozbudowanych meta-informacji oraz opisów tekstowych .
Social bookmarking vs Enterprise bookmarking.
Aplikacje enterprise bookmarking w odróżnieniu od social bookmarking są przeznaczone dla firm oraz innych organizacji działających na rynku . Wspierać mają z założenia działania zawodowe, rynkowe, a nie prywatne aktywności użytkowników. Ma to swoje istotne konsekwencje. Aplikacje enterprise bookmarking powinny zapewniać odpowiedni poziom bezpieczeństwa, z możliwością instalacji w ramach prywatnych sieci teleinformatycznych (za firmową zaporą sieciową). Ponadto, aplikacje tego typu powinny również zapewniać możliwości integracji z bazami danych i systemami zarządzania informacją, które są już zazwyczaj elementem danej kultury organizacyjnej. Jest to ważne, bowiem umożliwia tworzenie zakładek nie tylko z zewnętrznych źródeł informacji w Internecie, ale również z obiektów informacyjnych wytworzonych lub pozyskanych przez daną organizację, do których użytkownicy spoza organizacji zwykle nie powinni mieć dostępu. 
Zarządzanie znacznikami.
W pierwszych aplikacjach enterprise bookmarking znacznik (tag) był stosowany przez użytkowników jako pozbawione wszelkiej hierarchii słowo kluczowe, przypisywne zazwyczaj konkretnej stronie internetowej . W następnej kolejności znaczniki organizowane były w foldery. Nowsze aplikacje typu enterprise bookmarking rozszerzają funkcjonalności opisu danego obiektu informacyjnego. Pozwala to na zdefiniowanie kontekstu, w którym dany użytkownik, dana grupa użytkowników lub dana organizacja może użyć opisywanego obiektu informacyjnego . Słowa kluczowe, znaczniki, którymi opisywana jest informacja mogą tworzyć taksonomie, specyficzne dla danej organizacji, dla danego wdrożenia. Źródła informacji nie muszą być opisywane jedynie za pomocą znaczników. Wiele aplikacji pozwala dodatkowo na opisywanie źródeł informacji przy pomocy swobodnego tekstu oraz na komentowanie źródeł przez innych użytkowników. Opisywane informacje mogą być również bezpośrednio powiązane ze sobą (nie tylko poprzez użycie tego samego znacznika).

</doc>
<doc id="2216384" url="https://pl.wikipedia.org/wiki?curid=2216384" title="Bogusław Turek">
Bogusław Turek

Bogusław Turek CSMA (ur. 20 października 1964 w Wojtkowej) – polski duchowny katolicki, podsekretarz Kongregacji Spraw Kanonizacyjnych.
Życiorys.
W roku 1982 wstąpił do Zgromadzenia Świętego Michała Archanioła i w tymże zakonie złożył profesję wieczystą 28 czerwca 1988. 2 lipca 1989 otrzymał święcenia kapłańskie. Uzyskał doktorat z teologii dogmatycznej na Papieskim Uniwersytecie Świętego Tomasza z Akwinu. Pracował m.in. jako mistrz zakonnego nowicjatu we Włoszech oraz jako ekonom i radny prowincjalny. Od 1994 pracuje w Kongregacji Spraw Kanonizacyjnych, od 2009 był kierownikiem jednego z biur tejże dykasterii. 29 grudnia 2010 papież Benedykt XVI mianował go podsekretarzem Kongregacji Spraw Kanonizacyjnych.

</doc>
<doc id="2216387" url="https://pl.wikipedia.org/wiki?curid=2216387" title="Wołodymyr Ołefir">
Wołodymyr Ołefir

Wołodymyr Andrijowycz Ołefir, ukr. Володимир Андрійович Олефір (ur. 26 lutego 1980 w Połtawie) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubu Worskła Połtawa. W 1997 rozpoczął karierę piłkarską w drugiej drużynie Worskły Połtawa. W 2001 wyjechał do Mołdawii, gdzie bronił barw klubu Agro Kiszyniów. Latem 2002 powrócił do Ukrainy, gdzie został piłkarzem Spartaka Iwano-Frankowsk. Również rozegrał jeden mecz w farm klubie Łukor Kałusz. W rundzie wiosennej sezonu 2003/2004 bronił barw zespołu Spartak-Horobyna Sumy, po czym powrócił do Worskły. Następnie występował w klubach Krywbas Krzywy Róg, Illicziweć Mariupol i Naftowyk-Ukrnafta Ochtyrka. Latem 2008 jako wolny agent przeszedł do azerskiego Neftçi PFK. Jesienią 2009 rozegrał jeden mecz w składzie FK Ołeksandrija. W styczniu 2010 podpisał kontrakt z pierwszoligowym klubem Obołoń Kijów. Latem 2010 został wypożyczony do Bukowyny Czerniowce, a na początku 2011 do Zakarpattia Użhorod. W lipcu 2011 podpisał pełnoprawny kontrakt z Bukowyną Czerniowce. Podczas przerwy zimowej sezonu 2011/12 przeszedł do MFK Mikołajów. Latem 2012 przeniósł się do Zirki Kirowohrad.

</doc>
<doc id="2216388" url="https://pl.wikipedia.org/wiki?curid=2216388" title="Reprezentacja Australii w piłce siatkowej kobiet">
Reprezentacja Australii w piłce siatkowej kobiet

Reprezentacja Australii w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="2216389" url="https://pl.wikipedia.org/wiki?curid=2216389" title="Diodotus Tryphon">
Diodotus Tryphon



</doc>
<doc id="2216392" url="https://pl.wikipedia.org/wiki?curid=2216392" title="Richard Spendlove">
Richard Spendlove

Richard Spendlove (ur. 16 czerwca 1939 w Carlton) - brytyjski dziennikarz radiowy, satyryk i scenarzysta komediowy, były wieloletni kolejarz. Poza Wielką Brytanią jest znany przede wszystkim jako współtwórca serialu komediowego "Stacyjka Hatley".
Życiorys.
Pochodzi z hrabstwa Nottinghamshire. Jako piętnastoletni chłopak zaczął pracować na kolei, z którą był związany przez 35 kolejnych lat. W 1963 został zastępcą kierownika dworca kolejowego w Cambridge - był wówczas jednym z najmłodszych pracowników w historii brytyjskich kolei awansowanych na tak wysokie stanowisko. Od 1969 równolegle ze swoją pracą dla British Rail pisywał również artykuły do gazet, zaś od 1983 był prezenterem audycji radiowej "Reflections", w której rozmawiał zarówno z postaciami ze świata rozrywki, jak i m.in. osobami, które przeżyły znane katastrofy, m.in. zatonięcie "Titanica". 
W 1989, w dniu swoich pięćdziesiątych urodzin, przeszedł na kolejową emeryturę i poświęcił się wyłącznie pracy w mediach, w szczególności w radiu. Realizował wywiady i dokumenty, był także prezenterem. W latach 1996-2000 był prezenterem pasma popołudniowego w BBC Radio Cambridgeshire. Obecnie prowadzi emitowany w sobotnie przedpołudnia program, w którym dyskutuje na różne tematy z dzwoniącymi do studia słuchaczami. Audycję produkuje BBC Radio Suffolk, ale jest ona transmitowana również przez szereg innych lokalnych stacji radiowych BBC.
Poza pracą w radiu, w latach 1995-1997 był współscenarzystą serialu komediowego "Stacyjka Hatley", który stworzył wspólnie z Davidem Croftem. Akcja serialu osadzona jest na małej stacji kolejowej z lat 60. i czerpie dużo z osobistych doświadczeń Spendlove'a, który wystąpił w części odcinków również jako aktor. Ponadto Spendlove ma własny, jednoosobowy program estradowy, w którym mówi monologi, śpiewa piosenki i gra na fortepianie. Niektóre jego występy zostały również wydane na kasetach i płytach. 
W roku 2000 został odznaczony Orderem Imperium Brytyjskiego za swoje zasługi dla radiofonii lokalnej i regionalnej w Wielkiej Brytanii.

</doc>
<doc id="2216393" url="https://pl.wikipedia.org/wiki?curid=2216393" title="Anna Christie (film 1930)">
Anna Christie (film 1930)

Anna Christie – amerykański dramat filmowy z 1930 roku, zrealizowany w erze Pre-Code.
O filmie.
Film jest adaptacją sztuki teatralnej "Anna Christie", którą napisał Eugene O’Neill. Obraz wyreżyserował Clarence Brown, a rolę tytułową zagrała Greta Garbo, wcielając się w postać prostytutki rozdartej między oczekiwaniami ojca a własnymi potrzebami. Była to jej pierwsza rola w filmie dźwiękowym, dlatego produkcję reklamowano hasłem: "Garbo mówi!". Studio MGM dosyć długo opóźniało debiut aktorki w takim filmie, szkoląc w tym czasie jej angielski, co dodatkowo roztaczało wokół niej większą aurę tajemniczości, z jakiej słynęła. Poza tym jej pierwszy film mówiony był niepewnym przedsięwzięciem – kariery wielu gwiazd kina niemego podupadły wraz z nadejściem nowej epoki filmu dźwiękowego. Ku zaskoczeniu MGM "Anna Christie" okazała się wielkim sukcesem: był to najbardziej dochodowy film 1930 roku, przynosząc zysk w wysokości 1,5 miliona dolarów. Krytycy filmowi ocenili film bardzo pozytywnie, a niski i dość szorstki głos Grety Garbo wywołał sensację. Obraz otrzymał także 3 nominacje do Oscara, w tym dla Grety Garbo jako najlepszej aktorki pierwszoplanowej.
Oprócz angielskiej nakręcono także niemiecką wersję "Anny Christie", z nową obsadą (jedynie Greta Garbo pojawia się w obu wersjach). "Anna Christie" w wersji niemieckiej swoją premierę miała w 1931 roku. Garbo podobała się bardziej wersja niemiecka.

</doc>
<doc id="2216395" url="https://pl.wikipedia.org/wiki?curid=2216395" title="Danuta Jabłońska-Frąckowiak">
Danuta Jabłońska-Frąckowiak

Danuta Jabłońska-Frąckowiak (ur. 8 października 1925 w Warszawie, zm. 25 stycznia 2011 w Poznaniu) – polska fizyczka, profesor doktor habilitowana. Kierowała Instytutem Fizyki Politechniki Poznańskiej. Była porucznikiem Okręgu Wilno Armii Krajowej.
Życiorys.
Córka Aleksandra Jabłońskiego (fizyk) i Wiktorii Jabłońskiej (nauczycielka muzyki). Jej starszą siostrą była Halina. II wojnę światową spędziła w Wilnie. Od 1942 była szyfrantką w Armii Krajowej. W 1945 zaczęła studiować fizykę na Uniwersytecie Warszawskim, ale jeszcze w czasie studiów przeniosła się wraz z ojcem na Uniwersytet Mikołaja Kopernika w Toruniu. Studia ukończyła w 1950, doktorat uzyskała w 1957, a habilitację w 1964.
W latach 1966–1972 była kierowniczką Katedry Fizyki Wydziału Technologii Rolno-Spożywczej Wyższej Szkoły Rolniczej w Poznaniu. Od 1972 roku pracowała na Politechnice Poznańskiej. W latach 1974–1981 była dyrektorką Instytutu Fizyki PP i wieloletnią kierowniczką Zakładu Fizyki Molekularnej. Na emeryturę przeszła w 1995.
W 1950 poślubiła Mieczysława Frąckowiaka (fizyk, zm. w 1971). Mieli dwoje dzieci: Marię (Perz, ur. w 1953) i Wojciecha (ur. w 1957).
Książki.
Na uniwersytecie Mikołaja Kopernika w latach 1946–1966 – wyd. Wydawnictwo Uniwersytetu Mikołaja Kopernika, 2006
Pomruki wojny, Biblioteka Wileńskich Rozmaitości, Bydgoszcz, 2004 (ISBN - 83-87865-47-8)

</doc>
<doc id="2216396" url="https://pl.wikipedia.org/wiki?curid=2216396" title="Tramwaje w Jekaterynburgu">
Tramwaje w Jekaterynburgu

Tramwaje w Jekaterynburgu – system komunikacji tramwajowej działający w rosyjskim mieście Jekaterynburg.
Historia.
Po raz pierwszy budowę linii tramwajowej zaproponowano w 1896. Zatwierdzenie wersji linii tramwajowej i terminów budowy nastąpiło w sierpniu 1928. 7 listopada 1929 rozpoczęto eksploatację linii tramwajowej o łącznej długości 12 km. Głównym inżynierem budowy był N. Jegorow, Na początku eksploatowano tramwaje typu Ch. Do końca 1929 tramwaje przewiozły ponad 1 mln pasażerów. W późniejszych latach kilkakrotnie przedłużano linie tramwajowe. Na początku wojny w 1941, na 11 linii wyjeżdżało 123 wagonów. W 1949 długość torów wynosiła 76,2 km. Pierwsze 4 tramwaje typu MTW-82 dostarczono w 1950 z fabryki w Rydze. Kolejne 11 wagonów MTW-82 dostarczono w 1951.
W 1958 otrzymano pierwsze 13 wagonów T2 oraz 6 wagonów MTW-82. Pierwsze tramwaje RWZ-6 otrzymano w 1961. W 1964 rozpoczęto eksploatację tramwajów Tatra T3SU, łącznie do 1986 dostarczono 530 wagonów. Długość torowisk w 1965 wynosiła 128,9km., także w tym samym roku Jekaterynburg otrzymał 20 tramwajów Tatra T3SU. Od 1978 rozpoczęto dostawy tramwajów T3SU w wersji trzy drzwiowej w tym roku dostarczono 66 tych tramwajów. Pierwsze tramwaje tyrystorowe Jekaterynburg otrzymał w 1987 – było to 6 Tatr T3. W 1992 otwarto ostatni jak dotąd odcinek linii tramwajowej do Pałacu Sportu (kursuje tam linia nr 32). W 1997 wyprodukowano pierwszy tramwaj 71-402, a w 2003 wyprodukowano pierwszy tramwaj 71-403. 1 listopada 2012 otwarto linię tramwajową w ulicy Fuczika zakończoną pętlą Stancyja mietro „Botaniczeskaja”. Po nowej trasie kursują tramwaje linii 5 i 34.
Obecnie system składa się z 30 linii, 3 zajezdni, ok. 450 tramwajów. Planuje się uruchomienie trasy szybkiego tramwaju o długości 7,7 km do nowej dzielnicy akademickiej. Oprócz tramwajów w Jekaterynburgu kursują także metro i trolejbusy.
Zajezdnie.
W Jekaterynburgu działają trzy zajezdnie tramwajowe i jedna techniczna.
Zajezdnie tramwajowe:
Linie tramwajowe.
Według stanu z grudnia 2017 r. w Jekaterynburgu kursowały następujące linie tramwajowe:
Tabor.
W Jekaterynburgu w czerwcu 2018 r. eksploatowano 455 wagonów tramwajowych.
Tabor techniczny składa się z 42 wagonów, w tym 13 wagonów Tatra T3SU.

</doc>
<doc id="2216398" url="https://pl.wikipedia.org/wiki?curid=2216398" title="Gergő Kovács">
Gergő Kovács

Gergő Kovács (ur. 30 października 1989 w Ajce) – węgierski piłkarz, występujący na pozycji obrońcy.

</doc>
<doc id="2216401" url="https://pl.wikipedia.org/wiki?curid=2216401" title="Rádio Slovensko">
Rádio Slovensko

Rádio Slovensko – publiczna rozgłośnia radiowa należąca do RTVS. Jest to informacyjno-publicystyczna rozgłośnia, której największą grupę słuchaczy stanowią osoby w wieku produkcyjnym. Główny rodzaj, jaki można usłyszeć w tym radiu, stanowi muzyka rozrywkowa począwszy od lat osiemdziesiątych.
Historia.
"źródła"
Słuchalność.
Rádio Slovensko ma słuchalność 17,1%, przez co jest drugą najbardziej słuchaną rozgłośnią radiową według badań Market &amp; Media &amp; Lifestyle Median SK.
Logo.
"źródła"

</doc>
<doc id="2216406" url="https://pl.wikipedia.org/wiki?curid=2216406" title="Joselito Vaca">
Joselito Vaca

Joselito Vaca (ur. 12 sierpnia 1982 w Santa Cruz de la Sierra) – boliwijski piłkarz.
Kariera klubowa.
Vaca dołączył do Oriente Petrolero w 1999 roku w wieku 17 lat i zagrał 33 mecze w pierwszym roku. W 2000 został mianowany najlepszym graczem w boliwijskiej lidze, który pomógł Petrolero zdobyć drugie miejsce w lidze.
W roku 2000, Joselito podpisał kontrakt z Major League Soccer i został wybrany przez Dallas Burn w 2001 MLS SuperDraft. Jego drugi sezon był najlepszym dla Vacy, kiedy grał jako prawy pomocnik Burn. Vaca zagrał przez znaczącą liczbę minut w 2003.
Następnie został wybrany do MetroStars w wyniku draftu w 2003. W ciągu czterech lat w MLS zdobył tylko sześć goli i 18 asyst w play lidze. Wrócił do Boliwii i podpisał kontrakt z Blooming w 2005 roku. Po czterech latach powrócił do swojego pierwszego klubu Oriente Petrolero w styczniu 2009.
Kariera w reprezentacji.
Chociaż Vaca początkowo był typowany na dobrego zawodnika w reprezentacji, jego występy były gorsze niż w MLS. Po powrocie do Boliwii, został powołany z powrotem do drużyny narodowej, od 2002 roku Vaca wystąpił w sumie 42 razy wystąpił w reprezentacji Boliwii zdobył 2 bramki.
Grał w Copa América 2007 w Boliwii, w koszuli numer 10.

</doc>
<doc id="2216410" url="https://pl.wikipedia.org/wiki?curid=2216410" title="Daniel David Palmer">
Daniel David Palmer

Daniel David Palmer (ur. 7 marca 1845 w Port Perry, zm. 20 października 1913) – twórca chiropraktyki.
Jednym z jego pierwszych pacjentów był William Harvey Lillard, którego zdrowie Palmer rzekomo przywrócił do równowagi poprzez odpowiednie manipulacje jego kręgosłupem. W 1897 otworzył szkołę Palmer School of Chiropractic, w której uczono technik manualnych bazujących na jego wiedzy. Zmarł w wyniku duru brzusznego.

</doc>
<doc id="2216417" url="https://pl.wikipedia.org/wiki?curid=2216417" title="Reprezentacja Filipin w piłce siatkowej kobiet">
Reprezentacja Filipin w piłce siatkowej kobiet

Reprezentacja Filipin w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="2216419" url="https://pl.wikipedia.org/wiki?curid=2216419" title="Kopec Sv. Jana">
Kopec Sv. Jana

Kopec sv. Jana (niem. "Johannisberg") – część hradeckiej dzielnicy Třebeš.
Geografia i przyroda.
Położenie.
Kopec sv. Jana jest położony na obszarze Kotliny Czeskiej, na wzgórzu.o tej samej nazwie. Jego współrzędne geograficzne: 50° 10' 42.399" długości geograficznej wschodniej oraz 15° 49' 57.640" szerokości geograficznej północnej (kościół św. Jana Chrzciciela).
Hydrologia.
Miejscowość leży w dorzeczu Łaby i dlatego, że znajduje się na wzgórzu, nie ma cieków oraz zbiorników wodnych. Godne uwagi jest tylko źródło „Rozárka“, które znajdowało się na północnym stoku wzgórza. Już podpułkownik Kleindorf, który prowadził budowę twierdzy hradeckiej, w latach 1790-1794, zwrócił uwagę na studnię przy kościele, 2 źródła pod wzgórzem i również na wiele innych źródeł, w tym na jedno bardzo silne u podnóża wzgórza. W 1807 Josef von Lauer nawet sporządził plan budowy wodociągu dla miasta Hradec Králové, który miał zostać oparty na źródłach „Rozárki“.
Geologia.
Kompleks szarawobrązowych osadów plejstocenu (riss) występuje prawie ciągłą pokrywą w centralnej części omawianego obszaru, i to w kierunku wschód-zachód. Na zboczach występują utwory późnej kredy (koniak, santon) – iłowce, mułowce węgliste, margle, wapienie margliste.
Fauna i flora.
Lokalna fauna i flora składa się z typowych gatunków Europy Środkowej.
Ochrona przyrody.
Tutaj nie znajdują się obszary chronione.
Historia.
Ta miejscowość jest również nazywana przez ludzi Zámeček, po jednopiętrowym budynku, który do 2 lipca 1978 r. stał w pobliżu kościoła. Była to wspaniała kamienica mieszczan hradeckich z ogrodem. Inne nazwy, to Tvrz, Tvrzka, Konstance, Na Konstanci, Na Kopci, Na Vinici, Kopeček svatojanský oraz Na Poušťce. Nazwa Na Vinici pochodziła od faktu, że znajdowały się tutaj winnice. Z tych najstarszych trzeba wspomnieć o winnicach Królewskiej, Gminnej, Małej oraz Dużej Kotoulskiej i Bednářovej. Nazwa Na Poušťce wywodzi się z istnienia tutejszych pustelników.
To miejsce zostało zamieszkane w XV w. i Konstancją zostało nazwane na pamiątkę spalenia Jana Husa na stosie. W 1436 r. poniżej wzgórza znajdował się obóz wojskowy Viléma Kostki z Postupice i z Hrádku oraz Jana Pardusa. Akurat na terenie dzisiejszego cmentarzu zginął przez husytów hradeckich Viléma Kostka z Postupice i z Hrádku.
W 1521 r. Łukasz Hostovský z Hostovic, zw. Furman, wpadł na pomysł, żeby zbudować tutaj kościół. Budowa rozpoczęła się w pobliżu jego winnicy zw. Zádušní i duży drewniany budynek został ukończony w 1530 roku. Pięć lat później została podpisana umowa z Janem z Pernštejna na temat przeniesienia jego poddanych z miejscowości Roudnička oraz Vysoká nad Labem z parafii Opatovice nad Labem do parafii nowego kościoła, który nosił nazwę Mistrza Jana Husa. Obowiązki proboszcza w parafii przejął proboszcz parafii kościoła św. Antoniego na Przedmieściu Mýtskim, który do pełnienia funkcji liturgicznych przy kościółe Mistrza Jana Husa mianował swojego kapelana. W latach 1539-1540 przy winnicach Łukasza Hostovskiego z Hostovic pojawiły się pierwsze domy. Następnie, w 1541 r., osiadł tu pierwszy pustelnik, i to w domu, w którym mogli zatrzymać się kapłani tutaj służący, zakrystianie oraz schronić się ludzie w razie niepogody, zwłaszcza dzieci.
Dotknięte zniszczeniami wojennymi przedmieścia hradeckie pogrążały się w upadku, zwłaszcza podczas wojny trzydziestoletniej. Zdecydowana większość kościołów została uszkodzona lub zniszczona. Rozebrany został również kościół parafialny św. Antoniego pod bramą Mýtską. Także kapłani opuścili wioskę i Wzgórze św. Jana zostało dołączane do głównego kościoła w mieście – kościoła Ducha Świętego. Od podnóża wzgórza stopniowo zniknęła większość winnic. Ostatnią z nich stwierdzono tu jeszcze w 1833 r.
Kościół długi czas pozostawał pusty. Dla odprawiania nabożeństw został dostosowany dopiero w 1659 r. przez Matěja Hrdličkę, mieszczanina sezemickiego. W 1673 r. objęli kościół jezuici, którzy tutaj na każde święto odbywali ćwiczeń z katechizmu. Dwa lata później kościół został zburzony i w następnym roku przebudowany. W 1691 r. zbudowano nowy główny ołtarz. Remont dachu i wnętrza kościoła został ukończony i kościół został ponownie poświęcony w 1692 r. Tym razem zaczął nosić nazwę św. Jana Chrzciciela.
W 1715 r. obok kościoła zbudowano kostnicę. Siedem lat później została po raz pierwszy wspomniana kamienica Zámeček, która miała być według tradycji zbudowana w 1719 r.. 27 września tego roku tutaj został powitany przez burmistrza hradeckiego Františka Pichlera nowy biskup hradecki Václav František Karel Košínský z Košína.
20 lutego 1766 odbyło się tutaj posiedzenie komisji w celu przemieszczenia ludności z części miasta, które zostały zburzone podczas budowy twierdzy hradeckiej. W spotkaniu udział wzięli podpułkownik Pavlovský, burmistrz František Schneider oraz radny František Švenda. W 1768 r. miejski dziekan Václav Bauler powołał do parafii tutejszej kapłana Jana Frignera. To był koniec miejscowych pustelników. Ostatní z nich – Fráter Konrád Mikšíček – opuścił pustelnię i przenieśł się do jednego domu w okoliny, gdzie 13 marca 1779 r. zmarł w wieku 73 lat. W 1772 r. kościół św. Jana Chrzciciela stał się kościołem filialnym parafii rzymskokatolickiej św. Antoniego na Novym Hradcu Králové. W 1778 r. znajdował się tutaj również wojskowy szpital.
W 1850 r. Kopeček sv. Jana został osiedlem gminy Třebeš, z którą został przyłączony w 1942 r. do miasta Hradec Králové i od tej pory jest jego częścią. Miejscowość ta była częstym celem dla wielu miejscowych oraz zagranicznych turystów.
Zużniszczony kościół został naprawiony w latach 1858-1859 i w 1896 r. wyposażony w drewnianą pergolę. W tym okresie rozpoczyna się również budowa wielu domów w okolicy. W latach 60. XX w. została zakończona budowa observatorium oraz wiele razy przez miejscowość biegła trasa kolarskiego "Wyścigu Pokoju" dla miejscowej młodzieży, który organizował Klub Kolarski TJ Rudá hvězda Hradec Králové. Ostatni remont kościoła św Jana Chrzciciela miała miejsce w latach 1979-1980. Przed naprawą kościół był w bardzo krytycznym stanie i odbudowa uratowała go przed upadkiem. Ze względu na zwiększenie bezpieczeństwa dokonano w 1992 r. zabezpieczenie głównych drzwi, drzwi bocznych oraz wszystkich okien dekoracyjną kratą. W latach 1999-2000 również zostały naprawione drewniane konstrukcje, bo zostały zaatakowane przez korniki i grzyby rozkładające drewno.

</doc>
<doc id="2216420" url="https://pl.wikipedia.org/wiki?curid=2216420" title="Nefele">
Nefele



</doc>
<doc id="2216423" url="https://pl.wikipedia.org/wiki?curid=2216423" title="Reprezentacja Hongkongu w piłce siatkowej kobiet">
Reprezentacja Hongkongu w piłce siatkowej kobiet

Reprezentacja Hongkongu w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="2216425" url="https://pl.wikipedia.org/wiki?curid=2216425" title="Reprezentacja Indii w piłce siatkowej kobiet">
Reprezentacja Indii w piłce siatkowej kobiet

Reprezentacja Indii w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="2216430" url="https://pl.wikipedia.org/wiki?curid=2216430" title="Robin Fraser">
Robin Fraser

Robin Lucius Fraser (ur. 17 grudnia 1966 w Kingstonie) – amerykański trener piłkarski i piłkarz pochodzenia jamajskiego, grający podczas kariery na pozycji obrońcy.
Kariera klubowa.
Robin Fraser urodził się na Jamajce i jako dziecko wraz z rodzicami wyemigrował do USA. W 1986 otrzymał obywatelstwo amerykańskie dzięki czemu mógł występować w reprezentacji USA. W 1988 ukończył Florida International University. Podczas studiów występował w szkolnej drużynie w rozgrywkach uniwersyteckich FIU Golden Panthers. W 1988 roku został piłkarzem Miami Sharks i przez dwa lata grał w jego barwach w American Soccer League.
W 1990 roku Fraser przeszedł do klubu Colorado Foxes, również grającego w American Soccer League. W 1992 i 1993 Colorado wygrywało rozgrywki ASL. W 1996 roku został zawodnikiem występującego w nowo utworzonych rozgrywkach Major League Soccer - Los Angeles Galaxy. Z Galaxy dwukrotnie dochodził do finału MLS w 1996 i 1999, gdzie klub z Los Angeles przegrywał z D.C. United. W 2000 roku z Galaxy tryumfował w rozgrywkach Ligi Mistrzów CONCACAF. W latach 2001-2003 był zawodnikiem Colorado Rapids. Karierę zakończył w 2005 roku w Columbus Crew. Łącznie w latach 1996-2005 w MLS rozegrał 260 meczów, których strzelił 1 bramkę.
Kariera reprezentacyjna.
W reprezentacji Stanów Zjednoczonych Fraser zadebiutował 1 czerwca 1988 roku w meczu z Kanadą. 
W 1999 roku Fraser uczestniczył w Pucharze Konfederacji 1999, na którym USA zajęło 3. miejsce. Na turnieju w Meksyku Fraser wystąpił w czterech meczach z Nową Zelandią, Brazylią, Meksykiem i Arabią Saudyjską. Rok później uczestniczył w Złotym Pucharze CONCACAF 2000. Na tym turnieju wystąpił w dwóch meczach: grupowym z Haiti oraz przegranym ćwierćfinale z Kolumbią. Łącznie w latach 1988-2001 wystąpił w reprezentacji 27 razy.
Kariera trenerska.
Po zakończeniu kariery piłkarskiej Fraser został trenerem. W latach 2007-2010 pełnił funkcję asystenta trenera w Realu Salt Lake. Od 2011 jest trenerem występującego w MLS klubu Chivas USA.

</doc>
<doc id="2216431" url="https://pl.wikipedia.org/wiki?curid=2216431" title="Campionato Sammarinese (1987/1988)">
Campionato Sammarinese (1987/1988)

W sezonie 1987/1988 rozegrano 3. edycję najwyższej klasy rozgrywkowej piłki nożnej w San Marino – Campionato Sammarinese. W sezonie brało udział 10 zespołów. Tytułu nie obroniła drużyna SP La Fiorita. Nowym mistrzem San Marino został zespół SP Tre Fiori.

</doc>
<doc id="2216434" url="https://pl.wikipedia.org/wiki?curid=2216434" title="Reprezentacja Indonezji w piłce siatkowej kobiet">
Reprezentacja Indonezji w piłce siatkowej kobiet

Reprezentacja Indonezji w piłce siatkowej kobiet to narodowa reprezentacja tego kraju, reprezentująca go na arenie międzynarodowej.
Osiągnięcia.
Igrzyska Azjatyckie.
 3. miejsce – 1962

</doc>
<doc id="2216435" url="https://pl.wikipedia.org/wiki?curid=2216435" title="Jakob Friis-Hansen">
Jakob Friis-Hansen

Jakob Friis-Hansen (ur. 6 marca 1967 w Gentofte) – duński piłkarz występujący na pozycji obrońcy. Trener piłkarski.
Kariera klubowa.
Friis-Hansen zawodową karierę rozpoczynał w 1983 roku w klubie B 1903. W 1986 roku zdobył z nim Puchar Danii. W 1987 roku odszedł do Lyngby, ale po roku powrócił do B 1903. W 1989 roku podpisał kontrakt z francuskim Lille OSC z Première Division. Jego barwy reprezentował przez 6,5 roku. W tym czasie rozegrał tam 220 ligowych spotkań i zdobył 4 bramki. Na początku 1996 roku odszedł do Girondins Bordeaux, również z Première Division.
Latem 1996 roku Friis-Hansen trafił do niemieckiego Hamburgera SV. W Bundeslidze zadebiutował 17 sierpnia 1996 roku w przegranym 1:2 meczu z TSV 1860 Monachium. 20 sierpnia 1996 roku w wygranym 5:1 pojedynku z ekipą SC Freiburg strzelił pierwszego gola w Bundeslidze. W 1997 roku zakończył karierę.
Kariera reprezentacyjna.
Friis-Hansen grał w kadrze Danii U-17, U-19 oraz U-21. W pierwszej reprezentacji Danii zadebiutował 5 września 1990 roku w wygranym 1:0 towarzyskim meczu ze Szwecją. W 1995 roku został powołany do kadry na Puchar Konfederacji. Zagrał na nim w pojedynkach z Meksykiem (1:1) oraz Argentyną (2:0). Dania została triumfatorem tamtego turnieju. W latach 1990–1996 w drużynie narodowej Friis-Hansen rozegrał w sumie 19 spotkań.

</doc>
<doc id="2216436" url="https://pl.wikipedia.org/wiki?curid=2216436" title="Campionato Sammarinese (1988/1989)">
Campionato Sammarinese (1988/1989)

W sezonie 1988/1989 rozegrano 4. edycję najwyższej klasy rozgrywkowej piłki nożnej w San Marino – Campionato Sammarinese. W sezonie brało udział 10 zespołów. Tytułu nie obroniła drużyna SP Tre Fiori. Nowym mistrzem San Marino został zespół SP Domagnano.

</doc>
<doc id="2216437" url="https://pl.wikipedia.org/wiki?curid=2216437" title="Concepción (miasto w Boliwii)">
Concepción (miasto w Boliwii)

Concepción – miasto w Boliwii, w departamencie Santa Cruz, w prowincji Ñuflo de Chávez.
Lista światowego dziedzictwa UNESCO.
Miasto znane jest jako część misji jezuitów z Chiquitos, która została zgłoszona w 1990 r. Lista światowego dziedzictwa UNESCO

</doc>
<doc id="2216438" url="https://pl.wikipedia.org/wiki?curid=2216438" title="Reprezentacja Iranu w piłce siatkowej kobiet">
Reprezentacja Iranu w piłce siatkowej kobiet

Reprezentacja Iranu w piłce siatkowej kobiet to narodowa reprezentacja tego kraju, reprezentująca go na arenie międzynarodowej.
Osiągnięcia.
Igrzyska azjatyckie.
 3. miejsce – 1966

</doc>
<doc id="2216439" url="https://pl.wikipedia.org/wiki?curid=2216439" title="Geografia Saby">
Geografia Saby

Saba jest niewielką wyspą należącą do Holandii, która przed 10 października 2010 była częścią Antyli Holenderskich. Ta niewielka wyspa stanowi górzysty obszar, pozbawiony nizin i cechujący się tropikalnym klimatem. Saba znajduje się w Ameryce Środkowej, w archipelagu Małych Antyli.
Powierzchnia i położenie geograficzna.
Powierzchnia – 13 km², porównywalna z wielkością małego polskiego miasta.
Położenie – 17°38'N i 63°14'W. Wyspa leży w północno-wschodnim krańcu Morza Karaibskiego, w archipelagu Małych Antyli.
Budowa geologiczna i rzeźba.
Saba należy do antylskiego łuku wulkanicznego i znajduje się w północno-wschodniej części płyty karaibskiej. Saba będąca wulkaniczną wyspą jest zbudowana ze skał wulkanicznych, a zwieńczeniem wyspy jest wulkan Mount Scenery. Wyspa wraz z wulkanem stanowi wynurzoną część podmorskiego wulkanu, który powstał w trzeciorzędzie w wyniku przemieszczania się płyty karaibskiej ku wschodowi.
Wyspa jest górzysta, bez obszarów nizinnych. Większość jej powierzchni zajmuje wulkan Mount Scenery, który sięga 888 m n.p.m. Zbocza wulkanu opadają bezpośrednio ku morzu, bez wyraźnej strefy nadbrzeżnej. Brak jakichkolwiek dolin śródgórskich czy kotlin. Wybrzeże surowe, skaliste pozbawione plaż, w wielu miejscach występują klify. Linia brzegowa słabo urozmaicona, bez większych zatok.
Klimat.
Saba leży w strefie klimatu równikowego wilgotnego, który kształtują północno-wschodnie pasaty i ciepłe prądy morskie. Wpływ na pogodę ma wysoki poziom nasłonecznienia związany z szerokością geograficzną. Średnie wartości termiczne w ciągu całego roku wynoszą 26 °C, gdzie nie ma wyraźnych różnić w skali roku. Najwyższe wartości termicznej sięgają 30 °C. Amplitudy dobowe są niewielkie. Opady są wysokie, gdzie średnie wartości wynoszą ponad 2000 mm rocznie. Największe opady występują w półroczu letnim. Nie ma wyraźnej pory suchej, ale opady w okresie zimowym są niższe. Region wyspy leży w strefie działań huraganów, nawiedzających region śródziemnomorza amerykańskiego w okresie letnio-jesiennym.
Wody.
Występuje niewielka sieć krótkich rzek mających postać potoków i strumieni, spływających z wulkanicznych zboczy. Cieki wodne są na ogół zasobne w wodę i cechują się zmiennością wodostanu. Brak jezior i innych wód powierzchniowych.
Gleby.
Saba należy do antylskiej krainy glebowej. Tereny pokrywają żyzne gleby ferralitowe pochodzenia wulkanicznego.
Flora i fauna.
Naturalną szatę roślinną stanowią tropikalne lasy i zarośla, gdzie powszechne są paprocie. Ekosystem ten porasta zbocza wulkanu.
Świat zwierząt należy do antylskiej krainy neotropikalnej i jest reprezentowany głównie przez ptaki, oraz drobne ssaki żyjące na terenach leśnych. Wody obfitują w wiele gatunków ryb i innych zwierząt morskich.

</doc>
<doc id="2216445" url="https://pl.wikipedia.org/wiki?curid=2216445" title="Tarabuco">
Tarabuco

Tarabuco – miasto w Boliwii, w departamencie Chuquisaca, w prowincji Yamparáez.

</doc>
<doc id="2216447" url="https://pl.wikipedia.org/wiki?curid=2216447" title="Henryk Malinowski (oficer)">
Henryk Malinowski (oficer)

Henryk Malinowski (ur. w Taganrogu, zm. 13 kwietnia 1995 w Gdyni) − oficer Marynarki Wojennej, szachista, działacz społeczny.
Życiorys.
Urodził się w rosyjskim Taganrogu, w rodzinie zesłańca, powstańca styczniowego. Po ukończeniu gimnazjum w Uzbekistanie pracował jako korespondent gazety w Taszkencie. Podczas II wojny światowej był żołnierzem Armii Czerwonej, brał udział w walkach o Moskwę i obronie Leningradu. Później wstąpił do Ludowego Wojska Polskiego, był zastępcą dowódcy do spraw polityczno-wychowawczych 1 Samodzielnego Morskiego Batalionu Zapasowego, w stopniu podporucznika.
Zamieszkał na stałe w Gdyni, obejmując stanowisko w Sztabie Marynarki Wojennej. W latach 50. zorganizował klub szachowy „Flota” przy Klubie Marynarki Wojennej w Gdyni, był później jego kierownikiem i prezesem. Służbę wojskową zakończył w 1964 roku w stopniu komandora, zachowując jako specjalny przywilej prawo używania munduru. Pracował społecznie w Okręgowym Związku Szachowym w Gdańsku i Polskim Związku Szachowym, którego członkiem honorowym został w 1993 roku. Prowadził rubryki szachowe w „Dzienniku Bałtyckim” i „Banderze”, był korespondentem miesięcznika „Szachy”, prowadził jako trener szachowy zajęcia z młodzieżą. Był siedmiokrotnym szachowym mistrzem Marynarki Wojennej. Był również tłumaczem poezji: przekładał na język polski poezje Jewgienija Jewtuszenki, a na język rosyjski Konstantego Ildefonsa Gałczyńskiego. Za swą działalność został odznaczony Krzyżem Kawalerskim Orderu Odrodzenia Polski.

</doc>
<doc id="2216449" url="https://pl.wikipedia.org/wiki?curid=2216449" title="Chłopiec z łabędziem">
Chłopiec z łabędziem

Chłopiec z łabędziem (niem. "Knabe mit Schwan") – rzeźba autorstwa Theodora Erdmanna Kalidego, znajdująca się między innymi w Chorzowie na placu Jana Matejki.
Rzeźba jest odlewem żeliwnym, wykonanym w Królewskiej Odlewni Żeliwa w Gliwicach, prezentowana była w 1834 na wystawie prac autora w Akademii Berlińskiej. Model rzeźby, umieszczony w katalogu gliwickiej huty, był do kupienia za 150 talarów. Według niego powstały inne odlewy w żeliwie, cynku i brązie. Jeden z egzemplarzy żeliwnych został zakupiony przez władze Chorzowa (ówczesnej Królewskiej Huty) i w latach 1870–1912 zdobił fontannę miejską na rynku, następnie przeniesiono rzeźbę na plac Jana Matejki, na którym znajduje się do dzisiaj. Wodotrysk, pierwotnie umiejscowiony w dziobie łabędzia, dziś znajduje się w czaszy basenu. W roku 1992 rzeźba została poddana pracom konserwatorskim w Gliwickich Zakładach Urządzeń Technicznych.
Praca Kalidego wzbudzała powszechny podziw, w 1851 zdobyła brązowy medal na Wielkiej Wystawie w Londynie. Kopie rzeźby "Chłopca z łabędziem" znajdują się między innymi w parku w Gliwicach (skwer Dessau) – pierwszy odlew 1993–2005 i drugi odlew od 2006, w Legnicy, w Warszawie (Ogród Saski oraz Ogród w Wilanowie), w Eckersdorf-Donndorf, w Sychrovie (Czechy), w Kallhäll (Szwecja), w Czeladzi – od 2005, w Koniecpolu – od 2007, w Brzegu (Park Centralny), we Wrocławiu (Park Staromiejski), w parku pałacowym w Zatoniu (kopia postawiona w 2020 roku), w zespole pałacowo-parkowym w Poczdamie (odlew z brązu zakupiony przez króla pruskiego) oraz w Osborne House – byłej rezydencji królowej brytyjskiej na wyspie Wight (egzemplarz zakupiony przez królową Wiktorię). Nie zachowały się fontanny w parku w Bytomiu-Miechowicach, w Bad Freienwalde, w Šilheřovicach oraz w Jindřichovie (Czechy). "Chłopiec z łabędziem" jest również pierwszą fontanną Mińska od 1874.

</doc>
<doc id="2216453" url="https://pl.wikipedia.org/wiki?curid=2216453" title="Władysław Trzciński">
Władysław Trzciński

Władysław Trzciński (ur. 24 września 1909, zm. 24 czerwca 1998) − polski oficer marynarki, komandor porucznik, uczestnik obrony Wybrzeża we wrześniu 1939 roku, jeden z organizatorów struktur Marynarki Wojennej w powojennej Polsce.
Władysław Trzciński ukończył Szkołę Podchorążych Marynarki Wojennej w 1931 roku. Przez kolejne cztery lata służył na kontrtorpedowcu „Wicher”, transportowcu „Wilia” i okręcie szkolnym „Mazur” oraz jako adiutant dowódcy Obrony Wybrzeża, komandora Stefana Frankowskiego. W 1935 roku został dowódcą Oddziału Artylerii Nadbrzeżnej. Stracił rękę po postrzeleniu w łokieć podczas ćwiczeń, pozostał jednak w czynnej służbie, w komendzie Portu Wojennego w Gdyni. W kampanii wrześniowej brał udział w obronie Kępy Oksywskiej. 19 września 1939 roku trafił do niewoli niemieckiej, z której został, jako inwalida, zwolniony w lutym 1940 roku.
Pod koniec 1944 roku zgłosił się do 1. Samodzielnego Morskiego Batalionu Zapasowego, gdzie został zastępcą dowódcy do spraw morskich. W 1946 roku był członkiem polskiej misji morskiej w Moskwie, prowadząc rozmowy o dzierżawie radzieckich okrętów dla tworzącej się Marynarki Wojennej. Do przejścia w stan spoczynku 31 stycznia 1952 roku pełnił obowiązki szefa uzbrojenia Portu Marynarki Wojennej w Gdyni. Jako cywil pracował później w Polskim Ratownictwie Okrętowym.
Był odznaczony między innymi Krzyżem Oficerskim Orderu Odrodzenia Polski.

</doc>
<doc id="2216458" url="https://pl.wikipedia.org/wiki?curid=2216458" title="Dlaczego moje koleżanki to mają, a ja nie">
Dlaczego moje koleżanki to mają, a ja nie

Dlaczego moje koleżanki to mają, a ja nie – polski film krótkometrażowy w reżyserii Macieja Ślesickiego z 1994 roku. Zrealizowany do cyklu filmowego Telewizji Polskiej „"Psychodramy małżeńskie”".
Opis fabuły.
Po problemach małżeńskich w życiu erotycznym, tytułowa bohaterka w czasie pobytu w sanatorium wdaje się w krótkotrwały romans, po powrocie próbuje ratować swój związek.

</doc>
<doc id="2216459" url="https://pl.wikipedia.org/wiki?curid=2216459" title="Copacabana (Boliwia)">
Copacabana (Boliwia)

Copacabana – miasto w Boliwii, w departamencie La Paz, w prowincji Manco Kapac.

</doc>
<doc id="2216461" url="https://pl.wikipedia.org/wiki?curid=2216461" title="Pinka (okręt)">
Pinka (okręt)



</doc>
<doc id="2216462" url="https://pl.wikipedia.org/wiki?curid=2216462" title="Coroico">
Coroico

Coroico – miasto w Boliwii, w departamencie La Paz, w prowincji Nor Yungas.
Połączone ze stolicą La Paz, słynną Drogą śmierci

</doc>
<doc id="2216468" url="https://pl.wikipedia.org/wiki?curid=2216468" title="Puerto Acosta">
Puerto Acosta

Puerto Acosta – miasto w Boliwii, w departamencie La Paz, w prowincji Eliodoro Camacho.

</doc>
<doc id="2216469" url="https://pl.wikipedia.org/wiki?curid=2216469" title="No One Can Do It Better">
No One Can Do It Better

No One Can Do It Better – debiutancki album amerykańskiego rapera The D.O.C.'a. Został wydany 16 czerwca, 1989 roku. Został zatwierdzony jako złota płyta, następnie jako platyna, 24 kwietnia, 1994 roku.
Album został umieszczony na liście "Stu Najlepszych Rapowych Albumów" (z ang. 100 Best Rap Albums) magazynu The Source.

</doc>
<doc id="2216472" url="https://pl.wikipedia.org/wiki?curid=2216472" title="San Pedro de Tiquina">
San Pedro de Tiquina

San Pedro de Tiquina – miasto w Boliwii, w departamencie La Paz, w prowincji Manco Kapac.

</doc>
<doc id="2216474" url="https://pl.wikipedia.org/wiki?curid=2216474" title="Jan Rumpel">
Jan Rumpel

Jan Rumpel (ur. 6 marca 1930 w Raszczycach, zm. 8 listopada 2010 w Skierniewicach) – polski profesor warzywnictwa i hodowca roślin.
Życiorys.
Studiował na Wydziale Ogrodniczym Szkoły Głównej Gospodarstwa Wiejskiego. Po ukończeniu studiów był kierownikiem gospodarstwa Zakładu Doświadczalnego w Skierniewicach Instytutu Uprawy Nawożenia i Gleboznawstwa w Puławach. Należał do grona organizatorów Instytutu Warzywnictwa w Skierniewicach jako bliski współpracownik jego założyciela, profesora Emila Chroboczka. W roku 1967 został mianowany kierownikiem Działu Naukowego WZD w Rekowie. W kolejnych latach kierował Pracownią ds. Uprawy Warzyw na Glebach Torfowych i pracował jako adiunkt w Zakładzie Nawożenia. Odbył też staż naukowy w USA. W 1972 obronił pracę doktorską na Wydziale Ogrodniczym SGGW. Habilitował się w 1995 na Akademii Rolniczej w Krakowie, Tytuł profesorski w zakresie nauk rolniczych otrzymał w 1999 roku. Od 1973 do przejścia na emeryturę w 2000 kierował Zakładem Warzywnictwa Gruntowego w Instytucie Warzywnictwa w Skierniewicach.
Praca naukowa.
Prowadził badania nad przyspieszaniem plonowania poprzez płaskie osłanianie upraw folia perforowaną lub włókniną, uprawą roślin na glebach torfowych, nawożeniem, nawadnianiem i innymi zagadnieniami z dziedziny warzywnictwa. Był autorem licznych książek i artykułów. Wybrane prace:

</doc>
<doc id="2216477" url="https://pl.wikipedia.org/wiki?curid=2216477" title="Sorata">
Sorata

Sorata – miasto w Boliwii, w departamencie La Paz, w prowincji Larecaja.

</doc>
<doc id="2216479" url="https://pl.wikipedia.org/wiki?curid=2216479" title="Adramyttion">
Adramyttion



</doc>
<doc id="2216480" url="https://pl.wikipedia.org/wiki?curid=2216480" title="Aleksandr Iwanow (kolekcjoner sztuki)">
Aleksandr Iwanow (kolekcjoner sztuki)

Aleksandr Nikołajewicz Iwanow, ros. Александр Николаевич Иванов (ur. 27 października 1962 roku w Ostrowie pod Pskowem) – rosyjski kolekcjoner sztuki i malarz-abstrakcjonista. Mieszka w Moskwie.
Jest założycielem prywatnego Muzeum Fabergé w Baden-Baden, pierwszego muzeum poza granicami Rosji, należącym do Rosjanina. Iwanow kolekcjonuje szczątki dinozaurów, sztukę starożytnej Grecji i Rzymu, złoto przedkolumbijskie, obrazy mistrzów europejskich, obrazy impresjonistyczne, ikony prawosławne, posiada jedną z lepszych kolekcji starych automobili. Jedną z cenniejszych okazów w kolekcji Iwanowa jest jajo Fabergé z 1902 roku, które było podarunkiem zaręczynowym dla barona Edouarda de Rothschilda. Zakupił je w domu aukcyjnym Christie's International w Londynie 28 października 2007 roku za 9 milionów funtów.
Kariera.
Po służbie w marynarce radzieckiej Iwanow ukończył studia na Uniwersytecie Moskiewskim im. M. Łomonosowa. W okresie pieriestrojki założył własny biznes, handlował komputerami. W tym samym czasie zaczął kolekcjonować dzieła sztuki złotniczej Fabregé i inne dzieła sztuki.
Malarstwo.
Aleksandr Iwanow jest również artystą-abstracjonistą. Używa figur geometrycznych w żywych kolorach, których pigmenty częściowo zrobione są z drogich oraz rzadkich materiałów. Obecność tak wartościowych składników była powodem tego, że jego pierwszy obraz został sprzedany na aukcji za 60 tysięcy funtów w domu aukcyjnym Bonhams w Londynie pierwszego grudnia 2010 roku.
Muzeum Fabergé.
W maju 2009 roku Iwanow otworzył Muzeum Fabergé w Baden Baden. Zakup i odnowienie budynku muzeum kosztowało około siedemnastu milionów euro, w tym system zabezpieczający jeden milion euro. Miasto zostało wybrane z powodu swojej lokalizacji, a także, jak twierdził Iwanow, Baden Baden było w przeszłości najpopularniejszym wśród Rosjan kurortem. Ponadto według Iwanowa na wybór miasta wpłynęły uproszczona administracja, związana z otwarciem takiego przedsięwzięcia, i warunki, pozwalające na zapewnienie większego zabezpieczenia kolekcji.
W kwietniu 2009 roku, miesiąc przed otwarciem muzeum Iwanowa, firma Fabergé Ltd. złożyła pozew sądowy przeciwko Muzeum Faberge, twierdząc, iż nazwa „Fabergé” należy do nich, co oznaczało, że Iwanow nie mógł reklamować muzeum czy nawet używać szyldu z tą nazwą. W związku z czym przez pierwsze 12 miesięcy po otwarciu muzeum zysk przedsiębiorstwa wyniósł zaledwie 500 tysięcy euro w porównaniu do przewidywanego miliona lub półtora. Szacował on, że muzeum odwiedzi około miliona osób, płacąc 10 euro za osobę. W styczniu 2010 roku sąd niemiecki podtrzymał prawo Muzeum Fabergé do używania tej nazwy.
Współcześnie planowane jest dobudowanie nowego skrzydła do Muzeum Fabergé o powierzchni ponad 600 m kw. Zostanie przeznaczone dla zbioru dzieł mistrzów europejskich i przedkolumbijskiej biżuterii z Peru. Ponad 2 tys. m kw. przestrzeni zostanie oddane pod ekspozycję kolekcji starych automobili Iwanowa: ok. 500 amerykańskich i europejskich zabytkowych samochodów, pochodzących z okresu od ostatniej dekady XIX wieku do 1930 roku. Iwanow planuje również otworzenie Muzeum Faberge w Dubrowniku.
Zasoby muzeum składają się między innymi z dzieł Fabergé, np., Jajo Wielkanocne Imperium z motywami brzozy, ozdobione złotem i diamentami, wykonane na Wielkanoc 1917 roku. Przeznaczone było w prezencie dla matki Mikołaja II, jednak nie zostało jej wręczone. Oryginalność innego dzieła Fabergé, Jaja Karelskiego, była początkowo kwestionowana z powodu braku odpowiedniej dokumentacji. Po przeprowadzeniu badań eksponat został uznany za oryginalny. Poza dziełami Fabergé do zasobów kolekcji muzeum należny rzadka srebrna karafka w formie zająca.

</doc>
<doc id="2216481" url="https://pl.wikipedia.org/wiki?curid=2216481" title="Lubiaż">
Lubiaż



</doc>
<doc id="2216483" url="https://pl.wikipedia.org/wiki?curid=2216483" title="Campionato Sammarinese (1989/1990)">
Campionato Sammarinese (1989/1990)

W sezonie 1989/1990 rozegrano 5. edycję najwyższej klasy rozgrywkowej piłki nożnej w San Marino – Campionato Sammarinese. W sezonie brało udział 10 zespołów. Tytułu nie obroniła drużyna SP Domagnano. Nowym mistrzem San Marino został zespół SP La Fiorita.

</doc>
<doc id="2216484" url="https://pl.wikipedia.org/wiki?curid=2216484" title="Lubiaż (jezioro)">
Lubiaż (jezioro)

Lubiaż (Lubiaź), ukr. Люб'язь – jezioro na północnym zachodzie Ukrainy, na rzece Prypeć. 
Położona jest nad nim wieś Lubiaż. Wpada do niego też rzeczka Korostynka. W okresie międzywojennym znajdowało się w granicach Polski.

</doc>
<doc id="2216485" url="https://pl.wikipedia.org/wiki?curid=2216485" title="Lubiaź">
Lubiaź



</doc>
<doc id="2216486" url="https://pl.wikipedia.org/wiki?curid=2216486" title="Mapiri">
Mapiri

Mapiri – miasto w Boliwii, w departamencie La Paz, w prowincji Larecaja.

</doc>
<doc id="2216488" url="https://pl.wikipedia.org/wiki?curid=2216488" title="Vanished (singel)">
Vanished (singel)

„Vanished” – singel z debiutanckiego albumu zespołu Crystal Castles. Utwór został wydany 21 czerwca 2008 roku przez Play It Again Sam Records. Zespół nie chciał wydać piosenki jako singla i nie zaakceptował listy utworów na singlu. "Tell Me What to Swallow" (beat demo) zostało odrzucone przez remix francuskiego producenta, który nie jest produkcją Ethana Katha, ale utwór pojawił się jednak na track liście. Wokal został zsamplowany z utworu "Sex City" grupy Van She.

</doc>
<doc id="2216489" url="https://pl.wikipedia.org/wiki?curid=2216489" title="Ichtiwegetarianizm">
Ichtiwegetarianizm



</doc>
<doc id="2216490" url="https://pl.wikipedia.org/wiki?curid=2216490" title="Charazani">
Charazani

Charazani – miasto w Boliwii, w departamencie La Paz, w prowincji Bautista Saavedra.

</doc>
<doc id="2216493" url="https://pl.wikipedia.org/wiki?curid=2216493" title="Lista państw według wydatków na wojskowość">
Lista państw według wydatków na wojskowość

Lista państw według wydatków na wojskowość – poniżej znajdują się zestawienia państw z największymi wydatkami wojskowymi, oparte na danych Sztokholmskiego Międzynarodowego Instytutu Badań nad Pokojem (SIPRI).

</doc>
<doc id="2216494" url="https://pl.wikipedia.org/wiki?curid=2216494" title="Operator gęstości stanów">
Operator gęstości stanów



</doc>
<doc id="2216496" url="https://pl.wikipedia.org/wiki?curid=2216496" title="Laja (Boliwia)">
Laja (Boliwia)

Laja – miasto w Boliwii, w departamencie La Paz, w prowincji Los Andes.

</doc>
<doc id="2216505" url="https://pl.wikipedia.org/wiki?curid=2216505" title="Honda ST1100">
Honda ST1100



</doc>
<doc id="2216506" url="https://pl.wikipedia.org/wiki?curid=2216506" title="Honda STX 1300 Pan European">
Honda STX 1300 Pan European



</doc>
<doc id="2216507" url="https://pl.wikipedia.org/wiki?curid=2216507" title="Pomoc Kościołowi w Potrzebie">
Pomoc Kościołowi w Potrzebie

Papieskie stowarzyszenie Pomoc Kościołowi w Potrzebie (PKWP) jest międzynarodową organizacją pozarządowa związaną z Kościołem katolickim powstałą w 1947 r., z siedzibą główną w Königstein im Taunus w Niemczech oraz 23 oddziałami krajowymi, w tym w Polsce. Założył ją Werenfried van Straaten pomaganie cierpiącemu, ubogiemu, prześladowanemu Kościołowi uczynił celem swego życia. Swoimi odważnymi działaniami przynosił ulgę wszędzie tam, gdzie, jak mawiał: „Bóg płacze krwawymi łzami w prześladowanych braciach i siostrach”. Jego dzieło urosło do rozmiarów międzynarodowej organizacji charytatywnej ufundowanej na prawie papieskim, która wspiera chrześcijan tam, gdzie są prześladowani, uciskani lub w potrzebie duszpasterskiej, a także podejmuje wysiłki upowszechniania wiedzy ten temat przez liczne publikacje, przede wszystkim raport o wolności religijnej na świecie i raport o chrześcijanach prześladowanych za wiarę, a także programy telewizyjne, w tym emisję „Tam, gdzie Bóg płacze”. PKWP kieruje się zasadą „informacja, modlitwa i działanie”. PKWP każdego roku odpowiada na ponad 6000 próśb o pomoc od biskupów i przełożonych zakonnych w około 150 krajach wyłącznie dzięki środkom pochodzącym z darowizn, ponieważ nie otrzymuje dofinansowania ze środków publicznych,
Historia.
Początki: pojednanie i solidarność.
Papieskie Stowarzyszenie Pomocy Kościołowi w Potrzebie zrodziło się z potrzeby pojednania i solidarności. Ojciec Werenfried van Straaten, holenderski norbertanin, podjął dzieło pojednania i niesienia humanitarnej pomocy egzystencjalnej Niemcom po II Wojnie Światowej. W nocy 7 grudnia 1947 r. napisał artykuł świąteczny pod tytułem „Nie było miejsca w gospodzie”, w którym nawoływał Belgów do udzielania pomocy pokonanym okupantom i do pojednania z nimi. Zaczął od organizowania żywności i odzieży oraz opieki duszpasterskiej dla milionów niemieckich przesiedleńców. Jego bezkompromisowe zaangażowanie wzbudziło ogromne echo. Ludzie pomagali chętnie, chociaż sami byli wyniszczeni wojną. Aby przyjść z pomocą dawnym wrogom przynosili dary w naturze: ubrania i produkty żywnościowe, a szczególnie słoninę. Wkrótce ojciec Werenfried stał się znany jako „Ojciec Słonina”. Aby dotrzeć z Ewangelią do potrzebujących o.Werenfried rozpoczął akcję „Pojazd dla Boga”, dzięki której wiele mobilnych kaplic, urządzonych w używanych autobusach i ciężarówkach, ruszyło w świat. W 1953 r. Powołał również do istnienia Międzynarodowy Zakon Budowniczych, aby pomagać w odbudowie zniszczonych przez wojnę domów.
Pomoc Księżom na Wschodzie (Ostpriesterhilfe).
Po znacznym złagodzeniu losu wypędzonych w nowo założonej Republice Federalnej Niemiec jego troską stał się prześladowany Kościół w zdominowanej przez komunistów Europie Wschodniej. W latach 50. XX wieku rozpoczęła się zimna wojna, o.Werenfried podjął zatem kampanię charytatywną mającą na celu wsparcie prześladowanego Kościoła katolickiego w krajach za żelazną kurtyną, zwłaszcza po powstaniu na Węgrzech w 1956 r. Troska o narody zniewolone przez dyktaturę sowiecką miała duże znaczenie dla Kościoła w Polsce. Po spotkaniu o.Werenfrieda i Stefana Kardynała Wyszyńskiego, do którego doszło w 1957 r., siostry, kapłani i świeccy prześladowani przez reżim socjalistyczny otrzymali niezbędną pomoc. W późniejszym okresie pomoc objęła również budowę kościołów i sal katechetycznych wraz z wyposażeniem, kościelnych drukarni i mediów oraz stypendia. Zainspirowany osobistą prośbą św. Jana Pawła II o podjęcie trudu na rzecz pojednania ekumenicznego z Kościołem prawosławnym, po upadku reżimu sowieckiego o.Werenfried podjął działania pomocowe na rzecz dialogu ekumenicznego.
Kościół w Potrzebie (Kirche in Not).
Założona przez o. Werenfrieda organizacja charytatywna szybko poszerzyła horyzonty wsparcia. Już w latach 60., ze względu na ponawiane prośby, zaczęła udzielać pomocy Kościołowi w Azji, Ameryce Łacińskiej oraz Afryce i na Bliskim Wschodzie. Tak powstała międzynarodowa organizacja „Kirche in Not”, czyli dzisiejsza Pomoc Kościołowi w Potrzebie.
Papieskie Stowarzyszenie Pomoc Kościołowi w Potrzebie (PKWP).
Dzisiaj Papieskie Stowarzyszenie Pomocy Kościołowi w Potrzebie (Pontifical Foundation Aid to the Church in Need) ma na całym świecie ok. miliona przyjaciół i darczyńców, za pomocą których realizuje swoją misję, gdyż nie otrzymuje dofinansowania ze środków publicznych. Dzięki środkom pochodzącym z darowizn PKWP odpowiada na ponad 6000 próśb o pomoc od biskupów i przełożonych zakonnych w około 150 krajach, działając zgodnie z zasadą „informacja, modlitwa i działanie". PKWP pomaga w następujących projektach:
Pomoc Kościołowi prześladowanemu na świecie.
Podstawowym celem PKWP jest szeroko pojęta pomoc prześladowanemu Kościołowi w świecie. 300 mln chrześcijan mieszka na obszarach, gdzie trwają prześladowania, a co siódmy, ze wszystkich na świecie, był świadkiem naruszenia wolności religijnej. W ok. 50 krajach chrześcijanie są prześladowani i żyją w śmiertelnym zagrożeniu, zaś w ok. 70 krajach na świecie ciepią z powodu ograniczeń wyznawania wiary i zmuszania do jej porzucenia oraz są dyskryminowani w życiu społecznym. PKWP przychodzi im z pomocą materialną i duszpasterską. Wsparcie, działania dyplomatyczne, jak również orędownictwo PKWP na rzecz pokoju ocaliły obecność chrześcijan na ziemiach rdzennie do nich należących, które są kolebką wiary chrześcijańskiej na Bliskim Wschodzie. W czasie pogromu chrześcijan, PKWP pospieszyła na ratunek dotkniętemu wojną i prześladowaniem Kościołowi szczególnie w Iraku i w Syrii. Program PKWP „Niniwa Chrześcijan”-„Powrót do korzeni” (Plan Marshalla dla doliny Niniwy) uzyskał międzynarodowe wsparcie finansowe i umożliwił odbudowę domów prywatnych oraz infrastruktury Kościoła w Iraku. Dzięki tej inicjatywie blisko połowa wysiedlonych rodzin chrześcijańskich mogła powrócić do swoich mieszkań. Podobnie w Syrii, działalność charytatywna i ekumeniczna PKWP dzięki realizacji programów: „Mleko dla Aleppo”, „Tornister dla Aleppo”, „Świece dla pokoju w Syrii”, „Różaniec pokoju”, „Pocieszajcie mój lud” i „Peregrynacji ikony Matki Bożej Bolesnej, Pocieszycielki Syryjczyków” pomogła chrześcijanom przetrwać najgorsze i zachować nadzieję. PKWP prowadzi także stały program wsparcia chrześcijan w Izraelu i Autonomii Palestyńskiej „S.O.S. dla Ziemi Świętej”.
Ze względu na swoją misję PKWP bada i analizuje stan wolności religijnej i w cylku dwuletnim wydaje „Raport o wolności religijnej na świecie”, który swoim zakresem obejmuje wszystkie kraje oraz wyznania i jest jedynym niezależnym od struktur państwowych raportem tego typu. PKWP szczególnie monitoruje sytuację chrześcijan w tym zakresie, skupiając się na występowaniu dyskryminacji i prześladowania, o czym informuje w raporcie „Prześladowani i zapomniani” („Persecuted and Forgotten?”), wydawanym naprzemiennie z raportem o wolności religijnej. PKWP wspiera też produkcję programu telewizyjnego pt. „Tam, gdzie Bóg płacze” („Where God Weeps”), który przekazuje informacje o sytuacji Kościoła powszechnego w różnych częściach globu. PKWP informuje wszystkich chrześcijan o losie ich Sióstr i Braci oraz budzi solidarność z potrzebującymi. Cotygodniowy program jest produkowany przez „Katolicką Sieć Radiową i Telewizyjną” (CRTN) i transmitowany przez nadawców katolickich na całym świecie.
Aby wspomagać duszpasterstwo, nową ewangelizację i ugruntowywanie wiary na terenach misyjnych PKWP jest dziś obecna w 23 krajach, w tym od 2006 r. w Polsce. Według Ojca Werenfrieda nie można działać i rozwijać chrześcijańskiej duchowości bez modlitwy. Dlatego PKWP prosi o wsparcie modlitewne i solidarność materialną z chrześcijanami, którzy cierpią i potrzebują pomocy.

</doc>
<doc id="2216510" url="https://pl.wikipedia.org/wiki?curid=2216510" title="Język Hixkaryana">
Język Hixkaryana



</doc>
<doc id="2216511" url="https://pl.wikipedia.org/wiki?curid=2216511" title="Port lotniczy Warszawa - Okęcie">
Port lotniczy Warszawa - Okęcie



</doc>
<doc id="2216513" url="https://pl.wikipedia.org/wiki?curid=2216513" title="Kardynalność">
Kardynalność



</doc>
<doc id="2216514" url="https://pl.wikipedia.org/wiki?curid=2216514" title="Złota kolekcja (SDM)">
Złota kolekcja (SDM)



</doc>
<doc id="2216516" url="https://pl.wikipedia.org/wiki?curid=2216516" title="Peter Rasmussen">
Peter Rasmussen

Peter Rasmussen (ur. 16 maja 1967 w Hobro) – duński piłkarz występujący na pozycji napastnika.
Kariera klubowa.
Rasmussen zawodową karierę rozpoczynał w 1988 roku w klubie Aalborg BK. W 1989 roku odszedł do niemieckiego zespołu VfB Stuttgart. W Bundeslidze zadebiutował 27 lipca 1989 roku w wygranym 2:0 meczu z Karlsruher SC. 21 kwietnia 1990 roku w wygranym 3:1 pojedynku z Werderem Brema strzelił pierwszego gola w Bundeslidze. W Stuttgarcie spędził 2 lata.
W 1991 roku Rasmussen powrócił do Aalborg BK. W 1993 roku dotarł z nim do finału Pucharu Danii, jednak Aalborg uległ tam zespołowi Odense. W 1995 roku Rasmussen zdobył z klubem mistrzostwo Danii. W 1997 roku został graczem Viborga z 1. division. W 1998 roku awansował z nim do Superligaen, a w 1999 roku zakończył karierę.
Kariera reprezentacyjna.
W latach 1986–1987 Rasmussen grał w kadrze Danii U-21. W pierwszej reprezentacji Danii zadebiutował 7 czerwca 1989 roku w zremisowanym 1:1 towarzyskim meczu z Anglią. W 1995 roku został powołany do kadry na Puchar Konfederacji. Zagrał na nim w pojedynkach z Arabią Saudyjską (2:0), Meksykiem (1:1) oraz Argentyną (2:0). W meczach z Meksykiem i Argentyną strzelił także po jednym golu. Dania została natomiast triumfatorem tamtego turnieju. W latach 1989–1996 w drużynie narodowej Rasmussen rozegrał w sumie 13 spotkań i zdobył 2 bramki.

</doc>
<doc id="2216517" url="https://pl.wikipedia.org/wiki?curid=2216517" title="Jerzy Suchocki">
Jerzy Suchocki

Jerzy Suchocki (pseudonim artystyczny Suchy) – polski keyboardzista, autor tekstów i kompozytor. W swojej karierze Jerzy Suchocki współpracował z wokalistką Urszulą i Piotrem Zanderem oraz z zespołem muzycznym Lady Pank.
Dyskografia.
Jako keyboardzista.
Udział w nagraniach albumów Urszuli:
Inne:

</doc>
<doc id="2216520" url="https://pl.wikipedia.org/wiki?curid=2216520" title="Leonerasaurus">
Leonerasaurus

Leonerasaurus – rodzaj zauropodomorfa z kladu Anchisauria żyjącego we wczesnej jurze na terenach współczesnej Ameryki Południowej. Został opisany w 2011 roku przez Diego Pola i współpracowników w oparciu o niekompletny szkielet (MPEF-PV 1663) obejmujący przednią część prawej kości zębowej, pojedyncze zęby, kręgi szyjne, tułowiowe i krzyżowe, prawą łopatkę i prawą kość ramienną, obie kości biodrowe, prawą kulszową, niekompletną udową oraz połączone stawowo kości I i II śródstopia i paliczki paznokciowe. Skamieniałości te odkryto w promieniu około 1 m, a w pobliżu nie odnaleziono innych szczątków, dlatego prawdopodobnie należą one do jednego osobnika. Formacja Las Leoneras w argentyńskiej prowincji Chubut, z której wydobyto szkielet "Leonerasaurus", jest przeważnie uznawana za dolnojurajską – datuje się ją na pliensbach–toark lub synemur–toark, choć Pol i współpracownicy stwierdzili, iż nie można z całą pewnością wykluczyć, że jej osady pochodzą z późnego triasu. Z badań Cúneo i współpracowników (2013) wynika, że osady, w których odkryto skamieniałości "Leonerasaurus" pochodzą z wczesnego pliensbachu.
Podobnie jak wiele innych bazalnych zauropodomorfów (prozauropodów) "Leonerasaurus" osiągał stosunkowo niewielkie rozmiary. Długość holotypu wynosi prawdopodobnie około 2,5 m, jednak nie był to osobnik w pełni dojrzały, choć bliski osiągnięcia dorosłości. Analizy histologiczne kości ramiennej oraz żebra sugerują, że osobnik zginął w wieku co najmniej sześciu lat. "Leonerasaurus" cechował się brakiem ząbkowań na mających niskie, łyżkowate korony przednich zębach, dwuwklęsłymi kręgami, niskim grzebieniem naramiennym nachylonym przyśrodkowo w dystalnej połowie oraz obecnością czterech kręgów krzyżowych.
Według analizy filogenetycznej przeprowadzonej przez Pola i współpracowników "Leonerasaurus" jest taksonem siostrzanym dla kladu obejmującego melanorozaura i zauropody (tzw. „czworonożnego kladu”), z którym łączy go obecność czterech kręgów krzyżowych. Wydłużenie drzewa o dwa stopnie w stosunku do najbardziej parsymonicznego skutkowałoby bardziej bazalną pozycją "Leonerasaurus" wśród zauropodomorfów – jako taksonu siostrzanego dla kladu obejmującego "Melanorosaurus" i Sauropoda oraz rodzaje "Aardonyx" i "Anchisaurus" lub siostrzanego dla któregoś z dwóch ostatnich rodzajów. Z anchizaurem łączą go dwie cechy nieznane u innych taksonów: krótkie przednio-tylne wydłużenie przyśrodkowego regionu wyrostka poprzecznego kręgu tułowiowo-krzyżowego oraz wyrostek przedpanewkowy kości biodrowej o wysokości co najmniej dwukrotnie przekraczającej jego głębokość. Jeśli "Leonerasaurus" nie jest taksonem siostrzanym dla kladu obejmującego melanorozaura i zauropody, oznaczałoby to, że obecność czterech kręgów krzyżowych wyewoluowała u niego niezależnie.
Nazwa "Leonerasaurus" pochodzi od formacji Las Leoneras, gdzie odnaleziono jego szczątki, oraz zlatynizowanego greckiego słowa "sauros", oznaczającego „jaszczur”. Nazwa gatunkowa gatunku typowego, "taquetrensis", odnosi się do Sierras de Taquetrén w środkowej Patagonii, gdzie formacja Las Leoneras przebija się na powierzchnię.

</doc>
<doc id="2216522" url="https://pl.wikipedia.org/wiki?curid=2216522" title="Leonerasaurus taquetrensis">
Leonerasaurus taquetrensis



</doc>
<doc id="2216525" url="https://pl.wikipedia.org/wiki?curid=2216525" title="Sinczu">
Sinczu



</doc>
<doc id="2216526" url="https://pl.wikipedia.org/wiki?curid=2216526" title="Zamach w Znamienskoje (2003)">
Zamach w Znamienskoje (2003)

Zamach w Znamienskoje − samobójczy atak terrorystyczny z 12 maja 2003 roku, przeprowadzony w miejscowości Znamienskoje, w Czeczenii. W wyniku eksplozji ciężarówki wypełnionej materiałami wybuchowymi, zaparkowanej przez trzech czeczeńskich rebeliantów pod jedną z siedzib Federalnej Służby Bezpieczeństwa Federacji Rosyjskiej, zginęło blisko 59 osób, natomiast około 200 zostało rannych.

</doc>
<doc id="2216527" url="https://pl.wikipedia.org/wiki?curid=2216527" title="Herb Karniowa">
Herb Karniowa

Herb Karniowa jest jednym z najstarszych w Czechach. W błękitnym polu znajdują się trzy złote rogi, podbite czerwienią, skierowane stroną zewnętrzną w trzy różne strony. Strona wewnętrzna rogów zbiega się w środku tarczy w złotym kręgu. Między rogami umieszczono trzy srebrne, sześcioramienne gwiazdy. Nad tarczą herbową znajduje się hełm heraldyczny w formie przyłbicy, z koroną, a w klejnocie złoty róg i srebrna gwiazda. Labry po bokach są złote, podbite srebrem.
Taki wygląd tarczy herbowej pojawił się po raz pierwszy na dokumencie w 1311, kiedy mieszczanie Karniowa uznawali Jana Luksemburskiego za swojego króla i oddawali mu hołd. W XVII wieku, zgodnie z duchem renesansu, pojawił się hełm, klejnot i labry. Wizerunek herbu pojawił się na starym karniowskim ratuszu, zburzonym pod koniec XIX wieku; jest też obecny na współczesnym, secesyjnym.
Nie jest do końca znana symbolika herbu. Według jednej z legend w miejscu dzisiejszego rynku stał domek myśliwski obok którego wybudowano kolejne budynki. Rogi mają przypominać o myśliwym, jednak ta legenda nie wyjaśnia, dlaczego są one trzy, ani jakie jest znaczenie gwiazd i złotego kręgu w środku. Inna teoria, bardziej wiarygodna, mówi, że rogi nawiązują do trzech szlaków handlowych, biegnących do miasta - z Ołomuńca, Opawy i Głubczyc, łączące się na rynku (do dzisiaj wychodzą stąd trzy ulice we wspomnianych kierunkach), a złoty okrąg nawiązuje do niemieckiego słowa "Ring", które oznacza zarówno rynek jak i okrąg. Z kolei srebrne gwiazdy symbolizują nadzieję kupców na dobry zarobek i szczęśliwy powrót.

</doc>
<doc id="2216529" url="https://pl.wikipedia.org/wiki?curid=2216529" title="Omonia Nikozja (piłka siatkowa)">
Omonia Nikozja (piłka siatkowa)

Omonia Nikozja (gr. Ομόνοια Λευκωσίας) – siatkarska sekcja cypryjskiego klubu sportowego z Nikozji założonego w 1948 roku.
Klub obecnie występuje w najwyższej klasie rozgrywek klubowych na Cyprze (Protathlima A'Kategorias).
Bilans sezon po sezonie.
Poziom rozgrywek:

</doc>
<doc id="2216531" url="https://pl.wikipedia.org/wiki?curid=2216531" title="Deindywiduacja">
Deindywiduacja



</doc>
<doc id="2216532" url="https://pl.wikipedia.org/wiki?curid=2216532" title="Tibor Berczelly">
Tibor Berczelly

Tibor Berczelly (ur. 3 stycznia 1912, zm. 15 października 1990), węgierski szermierz, szablista i florecista. Wielokrotny medalista olimpijski.
Członkiem drużyny szablistów był przez kilkanaście lat, debiutował już przed wojną, sięgał z nią po medale mistrzostw świata (złoto w 1937, 1951, 1953, 1954). Indywidualnie był wicemistrzem globu w 1937, a także brązowym medalistą tej imprezy w 1954. Brał udział w trzech igrzyskach (IO 36, IO 48, IO 52), za każdym razem zdobywał złote medale w drużynie. W 1952 był trzeci w konkursie indywidualnym oraz w drużynie floretowej. Wielokrotnie był mistrzem kraju.
Przypisy.
 

</doc>
<doc id="2216534" url="https://pl.wikipedia.org/wiki?curid=2216534" title="Benjamin">
Benjamin



</doc>
<doc id="2216535" url="https://pl.wikipedia.org/wiki?curid=2216535" title="Ewelina Mikołajewska">
Ewelina Mikołajewska

Ewelina Mikołajewska (ur. 20 czerwca 1992 roku w Malborku) – polska siatkarka grająca na pozycji przyjmującej. Od sezonu 2018/2019 występuje w drużynie Wisły Warszawa.
Wraz z reprezentacją Polski juniorek, którą prowadził Grzegorz Kosatka zajęła 9. miejsce na Mistrzostwach Świata Juniorek w 2011 roku w Peru.

</doc>
<doc id="2216536" url="https://pl.wikipedia.org/wiki?curid=2216536" title="Edmund Nagy">
Edmund Nagy

Edmund Nagy (lub Nicule „Miklos” Nagy, ur. ok. 1918, data śmierci nieznana) − rumuński piłkarz, napastnik z pochodzenia Węgier. Uczestnik mistrzostw świata z roku 1938.
Kariera.
W ciągu swej kariery zawodniczej, występował w klubie Crişana Oradea. W roku 1938 został powołany do kadry rumuńskiej na Mundial 1938, który odbywał się we Francji. Na mistrzostwa tych nie zagrał ani jednego spotkania.

</doc>
<doc id="2216537" url="https://pl.wikipedia.org/wiki?curid=2216537" title="Nicule Nagy">
Nicule Nagy



</doc>
<doc id="2216540" url="https://pl.wikipedia.org/wiki?curid=2216540" title="Polichlorowane dibenzofurany">
Polichlorowane dibenzofurany

Polichlorowane dibenzofurany (, PCDFs) – grupa halogenowanych organicznych związków chemicznych, pochodnych dibenzofuranu. Ich szkielet tworzy jeden, centralnie położony, pierścień furanowy oraz dwa połączone z nim pierścienie benzenowe, w których atomy wodoru podstawione są atomami chloru w różnych konfiguracjach. Jak dotąd poznano i opisano 135 toksycznych kongenerów z grupy PCDFs. Szczególnie niebezpieczne jest 17 z nich, w których cząsteczce znajduje się 4–6 atomów chloru. Najgroźniejsze z nich są jednak te, w których pierwiastek ten występuje w pozycjach: 2,3,7,8.
Polichlorowane dibenzofurany, wraz z polichlorowanymi dibenzo-"p"-dioksynami (, PCDDs) oraz polichlorowanymi bifenylami (, PCBs), tworzą grupę tzw. "związków dioksynopodobnych" (, DLCs). Z uwagi na swoją strukturę chemiczną wszystkie DLCs wykazują charakter hydrofobowy. Ich rozpuszczalność w wodzie jest mniej więcej wprost proporcjonalna do liczby atomów chloru w cząsteczce.
Najbardziej niebezpiecznym kongenerem PCDFs jest 2,3,7,8-tetrachlorodibenzofuran (2,3,7,8-TCDF lub TCDF). Aby móc przedstawić toksyczność innych kongenerów w postaci wymiernej, liczne dane toksykologiczne i biochemiczne dotyczące tych substancji zostały sprowadzone do jednej wartości, tworząc w ten sposób tzw. współczynnik równoważny toksyczności (, TEF). Za punkt odniesienia przyjęto, najbardziej toksyczną, 2,3,7,8-TCDD, która przyjmuje wartość 1. Toksyczność innych kongenerów określa się współczynnikami, mającymi postać ułamków dziesiętnych. Dibenzofurany występują w środowisku najczęściej w postaci mieszanin kongenerów, różniących się między sobą poziomem toksyczności. Aby określić całkowity poziom toksyczności mieszaniny dwóch lub więcej różnych kongenerów, używa się z kolei tzw. równoważnika toksyczności (, TEQ). Stanowi on sumę iloczynów zawartości masowych poszczególnych składników analizowanej mieszaniny oraz przypisanych im jednostkowych współczynników TEF. Jest to wartość masowa, wyrażana zazwyczaj w pikogramach [pg] lub nanogramach [ng].
Źródła środowiskowe.
PCDFs bardzo często występują wspólnie z dioksynami (PCDDs). Obie te grupy związków nie mają żadnego praktycznego zastosowania i nigdy nie były celowo wytwarzane przez człowieka. Ich środowiskowym źródłem tych związków jest spalanie odpadów: przemysłowych i komunalnych, a także medycznych. Konkretnie – powstają one podczas spalania organicznych związków chemicznych zawierających chlor. Przykładem takiej reakcji jest spalanie benzyn ołowiowych zawierających w składzie chlorowcopochodne węglowodorów (np. 1,2-dichloroetan), jak również spalanie benzyn bezołowiowych w silnikach nieposiadających sprawnych katalizatorów. PCDFs i PCDDs powstają również jako produkty uboczne w wielu procesach chemicznych, np. w produkcji tworzyw sztucznych oraz niektórych pestycydów. Główną gałęzią przemysłu odpowiedzialną za ich emisję jest przemysł celulozowo-papierniczy, w którym dioksyny powstają podczas bielenia pulpy celulozowej przy użyciu chloru. Innym, również znaczącym, źródłem tych związków jest przemysł metalowy, w tym m.in.: przetapianie złomu i surowców wtórnych oraz odzysk metali. W mniejszym stopniu do emisji tych związków przyczynia się także przemysł tekstylny i skórzany. W krajach członkowskich Europejskiej Agencji Środowiska w 2015 głównym źródłem łącznej emisji dioksyn i furanów były odpady (28%), a niewiele mniej pochodziło z branży pozaprzemysłowej (utrzymanie domów, instytucji czy firm). Przemysł był źródłem 10% emisji, a sektor energetyczny – 24%. Ponadto wyróżniane jest zużycie energii w przemyśle, odpowiedzialne za prawie 9% emisji. Transport czy rolnictwo miały niewielki udział.
Głównym źródłem zanieczyszczenia wód przez PCDFs i PCDDs są zakłady przeróbki drewna i papieru (np. papiernie, celulozownie). Substancje te, ze względu na swój charakter hydrofobowy, ulegają adsorpcji na powierzchni substancji zawieszonych w wodzie i wraz z nimi opadają na dno. Inaczej sytuacja ta przedstawia się na lądzie. Zawartość DLCs w roślinach rosnących na zanieczyszczonych glebach jest bardzo niska. Z uwagi na hydrofobowy charakter związki te, zawarte w glebie, nie są transportowane przez system korzeniowy do pędu. Wyniki badania porównującego zawartość PCDFs i PCDDs w oleju słonecznikowym otrzymywanym z nasion roślin rosnących na glebie skażonej oraz nieskażonej nie wykazały istotnych różnic pomiędzy tymi dwoma przypadkami.
Polichlorowane dibenzofurany, podobnie jak dioksyny, mogą również powstawać na drodze samorzutnej syntezy w procesach składowania odpadów (np. w składowiskach odpadów czy kompostowniach). Powstają wówczas z prekursorów (związki chloroorganiczne) w wyniku złożonych reakcji biochemicznych. W kompoście, po oddzieleniu materiałów segregowanych, przeznaczonych do recyklingu lub spalenia, zawartość związków tych może wynosić nawet do 100 ng TEQ/kg.
Katastrofy ekologiczne.
Zupełnie inną kategorię środowiskowych źródeł PCDFs i PCDDs stanowią różnego rodzaju katastrofy ekologiczne, takie jak: awarie fabryk (oraz związane z nimi wycieki różnych substancji), erupcje wulkanów, czy też pożary. Tego typu zdarzenia losowe mogą spowodować emisję bardzo dużej ilości chemikaliów w krótkim czasie. Ponieważ DLCs łatwo rozprzestrzeniają się za pośrednictwem powietrza i wody nawet na bardzo duże odległości, następstwami tego typu katastrof jest często skażenie, które dotyka rejony oddalone nawet o wiele kilometrów od jego źródła. Potwierdzają to podwyższone stężenia DLCs odnotowywane u Inuitów (Eskimosów) oraz niedźwiedzi polarnych zamieszkujących Grenlandię.
W 1968 r. w Japonii doszło do masowego zatrucia PCBs i PCDFs, znanego jako tzw. incydent w Yushō. Wskutek spożycia skażonego oleju ryżowego, ponad 1900 osób uległo zatruciu. Po ich przebadaniu okazało się, że spożycie wspomnianych ksenobiotyków wyniosło u nich 28–154 ng TEQ/kg/dzień, co przekroczyło przyjętą przez WHO dawkę bezpieczną o ponad 100 000 razy. Najczęstszymi objawami tego zatrucia były: uszkodzenia skóry i oczu, osłabienie odpowiedzi immunologicznej, a u kobiet także rozregulowanie cyklu menstruacyjnego. Niektóre przypadki były jednak dużo bardziej poważne. Ostatecznie, wskutek tego incydentu śmierć poniosło około 500 osób.
Przedostawianie się PCDFs do organizmu.
Inhalacja.
Około 8% całkowitej masy DLCs skumulowanych w organizmie człowieka dostaje się do niego przez wdychane powietrze. Wiele analiz zawartości DLCs w organizmie człowieka wykazało, iż jest ona średnio o dwa rzędy wielkości wyższa, niż wynikałoby to wyłącznie z wdychania zanieczyszczonego powietrza. Statystyczny człowiek o masie 80 kg wdycha dziennie ok. 30 m³ powietrza o stężeniu DLCs 0,05 pg TEQ/m³. Przy założeniu 100% akumulacji tych ksenobiotyków w organizmie ich stężenie w tkance tłuszczowej powinno wynosić ok. 0,20 ng TEQ/kg. W rzeczywistości wartość ta zazwyczaj znajduje się w przedziale 5–20 ng TEQ/kg. Wynika stąd jednoznacznie, że podstawowe źródło przedostawania się tych związków do organizmu człowieka musi być inne.
Droga pokarmowa.
Szacuje się, że około 90% masy DLCs przedostających się do organizmu człowieka trafia do niego wraz z pożywieniem. 27,5% z tej wartości stanowi mięso oraz podroby mięsne, 27% – ryby i owoce morza, natomiast 26,9% – nabiał. Oczywiste jest zatem, że głównym źródłem dioksyn oraz związków dioksynopodobnych w organizmie człowieka są tłuszcze zwierzęce. Ze względu na hydrofobowy charakter DLCs ich zawartość w 1 litrze czystej wody pitnej zazwyczaj nie przekracza 0,1 pg TEQ. Przyjmując, że przeciętny człowiek wypija dziennie około 2 litry wody, daje to nie więcej niż 0,2 pg TEQ na dobę, co stanowi około 0,5% całkowitej ilości DLCs wchłanianych wraz z pożywieniem.
Człowiek żyjący w środowisku nieskażonym przemysłowo przyjmuje wraz pożywieniem około 1,2–2,5 pg TEQ/kg/dzień, co u statystycznej osoby, ważącej średnio 80 kg, daje około 100–200 pg TEQ/dzień. Według zaleceń Światowej Organizacji Zdrowia (WHO) z 1998 r. za maksymalną (tzw. tolerowaną) dawkę DLCs (, TDI) uznaje się 1 pg TEQ/kg/dzień. Przyjmuje się także, iż dawka 3–5 pg TEQ/kg/dzień stwarza ryzyko kumulowania się tych związków, co powoduje działania genotoksyczne i kancerogenne, czego efektem może być znaczące zakłócenie funkcjonowania układu endokrynnego (hormonalnego). Jest to szczególnie zauważalne w przypadku analizy intensywności wydzielania progesteronu – głównego hormonu odpowiedzialnego za utrzymanie ciąży.
PCDFs, podobnie jak wiele innych ksenobiotyków, przenikają z krwi matki do mleka, osiągając w nich wysokie stężenia. Szczególną uwagę zwraca się na problem dużej zawartości DLCs w mleku ludzkim (około 25–40 ng TEQ/kg). Przy założeniu zawartości tłuszczu w mleku kobiecym na poziomie 3% niemowlę karmione piersią przyjmuj w ciągu doby 30–50 razy więcej PCDFs niż przeciętny dorosły człowiek o wadze 80 kg, odżywiający się w sposób typowy. Badania przeprowadzone w 39 państwach przez WHO w 1989 roku wykazały duże zróżnicowanie średnich stężeń DLCs w mleku kobiecym, w zależności od miejsca zamieszkania badanych kobiet. Najwyższe wartości (20–30 pg TEQ/g tłuszczu mlecznego) odnotowano w Belgii, Kanadzie, Finlandii, Hiszpanii oraz Holandii. Najniższe (4–10 pg TEQ/g) należały do mieszkanek Albanii, Węgier oraz Pakistanu.
Stężenie dioksyn i związków dioksynopodobnych w produktach pochodzenia roślinnego jest zazwyczaj niskie. Pomimo lipofilowego charakteru tych związków nawet rośliny oleiste charakteryzują się niewielką ich zawartością. Sytuacja ta ulega jednak zmianie, gdy jadalne części roślin (np. liście sałaty lub kapusty) są narażone na kontakt z powietrzem atmosferycznym zawierającym DLCs. Rośliny uprawiane na wolnym powietrzu na terenach zanieczyszczonych przemysłowo charakteryzują się zawartością tych ksenobiotyków na poziomie 0,6–11 ng TEQ/kg suchej masy. Stężenie ogólne DLCs przekraczające 0,01 pg TEQ/g stwierdzono w próbkach ziół, owocach oraz warzywach (kapuście, sałacie i kalafiorze), pochodzących z upraw zlokalizowanych w przemysłowych rejonach północnych Włoch. Nawet pomimo stosunkowo niskiego stężenia DLCs w warzywach i owocach w przypadku ich dużego spożycia mogą one stanowić istotne źródło dioksyn. Ma to zazwyczaj miejsce w krajach, w których produkty roślinne stanowią jeden z głównych elementów diety. We Francji około 12% DLCs trafia do organizmu z warzywami i owocami, we Włoszech – ok. 14%, natomiast w Hiszpanii – ok. 20%.
Wchłanianie przez skórę.
Przyjmuje się, że około 2% łącznej masy DLCs skumulowanych w organizmie ludzkim dostaje się do niego przez skórę. W sporadycznych przypadkach bezpośredni kontakt powierzchni skóry ze skażonym dioksynami pyłem oraz skażoną sadzą, opadającymi z powietrza jest przyczyną ich przenikania do tkanek podskórnych.
Wpływ na organizm.
Nie ustalono, ile wynosi dawka śmiertelna polichlorowanych dibenzofuranów dla organizmu ludzkiego. W 2001 roku Komitet Naukowy ds. Żywności Komisji Europejskiej (, SCF) ogłosił maksymalną tygodniową dawkę tolerowaną (, TWI) dla dioksyn i związków dioksynopodobnych na poziomie 14 pg TEQ/kg masy ciała. Rok później Wspólny Komitet Ekspertów FAO/WHO ds. Dodatków do Żywności (, JECFA) wskazał 70 pg TEQ/kg masy ciała jako maksymalną miesięczną dawkę tolerowaną (, PTMI). Odpowiada to w przeliczeniu 2,33 pg TEQ/kg/dobę. Do zbliżonego wyniku doszli w swoich badaniach naukowcy z UK Committee on Toxicity, podlegającemu Światowej Organizacji Zdrowia (WHO), podając jako maksymalną tolerowaną dawkę dobową 2 pg TEQ/kg masy ciała.
Miejscami gromadzenia się dioksyn i związków dioksynopodobnych w organizmie są wątroba oraz tkanka tłuszczowa, a w mniejszym stopniu także skóra. Transport tych związków do narządów docelowych zachodzi w postaci związanej z lipidami i lipoproteinami osocza. Zmagazynowane, ulegają oksydacyjno-redukcyjnemu odchlorowaniu oraz reakcjom rozerwania mostka tlenowego. DLCs w pierwszej kolejności ulegają hydroksylacji, natomiast następnie reakcji sprzęgania z kwasem glukuronowym lub glutationem. Powstałe w ten sposób metabolity są rozpuszczalne w wodzie, co umożliwia ich usunięcie z organizmu wraz z moczem.
Kluczową rolę mechanizmu toksycznego działania wszystkich DLCs na organizm odgrywa cytozolowy receptor węglowodorów aromatycznych (, AHR), z którym związki te tworzą aktywne kompleksy. Powstałe w ten sposób struktury wędrują następnie do jądra komórkowego, gdzie przyłączają się do odpowiedniego fragmentu DNA, wrażliwego na ten specyficzny ligand. Kompleksy te indukują ekspresję genów odpowiadających za układ monooksygenaz mikrosomalnych. Ich produktami są różne formy cytochromu P448 oraz cytochromu P450, powodujące aktywacje wielu enzymów w wątrobie. Najważniejszymi z nich są: hydroksylazy węglowodorów aromatycznych (, AHH), "O"-dealkilaza 7-etoksyrezorufiny (EROD), UDP-glukuronozylotransferaza oraz dekarboksylaza ornityny. Enzymy te zaburzają najczęściej prawidłową fizjologię komórki.
Dioksyny oraz związki dioksynopodobne wykazują bardzo istotne oddziaływanie na układ odpornościowy. Powodują one m.in. wzrost podatności organizmu na infekcje. Po przebadaniu populacji osób dorosłych narażonych na wieloletnią ekspozycję na duże dawki DLCs zaobserwowano u nich odwrotną zależność pomiędzy stężeniem immunoglobuliny G (IgG), a TCDD w surowicy krwi. DLCs powodują ponadto: zwiększenie miana przeciwciał przeciwjądrowych, spadek liczby komórek NK oraz odkładanie się kompleksów immunologicznych w tkankach i narządach. Mogą one także spowodować atrofię obwodowych węzłów chłonnych, śledziony oraz grasicy.
Regulacje.
PCDDs, PCDFs i PCBs zostały uznane za trwałe zanieczyszczenia organiczne i jako takie w 2001 weszły do pierwszych dwunastu grup substancji objętych ograniczeniami Konwencji sztokholmskiej w sprawie trwałych zanieczyszczeń organicznych. Ponieważ PCDDs i PDCFs (oraz niektóre PCBs) należą do kategorii zanieczyszczeń uwalnianych nieintencjonalnie, konwencja nie zakazuje ich używania, lecz wskazuje na procedury zmniejszające ryzyko ich powstawania.

</doc>
<doc id="2216541" url="https://pl.wikipedia.org/wiki?curid=2216541" title="Ghouti Loukili">
Ghouti Loukili

Ghouti Loukili (; ur. 1 lipca 1973 w Tilimsan) – algierski piłkarz, występujący na pozycji pomocnika.
Życiorys.
Jest wychowankiem WA Tlemcen. Jako senior występował w nim przez dziewięć lat i w tym czasie wraz ze swoją drużyną wygrał Arabską Ligę Mistrzów oraz zdobył Puchar Algierii. Później przez trzy sezony grał w NA Hussein Dey. W 2003 roku na jeden sezon wrócił do WA Tlemcen, w którym wystąpił w 24 meczach. Następnie został piłkarzem USM Annaba. Grał także w US Biskra, MO Béjaïa, ASM Oran, MSP Batna, natomiast od 2010 roku ponownie reprezentuje barwy ASM Oran.
W reprezentacji Algierii rozegrał dwa mecze. Zadebiutował w 1997 roku, natomiast drugi występ zaliczył rok później.

</doc>
<doc id="2216542" url="https://pl.wikipedia.org/wiki?curid=2216542" title="PCDF">
PCDF



</doc>
<doc id="2216543" url="https://pl.wikipedia.org/wiki?curid=2216543" title="PCDFs">
PCDFs



</doc>
<doc id="2216545" url="https://pl.wikipedia.org/wiki?curid=2216545" title="Olej chalmugrowy">
Olej chalmugrowy



</doc>
<doc id="2216548" url="https://pl.wikipedia.org/wiki?curid=2216548" title="Młodzieżowe Mistrzostwa NACAC w Lekkoatletyce 2010">
Młodzieżowe Mistrzostwa NACAC w Lekkoatletyce 2010

6. Młodzieżowe Mistrzostwa NACAC w Lekkoatletyce – zawody lekkoatletyczne przeprowadzone pod auspicjami NACAC, które zostały rozegrane w Miramar na Florydzie od 9 do 11 lipca 2010. 
Rekordy.
Podczas zawodów ustanowiono 4 krajowe rekordy w kategorii seniorów:

</doc>
<doc id="2216550" url="https://pl.wikipedia.org/wiki?curid=2216550" title="Osinówka (okręg wileński)">
Osinówka (okręg wileński)

Osinówka (lit. "Apušynė") − wieś na Litwie, w rejonie solecznickim, 2 km na wschód od Turgieli, zamieszkana przez 11 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2216552" url="https://pl.wikipedia.org/wiki?curid=2216552" title="Yūko Kawaguchi">
Yūko Kawaguchi



</doc>
<doc id="2216554" url="https://pl.wikipedia.org/wiki?curid=2216554" title="Richie Williams">
Richie Williams

Richie Williams, właśc. Richard Williams (ur. 3 czerwca 1970 w Middletown) – amerykański piłkarz, grający podczas kariery na pozycji pomocnika. Obecnie trener piłkarski.
Kariera klubowa.
W 1991 Richie Williams ukończył University of Virginia. Podczas studiów występował w szkolnej drużynie w rozgrywkach uniwersyteckich Virginia Cavaliers. W 1992 roku został piłkarzem Buffalo Blizzard i grał w jego barwach w National Professional Soccer League.
W 1993 roku Williams przeszedł do klubu Richmond Kickers, grającego w USISL Pro League. W sezonie 1993/1994 występował w Szkocji w drugoligowym Ayr United. W 1996 roku został zawodnikiem występującego w nowo utworzonych rozgrywkach Major League Soccer – D.C. United. Z D.C. United trzykrotnie wygrał rozgrywki MLS w 1996, 1997 i 1999 oraz Puchar USA w 1996. W 1998 roku z D.C. United tryumfował w rozgrywkach Ligi Mistrzów CONCACAF. W latach 2001–2003 był na przemian zawodnikiem New York MetroStars i DC United. Łącznie w latach 1996–2005 w MLS rozegrał 216 meczów, których strzelił 8 bramek. Karierę zakończył w 2005 roku w występującym w USL First Division Richmond Kickers.
Kariera reprezentacyjna.
W reprezentacji Stanów Zjednoczonych Williams zadebiutował 6 listopada 1998 roku w meczu z Australią.
W 1999 roku Williams uczestniczył w Pucharze Konfederacji 1999, na którym USA zajęło 3. miejsce. Na turnieju w Meksyku Fraser wystąpił w czterech meczach z Nową Zelandią, Brazylią, Meksykiem i Arabią Saudyjską. Rok później uczestniczył w Złotym Pucharze CONCACAF 2000. Na tym turnieju wystąpił w dwóch meczach: grupowym z Haiti oraz przegranym ćwierćfinale z Kolumbią. W 2002 po raz drugi uczestniczył w Złotym Pucharze CONCACAF, który USA wygrało. Na tym turnieju wystąpił w dwóch meczach: grupowym z Kubą oraz w finale z Kostaryką. Łącznie w latach 1988–2002 wystąpił w reprezentacji 20 razy.
Kariera trenerska.
Po zakończeniu kariery piłkarskiej Williams został trenerem. W latach 2005–2006 pełnił funkcję asystenta trenera w University of Virginia. Od 2006 jest asystenta trenerem występującego w MLS klubu New York Red Bulls. W 2006 i 2009 pełnił rolę tymczasowego trenera Red Bulls.

</doc>
<doc id="2216557" url="https://pl.wikipedia.org/wiki?curid=2216557" title="Giancarlo Bergamini">
Giancarlo Bergamini

Giancarlo Bergamini (ur. 2 sierpnia 1926, zm. 4 lutego 2020) – włoski szermierz, florecista. Trzykrotny medalista olimpijski.
Brał udział w dwóch igrzyskach (IO 52, IO 56), na obu zdobywał medale w drużynie. W 1952 Włosi w finale przegrali z Francuzami, cztery lata później ich pokonali. W 1956 zajął również drugie miejsce w konkursie indywidualnym. Dwa razy stawał na najwyższym stopniu podium mistrzostw świata w rywalizacji drużynowej (1954, 1955), był również srebrnym (1947, 1951, 1953) i brązowym medalistą (1957, 1958). Indywidualnie został mistrzem globu w 1958, w 1954 był trzeci.

</doc>
<doc id="2216565" url="https://pl.wikipedia.org/wiki?curid=2216565" title="Aleksandr Smirnow (łyżwiarz figurowy)">
Aleksandr Smirnow (łyżwiarz figurowy)

Aleksandr Wiktorowicz Smirnow, ros. Александр Викторович Смирнов (ur. 11 października 1984 w Twerze) – rosyjski łyżwiarz figurowy startujący w parach sportowych z Yūko Kawaguchi. Uczestnik igrzysk olimpijskich w Vancouver (2010), dwukrotny brązowy medalista mistrzostw świata (2009, 2010), dwukrotny mistrz Europy (2010, 2015), medalista finału Grand Prix oraz 3-krotny mistrz Rosji (2008–2010). Zakończył karierę amatorską 22 września 2017 r.

</doc>
<doc id="2216566" url="https://pl.wikipedia.org/wiki?curid=2216566" title="Pamiętniki hrabiego Monte Christo">
Pamiętniki hrabiego Monte Christo

Pamiętniki hrabiego Monte Christo (fr. "Mémoires de Monte-Cristo") – wydana w 1994 roku powieść François Taillandiera, sequel "Hrabiego Monte Christo" Aleksandra Dumasa ojca.
Treść.
Alfons de Beauchamp podróżuje po Europie. W czasie karnawału spotyka się ze swoim znajomym, Franzem d’Epinay oraz Albertem de Morcerf. Nawiązują wówczas znajomość z hrabią Monte Christo. Po kilku latach, w roku 1856, Alfons znów spotyka się z Frazem. Interesuje go upadek hrabiego Fernanda de Morcerf, barona Danglars i prokuratora Gerarda de Villefort. Według Franza jest to spowodowane działaniem hrabiego Monte Christo. Alfons postanawia to zbadać. Jedzie w podróż i spotyka samego hrabiego. Zamieszkuje na kilka tygodni w jego rezydencji, gdzie zastaje poślubionych Alberta de Morcerf i Hayde. Hrabia rozmawia z Alfonsem, a także dyktuje mu swój pamiętnik. Alfons uzupełnia pamiętnik notatkami księżniczki Hayde, która opisuje życie uczuciowe hrabiego. Wynika z nich, że Monte Christo świadomie szukał nieszczęścia w miłości, wdał się w romans z artystką operową, a po pewnym czasie ją opuścił.
Praca nad pamiętnikami jest prawie ukończona, hrabia jednak wybiera się w podróż po Kaukazie. Alfons więc wyjeżdża i znów rozmawia z Franzem d’Epinay o hrabim Monte Christo. Dochodzą do wniosku, że to postać tragiczna. Mówią też o dalszych losach hrabiego. Okazuje się, że w 1857 roku hrabia, prowadząc działalność na Kaukazie, został zaatakowany przez ludzi opłaconych przez Danglarsa. Alfons na końcu powieści opisuje pogrzeb hrabiego Monte Christo. Zjawili się na nim jedynie Hayde, Albert, Jacopo i Alfons. Potem zjawiła się również Mercedes. Edmund Dantes został pochowany obok swojego ojca, Ludwika Dantesa.
Różnice z powieścią Dumasa.
Powieść ta różni się znacznie od oryginału Aleksandra Dumasa, wprowadza wiele zmian w życiu bohaterów:

</doc>
<doc id="2216568" url="https://pl.wikipedia.org/wiki?curid=2216568" title="Zamach na Placu Czerwonym w Moskwie (2003)">
Zamach na Placu Czerwonym w Moskwie (2003)

Zamach na Placu Czerwonym – samobójczy zamach bombowy w pobliżu Placu Czerwonego w Moskwie, Rosja, w dniu 9 grudnia 2003 roku. Według rosyjskich służb specjalnych, kobieta samobójczyni wyposażona w pas z materiałów wybuchowych wysadziła się na ruchliwej ulicy w centrum miasta, zaledwie kilkaset metrów od moskiewskiego Kremla, zabijając sześć i raniąc 44 osoby. W dalszym śledztwie milicji zidentyfikowano samobójczyni jako "Khadishat Mangerievę", wdowę po jednym z dowódców czeczeńskich rebeliantów, Ruslanie Mangerievie, który zginął w czasie II wojny czeczeńskiej.

</doc>
<doc id="2216570" url="https://pl.wikipedia.org/wiki?curid=2216570" title="Ościukowszczyzna">
Ościukowszczyzna

Ościukowszczyzna (lit. "Asčiukiškės") − wieś na Litwie, w rejonie solecznickim, 4 km na wschód od Turgieli, zamieszkana przez 1 człowieka. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2216576" url="https://pl.wikipedia.org/wiki?curid=2216576" title="Wysoka-Merecz">
Wysoka-Merecz

Wysoka-Merecz (lit. "Aukštasis Pamerkys") − wieś na Litwie, w rejonie solecznickim, 5 km na południowy wschód od Turgieli, zamieszkana przez 13 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2216579" url="https://pl.wikipedia.org/wiki?curid=2216579" title="13 Dywizjon Artylerii Ciężkiej (1939)">
13 Dywizjon Artylerii Ciężkiej (1939)

13 Dywizjon Artylerii Ciężkiej (13 dac) – pododdział artylerii ciężkiej Wojska Polskiego.
Dywizjon nie występował w pokojowej organizacji wojska. 
Mobilizacja.
Został sformowany w dniach 14-16 sierpnia 1939, w ramach mobilizacji alarmowej w grupie czerwonej w czasie od A+36 do A+44 w Chełmie, przez 2 pułk artylerii ciężkiej z przeznaczeniem dla 13 Dywizji Piechoty . W jego skład weszły dwie trzydziaławe baterie: armat 105 mm i haubic 155 mm. Dywizjon został zmobilizowany terminowo, bez specjalnych trudności. 15 sierpnia wieczorem został załadowany do transportów kolejowych i odjechał w ślad za dywizją w skład, Korpusu Interwencyjnego na Pomorze. 17 sierpnia dywizjon został wyładowany w Solcu Kujawskim, skąd przeszedł na postój do lasów nadleśnictwa Osiek koło Przyłubia. Podjął zgrywanie zaprzęgów i szkolenie obsług. 
13 dac w kampanii wrześniowej.
1 września zarządzono ostre pogotowie i 13 dac przeszedł do Torunia, po dotarciu na miejsce rozpoczęto załadunek do transportów kolejowych. Wraz z macierzystą 13 DP przewieziony został w rejon Koluszek. Gdzie został wyładowany w nocy 3/4 września. 4 września pomaszerował do rejonu Ujazd – Tomaszów Mazowiecki. Większość stanowisk ogniowych artylerii znajdowała się wzdłuż linii kolejowej z Tomaszowa w kierunku płn. – wsch. 5 września 13 dac, zajął stanowiska ogniowe w rejonie Cekanowa, wraz dywizjonem I/13 pułku artylerii lekkiej stanowił grupę artylerii ogólnego działania. Punkty obserwacyjne założono na I linii obrony, linie łączności były długie i przez to narażone na uszkodzenia przez wrogie lotnictwo i artylerię. Niektóre punkty znalazły się na wzgórzach na południe od wsi Zaborów w luce nie obsadzonej przez piechotę. Około 15:00 niemiecka 4 Dywizja Pancerna uderzyła na prawe skrzydło dywizji, obsadzone przez 43 pułk piechoty. Pierwsze natarcie zostało zatrzymane. Około 17:30 na dywizję uderzyły dwa zgrupowania pancerne niemieckiej 4 Dywizji Pancernej. Jedno przez Łazisko na Zaborów, w pobliżu punktów obserwacyjnych dywizjonu, zostały ostrzelane ogniem całego dywizjonu. Osiem niemieckich czołgów korzystając z nierówności terenu podążało wprost na stanowiska ogniowe 13 dac. Obie baterie dowodzone przez oficerów ogniowych, ogniem na wprost zwalczały atakujące czołgi. 1 bateria zmusiła czołgi do odwrotu, a 2 bateria zniszczyła dwa czołgi i odparła nieprzyjaciela. Nie ponosiły jednak dużych strat. Dywizjon odskoczył bezpiecznie ze strefy bezpośredniego zagrożenia. Oddziały niemieckie wyszły na tyły broniących się wojsk w rejonie lasu Lubochnia. Wymusiło to odwrót dywizji przez Lubochnię, Inowłódz do lasów brudzewickich, gdzie dotarł 7 września. Wieczorem 13 dac podjął na rozkaz dowódcy 13 DP dalszy odwrót przez Odrzywół, Drzewicę do rejonu Ulów, gdzie dotarł 8 września przed południem.
Dywizjon wszedł w skład zgrupowania mjr. Götta, które 9 września w południe dotarło do lasu na północ od Ryczywołu. Tam dowiedziano się o zajęciu mostu pod Maciejowicami przez wojska niemieckie. Ok. godz. 17.00 13 dac został ostrzelany przez niemiecką artylerię, piechota towarzysząca dywizjonowi nocą 9/10 września przeprawiła się przez Wisłę. Patrole z dywizjonu nie odnalazły brodów i środków do przeprawy dział. Mjr Kazimierz Siekierzyński z uwagi na pojawiające się niemieckie czołgi w okolicy, podjął decyzję o zniszczeniu dział. Następnie dywizjon w szyku pieszym, rano 10 września pomaszerował ku Wiśle. Na skutek ataku niemieckich samolotów 13 dywizjon rozproszył się i przestał istnieć. Dowódca dywizjonu zebrał na wschodnim brzegu Wisły ok. 50 żołnierzy i wraz z nimi pomaszerował w kierunku Chełma Lub. Podczas marszu w Łukowie doszło do potyczki z dywersantami niemieckimi, 14 września grupa dotarła do Chełma. Z Chełma resztki 13 dac wymaszerowały w ślad za Ośrodkiem Zapasowym Artylerii Ciężkiej nr 1 w kierunku Kowala. W trakcie marszu zaginął mjr Siekierzyński. Gdy osiągnięto 16 września Kowel, to okazało się, że OZAC nr 1 ma być w Łucku dokąd podjęto marsz. Na wieść o agresji sowieckiej 8 km od Łucka 18 września dywizjon został rozwiązany, a żołnierzom nakazano udać się w kierunku granic węgierskiej i rumuńskiej lub do domów.

</doc>
<doc id="2216587" url="https://pl.wikipedia.org/wiki?curid=2216587" title="Pierre Fakhoury">
Pierre Fakhoury

Pierre Fakhoury (ur. 21 sierpnia 1943 w Dabou) – iworyjsko–libański architekt, główny projektant bazyliki Matki Bożej Królowej Pokoju w Jamusukro (), największego kościoła na świecie i najwyższej świątyni w Afryce.
Życiorys.
Z pochodzenia jest Libańczykiem. Jego rodzice w 1935 roku przyjechali i zamieszkali w Wybrzeżu Kości Słoniowej. Pierre uczył się w Libanie w katolickiej szkole. W 1965 roku wyjechał do Belgii, aby studiować architekturę. Założył firmę Pierre Fakhoury Operator Africa (PFO).
Życie prywatne.
Podczas studiów w Belgii ożenił się. Ma dwie córki i syna. 

</doc>
<doc id="2216590" url="https://pl.wikipedia.org/wiki?curid=2216590" title="Puchar Europy Zdobywców Pucharów w piłce siatkowej (1986/1987)">
Puchar Europy Zdobywców Pucharów w piłce siatkowej (1986/1987)

Puchar Europy Zdobywców Pucharów siatkarzy 1986/1987 – 15. sezon Puchar Europy Zdobywców Pucharów rozgrywanego od 1972 roku, organizowanego przez Europejską Konfederację Piłki Siatkowej (CEV) w ramach europejskich pucharów dla męskich klubowych zespołów siatkarskich „starego kontynentu”.
System rozgrywek.
W trzech rundach fazy głównej drużyny połączone zostały w pary. Rozegrały ze sobą po dwa mecze. O awansie decydowały kolejno: liczba zwycięstw, liczba wygranych setów, liczba wygranych małych punktów. Zwycięzcy II rundy fazy głównej awansowali do turnieju finałowego. Zespoły w nim uczestniczące rozegrały spotkania systemem każdy z każdym. Zwycięzcą została drużyna z największą liczbą punktów.
Turniej finałowy.
 Bazylea
Wyniki
Tabela

</doc>
<doc id="2216593" url="https://pl.wikipedia.org/wiki?curid=2216593" title="Bojary I">
Bojary I

Bojary I (lit. "Bajorai") − wieś na Litwie, w rejonie solecznickim, 3 km na południe od Turgieli, zamieszkana przez 6 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2216596" url="https://pl.wikipedia.org/wiki?curid=2216596" title="Victor-Félix Bernadou">
Victor-Félix Bernadou

Victor-Félix Bernadou (ur. 25 czerwca 1816 w Castres, zm. 15 listopada 1891 w Sens) – francuski duchowny katolicki, kardynał, arcybiskup Sens.
Życiorys.
Święcenia kapłańskie przyjął 19 grudnia 1840. 7 kwietnia 1862 został wybrany biskupem Gap. 29 czerwca 1862 w Castres przyjął sakrę z rąk arcybiskupa Jeana-Josepha-Marie-Eugène'a de Jerphaniona (współkonsekratorami byli biskupi Louis-Antoine Pavy i Jean-Jacques Bardou). 12 lipca 1867 przeszedł na stolicę metropolitalną Sens, na której pozostał już do śmierci. Uczestniczył w obradach soboru watykańskiego I. 7 czerwca 1886 Leon XIII wyniósł go do godności kardynalskiej z tytułem prezbitera Santissima Trinità al Monte Pincio.
Został pochowany w katedrze św. Szczepana w Sens.

</doc>
<doc id="2216597" url="https://pl.wikipedia.org/wiki?curid=2216597" title="Borkuszki (gmina Turgiele)">
Borkuszki (gmina Turgiele)

Borkuszki (lit. "Barkuškės") − wieś na Litwie, w rejonie solecznickim, 4 km na północny zachód od Turgieli, zamieszkana przez 89 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2216598" url="https://pl.wikipedia.org/wiki?curid=2216598" title="Independiente FBC">
Independiente FBC

Independiente Foot-ball Club jest paragwajskim klubem piłkarskim z siedzibą w mieście Asunción w dzielnicy Campo Grande.
Historia.
Klub został założony 20 września 1925 i jest obecnie klubem pierwszoligowym. Do pierwszej ligi "Independiente" awansował jako wicemistrz drugiej ligi.
W klubie "Independiente" grali tacy piłkarze jak: Julián Coronel, Cristóbal Cubilla i Héctor Vidal Sosa.

</doc>
<doc id="2216604" url="https://pl.wikipedia.org/wiki?curid=2216604" title="Ján Botto">
Ján Botto

Ján Botto (pseudonim: "Janko Maginhradský"; ur. 27 stycznia 1829 w Vyšnym Skálniku, zm. 28 kwietnia 1881 w Bańskiej Bystrzycy) – słowacki poeta romantyczny, autor ballad i opowieści inspirowanych poezją i symboliką ludową. Był najmłodszym poetą zaliczanym do tzw. generacji Štúrowców (słow. "štúrovci"), chociaż nigdy nie studiował w Bratysławie i sam nie zetknął się z Ľudovítem Štúrem. Od 1843 r. uczył się w liceum w Lewoczy, gdzie największy wpływ miał na niego Ján Francisci-Rimavský.
Wraz z Samo Chalupką, Andrejem Sládkovičem i Janko Kráľem należy do najwybitniejszych poetów epoki słowackiego romantyzmu. Największy rozgłos przyniósł mu wiersz pt. "Śmierć Janosika" (słow. "Smrť Jánošikova"; 1862).

</doc>
<doc id="2216607" url="https://pl.wikipedia.org/wiki?curid=2216607" title="Biedubnie">
Biedubnie

Biedubnie (lit. "Bedugnė") − wieś na Litwie, w rejonie solecznickim, 4 km na północny zachód od Turgieli, zamieszkana przez 36 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2216608" url="https://pl.wikipedia.org/wiki?curid=2216608" title="Dąb skalny">
Dąb skalny

Dąb skalny, dąb kermesowy ("Quercus coccifera" L.) – gatunek rośliny z rodziny bukowatych ("Fagaceae"). Naturalnie występuje w strefie śródziemnomorskiej: w Afryce Północnej (Algieria, Tunezja, Libia, Maroko), Europie Południowej (Portugalia, Hiszpania, Francja, Albania, Bośnia i Hercegowina, Bułgaria, Chorwacja, Grecja (włącznie z Kretą), Włochy (na Sycylii i Sardynii). Macedonia i Czarnogóra) oraz w Azji Zachodniej (Cypr, Izrael, Jordania, Liban, Syria, Turcja).
Morfologia i biologia.
Zimozielone drzewo lub krzew o wysokości do 10 m i obwodzie pnia do 3 m. Liście sztywne, błyszczące, ciemnozielone i mają kolczaste ząbki na brzegach. Kwitnie od lutego do kwietnia. Roślina jednopienna: na tym samym drzewie występują zebrane w kotki kwiaty męskie i kwiaty żeńskie. Owalne żołędzie mają długość 2 cm i średnicę 1,5 cm i osadzone są w miseczkach pokrytych kolczastymi łuskami. Dojrzewają w 18 miesięcy po zapyleniu. Osiąga pionowy zasięg do 1200 m n.p.m. rośnie w lasach, zaroślach, półpustyniach. Występuje głównie na glebach kamienistych, na podłożu wapienno-dolomitowym, szczególnie na czerwonych glebach terra rossa.
Zastosowanie.
Na dębie skalnym i dębie tabor pasożytują podobne do czerwców owady "Kermes ilicis". Z rozdrobnionych samic tych owadów w starożytności otrzymywano barwnik szkarłatowy, karmazynowy i purpurowy. Według L. Heppera barwników tych użyto do farbowania płócien, z których wykonany był Przybytek Mojżeszowy.

</doc>
<doc id="2216611" url="https://pl.wikipedia.org/wiki?curid=2216611" title="Złota kolekcja &quot;Perłowa Łódź&quot;">
Złota kolekcja &quot;Perłowa Łódź&quot;



</doc>
<doc id="2216612" url="https://pl.wikipedia.org/wiki?curid=2216612" title="W firmie">
W firmie

W firmie (ang. "The Company Men") – amerykańsko-brytyjski dramat z 2010 roku w reżyserii Johna Wellsa, który jest jednocześnie autorem scenariusza i producentem filmu. Film miał premierę 22 stycznia 2010 na 26. Sundance Film Festival, do kin zaś trafił 21 stycznia 2011. W Polsce swoją premierę miał 3 marca 2012 na kanale Canal+.

</doc>
<doc id="2216615" url="https://pl.wikipedia.org/wiki?curid=2216615" title="Skałki">
Skałki



</doc>
<doc id="2216618" url="https://pl.wikipedia.org/wiki?curid=2216618" title="Takafumi Akahoshi">
Takafumi Akahoshi

 – japoński piłkarz, występujący na pozycji pomocnika.
Kariera klubowa.
Akahoshi zaczynał karierę w klubie Shimizu S-Pulse, jednakże od 2005 roku występował w Urawa Red Diamonds, w którego barwach zadebiutował w seniorskim futbolu. W 2008 roku został na jeden sezon wypożyczony do drugoligowego Mito HollyHock. W 2009 roku opuścił Urawa Red Diamonds i występował w takich zespołach jak Montedio Yamagata i Zweigen Kanazawa. Na początku 2010 roku Akahoshi był testowany przez Śląsk Wrocław, ale ostatecznie nie zdecydowano się podpisać z nim kontraktu. Pod koniec lutego 2010 roku polskie media podały informacje, iż Akahoshi podpisał półroczną umowę z innym polskim klubem, ŁKS-em Łódź, lecz doniesienia te zostały zdementowane. Po nieudanych próbach podpisania kontraktu w Polsce, Japończyk wyjechał z ojczyzny i przeniósł się do łotewskiego Liepājas Metalurgs. W barwach Metalurgsa Akahoshi wystąpił w europejskich pucharach przeciwko czeskiej Sparcie Praga.
27 stycznia 2011 roku Akahoshi podpisał kontrakt z pierwszoligową Pogonią Szczecin, z którą w sezonie 2011/2012 wywalczył awans do Ekstraklasy. W najwyższej klasie rozgrywkowej w Polsce zadebiutował 17 sierpnia 2012 roku w wygranym 4:0 meczu przeciw Zagłębiu Lubin, . .
24 lipca 2014 roku potwierdzono transfer Akahoshiego z Pogoni Szczecin do rosyjskiego beniaminka ekstraklasy FK Ufa. W Rosji Akahoshi zagrał w trzech meczach, po czym na zasadzie wypożyczenia wrócił do Pogoni. Po sezonie Japończyk rozwiązał kontrakt z rosyjskim klubem i podpisał dwuletnią umowę z Pogonią. Na początku 2017 roku Akahoshi przeszedł do tajskiego Ratchaburi FC.
Łącznie Akahoshi rozegrał dla drużyny Pogoni 156 spotkań, w których strzelił 20 bramek. Stał się tym samym obcokrajowcem z największą liczbą występów w koszulce Pogoni w historii. Zakończył karierę piłkarską w 2019 w indonezyjskim klubie Arema FC.
Kariera reprezentacyjna.
Akahoshi ma za sobą występy w młodzieżowych reprezentacjach Japonii U-16, U-17, U-18 i U-20.
Statystyki kariery klubowej.
"Aktualne na 28 grudnia 2016 roku"

</doc>
<doc id="2216619" url="https://pl.wikipedia.org/wiki?curid=2216619" title="Antoni z Antiochii">
Antoni z Antiochii

Antoni z Antiochii, również Antoni z Egiptu cs. "Swiaszczennomuczenik Antonij Jegipietskij" (zm. ok. 302 lub 313) – kapłan, umęczony w Antiochii w Syrii za czasów Dioklecjana, lub co bardziej prawdopodobne w Antinoopolis w Egipcie, święty Kościoła katolickiego i prawosławnego.
O jego istnieniu wiadomo z życia św. Juliana Egipskiego.
Podczas prześladowań chrześcijan został osadzony w więzieniu, podobnie, jak św. Julian, który dawał schronienie kapłanom. Kiedy Kelsos (łac. "Celsus"), prawdopodobnie pogański syn namiestnika Marcjana, uwierzył w Jezusa po wskrzeszeniu poganina przez św. Juliana, również jego matka Marcjanilla ("Marcionilla"), będąca świadkiem tego wydarzenia, porzuciła pogaństwo. Wszystkich troje ochrzcił Antoni, a poganin przyjął imię Anastazy. Wkrótce wszyscy pięcioro zostali ścięci mieczem, a wraz z nimi śmierć ponieśli nawróceni przez św. Juliana żołnierze rzymscy.
Ich wspomnienie liturgiczne w Kościele katolickim obchodzone jest za "Martyrologium Rzymskim" 9 stycznia.
Cerkiew prawosławna wspomina męczenników 8/21 stycznia za łac. "Greek Menaea", tj. 21 stycznia według kalendarza gregoriańskiego.

</doc>
<doc id="2216625" url="https://pl.wikipedia.org/wiki?curid=2216625" title="Baw mnie">
Baw mnie



</doc>
<doc id="2216626" url="https://pl.wikipedia.org/wiki?curid=2216626" title="Samo Chalupka">
Samo Chalupka

Samo Chalupka, właśc. Samoslav (ur. 27 lutego 1812 w Hornej Lehocie, zm. 19 maja 1883 r. tamże) – słowacki duchowny ewangelicki i romantyczny poeta zaliczany do tzw. generacji Štúrowców (słow. "štúrovci"). Tworzył poezję liryczną i patriotyczną, w znacznej części inspirowaną pieśniami ludowymi i w ogóle słowackim folklorem. Jego najważniejsza liryka i historyczna epika wyszły w 1868 r. w zbiorze pt. "Spevy". Wraz z Jánem Bottem, Andrejem Sládkovičem i Janko Kráľem należy do najwybitniejszych poetów epoki słowackiego romantyzmu. Młodszy brat Jána Chalupki.
Życiorys.
Urodził się w rodzinie pastora ewangelickiego Adama Chalupki i Anny Fruniovej. Naukę pobierał od ojca, później uczęszczał do gimnazjum w Gemer, a od 1822 r. uczył się w liceum w Kieżmarku. Od 1824 studiował filozofię i teologię w Rożniawie, od 1827 w liceum w Bratysławie, gdzie w 1829 był jednym z inicjatorów powstania Towarzystwa Czechosłowian, późniejszego ośrodka Štúrowców. Chalupka początkowo pracował jako bibliotekarz, później został wiceprezesem tego towarzystwa. Członkowie towarzystwa interesowali się nie tylko literaturą, ale także historią, losem narodów i ich walką o wolność. Dlatego po wybuchu powstania listopadowego w 1830 r. wyjechał jako ochotnik do Polski i w następnym roku został ranny w walkach w Galicji. Po powrocie do zdrowia pracował najpierw jako pedagog w Demanowej, ale już od 1833 r. kontynuował studia na wydziale teologii ewangelickiej w Wiedniu. Tam stykał się z polskimi studentami i wspólnie z nimi układał plany wyswobodzenia ludu polskiego i słowackiego. W 1834 r. pracował jako ewangelicki kapłan w Chyżnem, w 1836 r. jako proboszcz w Gemerskich Teplicach, a po śmierci ojca w 1840 r. zajął swoje miejsce w rodzinnej Hornej Lehocie, gdzie pracował aż do śmierci.
Od młodości był związany ze słowackim ruchem narodowym. W 1837 był członkiem tajnej grupy młodzieżowej Stowarzyszenie Wzajemności, w 1844 Stowarzyszenia štúrowców Tatrín, w 1861 współtworzył Memorandum Narodu Słowackiego, a w 1863 był współzałożycielem Macierzy Słowackiej. Jego dykcja poetycka w zasadniczy sposób wpłynęła na dalszy kierunek poezji słowackiej opartej na pieśniach ludowych, balladach i eposach historycznych, ale także na polu języka literackiego, ponieważ był jednym z pierwszych, którzy tworzyli w środkowej Słowacji. Stał się jednym z głównych przedstawicieli romantyzmu. Rozwinął ludową tradycję Janosika, którą rozumiał jako walkę o wolność i sprawiedliwość społeczną, ale także motyw antyturecki. W historycznej pieśni Mor ho! ukazał heroiczny opór Słowaków w walce z Rzymianami, który często przywoływał w historii ich walki o naród. Tekst wiersza stał się kultowy, pojawiał się zawsze w okresie walki Słowaków o wyzwolenie narodowe i społeczne, o wolność, równość i demokrację (I i II wojna światowa, Słowackie powstanie narodowe oraz inwazja państw Układu warszawskiego na Czechosłowację w 1968 r. i "Aksamitna rewolucja" 1989 r.). Należy do tych słowackich poetów, których twórczość jest dobrze znana we wszystkich warstwach słowackiej ludności.
Jego debiutanckie wiersze ukazały się w almanachu pt. "Plody" w 1836 roku. Jego utwory przedstawiają słowacką przyrodę, Słowację i jej regiony, ale także patriotyzm Słowaków, lojalność wobec ojczyzny i narodu oraz świadomość zniewolenia. Jednak w swojej twórczości, podobnie jak m.in. Ján Botto, wykorzystywał ludowe pieśni i słowacką ludową poezję. W latach czterdziestych XIX wieku przyłączył się do ruchu Ľudovíta Štúra, lecz nalegał na większe uznanie dialektu swojego regionu, co do którego przez lata był nieugięty, mimo że obowiązywała już nowa słowacka gramatyka i pisownia (świadczy o tym jego jedyny zbiór poezji "Spevy"). Pisał wiersze patriotyczne, wiersze liryczne, wiersze zaangażowane w polityczny program narodowowyzwoleńczy, ale tworzył także eposy i pieśni historyczne. Jego liryki i epopeje historyczne podsumowuje zbiór "Spevy" z 1868 roku. Jest on inspirowany pieśnią ludową i przesiąknięty patosem walki o wyzwolenie narodu.
Poświęcił się także tworzeniu poezji duchowej i ludowego piśmiennictwa oświatowego (pieśni religijne w Śpiewniku ewangelickim, 1842). Spisywał wiersze, wędrując po słowackich wsiach.

</doc>
<doc id="2216628" url="https://pl.wikipedia.org/wiki?curid=2216628" title="Rewolucja w Jemenie">
Rewolucja w Jemenie

Rewolucja w Jemenie – antyrządowy ruch zbrojny o charakterze społeczno-politycznym w Jemenie przeciwko złej sytuacji materialnej, bezrobociu, korupcji, ograniczaniu swobód obywatelskich i długoletnim rządom prezydenta Alego Abdullaha Saliha, zaliczany do fali ruchów arabskiej wiosny. Rozpoczęła się 27 stycznia 2011 roku pod wpływem udanych rewolucji w Tunezji i Egipcie od demonstracji w stolicy kraju, Sanie.
W lutym oraz marcu 2011 w głównych miastach Jemenu trwały nieustanne protesty antyprezydenckie. Dochodziło do konfrontacji między przeciwnikami prezydenta a siłami bezpieczeństwa, które otwierały ogień do cywilów. Z czasem w Sanie toczyły się walki między zwolennikami i przeciwnikami prezydenta. Wsparcia demonstrantom udzielili szyiccy bojownicy, którzy rok wcześniej podpisali pokój z rządem centralnym oraz plemienne milicje.
Efektami protestów było zapewnienie prezydenta Saliha, iż nie będzie ubiegał się o reelekcję w 2013. Opozycja domagała się jednak natychmiastowego złożenia urzędu przez prezydenta, na co ten nie chciał przystać mimo coraz większej liczby ofiar cywilnych zamieszek. W obliczu patowej sytuacji do mediacji w kwietniu włączała się Rada Współpracy Zatoki Perskiej (GCC). Plan pokojowy przedstawiony 10 kwietnia 2011, zakładał utworzenie rządu jedności narodowej kierowanego przez opozycję, ale pod rządami prezydenta Saliha i jego ustąpienie w ciągu 30 dni na rzecz ówczesnego wiceprezydenta Mansura Hadiego, który w ciągu 60 dni miał zorganizować wybory prezydenckie oraz gwarantował prezydentowi immunitet sądowy. Ponadto plan zobowiązywał parlament do stworzenia nowej konstytucji poddanej ocenie przez referendum ogólnonarodowe. Na końcu w wyborach ma być wyłoniony nowy parlament.
Strona rządowa początkowo zaakceptowała plan, ale odrzuciła go opozycja, która nie chciała rządu pod protektoratem Saliha i żądała jego osądzenia (podczas gdy plan zakładał nietykalność prezydenta). Po negocjacjach opozycja ostatecznie zgodziła się podpisać plan, jednak wówczas odmówił uczynienia tego prezydent. Opozycja ogłosiła kampanię nieposłuszeństwa obywatelskiego, a Radę Współpracy Zatoki Perskiej opuścił Jemen. Na początku maja 2011 podjęto jeszcze jedną rundę negocjacji w Arabii Saudyjskiej, jednak wówczas warunki ponownie odrzuciła opozycja.
Pod koniec maja 2011, wobec fiaska negocjacji GCC, do mediacji przystąpiły Stany Zjednoczone oraz Unia Europejska. Plan został podpisany 21 maja 2011 w Sanie przez opozycję, jednak dzień później prezydent Salih odmówił podpisania ugody, pod pretekstem braku ceremonii pożegnalnej. 23 maja 2011 w sytuacji kiedy prezydent uniknął ustąpienia, milicje plemienne Hashid wymówiły posłuszeństwo prezydentowi i przyłączyło się do demonstrantów. Plemienni bojownicy rozpoczęli marsz na stolicę. Krwawe walki pochłonęły setki ofiar. Z kolei 27 maja 2011 islamscy radykałowie przejęli kontrolę nad miastem Zindżibar. Od tej pory trwała bitwa o miasto w ramach kampanii antyterrorystycznej.
Podczas walk w stolicy 3 czerwca 2011 doszło do ataku rakietowego na pałac prezydencki w wyniku czego prezydent Salih został ranny. Salih wyjechał wówczas na leczenie do Arabii Saudyjskiej. Obowiązki prezydenta przejął Abd Rabbuh Mansur Hadi. Opozycja zaakceptowała ewentualny transfer władzy polegający na przekazaniu pełnej władzy wiceprezydentowi Abdowi Rabu Mansur Hadiemu, jednak pod warunkiem, że Salih nie powróci do kraju. Władze jednak zapewniały, że po rekonwalescencji Salih powróci do Jemenu.
Po zamachu na prezydenta, protesty nie były już tak gwałtowne, jednak wojsko zmagało się z islamistami na południu kraju. W połowie lipca 2011 armia rozpoczęła ofensywę przeciwko bojówkom Al-Ka’idy w prowincji Abjan, która była kontrolowana przez terrorystów. Po początkowych sukcesach, w sierpniu wojsko znów zaczęło ustępować bojownikom. Nie udało się odbić Zindżibaru, co więcej, rząd centralny utracił kontrolę nad ważnym miastem Szukra.
Tymczasem rząd centralny tracił kontrolę nad kolejnymi sektorami w państwie. Oprócz Abjanu i Szabwy kontrolowanej przez rebeliantów Al-Ka’idy, w marcu szyiccy bojownicy Huti przejęli administrację nad Sadą. Plemienni opozycyjni bojownicy kontrolowali prowincje Zamar, Al-Bajda oraz Al-Dżauf, która latem 2011 przeszła pod kontrolę Huti, którzy, mimo iż popierali opozycjonistów, przystąpili do walk przeciwko nim, dążąc do realizacji własnych celów wykorzystując powstanie, które pogrążało kraj w chaosie. Państwo "de facto" rozpadło się na trzy strefy wpływów. Południe kontrolowali terroryści z Al-Ka’idy, północ szyiccy rebelianci, natomiast w centrum armia zmagała się z bojownikami plemiennymi, popierających demonstrantów, którzy nieustannie manifestowali swoje niezadowolenie na ulicach miast.
W połowie września doszło do gwałtownych wystąpień w stolicy kraju, z powodu głoszonych pogłosek o planach powrotu Saliha do kraju. Bezpieka krwawo tłumiła demonstracje w których w przeciągu tygodnia życie straciło ponad 100 osób. 23 września 2011 Salih powrócił do Sany, przejmując ponownie pełnię władzy. Ogłosił gotowość do oddania władzy w państwie, wyraził aprobatę na rozpisanie wyborów, jednak nie zgodził się na rządy jego przeciwników politycznych.
30 września 2011 w nalocie samolotów bezzałogowych USA zginął przywódca Al-Ka’idy na Półwyspie Arabskim – Anwar al-Awlaki. 7 października 2011 jemeńska dziennikarka Tawakel Karman, jedna z inicjatorek protestów w Sanie otrzymała Pokojową Nagrodę Nobla. Z kolei 21 października RB ONZ przyjęła pierwszą rezolucję ws. Jemenu. Rezolucja domagała się przekazania władzy przez prezydenta Saliha w zamian za immunitet. Ponadto potępiała falę przemocy w Jemenie i wzywa wszystkie ugrupowania do pokojowego rozwiązania konfliktu. Na przełomie października i listopada 2011 trwały zacięte walki między bojówkami opozycyjnymi a armią w Sanie oraz Ta’izz. Wojsko narodowe podjęło kolejną próbę odbicia Zindżibaru, a rebelianci Huti na północy kraju zaatakowali plemiennych bojowników w Hadżdża, grążąc atakiem na stolicę.
23 listopada 2011 Ali Abd Allah Salih podpisał w Rijadzie porozumienie pokojowe przygotowane przez Radę Współpracy Zatoki Perskiej (GCC), na mocy którego zrzekł się władzy, która przeszła w ręce wiceprezydenta Mansura Hadiego. 4 grudnia wiceprezydent ogłosił powołanie 14-osobowej Rady Wojskowej, na czele której stanął. Wcześniej powierzył Mohammedowi Basindawie misję tworzenia rządu. Basindawa ogłosił skład tymczasowego rządu 7 grudnia 2011, a trzy dni później nowy gabinet, w skład którego weszli zarówno opozycjoniści jak i byli współpracownicy prezydenta Saliha, został zaprzysiężony.
Przeobrażenia na scenie politycznej nie uspokoiły całkowicie sytuacji w kraju. W grudniu 2011 dochodziło do starć w stolicy między bojówkami opowiadającymi się za prezydentem Salihem a zwolennikami reform. Transformacja władzy nie ugasiła innych ognisk przemocy w kraju – na północy kraju szyici walczyli z radykalnymi salafistami, natomiast na południu kraju nadal trwała kampania antyterrorystyczna.
Sytuacja ustabilizowała się wraz z początkiem 2012. 21 stycznia 2012 parlament uchwalił ustawę, przyznająca prezydentowi Salihowi immunitet. Dzień później Salih odleciał z kraju do Omanu, a następnie do Stanów Zjednoczonych. Wybory prezydenckie przeprowadzono 21 lutego 2012. Jedynym kandydatem był pełniący obowiązki prezydenta Abd Rabbuh Mansur Hadi, który uzyskał 99,8% głosów. 25 lutego 2012 został zaprzysiężony na nowego prezydenta Jemenu.
Protesty.
27 stycznia 2011 roku w Sanie, stolicy kraju, doszło do pierwszych manifestacji. W demonstracji wziął udział 16-tysięczny tłum. Na 3 lutego opozycja zapowiedziała wielotysięczne demonstracje, określane jako "Dzień Gniewu" na wzór demonstracji w Tunezji oraz Egipcie. W efekcie 2 lutego prezydent wygłosił w jemeńskim parlamencie oświadczenie, w którym stwierdził, że nie będzie ubiegać się o reelekcję w 2013 roku i wycofa się z planów zmian w konstytucji, które miały mu umożliwić rządy przez kolejne dwie 10-letnie kadencje. Ustępstwo prezydenta nie uspokoiło jednak społeczeństwa, tego samego dnia odbyły się manifestacje przeciwników i zwolenników prezydenta. 3 lutego miała miejsce pokojowa demonstracja przeciwników prezydenta, którzy zebrali się na terenie kampusu uniwersyteckiego. Na Placu Tahrir odbyła się natomiast równie liczna demonstracja zwolenników obecnego prezydenta.
Opozycja zapowiedziała powtarzanie demonstracji co czwartek, aż do ustąpienia prezydenta.
Dzień po obaleniu egipskiego prezydenta, czyli 12 lutego, w Sanie doszło do demonstracji w której uczestniczyło 4 tysiące ludzi. Rząd próbujący przeciwstawić się demonstrantom wysłał 5 tys. policjantów. 13 lutego tysiące ludzi przemaszerowało pod pałac prezydencki domagając się ustąpienia prezydenta. Doszło do starć z policją. Kolejna wielotysięczna demonstracja zorganizowana przez studentów miała miejsce 14 lutego w Sanie i Ta’izz, demonstranci domagali się ustąpienia prezydenta i rozmontowania systemu politycznego.
Doszło do walki tysięcy antyrządowych manifestantów ze zwolennikami prezydenta. Ludzie użyli kamieni i kijów. W tym czasie parlamentarna opozycja kontynuowała negocjacje z prezydentem, które podjęto dzień wcześniej. 15 lutego odbył się kolejny przemarsz pod pałac prezydencki.
16 lutego doszło do walk zwolenników z przeciwnikami prezydenta. W ulicznych starciach użyto pałek i sztyletów. Policja nie była w stanie zaprowadzić porządku. Cztery osoby zostały ranne. Trzech dziennikarzy zostało pobitych przez zwolenników rządzącej partii. W wyniku starć do jakich doszło w Sanie pomiędzy antyrządowych demonstrantów, których większość stanowili studenci a zwolennikami rządzącego w państwie Generalnego Kongresu Ludowego (GPC) rannych zostało 25 osób w tym fotograf agencji AFP. W protestach wzięło udział około dwóch tysięcy osób. Wśród nich najwięcej było studentów.
18 lutego trzech demonstrantów zostało zastrzelonych w trakcie wymiany ognia między demonstrantami i siłami bezpieczeństwa w Adenie. Kolejne dwie osoby zostały zabite, a 27 zostało rannych w Ta’izz. Kolejnego dnia w Sanie doszło do starć 200-300 zwolenników z ok. 1000 przeciwnikami prezydenta Saliha. Kilka osób odniosło rany. Przeciwnicy skandowali "ludzie chcą upadku reżimu". Do antyprezydenckich protestów doszło także w Adeie i Ta’izz.
20 lutego studenci rozpoczęli okupację uniwersytetu w Sanie. 21 lutego w Adenie wojskowi, usiłując rozpędzić demonstrantów, zastrzelili jedną osobę. 22 lutego w Sanie doszło do kolejnej wielotysięcznej manifestacji. Demonstranci palili samochody i wznosili antyrządowe hasła. Wystąpienia miały miejsce także w Ta’izz oraz Adenie. 23 lutego podczas wystąpień doszło do starć zwolenników z przeciwnikami prezydenta Saliha. Zabito dwóch opozycjonistów, a 23 raniono.
24 lutego prezydent Ali Abd Allah Salih wydał rozkaz chronienia demonstrantów przed swoimi zwolennikami, którzy atakują przeciwników prezydenta. W Adenie zmarł bezrobotny 27-latek, który kilka dni wcześniej dokonał aktu samopodpalenia. 25 lutego w stolicy demonstrowały dziesiątki tysięcy zwolenników i przeciwników prezydenta Saliha. Opozycja zgromadziła się przed uniwersytetem, jego zwolennicy cztery kilometry dalej.
26 lutego plemienni bojownicy Hashid i Baqil dołączyli do demonstrantów. Dnia następnego na ulicach Sany setki tysięcy protestowali przeciwko prezydentowi. Salih wezwał swoich generałów armii do "obrony kraju". Abdul-Malik al-Huti, lider szyickich rebeliantów Huti, którzy w latach 2004-2010 walczyli z rządem centralnym ogłosił 27 lutego, iż wspiera demonstrantów. Następnie byli bojownicy dołączyli do demonstrantów w północnych regonach Jemenu. 28 lutego Ali Abd Allah Salih ogłosił, iż jest gotów utworzyć rząd jedności razem z opozycją. Opozycja odrzuciła jednak tę propozycję, twierdząc, że szef państwa powinien ustąpić.
W Sanie ponownie kilka tysięcy ludzi zgromadziło się by zaprotestować przeciwko władzy Ali Abdullaha Saliha. Demonstranci zablokowali trzy główne drogi prowadzące w kierunku uniwersytetu w Sanie. Prezydent Jemenu w swoim oświadczeniu oskarżył Izrael i Stany Zjednoczone o kierowanie rewolucją w krajach arabskich. Powiedział, że protesty w Jemenie są tylko próbą naśladowań rewolucji z innych krajów. 2 marca kontynuowano protest wokół uniwersytetu w Sanie.
3 marca lotnictwo jemeńskie zbombardowało protestujących w mieście Harf Sufyan. Protestowali tam rebelianci Huti, którzy rok wcześniej podpisali pokój z rządem centralnym. 4 marca w mieście Semla żołnierze otworzyli ogień do tłumu zabijając dwie osoby i raniąc 9 innych. Salih odrzucił przedstawiony przez opozycję plan oddania przez niego władzy do końca 2011 roku. 5 marca zrezygnował Hashid Abdullah al-Ahmar, minister młodzieży i sportu.
8 marca w gwałtownych zamieszkach najmniej jedna osoba zginęła, a około 145 osób zostało rannych. Ubrani po cywilnemu funkcjonariusze wojska i policji strzelali we wtorek do tysięcy ludzi, chcących dołączyć do protestujących w Sanie studentów. Wojsko użyło gumowych pocisków oraz gazów łzawiących. Rannych w wyniku zajścia zostało co najmniej 65 osób, w tym sześć osób ciężko. W stołecznym więzieniu w Sanie doszło do zamieszek z udziałem tysięcy więźniów, którzy wzięli około 10 strażników jako zakładników, domagając się ustąpienia prezydenta. Rozruchy zaczęły się dzień wcześniej, gdy więźniowie podpalili swoje koce i materace i rozpoczęli okupację głównego więziennego dziedzińca. Wystrzelone w powietrze przez straż więzienną gumowe pociski i gaz łzawiący nie powstrzymały protestujących. Co najmniej jeden więzień zginął, a ponad 80 odniosło obrażenia. Około 10 tysięcy demonstrujących w mieście Damar, (około 40 km na południe od Sany) również domagało się dymisji Saiha, skandując: "Odejdź, odejdź!".
9 marca w walkach w Hadramaut zginął zwolennik prezydenta, a inna osoba została ranna. 10 marca prezydent obiecał przeprowadzenie referendum ustanowieniu w kraju systemu parlamentarnego, Opozycjoniści ogłosili, że plan referendum został ogłoszony zbyt późno. Salih wezwał do utworzenia rządu jedności narodowej w celu przygotowania nowej ordynacji wyborczej.
W stolicy 11 marca odbył się protest pod nazwą "Piątek bez powrotu" w którym uczestniczyły setki tysięcy mieszkańców. Podobne protesty organizowano w różnych miastach. 12 marca, siły bezpieczeństwa stłumiły demonstrację w Sanie. Policja użyła ostrej amunicji oraz gazu łzawiącego. Co najmniej trzy osoby zginęły, a przeszło 300 odniosło obrażenia. 13 marca po raz kolejny otworzono ogień do demonstrantów. 70 osób zostało rannych.
16 marca w potyczce policji z demonstrantami rannych zostało 150 osób. Do walk doszło w mieście w mieście Al-Hudajda. Z kolei w mieście Ta’izz, policja pobiła kobiety podczas demonstracji w tym mieście. Co najmniej 11 osób zostało rannych. 17 marca w wyniku starć przeciwników urzędującego prezydenta Salaha oraz sił bezpieczeństwa do jakich doszło w miastach Sana i Ta’izz ranne zostały 22 osoby. Po zakończonych modłach 18 marca na głównym placu w Sanie siły bezpieczeństwa otworzyły ogień do antyrządowych demonstrantów, w wyniku czego śmierć poniosło 52 osoby, a ponad 120 odniosło rany. Po strzelaninie prezydent Ali Abd Allah Salah wyraził żal w związku z zaistniałą sytuacją, do której – jak podkreślił – doszło pomiędzy demonstrantami i mieszkańcami bez udziału policji. Prezydent poinformował również o wprowadzeniu w całym kraju stanu wyjątkowego.
Dwa dni później w Sanie miało miejsce wielotysięczne zgromadzenie demonstrantów, protestujących przeciwko brutalności władz, które dwa dni wcześniej stłumiły demonstrację kosztem 52 ofiar śmiertelnych. Prezydent Salah zdecydował o dymisji rządu i powierzeniu mu jedynie zadania administrowania do czasu powołania nowego gabinetu. Decyzję Salah podjął po tym, jak z apelem o ustąpienie wystąpiło do prezydenta jego własne plemię. Już wcześniej, w proteście przeciwko popełnianym przez władze aktom przemocy, do dymisji podało się kierownictwo ministerstwo ds. praw człowieka.
19 marca rebelianci szyiccy przystąpili do walk w Sadzie z prorządowym zarządcą miasta Szejkiem Mujallim. W czasie walk, zakończonych 26 marca, zginęło 45 osób, a Huti zdobyli kontrolę nad miastem. Po zwycięstwie, szyici ogłosili tworzenie własnej administracji w prowincji Sada, niezależnej od władz centralnych. Tak więc rebeliantom Huti, wykorzystując antyrządowe powstanie udało się zrobić to, czego nie byli w stanie osiągnąć przez sześć lat.
21 marca komendant 1. jemeńskiej dywizji pancernej, gen. Ali Mohsen al-Ahmar, poparł opozycję i oświadczył, że podlegli mu żołnierze będą ochraniać protestujących na pl. Uniwersyteckim w Sanie. W regionie Al-Dżauf w wyniku walk pomiędzy szyickimi rebeliantami a siłami bezpieczeństwa śmierć poniosło 20 osób. Po południu na stronę opozycji przeszli kolejni zbuntowani przedstawiciele armii, m.in. dowódca sił obrony powietrznej gen. Sadiq Ali Sarhan oraz prezydencki doradca gen. Saleh Aldhanin, a także administracji państwowej w tym wiceprzewodniczący parlamentu, wicegubernatorzy Adenu Wahid Ali Rashid oraz prowincji Hadżdża, Al-Bajda, Zamar, szef urzędu telekomunikacji oraz ambasadorzy w Arabii Saudyjskiej i Syrii. Na stronę rewolucjonistów przeszedł również Sadik al-Ahmar, przewodniczący federacji plemiennej Haszid, głównego zaplecza politycznego prezydenta Salaha. Wieczorem w wystąpieniu telewizyjnym Prezydent Salah ogłosił, że jest gotów ustąpić do końca stycznia 2012 roku, a termin ten wyznaczył aby zapewnić ciągłość władz. Zaapelował też, by władzy nie przekazywać armii. Nocą 22 marca w wyniku starć do jakich doszło w prowincji Hadramaut na wschodzie kraju pomiędzy Gwardią Republikańską wierną prezydentowi a wojskiem, które przeszło na stronę opozycji zginęło 4 żołnierzy. Tego samego dnia na stronę opozycji przeszli ambasadorowie w Pakistanie, Katarze, Omanie i Hiszpanii. Przedstawiciele Ligi Arabskiej potępili 22 marca „zbrodnie przeciwko cywilom” i wezwali władze do pokojowej odpowiedzi na żądania protestujących. 23 marca parlament zatwierdził wprowadzony 18 marca przez prezydenta 30-dniowy stan wyjątkowy. 1 kwietnia nazwano "Piątkiem Braterstwa". Na ulice jemeńskich miast wyszli zarówno zwolennicy jak i przeciwnicy prezydenta.
Mediacja Rady Współpracy Zatoki Perskiej.
11 kwietnia prezydent Salih zgodził się na plan mediatorów z państw Rady Współpracy Zatoki Perskiej przedstawiony dzień wcześniej. Harmonogram działań przewiduje przekazanie władzy wiceprezydentowi Abd Rabu Mansurowi Hadiemu i utworzenie nowego rządu, kierowanego przez dotychczasową opozycję.
23 kwietnia rządząca partia Powszechny Kongres Ludowy zaakceptował przedstawiony przez Radę Współpracy Zatoki Perskiej (GCC) plan ustąpienia prezydenta Saliha. Wedle planu, prezydent w miesiąc po podpisaniu porozumienia z opozycją ma przekazać władzę wiceprezydentowi Mansurowi Hadiemu, po czym otrzyma immunitet, który obejmie jego samego, jego rodzinę i współpracowników. Jednym z postulatów planu było także utworzenie rządu jedności narodowej.
24 kwietnia jemeńska opozycja odrzuciła plan oddania władzy przez prezydenta. Na ulice wyszły ponownie tysiące demonstrantów, ponieważ opozycja odrzuciła możliwość zagwarantowania dyktatorowi nietykalności. 25 kwietnia kontynuowano protesty przeciwko planowi GCC w mieście Ta’izz. Demonstranci żądali procesu dla prezydenta. Na ulice miasta wyjechały wozy opancerzone, a siedzibę miejscowych władz zablokowano cementowymi blokami.
26 kwietnia jemeńska opozycja ostatecznie zaaprobowała plan GCC. Plan przewiduje utworzenie rządu jedności narodowej kierowanego przez opozycję, ale pod rządami obecnego prezydenta i jego ustąpienie w ciągu 30 dni na rzecz ówczesnego wiceprezydenta, który w ciągu 60 dni zorganizuje wybory prezydenckie. Ponadto plan zobowiązuje parlament do stworzenia nowej konstytucji poddanej ocenie przez referendum ogólnonarodowe. Na końcu w wyborach ma być wyłoniony nowy parlament. Gwarantami porozumienia zostały państwa Zatoki Perskiej, Stany Zjednoczone i Unia Europejska.
Rokowania zakończyły się jednak porażką, Prezydent Ali Abd Allah Salih nie podpisał planu oddania władzy. Wobec tego misja mediacyjna Rady Współpracy Zatoki Perskiej opuściła 30 kwietnia Jemen. Opozycja ogłosiła 27 kwietnia w 18 miastach nową kampanię nieposłuszeństwa obywatelskiego. 30 kwietnia Ali Adbullah Salih zgodził się podpisać plan GCC, ale jako przywódca partii, a nie prezydent.
Rada Współpracy Zatoki Perskiej ogłosiła 1 maja, że odroczono podpisanie porozumienia w Rijadzie, ponieważ opozycja nie przyjechała do Arabii Saudyjskiej. 2 maja protestujący domagali się postawienia prezydenta Saleha przed sądem. Rada Współpracy Zatoki Perskiej zdecydowała się wysłać jeszcze jednego przedstawiciela do ratowania sytuacji. W Adenie zastrzelony został jeden z demonstrantów.
4 maja wybuch w południowym mieście Zindżibar zabił pięciu żołnierzy, podczas gdy wojskowi zabili czterech protestujących po wybuchu paniki. W Sanie, protestujący rozpoczęli demonstracje przeciw mediacji GCC. Były również wiec kobiecy w proteście przeciwko porwaniu prodemokratycznej działaczki Badreh Ghallan przez siły bezpieczeństwa. 5 maja Jemeńskie Ministerstwo Obrony ogłosiło, że prezydent i liderzy opozycji zgodził się wstępnie podpisać plan, lecz w Sanie, a nie w Rijadzie.
12 maja w Sanie siły rządowe strzelały do kilku tysięcy manifestantów kierujących się pod siedzibę rządu, w Ta’izz demonstranci zajęli budynek ministerstwa ropy, w Bajdzie służby specjalne strzelały do ludzi zrywających portrety prezydenta.
18 maja prezydent oraz opozycja po mediacji USA i Unii Europejskiej zgodzili się podpisać porozumienie dotyczące przekazania władzy na zasadach ustalonych przez GCC. 20 maja prezydent Salih nawoływał do przeprowadzenia wcześniejszych wyborów prezydenckich. 21 maja w Sanie w obecności monarchów z Półwyspu Arabskiego, opozycja podpisała porozumienie w sprawie ustąpienia prezydenta Saliha. 22 maja Salih odmówił podpisania ugody za zamkniętymi drzwiami. Prezydent domagał się wystawienia ceremonii pożegnalnej.
Walki wojska z rebeliantami.
Starcia w Sanie i Zindżibarze.
Dzień po tym jak Salih odmówił podpisania porozumienia, szejk Sadiq al-Ahmar szef federacji plemiennych Hashid, jednego z najpotężniejszych plemion w kraju, zadeklarował wsparcie dla opozycji i jego zwolennicy rozpoczęli w walki z siłami bezpieczeństwa w Sanie. Rozpoczęły się ciężkie walki uliczne, które obfitowały w wymianę ognia artyleryjskiego oraz rakietowego. W trakcie pierwszych czterech dniach bitwy, poległo 120 osób, zarówno żołnierzy, bojówkarzy, jak i cywilów. Buntownicy przejęli kilka budynków rządowych w stolicy, a także siedzibę agencji informacyjnej Saba oraz budynki lotnicze. Trwały nieustanne ataki na budynek Ministerstwa Spraw Zagranicznych uważany za bastion lojalistów Saliha. Świadkowie tamtych wydarzeń, ostrzegali, że kraj stanął na krawędzi wojny domowej.
W czasie kiedy w stolicy trwały ciężkie walki, armia 300 islamistów podjęła 27 maja szturm na nadmorskie miasto Zindżibar – stolicę prowincji Abjan, która de facto była kontrolowana przez islamskich radykałów powiązanych z Al-Ka’idą. Po jednym dniu walk, rebelianci przejęli kontrolę nad miastem. W bitwie zginęło pięciu policjantów i cywil. W międzyczasie dwóch żołnierzy zginęło w walkach o miasto Loder.
Armia podjęła wysiłki odbicia miasta Zindżibar. Podczas walk zginęło 21 żołnierzy, pięciu rebeliantów i ośmiu cywili. Rebelianci przejęli sześć czołgów i kilka pojazdów opancerzonych. 29 maja miasto było nadal pod kontrolą islamistów. Dnia następnego jemeńskie lotnictwo zbombardowało miasto, do akcji włączyła się artyleria. 31 maja nadal toczyły się ciężkie walki artyleryjskie. Wojsko próbowało przedostać się do centrum miasta, jednak było skutecznie powstrzymywane przez rebeliantów na obrzeżach. Tego dnia przynajmniej jeden z bojowników został zabity przez artylerię. 15 żołnierzy zostało zabitych w czasie walk w nocy. Pięciu z nich zostało zabitych, a 23 innych zostało rannych w wyniku eksplozji samochodu-pułapki wymierzonej w konwój wojskowy. Dwóch innych zostało zabitych w ataku rakietowego w pobliżu koszar, a sześciu zabito w czasie wymiany ognia i podczas podpalenia 10 pojazdów wojskowych. Co najmniej dwóch bojowników zginęło w czasie walk na przedmieściach.
W dniach 29-30 maja do gwałtownych protestów doszło na Placu Wolności w Ta’izz. Siły bezpieczeństwa spacyfikowały protesty, zabijając 57 osób i raniąc około 1000 demonstrantów. Siedem kolejnych cywilów zginęło 31 maja. Wobec brutalnej rozprawy wojska z demonstrantami do miasta zmierzały bojówki plemienne, które ogłosiły, iż zamierzają chronić powstańców. 2 czerwca w mieście uzbrojeni protestujący zastrzelili trzech żołnierzy. Dzień później demonstranci odpalili pociski z granatników zabijając czterech żołnierzy.
Tymczasem 28 maja bojówki Hashid walczące w Sanie zawarły rozejm z wojskiem jemeńskim. Mimo porozumienia niebawem wznowiono wymianę ognia artyleryjskiego. Walki jednak w kolejnych dniach ustały. 31 maja rozejm zerwano i kontynuowano uliczne walki w Sanie. Milicja plemienna przejęła kontrolę nad siedzibą Kongresu Generalnego. 1 czerwca liczba zabitych w stolicy przekroczyła 200 osób, gdyż samego pierwszego dnia nowego miesiąca na ulicach miasta poległo 47 osób. 2 czerwca na stolicę maszerowały tysiące uzbrojonych plemiennych bojowników. Wojsko próbowało ich zablokować 15 km na północ od miasta. W bitwie udział wzięły czołgi oraz pojazdy opancerzone. W jednoczesnych walkach w centrum miasta zginęło 15 osób, w tym 7-letnia dziewczynka.
Zamach na prezydenta Saliha.
3 czerwca w Sanie doszło do ataku rakietowego na pałac prezydencki w którym ranny został prezydent Ali Abd Allah Salih. Czterech prezydenckich ochroniarzy zginęło na miejscu, a przewodniczący parlamentu, premier Ali Muhammad Mudżawar i jeden z wicepremierów zostali przewiezieni w stanie krytycznym do szpitala. Łącznie w ataku na pałac śmierć poniosło 11 osób, 124 zostało rannych. Wieczorem jemeńska telewizja nadała komunikat audio z przemówieniem rannego prezydenta. W odwecie armia zbombardowała dom przywódcy plemiennych buntowników Hamida al-Ahmara na południu Sany. 10 osób zginęło, a 35 odniosło obrażenia. Wobec gwałtownej eskalacji przemocy sekretarz generalny Rady Współpracy Zatoki Perskiej Abdullatif al-Zajani, wezwał strony konfliktu do natychmiastowego zawieszenia broni. Następnego dnia wieczorem po ataku na pałac prezydent wyjechał na leczenie do Arabii Saudyjskiej.
5 czerwca demonstranci rozpoczęli świętować w Sanie obalenie reżimu, jakie ich zdaniem się dokonało. "Dzisiaj narodził się nowy Jemen" skandowali przeciwnicy rannego prezydenta. Pomimo kolejnego zawieszenia broni w stolicy doszło do wymiany ognia. Tymczasem po wyjeździe Saliha do Arabii Saudyjskiej, obowiązki prezydenta Jemenu, a także zwierzchnika sił zbrojnych, przejął wiceprezydent Abd Rabbuh Mansur Hadi. Ahmed Salih, syn prezydenta przejął dowództwo nad Gwardią Republikańską, a jego trzej bratankowie służbami bezpieczeństwa kraju i jednostkami wywiadu. Po kilku godzinach spokoju w Sanie oraz Ta’izz doszło do przemocy. W tym drugim mieście padły strzały w których zginęło pięć osób, a kilka odniosło rany. W stolicy natomiast dwie osoby zginęły, a 15 zostało rannych w Sanie po wybuchu granatu w budynku przejętym przez opozycjonistów. Przebywający w Arabii Saudyjskie Ali Abd Allah Salih zapowiedział powrót do kraju w ciągu kilku dni. Przeszedł także operację, która polegała na usunięcia odłamków drewna z klatki piersiowej. Lekarze stan zdrowia Saliha określili, jako "niedobry". Jak się później okazało prezydent miał poparzone 40% ciała i odmę opłucnową. Odłamki pocisku raniły prezydenta w twarz, szyję i klatkę piersiową.
Rokowania pokojowe i walki na prowincji.
6 czerwca opozycja zaakceptowała ewentualny transfer władzy polegający na przekazaniu pełnej władzy wiceprezydentowi Abdowi Rabu Mansur Hadiemu, z którym opozycja chciała podjąć negocjacje dt. rządu tymczasowego. Powstańcy odrzucili natomiast możliwość powrócenia Saliha do kraju. Armia jemeńska przypuściła szturm na Zindżibar. Islamiści odparli atak, zabijając siedmiu żołnierzy i raniąc 12 innych. W ostatnim tygodniu maja oraz pierwszym tygodniu czerwca w walkach w Jemenie zginęło 200 osób.
7 czerwca bojówki plemienne przejęły kontrolę nad miastem Ta’izz. Do zajęcia tego miasta doszło po intensywnych walkach z armią jemeńską, która pod koniec maja atakowała protestujących. Bojówki plemienne ogłosiły, iż będą chronić prodemokratyczny ruch. U wybrzeży Jemenu rozpoczęło stacjonowanie 80 brytyjskich żołnierzy. Zostali oni rozmieszczeni by w razie potrzeby pomóc w ewakuowaniu Brytyjczyków. Armia dokonała kolejnego szturmu na Zindżibar. Zabito 30 islamistów, 15 żołnierzy, dwóch cywilów, ale miasta nie odbito.
8 czerwca rząd Jemenu odrzucił ofertę z wspólnego posiedzenia z opozycją, dopóki prezydent Salih nie powróci z rekonwalescencji w Arabii Saudyjskiej. Demonstranci żądali rozmów z pełniącym obowiązki prezydenta Mansuerem Hadim. Tymczasem Salih był w stanie stabilnym, miał ranę głowy i poparzone ręce. Wcześniej wykonano operację wyciągnięcia odłamka, który tkwił w pobliżu serca przez dwa dni.
10 czerwca do masowych demonstracji doszło w Sanie oraz Ta’izz. 11 czerwca ciężkie walki wznowiono w Zinżibarze. W ataku bojowników na obóz wojsk pancernych zginęło 18 islamistów i dziewięciu żołnierzy. Miasto nadal pozostało bastionem bojowników Al-Ka’idy. W innym mieście Loder, ok. 120 km od Zindżibaru w starciu zginęło trzech rebeliantów oraz jeden żołnierz. W tym mieście rebelianci zaatakowali żołnierzy z broni automatycznej. Tymczasem stan prezydenta się polepszył i według saudyjskich medyków Salih wracał do zdrowia.
14 czerwca mediatorzy z GCC, powiedzieli, że organizacja chce pełnić wysiłki na rzecz pokoju w charakterze pośrednika. 15 czerwca bojownicy Al-Ka’idy zaatakowali miasto Huta. W walkach zginęła jedna osoba, sześć odniosło rany. W nocy z 19 na 20 czerwca doszło do walk na przedmieściach Zindżibaru. Rebelianci zabili sześciu żołnierzy. Podczas starć interweniowało lotnictwo.
19 czerwca ponad 100 przywódców plemiennych i wpływowych duchownych wystosowało pismo do prezydenta, by ten zorganizował wybory w ciągu dwóch miesięcy. Ponadto orzekli, że Salih nie jest w stanie wykonywać swoich obowiązków, tak więc musi ustąpić. 20 czerwca na ulicach Sany doszło do kilkutysięcznego protestu. Ludzie domagali się opuszczenia Jemenu przez dwóch synów Saliha, Ahmeda i Chaleda, będących dowódcami wojskowymi.
Zmagania armii jemeńskiej z bojówkami Al-Ka’idy.
22 czerwca doszło do szturmu na więzienie w mieście Mukalla, nad Zatoką Adeńską przez rebeliantów powiązanych z Al-Kaida. Podczas ataku uciekło 40 terrorystów. W walkach zginął jeden żołnierz, a dwóch zostało rannych. Siły bezpieczeństwa otworzyły 24 czerwca ogień do protestujących w Adenie. Zabito jedną osobę, a sześć odniosło obrażenia. W mieście wybuchł samochód-pułapka, w wyniku czego zginęło czterech żołnierz oraz jeden cywil, a 16 odniosło obrażenia.
29 czerwca do ciężkich walk doszło pod Zindżibarem. Walki toczyły się o kontrolę nad stadionem, które wygrali bojownicy. W bitwie poległo ponad 26 jemeńskich żołnierzy i 17 islamistów z Al-Ka’idy. W międzyczasie pełniący obowiązki prezydenta Abd Rabbuh Mansur Hadi, powiedział, że nie wie, kiedy Salih wróci z Arabii Saudyjskiej. Nieco wcześniej zapowiadano, z prezydent wystąpi w ciąg dwóch dni z orędziem w telewizji, jednak do tego nie doszło.
6 lipca bojownicy Al-Ka’idy w prowincji Loder zastawili zasadzkę na żołnierzy, w której zginęło dziesięciu wojskowych. Ponadto ostrzelane zostało miasto Ta’izz, w wyniku którego jedna osoba zginęła siedem odniosło obrażenia.
Tymczasem na północy kraju doszło do sytuacji, która utwierdziła stwierdzenia, iż Jemen jest był całkowitym chaosie. Szyiccy rebelianci Huti, którzy poparli opozycjonistów, podjęli atak na prowincję Al-Dżauf. Prowincją tą zarządzały opozycyjne wobec władz centralnych bojówki Islah od marca. Mimo to Huti podjęli na nich 8 lipca atak, gdyż szyici twierdzili, że współpracowali oni także z Al-Ka’idą. Do 11 lipca w walkach plemiennych zginęło 30 osób. Rząd centralny nie kontrolował prowincji Sada, Al-Dżauf, oraz Szabwa oraz Abjan. Do 28 lipca Huti przejęły wszystkie budynki rządowe w prowincji Al-Dżauf, pokonując lokalnych bojowników. Faktycznie to oni od tej pory kontrolowali prowincję.
16 lipca wojska jemeńskie przystąpiły do ofensywy przeciwko bojówkom Al-Ka’idy w prowincji Abjan. W teren walk wysłano czołgi, wyrzutnie rakiet i 500 żołnierzy. Pomocy udzieliły również klany plemienne, które wysłały do Zindżibaru ok. 450 mężczyzn. Celem ofensywy było wyzwolenie miasta oraz uwolnienie 25. brygady wojsk jemeńskich, od ponad miesiąca oblężonej koło miasta. W walkach zginęło 10 rebeliantów i czterech żołnierzy.
17 lipca w 33. rocznicę rządów Saliha, ludzie masowo wyszli na ulice miast Ta’izz, Sany oraz Amranu. Tymczasowy Salih w Arabii Saudyjskiej przeszedł ponad osiem operacji. Kolejnego dnia stłumiono demonstracje w stolicy. Zginęło sześć osób. Ok. 100 dziennikarzy manifestowało przed siedzibą p.o. prezydenta w obronie wolności słowa.
19 lipca zabito domniemanego lidera Al-Ka’idy w prowincji Abjan – Hassana Basanbola. Zabito też dowódców wojskowych – Awada Mohammeda Saliha al-Shabwaniego oraz Ajada al-Shabwaniego. Plemienni bojownicy prorządowi zdobyli kontrolę nad miastami Szukra i Wade, gdzie nie napotkano oporu. Islamiści nadal kontrolowali Lawdar, Jaʿār oraz Zindżibar. 22 lipca przewagę w walkach o Zindżibar przejęło wojsko. Armia weszła na stadion miejski, ważny punkt strategiczny. Liczba zabitych wojskowych podczas ofensywy wyniosła 10.
W nocy z 25 na 26 lipca jemeńscy żołnierze zabili 10 partyzantów Al-Ka’idy. Bojownicy zaatakowali obóz wojskowy na przedmieściach kontrolowanego przez islamistów Zindżibaru, na południu kraju. 30 lipca, 42 prorządowych bojowników zostało zabitych w tzw. incydencie "friendly fire". Plemienni milicjanci zginęli podczas omyłkowego uderzenia z powietrza. Podczas dwóch ostatnich dni lipca zginęło w walkach lądowych 28 żołnierzy jemeńskich. 1 sierpnia w nalocie sił rządowych na południu kraju zginęło 15 rebeliantów.
W sierpniu kiedy prezydent Salih wydobrzał i został wypisany ze szpitala zapowiedział, iż powróci do kraju. Ogłosił także, że rozważy pokojowy plan GCC. Po spotkaniu z członkami rządzącej partii Jemenu prezydent zgodził się współpracować z partiami opozycyjnymi, organizacjami międzynarodowymi i innymi krajami w poszukiwaniu sposobu na zakończenie obecnego impasu. Po tym oświadczeniu tysiące ludzi wyszło na ulice Sany, protestując przeciwko zamiarom powrotu Saliha do kraju. Manifestanci zagrozili postawieniem przed sądem prezydenta jeśli ten wróci do kraju. 29 sierpnia prezydent zapowiedział, że chce przeprowadzić wybory prezydenckie, co wyprowadzi kraj z kryzysu.
15 sierpnia w bitwie pod Czeheb Arhab na północny wschód od Sany, zginęło 23 plemiennych bojowników sprzymierzonych z opozycjonistami. 17 sierpnia islamscy rebelianci zajęli miasto Szukra. Armia nie postawiła tam większego oporu. To drugie po Zindżibarze ważne miasto przechwycone przez islamistów. Do kolejnych gwałtownych walk w mufahazie Abjan doszło 28 sierpnia. Wówczas co najmniej 26 bojowników Al-Ka’idy i 10 jemeńskich żołnierzy zginęło w starciach pod Dufas na zachód od miasta Zindżibar. W kolejnych dnia armia zabiła kilkunastu rebeliantów Al-Ka’idy.
2 września na ulice jemeńskich miast wyszły setki tysięcy zwolenników i przeciwników prezydenta. Zwolennicy zorganizowali protest pod nazwą "Najpierw Jemen" i skandowali hasła "Lud chce Alego Abd Allaha Saliha". Przeciwnicy przeprowadzili manifestacje zwaną "Eskalacja rewolty". Największe wystąpienia miały miejsce w Sanie, Ta’izzie, Ibb, Hudajdzie, Adenie, Sadzie i Maribie.
6 września doszło do walk na zachodnich przedmieściach Zindżibaru. W potyczce poległo trzynastu bojowników i sześciu żołnierzy. Do walk doszło po tym jak rebelianci zostali wypchnięci z regionu al-Kowd do Zindżibaru, który został oblężony przez armię.
Opór w Sanie i powrót prezydenta.
W drugiej połowie września doszło do ponownych masowych demonstracji w stolicy. Armia oraz policja krwawo tłumiła wystąpienia. 18 września doszło do masowych antyprezydenckich protestów w Sanie. W starciach z policją zginęło co najmniej 26 demonstrantów. 342 osoby zostały ranne, 36 było w stanie krytycznym. Kolejnego dnia snajperzy zastrzeli w stolicy 20 kolejnych osób. Z kolei co najmniej 10 osób zastrzelono w Sanie 20 września. Równocześnie do manifestacji doszło w Ta’izz, gdzie zamordowano dwie osoby. 21 września strzelcy wyborowi oraz pociski moździerzowe zabiły co najmniej pięć osób.
Starcia między demonstrantami a siłami bezpieczeństwa nie ustawały. 22 września zastrzelono co najmniej dziewięć osób. W przeciągu tygodnia w stolicy zabito ok. 1000 osób. To wszystko wydarzyło się tuż przed powrotem prezydenta Ali Abdullaha Saliha do kraju. 23 września, po ponad trzech miesiącach powrotu na rekonwalescencji w Arabii Saudyjskiej, przejął ponownie pełnię władzy. 24 września armia zaatakowała obóz przeciwników prezydenta w centralnej alei Sany, zwanej Placem Zmian. Zabito co najmniej 40 osób. Z kolei na północnym zachodzie Sany doszło innego incydentu. Pociski moździerzowe spadły na kwaterę dowództwa 1. dywizji pancernej generała al-Ahmara. Zginęło tam 11 żołnierzy, a 112 innych odniosło rany.
25 września Salih w orędziu do narodu wyraził gotowość do rozpisania przedterminowych wyborów prezydenckich. Salih orzekł wciąż jest zaangażowany w pokojowe przekazanie władzy, ale poprzez przedterminowe wybory. Tymczasem pokojowy plan GCC zakładał dymisję prezydenta i przekazanie władzy wiceprezydentowi, utworzenie rządu jedności oraz przeprowadzenie w ciągu dwóch tygodni wyborów prezydenckich. Jemeńska opozycja oskarżyła prezydenta o próbę uniknięcia przekazania władzy. W związku z tym na ulice Sany wyszły tysiące ludzi. 30 września Salih oświadczył, ze ustąpi pod warunkiem, iż jego polityczni przeciwnicy nie osiągną władzy w kraju. Ogłosił, że jest gotowy na zmiany w swym kraju zaproponowane przez Radę Współpracy Zatoki Perskiej, pod tym jednym warunkiem.
Walki w stolicy; kampania antyterrorystyczna.
27 września w Adenie doszło do zamachu na ministra obrony Jemenu Muhammada Nasira Alego. Minister, który nadzorował ofensywę wojskową przeciwko Al-Kaidzie uszedł cało z zamachu. Tymczasem w nalocie amerykańskiego samolotu bezzałogowego w muhafazie Marib z 30 września, zginął lider Al-Ka’idy w Jemenie Anwar al-Awlaki, a także Ibrahim Hassan al-Asiri – główny konstruktor bomb Al-Ka’idy. Terroryści śmierć swoich ludzi potwierdzili oficjalnie 10 października.
4 października siły rządowe ostrzelały protestujących w Ta’izz zabijając cztery osoby i raniąc 22 inne.
7 października jemeńska dziennikarka Tawakel Karman (wraz z prezydent Liberii Ellen Johnson-Sirleaf i Leymah Gbowee) otrzymała Pokojową Nagrodę Nobla. Karman została uhonorowana za „walkę bez przemocy na rzecz bezpieczeństwa kobiet i pełnego udziału kobiet w procesie budowaniu pokoju”. Na początku jemeńskiego powstania organizowała studenckie protesty w Sanie. Ali Abd Allah Salih oświadczył 8 października, iż zamierza dobrowolnie zrzec się władzy. Salih powiedział „Odrzucam władzę (...) i zrzeknę się jej w nadchodzących dniach”.
14 października w wyniku nalotu amerykańskich samolotów bezzałogowych w prowincji Szabwa zginęło siedmiu bojowników Al-Ka’idy, w tym syn zabitego wcześniej Anwara al-Awlakiego – Abderrahman. 15 października snajperzy otworzyli ogień do protestujących w Sanie. Zabito 10 osób, kilkadziesiąt raniono.
21 października RB ONZ przyjęła pierwszą rezolucję ws. Jemenu. Rezolucja domagała się przekazania władzy przez prezydenta Saliha w zamian za immunitet. Ponadto potępiała falę przemocy w Jemenie i wzywała wszystkie ugrupowania do pokojowego rozwiązania konfliktu. Dzień po przyjęciu rezolucji w Sanie wybuchły walki między zwolennikami i przeciwnikami rządu. Zginęło w nich co najmniej 20 osób. Tymczasem władze Jemenu oświadczyły, iż są gotowe „pozytywnie odnieść się” do rezolucji.
25 października wojsko ponownie otworzyło ogień w Sanie, zabijając trzy osoby. Z kolei w Ta’izz w walkach bojowników plemiennych z armią zginęło czterech cywilów. Po tych starciach rząd podpisał zawieszenie broni z dysydenckim generałem Ali Mohsen al-Ahmarem, który od marca walczył po stronie opozycjonistów. Mimo tego 26 października nadal trwał ostrzał w Sanie. Rebeliancka I Dywizja Pancerna starła się z wojskiem narodowym, w wyniku czego zginęły dwie osoby, a trzy odniosły obrażenia. Do walk równolegle doszło w Ta’izz, gdzie zginęły także dwie osoby.
W nocy z 26 na 27 października w ostrzale moździerzowym bazy rebeliantów w Zindżibarze zginęło 3 terrorystów. Trzech kolejnych straciło życie w czasie potyczki pod Szukrą. 28 października w wybuchu bomby w Adenie zginął dowódca oddziałów antyterrorystycznych Ali al Hajji. Trzy dni później aresztowano pięciu podejrzanych o zamach terrorystów. 31 października nowy dowódca Al-Ka’idy na Półwyspie Arabskim Qasim al-Raymi, powiedział, iż wspiera opozycjonistów w walce przeciwko rządowi Saliha, jednak nie akceptuje jakichkolwiek negocjacji z USA i Arabią Saudyjską.
30 października bojówki plemienne ostrzelały po raz kolejny kilka stołecznych dzielnic. W walkach zginęło czterech ludzi, a 13 odniosło rany. Na początku listopada nadal zacięte walki trwały w Sanie oraz Ta’izz. W stolicy plemiona Hashid atakowały dzielnicę Hasaba, z kolei armia w Ta’izz tłumiła powstanie. W tych miastach 2 listopada zginęło łącznie 9 osób.
W dniach 4-6 listopada 25. Brygada Zmechanizowana dokonała ostrzału obleganego Zindżibaru. Zginęło 11 rebeliantów oraz jeden żołnierz. 10 listopada w wybuchu bomby pod Zindżibarem poległo dwóch żołnierzy.
Na początku listopada w Sadzie wybuchły walki między szyitami a salafitami. Jednocześnie Huti przeszło do ataku na prowincję Hadżdża. Po kilku dniach ciężkich walk szyici przełamali linię obrony, bojówek prorządowych Kashir i Aahm, zdobywając 9 listopada kontrolę na dystryktem Kuhlan Ash Sharaf. Następnie szyiccy rebelianci zaatakowali dystrykt Midi. Huti nie wykluczyli w ostateczności ataku na Sanę. 12 listopada, 12 bojowników zginęło podczas ataku na dystrykt Kaflat Athar w muhafazie Amran. Huti po klęsce zarządzili odwrót. 14 listopada Huti walczyły z opozycyjnymi bojówkami plemiennymi w prowincji Al-Dżauf, kontrolowanej przez szyitów. Wśród zabitych było troje wojskowych Huti. Dzień później szyici starli się także z opozycyjnymi bojówkami w prowincji Hadżdża. Zginęła jedna osoba, kilka odniosło rany.
11 listopada w walkach w Ta’izz zginęło 17 osób, a 30 odniosło rany. Miasto to było pod ciężkim ostrzałem Gwardii Republikańskiej. 13 listopada armia wyprawiła się na zbuntowane terytoria plemienne w prowincji Amran. Zabili tam dwóch bojowników, kilku odniosło rany. Armia zmagał się także z rebeliantami Al-Ka’idy pod Zindżibarem, zabijając ośmiu z nich. Tego dnia rebelianci wypuścili przetrzymywanych w prowincji Hadramawt od 28 maja troje francuskich pracowników humanitarnych. 15 listopada w ostrzale armii w Zindżibarze zginął jeden z dowódców rebeliantów, z pochodzenia Marokańczyk. Ponadto żołnierze w strefie walk znaleźli ciało pakistańskiego lekarza i Jemeńczyka, zamordowanych przez terrorystów. 16 listopada w walkach w Zindżibarze poległo kolejnych siedmiu terrorystów. Wśród zabitych był obywatel Iranu, Pakistanu oraz dwóch Somalijczyków.
18 listopada z powodu ataków na ropociągi w prowincji Marib, rafineria w Adenie wstrzymała produkcję ropy naftowej. 19 listopada 400 żołnierzy Gwardii Republikańskiej zdezerterowało, odmawiając ataku na demonstrantów w Sanie. 20 listopada w prowincji Arman w walkach z bojownikami plemiennymi zginął jeden z liderów armii narodowej – płk. Abdulsalam al-Sufjani, dowódca 3. Brygady. 21 listopada bojownicy zajęli bazy Gwardii Republikańskiej w Beit Dahrah na północny wschód od stolicy. W starciach zginęło 20 żołnierzy, a opozycjoniści przejęli znajdującą się tam broń.
Tego samego dnia w prowincji Abjan siły bezpieczeństwa starły się z terrorystami, zabijając sześciu członków Al-Ka’idy. Ponadto w czasie ostrzału Zindżibaru poległo 11 rebeliantów. 24 listopada w dalszym ostrzale dzielnic Zindżibaru zginęło 13 rebeliantów. Wśród zabitych byli ekstremiści z Arabii Saudyjskiej, Egiptu oraz Bahrajnu. 26 listopada bojówki prorządowe wzięły w zasadzkę rebeliantów Al-Ka’idy między Jaar i Zindżibarem. Zginęło czterech terrorystów w tym Irakijczyk. 28 listopada armia kontynuowała ostrzał Zindżibaru. Zginęło 12 rebeliantów. Wśród zabitych byli: obywatel Mauretanii, Algierii, Arabii Saudyjskiej oraz dwóch Somalijczyków. 29 listopada w walkach zabito kolejnych czterech terrorystów (Jemeńczyka, Saudyjczyka, Nigeryjczyka i Irakijczyka). Udział obcokrajowców w walkach świadczył, że Al-Kaida w południowym Jemenie założyła międzynarodową bazę.
W dniach 25-26 listopada w prowincji Arman lotnictwo narodowe przeprowadziło serię odwetowych nalotów na opozycyjne bojówki plemienne, które wcześniej zajęły bazę wojskową pod Saną. W atakach zginęło 80 członków plemienia wrogiego władzy centralnej.
Podpisanie pokojowego planu GCC przez prezydenta.
W wywiadzie z 14 listopada prezydent Salih ogłosił, iż jest gotowy ustąpić w ciągu 90 dni na warunkach dyktowanych przez GCC. Poinformował, iż armia nadal będzie zwalczać ekstremistów islamskich i wyraził zaniepokojenie, że opozycja współdziała z Al-Ka’idą, na co są niezbite dowody. 21 listopada opozycja parafowała plan GCC i potwierdziła, że prezydent Salih jest gotów podpisać porozumienie.
23 listopada Salih przybył do stolicy Arabii Saudyjskiej, Rijadu, aby podpisać porozumienie o przekazaniu władzy na mocy warunków przedstawionych przez Radę Współpracy Zatoki Perskiej (GCC). Dokument, który został podpisany przez Saliha, gwarantował mu oraz jego rodzinie immunitet w kraju, chroniący przed sądzeniem za czyny popełnione podczas powstania w Jemenie. Dokument podpisali w obecności króla Arabii Saudyjskiej Abdullaha al Sauda, przedstawiciele jemeńskiej opozycji. Władza wykonawcza przeszła w ręce wiceprezydenta Abd Rabu Mansura Hadiego. Salih zachował honorowy tytuł prezydenta przez okres 90 dni, jednak przez ten czas nie mógł kwestionować decyzji Hadiego. Porozumienie przewidywało również utworzenie w tym czasie nowego rządu złożonego z przedstawicieli partii rządzącej oraz opozycji na czele z premierem wskazanym przez ugrupowania opozycyjne oraz przeprowadzenie wyborów prezydenckich z Hadim jako jedynym kandydatem. Ukonstytuowane w ten sposób władze miały w ciągu dwóch lat opracować projekt nowej konstytucji i zorganizować wybory parlamentarne i prezydenckie. 26 listopada 2011 Hadi wyznaczył datę wyborów prezydenckich na 21 lutego 2012.
Po podpisaniu porozumienia na ulicy Sany wyszli ludzie, którzy zaczęli świętować ustąpienie prezydenta, rządzącego Jemenem 33 lata. Jednak radujących się opozycjonistów zaatakowali uzbrojeni zwolennicy prezydenta. W strzelaninie zginęło pięć osób, a 27 odniosło obrażenia. Ponadto demonstranci domagali się postawienia prezydenta przed sądem, czego nie przewiduje podpisane porozumienie. Przeciwnicy ustępującego prezydenta zwołali wielką demonstrację sprzeciwu wobec oferty immunitetu dla niego.
27 listopada Ali Abd Allah Salih ogłosił amnestię dla demonstrantów, którzy zostali zatrzymani. Amnestia nie objęła agresorów, którzy w czerwcu zaatakowali pałac prezydencki, ciężko raniąc prezydenta. Opozycja zarzuciła Salihowi, że amnestia nie jest zgodna z podpisanym przez niego dokumentem GCC. Tego samego dnia Abd ar-Rab Mansur al-Hadi wydał dekret, w którym powierzył Mohammedowi Basindawie, byłemu ministrowi spraw zagranicznych, uważanego za lidera opozycji, misję utworzenia rządu jedności narodowej.
W walkach w Ta’izz 30 listopada oraz 1 grudnia zginęło 13 osób, w tym pięciu żołnierzy, którzy interweniowali w mieście. Wojsko podjęło szturm na miasto i ostrzelało z broni pancernej kilka dzielnic kontrolowanych przez uzbrojonych bojowników plemiennych popierających opozycjonistów, którzy zniszczyli czołg i zabili pięciu wojskowych. Walki przeciągły się na kolejne dni, zawieszenie broni w mieście ogłoszono 3 grudnia. Do tego dnia w ciężkich starciach ulicznych zginęło 30 osób. Jednak walki wybuchły ponownie 5 grudnia; zastrzelono dwóch bojowników, rannych zostało pięciu, pojmano także 20 innych.
4 grudnia Abd Rabbuh Mansur Hadi ogłosił powołanie 14-osobowej Rady Wojskowej, na czele której stanął. Priorytetem powołanej Rady było przeprowadzenie reformy wojskowej, zakończenie walk w kraju oraz ułatwienie powrotu wojska do koszar. Z kolei 7 grudnia pełniący obowiązki prezydenta powołał rząd jedności narodowej na którego czele stanął przywódca opozycji Muhammad Basindawa. Była to obietnica wynikająca z planu GCC, według którego rządząca partia Powszechny Kongres Ludowy (GPC), zgodziła się podzielić władzą z opozycją. W nowym rządzie tymczasowym stanowiska zachowali m.in. minister obrony (Muhammad Nasir Ahmad Ali) oraz spraw zagranicznych (Abu Bakr Abd Allah al-Kirbi). Przedstawiciele opozycji otrzymali m.in. resort spraw wewnętrznych (Abdelkadir Kahtan). Inna znacząca postać jemeńskiej opozycji, Mohamed Said al-Saadi, został powołany na stanowisko ministra gospodarki, planowania i współpracy międzynarodowej. W gabinecie funkcjonowały 34 ministerstwa, dwa spośród nich objęły kobiety. 10 grudnia 2011 rząd został oficjalnie zaprzysiężony i rozpoczął funkcjonowanie.
Sytuacja po zaprzysiężeniu nowego rządu.
Przeobrażenia na scenie politycznej nie uspokoiły jednak sytuacji w kraju. W dniu powołania rządu tymczasowego, na ulicach Sany doszło do walk między bojówkami opowiadającymi się za prezydentem Salihem a zwolennikami zmian. Drobne potyczki w stolicy trwały także w dniach 9-12 grudnia; bojówki Haszid walczyły z Gwardią Republikańską.
Transformacja władzy nie ugasiła innych ognisk przemocy w kraju. Na północy kraju szyicka bojówka Huti walczyła z sunnickimi salafistami mimo ustaleń rozejmowych, ciężkie walki trwały pod Zindżibarem między wojskiem a terrorystami. Poległo w nich kilkunastu walczących. Miasto otoczone przez wojsko nadal było kontrolowane przez rebeliantów, a codzienne ataki osłabiały ich pozycje. Ponadto 9 grudnia zamaskowani sprawy zniszczyli kluczowy ropociąg w prowincji Szabwa, a trzy dni później 10 terrorystów uciekło podkopem z więzienia w Adenie.
24 grudnia na ulice Sany ponownie wyszły tysiące ludzi, którzy domagali się procesu Saliha za śmierć ludzi zabitych podczas powstania narodowego. Siły wierne Salihowi stłumiły protest za pomocą armatek wodnych, gazu łzawiącego, a także bronią palną, w wyniku czego śmierć poniosło 13 osób, a 50 odniosło obrażenia. W ten sam dzień Salih ogłosił, iż na czas wyborów uda się do Stanów Zjednoczonych, ustępując swemu następcy.
16 stycznia 2012 rebelianci Al-Ka’idy pod dowództwem Tarika al-Dahaba zdobyli kontrolę nad miastem Rada w prowincji Al-Bajda, leżącym 160 km na południe od Sany. Miasto zostało zdobyte po kilkunastogodzinnym ataku z trzech stron: cytadeli, meczetu i szkoły. W wyniku szturmu zginęło dwóch jemeńskich funkcjonariuszy policji broniącej miasto. Opór przez nią postawiony był znikomy. Ponadto bojownicy zdobyli więzienie, z którego uwolnili 150-200 więźniów, w tym nieznaną liczbę członków Al-Ka’idy. Terroryści wycofali się z miasta w nocy z 24 na 25 stycznia wskutek negocjacji z miejscową starszyzną plemienną. Bojownicy po odwrocie zajęli tereny wiejskie i postanowili je okupować dopóki z więzienia centralnego nie zostanie uwolnionych 15 bojowników Al-Ka’idy.
17 stycznia minister spraw zagranicznych Jemenu Abu Bakr Abd Allah Al-Kirbi ogłosił, iż wybory prezydenckie zaplanowane na 21 lutego mogą nie dojść do skutku z powodu braku zapewnienia bezpieczeństwa, które było konieczne do ich przeprowadzenia. Wybory byłyby przesunięte na inny termin. Zgodnie z układem pokojowym wybory miały zostać przeprowadzone do lutego 2012. Jako jedyny kandydat wystartować miał przejściowy przywódca kraju wiceprezydent Abd Mansur al-Hadi. W razie elekcji jego kadencja potrwałaby dwa lata, po czym odbyłyby się wybory parlamentarne i kolejne prezydenckie.
21 stycznia parlament uchwalił ustawę, dającą prezydentowi Salihowi immunitet, dzięki któremu nie odpowie za śmierć setek ludzi podczas powstania. Dzień później przeciwko tej ustawie w Sanie protestowało tysiące ludzi, którzy domagali się osądzenia ustępującego prezydenta. 22 stycznia Salih poprosił naród o przebaczenie za błędy podczas jego rządów. Stało się to podczas jego wylotu z kraju. Poleciał do Omanu, skąd przygotowana została jego podróż na rekonwalescencje do Stanów Zjednoczonych.
Wybory prezydenckie i zaprzysiężenie Hadiego.
21 lutego 2012 w Jemenie odbyły się wybory prezydenckie. Jedynym kandydatem był pełniący obowiązki prezydenta Abd Rabbuh Mansur Hadi. Do głosowania upoważnionych było 12 mln Jemeńczyków. Młodzi rewolucjoniści, ogłosili tym dzień świętem rewolucji, jednak wybory nie odbyły się przy pełnej aprobacie społeczeństwa. Wybory zbojkotowali secesjoniści na południu kraju oraz szyiccy rebelianci na północy kraju. Ponadto głosować nie mogli mieszkańcy Zindżibaru, ze względu na zbyt małą ilość sił bezpieczeństwa i niespokojnej sytuacji w mieście.
W czasie głosowania doszło do kilku ataków secesjonistów na lokale wyborcze. W Adenie do dziesięciu lokali której zginęło 10-letnie dziecko i policjant. W strefie wpływów Al-Ka’idy w mieście Al-Mukalla w ataku na lokal wyborczy zginął żołnierz. W leżącym w tym samym rejonie Lahadżu podczas strzelaniny między siłami bezpieczeństwa a secesjonistami zginął uczestnik protestu. Łącznie podczas wyborów w całym kraju zginęły cztery osoby.
Abd Rabbuh Mansur Hadi w wyborach zdobył 99,8% głosów. Frekwencja wyborcza wyniosła 66%. 25 lutego 2012 został w parlamencie zaprzysiężony na nowego prezydenta Jemenu, będąc tym samym następcą Saliha. Nowy prezydent w swoim przemówieniu zobowiązał się do zachowania jedności kraju, niepodległości i integralności terytorialnej. Zadeklarował otwarcie się na dialog ze wszystkimi opcjami politycznymi, co na celu miało poprawę bezpieczeństwa w kraju i odbudowę gospodarki. Zaapelował do obywateli o scalenie i nowe otwarcie na rzecz Jemenu. Obiecał sprowadzenie uchodźców, którzy musieli uciekać z kraju z powodu walk. Zapowiedział kontynuację kampanii antyterrorystycznej przeciwko Al-Kaidzie na południu kraju.
27 lutego 2012 odbyła się uroczysta ceremonia w pałacu prezydenckim, podczas której Ali Abd Allah Salih, który dwa dni wcześniej powrócił ze Stanów Zjednoczonych, przekazał oficjalnie Hadiemu władzę, wyrażając pełne poparcie dla niego. W czasie uroczystości, w Sanie zorganizowano manifestacje, podczas której domagano się rozliczenia Saliha za śmierć setek cywilów podczas powstania. Przejściowa kadencja Hadiego ma potrwać do 2014. Wówczas odbędą się kolejne wybory parlamentarne i prezydenckie.

</doc>
