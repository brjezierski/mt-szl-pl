<doc id="2229358" url="https://pl.wikipedia.org/wiki?curid=2229358" title="Wrona przylądkowa">
Wrona przylądkowa

Wrona przylądkowa ("Corvus capensis") – gatunek ptaka z rodziny krukowatych (Corvidae), zamieszkujący wschodnią i południową Afrykę.
Podgatunki.
Wyróżniono dwa podgatunki "C. capensis":
Morfologia.
Długość ciała 48–50 cm, jest nieco większa niż czarnowron. Upierzona całkowicie na czarno z lekkim fioletowym połyskiem piór. Ma też proporcjonalnie dłuższe nogi, skrzydła i ogon oraz dużo dłuższy, smukły dziób, który wygląda na stworzony typowo do zagłębiania w ziemi za bezkręgowcami. Pióra na głowie mają miedziano-fioletowy połysk, a na gardle upierzenie jest dość długie i stroszy się w trakcie krakania i popisów.
Występowanie.
Wrona przylądkowa występuje w dwóch oddzielonych od siebie rejonach Afryki. Zasięg jednego z podgatunków sięga od przylądka na południowym krańcu Czarnego Kontynentu po południową Angolę i dalej na wschód po wschodnie wybrzeże Mozambiku. Drugi podgatunek zajmuje rozległe obszary w środkowo-wschodniej Afryce – od Sudanu, Erytrei i Somalii przez Etiopię po Ugandę, Tanzanię i Kenię. Północna populacja jest przeciętnie nieco mniejsza niż południowa.
Ptak zasiedla otwarte łąki, pastwiska, wrzosowiska, obszary rolnicze z pojedynczymi drzewami lub zadrzewieniami wykorzystywanymi do gniazdowania. Rozmieszczenie sugeruje, że szczególnie dobrze gatunek rozwija się na terenach uprawnych.
Zachowanie.
Pożywienie.
Wrona przylądkowa żywi się ziarnami zbóż i innymi nasionami, bezkręgowcami, które wydobywa mocnymi uderzeniami swego długiego dzioba. Dobiera się do kolb kukurydzy, nim ta jest w pełni dojrzała, bulw roślin cebulowych i mięsistych korzeni wybranych roślin. Zjada też żaby i małe gady, owoce i jagody. Plądruje jaja i pisklęta z naziemnych ptasich gniazd, a widywano sytuacje, gdy zabijała ptaki ważące nawet jeden funt (zwłaszcza domowy drób). Odwraca odchody ssaków, z których wybiera owady.
Gniazdowanie.
Gniazda wron przylądkowych znajdują się zawsze na drzewach, przeważnie blisko wierzchołka. Spotyka się też gniazda ulokowane w krzewach, ale znacznie rzadziej. Samica składa 3–4 jaja, które wysiaduje 18–19 dni. Pisklęta pierzą się po około 38 dniach. Zwykle jedynie 3 pisklęta przeżywają okres gniazdowania.
Głos.
Odgłosy przypominają krakanie: "krrah...krrah...krrah" lub cichsze "kah-kah-kah". Wydaje też bardzo hałaśliwe dźwięki kojarzone z bulgotaniem wody, które roznoszą się po okolicy, lub gardłowy śmiech. Ma również w zwyczaju naśladowanie zasłyszanych głosów.
Status.
IUCN uznaje wronę przylądkową za gatunek najmniejszej troski (LC, "Least Concern") nieprzerwanie od 1988 roku. Całkowita liczebność populacji nie została oszacowana, ale ptak ten jest opisywany jako pospolity bądź bardzo liczny. Trend liczebności populacji jest oceniany jako wzrostowy.

</doc>
<doc id="2229363" url="https://pl.wikipedia.org/wiki?curid=2229363" title="Alexandru Vatamanu">
Alexandru Vatamanu

Alexandru Vatamanu – rumuński strzelec uczestnik Igrzysk Olimpijskich 1924. Na igrzyskach olimpijskich w Paryżu uczestniczył we wszystkich konkurencjach strzelania z karabinu. Nie został sklasyfikowany w karabinie dowolnym – 600 m – indywidualnie. W karabinie – 50 m – na leżąco – indywidualnie zajął 66, ostatnią pozycję. Natomiast w drużynie Rumuni byli 13.

</doc>
<doc id="2229364" url="https://pl.wikipedia.org/wiki?curid=2229364" title="Trzecie Ministerstwo Przemysłu Maszynowego ChRL">
Trzecie Ministerstwo Przemysłu Maszynowego ChRL



</doc>
<doc id="2229365" url="https://pl.wikipedia.org/wiki?curid=2229365" title="Drugie Ministerstwo Przemysłu Maszynowego ChRL">
Drugie Ministerstwo Przemysłu Maszynowego ChRL



</doc>
<doc id="2229367" url="https://pl.wikipedia.org/wiki?curid=2229367" title="Czwarte Ministerstwo Przemysłu Maszynowego ChRL">
Czwarte Ministerstwo Przemysłu Maszynowego ChRL



</doc>
<doc id="2229376" url="https://pl.wikipedia.org/wiki?curid=2229376" title="Organy zarządzania gospodarką w ChRL">
Organy zarządzania gospodarką w ChRL



</doc>
<doc id="2229378" url="https://pl.wikipedia.org/wiki?curid=2229378" title="Horsham (Wiktoria)">
Horsham (Wiktoria)

Horsham – miasto w Australii, w stanie Wiktoria w regionie Wimmera, położone ok. 300 kilometrów (190 mil) na północny zachód od Melbourne. W 2006 roku miasto liczyło 14 125 mieszkańców. Przez miasto przebiega autostrada Western Highway, łącząca Melbourne z Adelaide.
Horsham wygrało konkurs Australia's Tidiest Town 2001, mimo dziesięcioletniej suszy w tym obszarze.
Horsham jest głównym centrum administracyjnym i najludniejszym miastem gminy Horsham.

</doc>
<doc id="2229383" url="https://pl.wikipedia.org/wiki?curid=2229383" title="Sean Johnson">
Sean Johnson

Sean Everet Johnson (ur. 31 maja 1989 w Lilburn) – amerykański piłkarz pochodzenia jamajskiego występujący na pozycji bramkarza. Zawodnik klubu New York City FC.
Życiorys.
Johnson urodził się w Stanach Zjednoczonych w rodzinie pochodzenia jamajskiego. 
Kariera klubowa.
Karierę piłkarską rozpoczynał w 2007 roku w zespole UCF Knights z uczelni University of Central Florida. W 2009 roku przeszedł do drużyny Atlanta Blackhawks z USL Premier Development League. W 2010 roku poprzez MLS SuperDraft trafił do Chicago Fire. W MLS zadebiutował 1 sierpnia 2010 w wygranym 3:2 pojedynku z Los Angeles Galaxy.
12 grudnia 2016 podpisał kontrakt z amerykańskim klubem New York City FC.
Kariera reprezentacyjna.
W 2009 roku Johnson był uczestnikiem Mistrzostw Świata U-20. Zagrał na nich w 3 meczach, a zespół Stanów Zjednoczonych odpadł z turnieju po fazie grupowej. W pierwszej reprezentacji Stanów Zjednoczonych zadebiutował 23 stycznia 2011 w zremisowanym 1:1 towarzyskim meczu z Chile.

</doc>
<doc id="2229389" url="https://pl.wikipedia.org/wiki?curid=2229389" title="Incroyable Talent">
Incroyable Talent



</doc>
<doc id="2229394" url="https://pl.wikipedia.org/wiki?curid=2229394" title="Adalbert Ritter">
Adalbert Ritter

Adalbert Ritter – rumuński piłkarz czterokrotny reprezentant Rumunii. Był kadrze na Igrzyska Olimpijskie w 1924 w Paryżu, jednakże nie wystąpił w jedynym meczu reprezentacji na igrzyskach.

</doc>
<doc id="2229395" url="https://pl.wikipedia.org/wiki?curid=2229395" title="Incroyable talent">
Incroyable talent



</doc>
<doc id="2229406" url="https://pl.wikipedia.org/wiki?curid=2229406" title="Copa Sudamericana 2010">
Copa Sudamericana 2010

IX Copa Sudamericana 2010
1/32 finału.
 Defensor Sporting – Club Olimpia 2:0 i 1:1
 Deportivo Quito – CD Universidad San Martín de Porres 3:2 i 1:2
 Atlético Huila – Trujillanos FC 4:1 i 1:1
 CD Universidad César Vallejo – Barcelona SC 1:2 i 1:3
 Universitario de Sucre – CSD Colo-Colo 2:0 i 1:3
 Deportivo Lara – Independiente Santa Fe 2:0 i 0:4
 Club Guaraní – River Plate Montevideo 2:0 i 2:4
 Club Universidad de Chile – Oriente Petrolero 2:2 i 0:1
1/16 finału.
 Grêmio Barueri – Clube Atlético Mineiro 0:0 i 0:1
 Goiás EC – Grêmio Porto Alegre 1:1 i 2:0
 EC Vitória – SE Palmeiras 2:0 i 0:3
 Santos FC – Avaí FC 1:3 i 1:0
 CA Independiente – Argentinos Juniors 1:0 i 1:1
 Barcelona SC – CA Peñarol 0:1 i 1:2
 CA Vélez Sarsfield – CA Banfield 0:1 i 1:1
 Atlético Huila – CD San José 1:1 i 0:4
 Club Guaraní – Unión San Felipe 1:1 i 1:1, karne 7:8
 Universitario de Sucre – Cerro Porteño 1:0 i 2:2
 Oriente Petrolero – Deportes Tolima 1:0 i 0:2
 CD Universidad San Martín de Porres – CS Emelec 2:1 i 0:5
 CA Newell’s Old Boys – Estudiantes La Plata 1:0 i 1:1
 Defensor Sporting – Sport Huancayo 9:0 i 0:2
 Independiente Santa Fe – Caracas FC 2:1 i 0:0
 LDU Quito – wolny los
1/8 finału.
 Defensor Sporting – CA Independiente 1:0 i 2:4
 CA Banfield – Deportes Tolima 2:0 i 0:3
 CA Newell’s Old Boys – CD San José 6:0 i 0:2
 Unión San Felipe – LDU Quito 4:2 i 1:6
 Goiás EC – CA Peñarol 1:0 i 2:3
 Clube Atlético Mineiro – Independiente Santa Fe 2:0 i 0:1
 CS Emelec – Avaí FC 2:1 i 1:3
 Universitario de Sucre – SE Palmeiras 0:1 i 1:3
1/4 finału.
 Clube Atlético Mineiro – SE Palmeiras 1:1 i 0:2
 Goiás EC – Avaí FC 2:2 i 1:0
 CA Newell’s Old Boys – LDU Quito 0:0 i 0:1
 Deportes Tolima – CA Independiente 2:2 i 0:0
1/2 finału.
 Goiás EC – SE Palmeiras 0:1 i 2:1
 LDU Quito – CA Independiente 3:2 i 1:2
Finał.
 Goiás EC – CA Independiente 2:0 i 1:3, karne 3:5
1 grudnia 2010 Goiânia Estádio Serra Dourada (35 000)
 Goiás EC – CA Independiente 2:0 (2:0)
Sędzia: Carlos Torres (Paragwaj)
Bramki: 1:0 Rafael Moura 14, 2:0 Otacilio Neto 21
Żółte kartki: Neto, Carlos Alberto / Javier Velázquez, Leonel Galeano
Czerwone kartki: – / Andrés Silvera 57
Goiás Esporte Clube: Harlei – Rafael Tolói, Ernando, Marcao – Douglas, Carlos Alberto, Amaral, Marcelo Costa (Felipe 87), Wellington Saci – Rafael Moura, Otacilio Neto (Ewerton Santos 69). Trener: Artur Netto.
CA Independiente: Hilario Navarro – Javier Velázquez, Eduardo Tuzzio, Leonel Galeano – Nicolás Cabrera (Carlos Matheu 80), Roberto Battión, Fernando Godoy (Patricio Rodríguez 46), Hernán Fredes (Maximiliano Velázquez 87), Lucas Mareque – Facundo Parra, Andrés Silvera. Trener: Antonio Mohamed.
8 grudnia 2010 Avellaneda Estadio Libertadores de América (38 000)
 CA Independiente – Goiás EC 3:1 (3:1)
Sędzia: Óscar Ruiz (Kolumbia)
Bramki: 1:0 Julián Velázquez 19, 1:1 Rafael Moura 22, 2:1 Facundo Parra 27, 3:1 Facundo Parra 34
Karne: 1:0 Maximiliano Velázquez, 1:1 Rafael Tolói 2:1 Facundo Parra, 2:2 Ewerton Santos, 3:2 Leandro Gracián (3:2) Felipe, 4:2 Carlos Matheu, 4:3 Rafael Moura, 5:3 Eduardo Tuzzio
Żółte kartki: Eduardo Tuzzio, Carlos Matheu, Julián Velázquez, Hilario Navarro / Neto, Rafael Moura, Rafael Tolói
CA Independiente: Hilario Navarro – Eduardo Tuzzio, Carlos Matheu, Julián Velázquez, Lucas Mareque, Nicolás Cabrera, Roberto Battión, Hernan Fredes (Maximiliano Velázquez 107), Patricio Rodríguez (Leandro Gracian 70), Nico Martínez (Martín Gomez 64), Facundo Parra. Trener: Antonio Mohamed
Goiás Esporte Clube: Harlei – Douglas (Ewerton Santos 63), Ernando, Rafael Tolói, Marcão, Wellington Saci, Amaral, Carlos Alberto, Marcelo Costa, Rafael Moura, Otacílio Neto (Felipe Reinaldo da Silva 75). Trener: Arthur Neto

</doc>
<doc id="2229410" url="https://pl.wikipedia.org/wiki?curid=2229410" title="Juan Agudelo">
Juan Agudelo

Juan Sebastián Agudelo (ur. 23 listopada 1992 w Manizales) – amerykański piłkarz pochodzenia kolumbijskiego występujący na pozycji napastnika. Zawodnik klubu New England Revolution.
Kariera klubowa.
Agudelo urodził się w Kolumbii, ale w wieku 8 lat emigrował z rodziną do Stanów Zjednoczonych. Karierę piłkarską rozpoczynał w 2007 roku jako junior w zespole New York Red Bulls. W 2010 roku został włączony do jego pierwszej drużyny. W MLS zadebiutował 5 września 2010 roku w przegranym 0:1 pojedynku z Realem Salt Lake. 19 marca 2011 roku w wygranym 1:0 meczu ze Seattle Sounders strzelił pierwszego gola w MLS. W barwach Red Bulls rozegrał łącznie 33 spotkania i zdobył 6 bramek.
W trakcie sezonu 2012 Agudelo odszedł do innego zespołu MLS, CD Chivas USA. Pierwszy ligowy mecz zaliczył tam 20 maja 2012 roku przeciwko Los Angeles Galaxy (1:0). W 2013 roku przeszedł do New England Revolution. w 2014 roku przeszedł do Stoke City
Kariera reprezentacyjna.
W 2009 roku Agudelo był uczestnikiem Mistrzostw Świata U-17, z którego zespół USA odpadł w 1/8 finału. W 2010 roku zadebiutował w reprezentacji Stanów Zjednoczonych U-20. 17 listopada tego samego roku w wygranym 1:0 towarzyskim pojedynku z RPA zadebiutował w pierwszej reprezentacji Stanów Zjednoczonych. W tamtym meczu strzelił także gola.

</doc>
<doc id="2229416" url="https://pl.wikipedia.org/wiki?curid=2229416" title="Atanasie Protopopesco">
Atanasie Protopopesco

Atanasie Protopopesco (ur. 8 kwietnia 1900 w Bukareszcie, zm. 22 lutego 1991) – rumuński piłkarz, jednokrotny reprezentant Rumunii. Był w kadrze na Igrzyska Olimpijskie w 1924 w Paryżu, jednakże nie wystąpił w jedynym meczu reprezentacji na igrzyskach. Przez całą swoją karierę grał w Tricolor Bukareszt, a po fuzji z Unireą w Unirea Tricolor Bukareszt.

</doc>
<doc id="2229420" url="https://pl.wikipedia.org/wiki?curid=2229420" title="Księstwo kurskie">
Księstwo kurskie

Księstwo kurskie – jedno z księstw udzielnych Rusi Kijowskiej XI-XIII wieku, położone w dorzeczach rzek Tuskar i Sejm. Stolicą księstwa był Kursk. Pod koniec XI wieku w Kursku, należącym wówczas do księstwa perejasławskiego, znajdowała się jedna z twierdz Rusi Kijowskiej. W 1166 roku księstwo kurskie zostało włączone do księstwa nowgorodzko-siewierskiego. W 1240 roku Kursk został zniszczony na skutek najazdu tatarskiego i stracił swoje znaczenie strategiczne. Na początku XV wieku ziemie, należące niegdyś do księstwa kurskiego zostały włączone do Wielkiego Księstwa Litewskiego, a następnie do Wielkiego Księstwa Moskiewskiego.

</doc>
<doc id="2229421" url="https://pl.wikipedia.org/wiki?curid=2229421" title="Frankolin górski">
Frankolin górski

Frankolin górski ("Scleroptila psilolaema") − gatunek średniej wielkości afrykańskiego ptaka z rodziny kurowatych (Phasianidae). Osiadły.
Systematyka.
Tradycyjnie wyróżnia się dwa podgatunki "S. psilolaema":
Niektórzy, np. autorzy "Kompletnej listy ptaków świata" czy IUCN, uznają frankolina rdzawobrzuchego za osobny gatunek "S. elgonensis".
Charakterystyka.
Morfologia.
Wygląd zewnętrzny: Ptak o pokroju zbliżonym do kuropatwy. Od pokrewnych gatunków odróżnia się czarnymi paskami na końcach lotek pierwszorzędowych. Podgatunek "S. p. elgonensis" ma bardziej rdzawy spód.
Rozmiary: długość ciała: ok. 32 cm
Masa ciała: dwa schwytane samce ważyły 510 g i 530 g, dwie samice 370 g i 510 g
Występowanie.
Środowisko.
Górskie tereny trawiaste i wrzosowiska, 1800–4000 m n.p.m.
Zasięg występowania.
Etiopia, Uganda i Kenia.
Rozród.
Gatunek najprawdopodobniej monogamiczny. Obserwowano stadka złożone z 4–5 osobników młodych i dorosłych.
Status, zagrożenie i ochrona.
Status według kryteriów Czerwonej księgi gatunków zagrożonych IUCN: gatunek bliski zagrożenia (NT – "near threatened"). Trend liczebności populacji uznaje się za spadkowy. Frankolin rdzawobrzuchy, uznawany przez IUCN za osobny gatunek, również zaliczany jest do kategorii NT i wykazuje spadkowy trend liczebności populacji. 
Znaczenie w kulturze człowieka.
W Ugandzie intensywnie poluje się na ten gatunek w celu zdobycia mięsa.

</doc>
<doc id="2229422" url="https://pl.wikipedia.org/wiki?curid=2229422" title="Scleroptila psilolaema">
Scleroptila psilolaema



</doc>
<doc id="2229423" url="https://pl.wikipedia.org/wiki?curid=2229423" title="Francolinus psilolaemus">
Francolinus psilolaemus



</doc>
<doc id="2229427" url="https://pl.wikipedia.org/wiki?curid=2229427" title="Księstwo perejasławskie">
Księstwo perejasławskie

Księstwo perejasławskie – jedno z księstw udzielnych Rusi Kijowskiej XI-XIII wieku ze stolicą w Perejasławiu. Zlokalizowane było na południowym wschodzie Rusi na lewym brzegu Dniepru. Graniczyło od zachodu z Wielkim Księstwem Kijowskim, od północy z księstwem czernihowskim, od stron południowej i wschodniej ze stepem i dlatego narażone było na najazdy koczowników. W 1054 roku, po śmierci Jarosława Mądrego, znalazło się pod władzą Wsiewołoda Jarosławicza. W połowie XII wieku księstwo popadło w zależność od Kijowa. W 1155 roku zostało podbite przez Jerzego Dołgorukiego i oddane jego synowi Glebowi. Odtąd należało do książąt włodzimiersko-suzdalskich. W 1239 roku Perejasław został zniszczony na skutek najazdu tatarskiego i księstwo upadło. W drugiej połowie XIV wieku ziemie niegdysiejszego księstwa perejasławskiego zostały włączone do Wielkiego Księstwa Litewskiego.

</doc>
<doc id="2229428" url="https://pl.wikipedia.org/wiki?curid=2229428" title="Niekrasowcy">
Niekrasowcy

Niekrasowcy, Kozacy Niekrasowcy (ros. "Некрасовцы", "niekrasowcy", "Некрасовские казаки", "niekrasowskie kazaki", "Казаки-некрасовцы", "kazaki-niekrasowcy") są potomkami kozaków dońskich, którzy po powstaniu Buławina wyemigrowali do Imperium Osmańskiego.
Historia.
W 1708 roku na Donie stłumiono chłopskie powstanie kierowane przez Kondrata Buławina. Kozacki ataman Ignat Niekrasow nie podporządkował się carowi i wyprowadził kilkadziesiąt tysięcy wojska i cywilów z Rosji do Imperium Osmańskiego. Uchodźcy żyli w okolicach Półwyspu Tamańskiego, najeżdzając rosyjskie ziemie i broniąc się przed akcjami odwetowymi. Po 1737 roku resztki ich oddziałów wyjechały do Turcji czy Dobrudży, skąd powrócili do ojczyzny lub wyjechali do USA dopiero w XX wieku, głównie w 1962 roku.

</doc>
<doc id="2229430" url="https://pl.wikipedia.org/wiki?curid=2229430" title="Kozacy Niekrasowcy">
Kozacy Niekrasowcy



</doc>
<doc id="2229437" url="https://pl.wikipedia.org/wiki?curid=2229437" title="Parafia Kościoła Katolickiego Mariawitów w Niesułkowie">
Parafia Kościoła Katolickiego Mariawitów w Niesułkowie

Parafia św. Marii Franciszki – parafia mariawicka w Niesułkowie, w kustodii płockiej Kościoła Katolickiego Mariawitów w RP.
Siedzibą parafii jest kaplica domowa, znajdująca się we wsi Niesułków, w gminie Stryków, powiecie zgierskim, województwie łódzkim. Ostatnim proboszczem była siostra kapłanka Maria Cherubina Goszczyńska (zm. 2012). Obecnie to stanowisko jest nieobsadzone. Nabożeństwom przewodzi kapłanka ludowa.
Parafia powstała w 1935, wskutek rozłamu w mariawityzmie. Skupia wyznawców "mariawityzmu felicjanowskiego" z Niesułkowa, Nowostaw Górnych, Szczecina i Strykowa. Parafia opiekuje się diasporą zamieszkującą Nowostawy Górne, Stryków i Szczecin. Współużytkuje miejscowy cmentarz mariawicki.
W kaplicy parafialnej (Niesułków 48) odprawiane są: niedzielna msza, nabożeństwa okresowe oraz adoracja ubłagania (2. dnia każdego miesiąca). Uroczystości parafialne przypadają w dniach 27 maja i 23 sierpnia.
Historia parafii.
Parafia powstała w 1935 wskutek rozłamu w parafii Kościoła Starokatolickiego Mariawitów w Lipce. Parafia od początku swojego istnienia nosiła wezwanie Przenajświętszego Sakramentu. Od stycznia do listopada 1935 parafia nie posiadała stałego proboszcza. Zwolennicy arcybiskupa Kowalskiego, których liczba na terenie parafii była znacząca zamieszkiwali następujące wsie: Niesułków (bardzo duża część mieszkańców), Poćwiardówka (połowa mieszkańców), Dąbrówka Mała (przeważająca większość mieszkańców), Dąbrówka Duża (znikoma część mieszkańców), Niesułków Kolonia (znikoma część mieszkańców), Lipka (niewielka część mieszkańców), Nowostawy Dolne (duża część mieszkańców), Nowostawy Górne (niewielka część mieszkańców), Anielin (znikoma część mieszkańców), Warszewice (znikoma część mieszkańców), Sierżnia (niewielka część mieszkańców), Szczecin (znikoma część mieszkańców), Lubowidza (znikoma część mieszkańców), Zarębów (obecnie Osiny-Zarębów)- znikoma część mieszkańców. W maju 1935 do Niesułkowa przyjechała siostra Cecylia Maria Stanisława Kraszewska i zamieszkała w domu rodziny Lipińskich (posesja numer 49), gdzie urządzono kaplicę domową. W 1938 siostra Kraszewska opuściła Niesułków, a na stanowisku proboszcza zastąpiła ją siostra biskupka Maria Dezyderia Spodar. W pracy duszpasterskiej pomagała jej siostra Maria Akwiliana Miszczak. W 1942 roku władze okupacyjne Kraju Warty zamknęły kaplicę domową w Niesułkowie. W latach 1942–1945 nabożeństwa były sprawowane przez kapłaństwo ludowe w domach prywatnych. W 1951 parafia liczyła 160 osób. Po II wojnie światowej w kaplicy pracowała siostra Maria Zacharia Orłowska (proboszcz), siostra Maria Hierminia Piętka proboszcz w latach 50. w zastępstwie siostry Orłowskiej, od 1981 roku siostra Maria Cherubina Goszczyńska (proboszcz). Oprócz wyżej wymienionych sióstr po 1945 roku w parafii pracowała siostra Maria Zofia. Po II wojnie światowej również przeniesiono siedzibę parafii do domu rodziny Szychowskich (posesja numer 43). Na początku lat 50. wybudowano w miejscu obecnej kapliczki przy skrzyżowaniu dróg w Niesułkowie drewnianą świątynię wraz z pomieszczeniem mieszkalnym dla siostry. Na początku lat 60. wybudowano obecny budynek kaplicy połączonej z domem dla sióstr zakonnych. Obok usytuowano budynek gospodarczy, mały ogród warzywny, ozdobny, sad. Zakonnice pracujące w parafii utrzymywały się z niewielkiego gospodarstwa rolnego. W latach 1935–1939 akta stanu cywilnego parafii sporządzał proboszcz parafii Kościoła Starokatolickiego Mariawitów w Lipce. Siostra Maria Zacharia Orłowska i siostra Maria Cherubina Goszczyńska dojeżdżały do Nowostaw Górnych odprawiać adorację miesięczną w domu rodziny Wlazłów (obecnie posesja numer 18).
Nabożeństwa.
Msza niedzielna: 11:00
Adoracja miesięczna: 2. dnia każdego miesiąca.

</doc>
<doc id="2229440" url="https://pl.wikipedia.org/wiki?curid=2229440" title="Gale Agbossoumonde">
Gale Agbossoumonde

Gale Agbossoumonde (ur. 17 listopada 1991 w Lomé) – amerykański piłkarz pochodzenia togijskiego występujący na pozycji obrońcy.
Kariera.
Agbossoumonde urodził się w Togo, ale kiedy był niemowlakiem jego rodzina uciekła do Beninu, a następnie, gdy miał 8 lat, emigrowali do Stanów Zjednoczonych. Zawodową karierę piłkarską rozpoczął w 2009 roku w zespole Miami FC z USL First Division. W styczniu 2010 roku został stamtąd wypożyczony do portugalskiego klubu SC Braga. Przez pół roku nie rozegrał tam jednak żadnego spotkania, a Braga nie wykupiła go z Miami.
Następnie Agbossoumonde był wypożyczony do portugalskiego GD Estoril-Praia, szwedzkiego Djurgårdens IF, a w sierpniu 2011 do rezerw niemieckiego Eintrachtu Frankfurt. W lutym 2012 roku wypożyczono go do amerykańskiej drużyny Carolina RailHawks z NASL.
W 2013 roku został zawodnikiem Toronto FC. W MLS zadebiutował 6 kwietnia 2013 w zremisowanym 2:2 meczu z FC Dallas. W trakcie sezonu 2014 odszedł do Colorado Rapids, także grającego w MLS. Nie rozegrał tam jednak żadnego spotkania i po sezonie odszedł z klubu. Następnie występował w drużynach Tampa Bay Rowdies oraz Fort Lauderdale Strikers, grających w NASL, a także w Pittsburgh Riverhounds z USL.
Kariera reprezentacyjna.
W 2009 roku Agbossoumonde był uczestnikiem Mistrzostw Świata U-20. Zagrał na nich w 3 meczach, a zespół USA odpadł z turnieju po fazie grupowej. W pierwszej reprezentacji Stanów Zjednoczonych zadebiutował 17 listopada 2010 roku w wygranym 1:0 towarzyskim meczu z RPA.

</doc>
<doc id="2229452" url="https://pl.wikipedia.org/wiki?curid=2229452" title="12 Szczep „Preria” ZHP">
12 Szczep „Preria” ZHP

ZHP 12 Szczep „Preria” im. gen. Roberta Baden-Powella – szczep działający w Chorągwi Krakowskiej w hufcu Kraków-Podgórze. Działa w ramach organizacji Związku Harcerstwa Polskiego.
Historia.
Początki Szczepu „Preria” wiążą się z drużyną harcerską założoną w 1987 przez pwd. Ryszarda Koptę działającą w 6 Szczepie „Brzask”. Drużyna początkowo działała przy SP 41 w Krakowie, ale rok później jej działalność przeniesiona została do SP 148. Kolejnymi drużynowymi byli: phm. Dagmara Hojny, hm. Paweł Grabka HR (który doprowadził do usamodzielnienia drużyny i wystąpienia jej ze szczepu w lipcu 1992). 11 listopada 1992 drużyna otrzymała nowe barwy i numer 12 oraz nadano jej imię gen. Roberta Baden-Powella. W 1999 powstały trzy nowe drużyny, natomiast 1 lutego 1999 na mocy porozumienia drużyn wchodzących w skład „Prerii” powołano 12 Szczep „Preria” im. gen. Roberta Baden-Powella. 22 lutego tego samego roku zatwierdzono postanowienie poprzez rozkaz Komendanta Hufca. Komendantem Szczepu został hm. Paweł Grabka i prowadził szczep do 2010 roku, dopóki na nowego komendanta nie mianowano phm. Adama Bałasa.
W 2007 roku szczep obchodził swoje dwudziestolecie, kiedy to otrzymał swój sztandar.
Drużyny.
W ramach 12 Szczepu „Preria” działają dwie gromady zuchowe, dwie drużyny harcerskie i dwie starszoharcerskie:
Obrzędowość.
Obrzędowość szczepu nawiązuje do Indian. Zwyczaj mówi, że zwołując Radę Starszych, która wydać ma osąd nad jakąś sprawą należy położyć, przed rozpoczęciem na końcu zbiórki pieśni na pożegnanie, jeden z tomahawków wiszących w harcówce w kręgu. Innym sposobem zwoływania Rady jest pięciokrotne uderzenie w bęben szamański. Po zakończeniu osądu, na znak zakończenia Rady, odwiesza się tomahawk.
Złożenie przyrzeczenia harcerskiego również wiąże się z obrzędowością szczepu. Do rytuału dopuszczony jest jedynie ten, kto pomyślnie przeszedł „próbę wojownika” i jego kandydatura zostanie zatwierdzona przez Wielki Wigwam. Dopuszczony pretendent jest budzony przez dwóch wojowników w strojach rytualnych pomalowanych w barwy wojenne. Nakazuje się mu ubrać mundur i odprowadza się go do Świętego Miejsca Spoczynku Monitu. Wszyscy kandydaci przejść muszą próbę odwagi, nim dopuszczeni zostaną do złożenia przyrzeczenia, które odbywa się zawsze dwanaście minut po północy. Podczas ceremonii należy wybrać swego „ojca chrzestnego” poprzez wbicie noża przed nim. Po złożeniu przyrzeczenia wszyscy, jako pełnoprawni wojownicy, wpisani są do Wielkiej Księgi.

</doc>
<doc id="2229454" url="https://pl.wikipedia.org/wiki?curid=2229454" title="Efekt Sachsa-Wolfe’a">
Efekt Sachsa-Wolfe’a

Efekt Sachsa-Wolfe’a – efekt fizyczny odkryty przez Rainera Sachsa i Arthura Wolfe’a w roku 1967, polegający na zmianie długości fali mikrofalowego promieniowania tła wskutek przejścia przez niejednorodności potencjału pola grawitacyjnego.
Niezintegrowany efekt Sachsa-Wolfe’a dotyczy fotonów, które uległy poczerwienieniu grawitacyjnemu na niejednorodnościach powierzchni ostatniego rozproszenia, czyli w chwili ich emisji.
Zintegrowany efekt Sachsa-Wolfe’a dotyczy fotonów, które wypełniają Wszechświat do chwili obecnej i przeszły przez niejednorodności potencjału pola grawitacyjnego wywołane obecnością struktur wielkoskalowych: supergromad i pustek.
Istotny wpływ na zintegrowany efekt Sachsa-Wolfe’a ma obecność ciemnej energii i związane z nią przyspieszenie ekspansji Wszechświata.

</doc>
<doc id="2229456" url="https://pl.wikipedia.org/wiki?curid=2229456" title="Sam Hui">
Sam Hui

Sam Hui (Samuel Hui; chiń. trad. 許冠傑, chiń. upr. 许冠杰, pinyin "Xǔ Guànjié") (ur. 6 września 1948 w Hongkongu) – chiński piosenkarz i aktor.
Życiorys.
Hui ukończył studia na Wydziale Nauk Społecznych Uniwersytetu w Hongkongu. Rozpoczął karierę aktorską na początku lat siedemdziesiątych ubiegłego wieku, występując w kilku komediach filmowych. Na ekranie towarzyszyło mu dwóch jego starszych braci – Michael Hui i Ricky Hui. Muzyczną gwiazdą uczyniły go występy w kanale telewizyjnym TVB, gdzie śpiewał w zespole Lotus. We wczesnych latach kariery wykonywał również chińskie wersje piosenek angielskich i amerykańskich. Jednym z jego największych przebojów jest wykonywana w drugiej połowie lat siedemdziesiątych piosenka z filmu "Private Eyes". Hui od wielu lat jest żonaty z Rebeccą Fleming, z którą posiada dwóch synów.

</doc>
<doc id="2229457" url="https://pl.wikipedia.org/wiki?curid=2229457" title="Chlorek benzalu">
Chlorek benzalu

Chlorek benzalu – organiczny związek chemiczny, chlorowa pochodna toluenu, silny lakrymator. Po raz pierwszy otrzymał go August Cahours w 1848 roku w reakcji z benzaldehydem.
Otrzymywanie.
Chlorek benzalu, wraz z chlorkiem benzylu i chlorkiem benzylidynu, otrzymuje się poprzez wolnorodnikowe chlorowanie w łańcuchu bocznym toluenu:
Właściwy produkt jest następnie oddzielany stosując destylację frakcyjną.
Innym sposobem jest reakcja chlorku tionylu z benzaldehydem.
Właściwości.
Chlorek benzalu jest bezbarwną cieczą o ostrym zapachu, która w wilgotnym powietrzu wydziela opary. Bardzo słabo rozpuszcza się w wodzie.
Działanie substancji chlorujących powoduje powstawanie chlorku benzylidynu. W obecności kwasu Lewisa, pierścień aromatyczny ulega chlorowaniu w wyniku czego powstają izomeryczne chlorki chlorobenzalu. Hydroliza chlorku benzalu, zarówno w środowisku kwasowym, jak i zasadowym, prowadzi do powstania benzaldehydu:
Chlorek benzalu polimeryzuje pod wpływem, m.in. chlorku glinu i chlorku żelaza. Metaliczny sód natomiast prowadzi do przekształcenia chlorku benzalu w stylben.
Zastosowanie.
Chlorek benzalu stosowany jest prawie wyłącznie do produkcji benzaldehydu. Otrzymuje się z niego także kwas cynamonowy oraz używa się go w barwnikach.
Zagrożenia.
Chlorek benzalu działa drażniąco na skórę, oczy i drogi oddechowe. Może powodować oparzenia skóry i oczu oraz upośledzenie wzroku. Objawy mogą wystąpić z opóźnieniem. Wysokie stężenia mogą zaburzać funkcjonowanie ośrodkowego układu nerwowego oraz prowadzić do obrzęku płuc. Jest potencjalnym mutagenem i kancerogenem.

</doc>
<doc id="2229460" url="https://pl.wikipedia.org/wiki?curid=2229460" title="Rõuma">
Rõuma

Rõuma – wieś w Estonii, w prowincji Lääne, w gminie Risti. 

</doc>
<doc id="2229462" url="https://pl.wikipedia.org/wiki?curid=2229462" title="Amethystium">
Amethystium

Amethystium – norweski projekt muzyczny stworzony przez kompozytora oraz multiinstrumentalistę Øysteina Ramfjorda. Amethystium tworzy muzykę z pogranicza gatunku ambient, muzyki elektronicznej oraz muzyki neoklasycznej. Projekt Ramfjorda działa od roku 1999, w tym czasie powstały takie albumy jak:

</doc>
<doc id="2229465" url="https://pl.wikipedia.org/wiki?curid=2229465" title="Artemi">
Artemi

Artemi (gr. "Αρτέμι", tur. Arıdamı) – wieś na Cyprze, w dystrykcie Famagusta, 9 km na północ od Lefkoniko, w paśmie górskim Kyrenia. "De facto" pod kontrolą Cypru Północnego.

</doc>
<doc id="2229469" url="https://pl.wikipedia.org/wiki?curid=2229469" title="Wayne Barnes">
Wayne Barnes

Wayne Barnes (ur. 20 kwietnia 1979 w Gloucestershire) – angielski, międzynarodowy sędzia rugby. 
Sędziuje w angielskiej ekstraklasie, meczach Pucharu Heinekena i Pucharu Challenge a także rozgrywkach reprezentacyjnych.
Uczęszczał do Whitecross School w Lydney, Monmouth School i University of East Anglia. Profesjonalnym sędzią został w kwietniu 2005, porzucając karierę prawnika. Grać w rugby zaczął w wieku 8 lat, po raz pierwszy sędziować – w wieku 15 lat. 
W 2006 po raz pierwszy sędziował testowe mecze międzynarodowe, sędziował również tego samego roku mecz pomiędzy Włochami a Francją w Pucharze Sześciu Narodów. Wcześniej sędziował międzynarodowe meczu na szczeblu juniorskim oraz w rugby 7.
W kwietniu 2007 ogłoszono, że Barnes będzie jednym z 3 angielskich sędziów powołanych na Puchar Świata (pozostałymi byli Chris White i Tony Spreadbury). Po meczu z udziałem Nowej Zelandii otrzymywał pogróżki, był krytykowany w nowozelandzkiej prasie i w internecie na skutek decyzji, które w opinii publicznej w tym kraju mogły doprowadzić do przedwczesnego odpadnięcia zespołu z turnieju. 
Podczas Pucharu Sześciu Narodów w 2008 został pierwszym angielskim sędzią prowadzącym zawody na Croke Park. 
Prowadził finał Pucharu Heinekena sezonu 2009/10 pomiędzy Stade Toulousain a Biarritz Olympique.

</doc>
<doc id="2229472" url="https://pl.wikipedia.org/wiki?curid=2229472" title="Obszczyj Syrt">
Obszczyj Syrt



</doc>
<doc id="2229474" url="https://pl.wikipedia.org/wiki?curid=2229474" title="Grupa trytylowa">
Grupa trytylowa



</doc>
<doc id="2229475" url="https://pl.wikipedia.org/wiki?curid=2229475" title="Tramwaje w Irkucku">
Tramwaje w Irkucku

Tramwaje w Irkucku – system komunikacji tramwajowej działający w Irkucku w Obwodzie irkuckim.
Historia.
Pierwsze plany budowy tramwaju pojawiły się pod koniec XIX w. Następnie planowano wybudować sieć tramwaju konnego, jednak plany porzucono. Kolejny projekt budowy tramwaju w Irkucku zakładał, iż będzie to tramwaj elektryczny. Rada miejska zatwierdziła budowę dwóch tras. Pierwszy etap zakładał budowę linii od dworca kolejowego do zajezdni tramwajowej o długości ok. 9,5 km. Zakończenie prac planowano na rok 1947. Kolejny etap przewidywał budowę linii na drugą stronę rzeki Angary.
7 listopada 1946 zaplanowano otwarcie pierwszej części trasy, jednak przesunięto termin otwarcia na 31 grudnia, a następnie przełożono na 1947. Ostatecznie tramwaje uruchomiono 3 sierpnia 1947. We wrześniu 1948 dotarło 6 nowych tramwajów. W latach późniejszych linie były wielokrotnie przedłużane. 
W mieście funkcjonuje jedna zajezdnia tramwajowa.
Linie.
W maju 2018 r. w Irkucku kursowało 6 linii tramwajowych:
Tabor.
W Irkucku podstawę eksploatowanych tramwajów stanowią tramwaje typu KTM-5, ich uzupełnieniem jest kilka tramwajów KTM-8. W ostatnich latach zakupiono także 8 tramwajów typu KTM-19KT. W maju 2018 r. w eksploatacji znajdowało się 71 wagonów:

</doc>
<doc id="2229479" url="https://pl.wikipedia.org/wiki?curid=2229479" title="Jonathan Kaplan">
Jonathan Kaplan



</doc>
<doc id="2229483" url="https://pl.wikipedia.org/wiki?curid=2229483" title="Henryk (misyjny biskup kijowski)">
Henryk (misyjny biskup kijowski)

Henryk I, niem. "Heinrich von Porwalle, łac. Henricus Episcopus Kioviensis" (zm. przed 27 września 1334 roku) – duchowny rzymskokatolicki, dominikanin, uczestnik misji na Ruś. Od 1321 pierwszy znany łaciński ordynariusz kijowski. Organizował życie religijne w diecezji.
Był lektorem filozofii i teologii w Porwalle (Pasewalk) w diecezji kamieńskiej na Pomorzu. W 1320 wyznaczony przez biskupa lubuskiego Stefana II na biskupa kijowskiego. Biskup Stefan dotarł, aż do Kijowa, gdzie na życzenie mieszkańców ustanowił biskupem dominikanina brata Henryka.
Ostatecznie nowy biskup wyświęcony został w Awinionie 18 stycznia 1321 przez kardynała Berengera na zlecenie papieża Jana XXII. Biskup Henryk sprawował urząd od 1321 roku.

</doc>
<doc id="2229485" url="https://pl.wikipedia.org/wiki?curid=2229485" title="Rummel (zbójnik)">
Rummel (zbójnik)

Rummel – legendarny zbójnik grasujący w bardzo odległej przeszłości w okolicach Miastka.
Jak w wielu tego typu legendach zbójnickich, zbój Rummel łupił bogatych, a zdobyte w ten sposób środki rozdzielał wśród biedaków. Wśród innych zbójników wyróżniał się jednak tym, że ze zdobytych dóbr nie zostawiał dla siebie zupełnie niczego, a wręcz głodował i był bardzo chudy. Lokalny możnowładca z rodu Massowów postanowił uspokoić sytuację i dogadać się ze zbójnikiem. Powiedział mu, że może dostać tyle ziemi, ile objedzie na koniu w ciągu jednego dnia. Umowa została dotrzymana - Massowowie przekazali Rummlowi we władanie tyle, ile zdołał objechać od świtu do zmierzchu, czyli całą obecną ziemię miastecką. Jej stolicę nazwali na cześć dobrego zbója "Rummelsburgiem" (dzisiejsze Miastko). Rummel do śmierci pełnił tu rolę burmistrza.
Obecnie zbójnika upamiętnia lipowa figura w centrum Miastka, pustelnia w pobliskim lesie ("Kraina Rummla"), drewniany zajazd, a także pieniądz lokalny - dukat o nazwie "Rummel", wybity w lutym 2009 przez miastecki Urząd Miejski. Ustawienie rzeźby Rummla w 2007 zostało oprotestowane przez lokalnych polityków Prawa i Sprawiedliwości. Uważali oni, że promocja miasta poprzez postać zbójnika jest niemoralna i wiąże się z niemiecką przeszłością miejscowości.

</doc>
<doc id="2229486" url="https://pl.wikipedia.org/wiki?curid=2229486" title="Action Concept">
Action Concept

Action Concept – niemiecka wytwórnia i producent filmów i seriali z siedzibą w Hürth w pobliżu Kolonii w Niemczech. Założone w 1992 roku przez Hermanna Johę. Wytwórnia znana m.in. z takich seriali jak Kobra – oddział specjalny czy Klaun.

</doc>
<doc id="2229487" url="https://pl.wikipedia.org/wiki?curid=2229487" title="Oblężenie zamku Kumamoto">
Oblężenie zamku Kumamoto

Oblężenie zamku Kumamoto – próba zdobycia zamku w mieście Kumamoto przez buntowników z prowincji Satsuma, dowodzonych przez Takamori Saigō. Oblężenie trwało od 19 lutego do 12 kwietnia 1877 roku i zakończyło się niepowodzeniem.
Sytuacja ogólna.
29 stycznia 1877 r. byli samuraje z prowincji Satsuma, pod przywództwem Takamoriego Saigō, wyruszyli w sile kilkunastu tysięcy do Tokio w zamiarze przejęcia władzy nad krajem poprzez przywrócenie poprzedniego systemu bakufu. Domagali się oni aktywnej polityki przeciwko Korei, usunięcia nowego rządu i skorumpowanych polityków. Wojska buntowników dotarły 14 lutego do prefektury Kumamoto, a 19 lutego przystąpiły do oblężenia głównej fortecy regionu – zamku Kumamoto.
Sytuacja w zamku nie była najlepsza. Dowodzący garnizonem gen. Tateki Tani miał do swojej dyspozycji zaledwie 3 800 regularnych żołnierzy i 600 policjantów. Część tych sił była niepewna, ponieważ pochodziła z lokalnych terenów, które nie były wrogo nastawione wobec buntowników. Ponadto, niedługo przed nadejściem wroga spłonął magazyn z częścią amunicji i żywności. Mimo tego dowództwo zdecydowało się na obronę twierdzy.
Oblężenie.
19 lutego rozpoczęła się wymiana ognia. Silny opór zaskoczył buntowników, którzy liczyli na stosunkowo szybkie opanowanie zamku. 22 lutego przypuszczono potężny szturm głównymi siłami. Walka trwała do nadejścia nocy, ale siły Saigō nie zdołały opanować zamku. Mimo to odniesiono pewne sukcesy: garnizon poniósł znaczne straty i musiał opuścić część stanowisk; samurajowie zdobyli także krótko po rozpoczęciu ataku chorągwie cesarskiego 14. Regimentu Piechoty, co obniżyło morale tej jednostki. Niepowodzenie szturmu sprawiło też, że buntownicy zaczęli bardziej doceniać przeciwnika, gdyż dotąd uważali wojsko z poboru za nieefektywne.
24 lutego wojska Saigō przystąpiły do regularnego oblężenia. Zamykając pierścień umocnień wokół zamku, samurajowie liczyli na zdobycie Kumamoto przez zagłodzenie garnizonu. Atutem buntowników było także ciągłe wzmacnianie się ich armii. Pod Kumamoto napływało bowiem wielu samurajów, którzy także sprzeciwiali się poczynaniom rządu cesarskiego. Na niekorzyść samurajów działały jednak inne czynniki: czas – coraz bardziej malał atut zaskoczenia rządu w Tokio; rozciągniecie linii umocnień na dużym obszarze (od Tabaruzaki, będącej częścią Kumamoto, po zatokę Ariake); wreszcie działania wojsk cesarskich – Saigō utracił część swoich sił w walkach pod Tabaruzaką 4 marca. 8 marca nie zdołał zapobiec lądowaniu żołnierzy cesarskich na swoich tyłach – w Kagoshimie. W wyniku zagrożenia tyłów oraz marszu wroga z okolic Miyanohary, które zmusiły do odwrotu część samurajów, sytuacja buntowników gwałtownie się pogorszyła.
Odwrót.
W nocy 8 kwietnia załoga zamku przeprowadziła niespodziewany wypad, przerwała linię umocnień oblężniczych i zdołała uzupełnić niemal już wyczerpane zapasy. 12 kwietnia pod Kumamoto przybyły oczekiwane przez obrońców posiłki pod dowództwem generałów: Kiyotaki Kurody i Hiroshiego Yamakawy. Armia cesarska miała znaczną przewagę liczebną i buntownicy zdecydowali się na odwrót, co podkopało ich morale i sprawiło, że nie podjęli już ofensywy.

</doc>
<doc id="2229488" url="https://pl.wikipedia.org/wiki?curid=2229488" title="James Butts">
James Butts

James Aaron Butts (ur. 9 maja 1950 w Los Angeles) – amerykański lekkoatleta, trójskoczek.
Na Igrzyskach Olimpijskich w Montrealu w 1976 zdobył srebrny medal, uzyskując wynik 17,18 m. Do jego osiągnięć należy także brązowy medal igrzysk panamerykańskich (San Juan 1979). W 1978 został mistrzem Stanów Zjednoczonych.
Również w 1978 ustanowił swój rekord życiowy (17,24 m).

</doc>
<doc id="2229489" url="https://pl.wikipedia.org/wiki?curid=2229489" title="Senatorowie dożywotni we Włoszech">
Senatorowie dożywotni we Włoszech

Senatorowie dożywotni we Włoszech (wł. "Senatore a vita") są członkami Senatu, wyższej izby Parlamentu Włoch.
Instytucję senatorów dożywotnich wprowadziła uchwalona przez konstytuantę Konstytucja Włoch z 27 grudnia 1947. Przepis art. 59 tego aktu prawnego przewidział dwa rodzaje senatorów dożywotnich – z urzędu i z mianowania. Z mocy prawa staje się nim każdy były prezydent Republiki Włoskiej (art. 59 zdanie pierwsze). Ponadto prezydent może powierzyć godność senatora dożywotniego pięciu obywatelom w uznaniu ich zasług dla kraju w sferze społecznej, naukowej, artystycznej lub literackiej (art. 59 zdanie drugie).
Wątpliwości budziła wykładnia zdania drugiego art. 59 odnoszącego się do senatorów dożywotnich z mianowania, dotyczyły one kwestii interpretacji liczby senatorów. Luigi Einaudi łącznie mianował ośmiu senatorów, jednak każdorazowo liczba senatorów z mianowania nie przekraczała pięciu. Kolejni prezydenci nominowali senatorów w taki sposób, że łączna liczba senatorów z mianowania aktualnie zasiadających w Senacie nie przekraczała pięciu. Trend ten zmienił się w czasach Sandra Pertiniego i jego trzech następców – każdy z nich nominował po pięciu senatorów dożywotnich, niezależnie od liczby urzędujących senatorów powołanych przez poprzedników. W 2020 w poprawce do tego przepisu (przyjętej w referendum) wprowadzono ostatecznie doprecyzowanie, że liczba urzędujących w danym czasie senatorów z mianowania nie może przekraczać pięciu.
Spośród prezydentów Republiki Włoskiej z prerogatywy mianowania senatora dożywotniego ani razu nie skorzystali Enrico De Nicola i Oscar Luigi Scalfaro.
Wszyscy byli prezydenci Włoch sprawowali mandat senatora do czasu swojej śmierci. Francesco Cossiga 27 listopada 2006 zadeklarował rezygnację z tej funkcji, którą jednak w głosowaniu z 31 stycznia 2007 Senat odrzucił większością 178 głosów „przeciw” przy 100 głosach „za”. W przypadku senatorów mianowanych jeden raz doszło do rezygnacji z nominacji – dyrygent Arturo Toscanini ogłosił tę decyzję już dzień po jej otrzymaniu. Dwie osoby zaprzestały wykonywania mandatu w związku z wyborem przez specjalne kolegium na urząd prezydenta. Z tego powodu z godności senatora dożywotniego zrezygnowali Giovanni Leone (prezydent w latach 1971–1978) i Giorgio Napolitano (prezydent w latach 2006–2015). Obaj po zakończeniu urzędowania powrócili do Senatu jako senatorzy dożywotni z mocy prawa.
Według stanu na 2023 mandaty senatorów dożywotnich wykonuje były prezydent Giorgio Napolitano oraz pięciu senatorów z mianowania.

</doc>
<doc id="2229491" url="https://pl.wikipedia.org/wiki?curid=2229491" title="Operacja mińska">
Operacja mińska

Operacja mińska () – część Białoruskiej Strategicznej Ofensywy przeprowadzonej przez Armię Czerwoną latem 1944 roku, znaną jako operacja Bagration.
Bitwa.
Armie 2 Frontu Białoruskiego wspomagane jednostkami z pozostałych frontów białoruskich otoczyły w rejonie Mińska (na wschód od miasta) pięć korpusów niemieckiej 4 i 9 Armii. Z kolei sama stolica Białoruskiej SRR padła 3 lipca pod naporem 5 Gwardyjskiej Armii Pancernej, 11 Gwardyjskiej Armii oraz 31 Armii. Niemcy, pozostający zamknięci w „mińskim kotle” daremnie próbowali się wydostać z okrążenia, choć kilku formacjom 9 Armii ucieczka się udała. Ostatecznie 33, 49 i 50 Armia zmusiły 12 lipca do kapitulacji ocalałych 35 000 żołnierzy 4. i 9 Armii. W czasie wyzwolenia Mińska do niewoli dostało się 50 tys. niemieckich żołnierzy. 
Wynik.
Niemiecki front w obszarze działań Grupy Armii „Środek” przestał istnieć. Skala paniki i demoralizacji osiągnęła jeszcze nigdy niespotykane w niemieckich siłach zbrojnych rozmiary. Dodatkowo próbę „łatania frontu” i dyslokacji posiłków skutecznie uniemożliwiały bardzo rozbudowane już w tym czasie siły radzieckiej partyzantki.
Operacja "Koncert".
Przeprowadzona na tyłach wroga Operacja "Koncert" miała wspierać postępujące wojska radzieckie. Operację "Koncert" rozpoczęto 19 września 1943 roku. Już w nocy, tego dnia wysadzono na Białorusi 19 903 linie kolejowe, a w nocy 25 września następne 19 809 linii kolejowych. W operacji tej udział wzięły elitarne jednostki Specnazu oraz 193 ugrupowania partyzantów. Ogólna liczba uczestników akcji przekroczyła 120 000 osób. W wyniku całej operacji zniszczono 148 557 linii kolejowych, wykolejono kilkaset pociągów z wojskiem i amunicją oraz wysadzono setki mostów. Partyzanci nie mieli wystarczającej ilości materiałów wybuchowych do akcji tego typu, a w przeddzień operacji dostarczono tylko osiem ton dynamitu.
Rosjanie, idąc za ciosem ofensywy pod Mińskiem, 13 lipca rozpoczęli na obszarze Ukrainy operację lwowsko-sandomierską, spychając Grupę Armii „Północna Ukraina” za linię Karpat.
Upamiętnienie.
Od 1996 roku z inicjatywy Aleksandra Łukaszenki dzień zajęcia Mińska przez Armię Czerwoną - 3 lipca, jest obchodzony na Białorusi jako Dzień Niepodległości. Zastąpiło to dotychczasowe obchody z 27 lipca, upamiętniające uchwalenie Deklaracji suwerenności z 1990 r.

</doc>
<doc id="2229492" url="https://pl.wikipedia.org/wiki?curid=2229492" title="Lucjan Tadeusz Wrotny">
Lucjan Tadeusz Wrotny

Lucjan Tadeusz Wrotny (ur. 1920 w Śmiecinie k. Ciechanowa, zm. 6 grudnia 2006 w Warszawie) – profesor zwyczajny Politechniki Warszawskiej, specjalista w dziedzinie mechaniki i budowy maszyn oraz dynamiki maszyn. Kierownik Zakładu Konstrukcji Obrabiarek. 
Pochodził z okolic Ciechanowa, z którym bliskie relacje łączyły go do końca życia. W 1938 ukończył ciechanowskie gimnazjum im. Z. Krasińskiego. Brał czynny udział w kampanii wrześniowej, a następnie działał w konspiracji należąc do Armii Krajowej. Był zastępcą komendanta obwodu ciechanowskiego. W styczniu 1945 został aresztowany przez NKWD i zesłany do łagru w Stalinogorsku, skąd powrócił po dziewięciu miesiącach. W 1946 rozpoczął studia na Politechnice Warszawskiej, po ukończeniu której został pracownikiem naukowym. W swoim dorobku posiada podręczniki politechniczne z dziedziny obróbki maszynowej i projektowania maszyn. W 1978 otrzymał tytuł profesora nadzwyczajnego. Współpracował z miesięcznikiem naukowo-technicznym „Mechanik”. Do końca życia należał do Towarzystwa Miłośników Ziemi Ciechanowskiej. Zmarł w wieku 86 lat.
Pochowany na cmentarzu Bródnowskim w Warszawie (kw. 38G, rząd IV, grób 27).

</doc>
<doc id="2229498" url="https://pl.wikipedia.org/wiki?curid=2229498" title="Język chatgaya">
Język chatgaya

Język chatgaya (চাটগাঁইয়া বুলি "Chaţgãia Buli"; ) – język należący do wschodniej grupy języków indoaryjskich, używany w południowo-wschodniej części Bangladeszu, w okolicach miasta Ćottogram. Jest blisko spokrewniony z językiem bengalskim i często bywa uważany za jego dialekt, mimo że jest w małym stopniu zrozumiały dla użytkowników standardowego języka bengalskiego. Również użytkownicy chatgaya słabo znają bengalski, a kobiety niemające dostępu do programów telewizyjnych nie rozumieją tego języka.

</doc>
<doc id="2229501" url="https://pl.wikipedia.org/wiki?curid=2229501" title="Gustaw Niemiec">
Gustaw Niemiec

Gustaw Niemiec, "Gucio", "Kuba" (ur. 25 lipca 1909 w Żywcu, zm. czerwiec 1941 w Oświęcimiu) – inżynier budowy okrętów, działacz harcerski. Syn Józefa i Kornelii z domu Ritzke. Ożeniony z Haliną Gryglaszewską.
Życiorys.
Edukacja.
Ukończył Państwowe Gimnazjum Matematyczno-Przyrodnicze w Grudziądzu w 1927 i szkołę podchorążych piechoty w Zambrowie, studiował na politechnice w Gdańsku na wydziale budowy maszyn okrętowych, gdzie w 1934 roku uzyskał tytuł inżyniera.
Działalność harcerska.
W latach szkolnych należał do Związku Harcerstwa Polskiego w Grudziądzu.
Po przybyciu do Gdańska był drużynowym 4 Gdańskiej Drużyny Harcerskiej, a następnie jako podharcmistrz od kwietnia 1931 do jesieni 1934, komendantem Gdańskiego Hufca Harcerzy. W 1935 r. po kursie na Bielanach pod Warszawą uzyskał stopień harcmistrza. Jako komendant Gdańskiego Hufca Harcerzy przyczynił się do utworzenia 10 stycznia 1935 r. Samodzielnej Chorągwi Harcerzy w Gdańsku, której komendę objął Alf Liczmański. 
W czasopiśmie harcerskim Gdańskiego Oddziału ZHP „Zewie” (1936 nr 3) zamieścił artykuł „W perspektywie piętnastu lat pracy Harcerstwa w Gdańsku 1920–1935”.
W Warszawie, był zatrudniony jako urzędnik w Ministerstwie Przemysłu i Handlu. W tym też czasie pracował w Wydziale Starszego Harcerstwa Głównej Kwatery, był członkiem redakcji pisma starszoharcerskiego „Brzask”, w lecie 1939 r. brał udział w wyprawie na zlot starszych skautów w Edynburgu.
II wojna światowa.
Po wybuchu II wojny światowej rozpoczął od października 1939 pracę w Stołecznym Komitecie Samopomocy Społecznej na stanowisku zastępcy kierownika Zespołów Pomocniczych. Zespoły te stanowiły oparcie dla organizującego się konspiracyjnego Związku Harcerstwa Polskiego – „Szare Szeregi”.
Dodatkowo był też Szefem Głównej Kwatery Szarych Szeregów i naczelnym redaktorem głównego pisma tej organizacji „Źródło”, wychodzącego w Warszawie od czerwca 1940 do czerwca 1942.
Aresztowanie.
Aresztowany w Warszawie 31 marca 1941 przebywał w więzieniu na Pawiaku, następnie wywieziony do obozu koncentracyjnego Auschwitz I (zarejestrowany w obozie 7/I/V t.r.), gdzie zginął w 1941, prawdopodobnie w czerwcu.

</doc>
<doc id="2229504" url="https://pl.wikipedia.org/wiki?curid=2229504" title="Super Bowl XLV">
Super Bowl XLV

Super Bowl XLV był czterdziestym piątym finałem o mistrzostwo zawodowej ligi futbolu amerykańskiego NFL, rozegranym 6 lutego 2011 roku na stadionie Cowboys Stadium w Arlington w Teksasie.
Spotkały się w nim zespoły mistrza konferencji AFC, Pittsburgh Steelers oraz mistrza konferencji NFC, Green Bay Packers. Było to czwarte zwycięstwo Packers w Super Bowl na pięć występów w finale. Steelers pomimo przegranej nadal pozostają zespołem o największej liczbie tytułów. Zwyciężali sześć razy na osiem występów.
Najbardziej wartościowym graczem spotkania został quarterback Packers Aaron Rodgers.
Hymn Stanów Zjednoczonych przed meczem zaśpiewała Christina Aguilera, zaś w przerwie meczu na stadionie miał miejsce minikoncert The Black Eyed Peas, Ushera i Slasha.

</doc>
<doc id="2229507" url="https://pl.wikipedia.org/wiki?curid=2229507" title="Język rohingya">
Język rohingya

Język rohingya ("Ruáingga") — język indoaryjski używany przez przedstawicieli grupy etnicznej Rohingya w birmańskim stanie Arakan oraz na przyległych terenach Bangladeszu. Jest blisko spokrewniony z używanym w południowo-wschodnim Bangladeszu językiem chatgaya.

</doc>
<doc id="2229508" url="https://pl.wikipedia.org/wiki?curid=2229508" title="Aleksandra (film)">
Aleksandra (film)

Aleksandra (org. "Александра") – rosyjsko-francuski film wojenny z 2007 roku w reż. Aleksandra Sokurowa.
Opis fabuły.
Tytułowa Aleksandra (Aleksandra Nikołajewna) to starsza pani, która przyjeżdża do Czeczenii w odwiedziny do swojego wnuka Denisa – kapitana zwiadu. Pomimo wieku nie straszne są jej trudy podróży, znosi dzielnie jazdę w towarowym wagonie i transportem opancerzonym. W samej bazie, w prymitywnych warunkach także potrafi się odnaleźć. Interesuje ją wszystko, od tego co jedzą żołnierze, po sprzęt i uzbrojenie. Jednocześnie nie podporządkowuje się żadnym nakazom ani zakazom. Jest przede wszystkim kobietą, a żołnierze to dla niej po prostu dzieci. Jako osoba inteligentna i pełna ciepła potrafi odnaleźć wspólny język nawet z miejscowymi mieszkańcami.
Główne role.
i inni.

</doc>
<doc id="2229509" url="https://pl.wikipedia.org/wiki?curid=2229509" title="Passetto di Borgo">
Passetto di Borgo

Passetto di Borgo – ufortyfikowane przejście nadziemne łączące Pałac Apostolski z Zamkiem Świętego Anioła. Miało ono umożliwić papieżowi skrytą i bezpieczną ucieczkę do zamku.
Historia.
"Il Passetto" ma długość około 800 metrów. Jego najstarsze fragmenty zostały wybudowane przez króla Ostrogotów Totilę, jako mur obronny przylegający do Mauzoleum Hadriana, czyli późniejszego Zamku Św. Anioła. Pierwotna konstrukcja wykonana została z wielkich bloków grubo ciosanego kamienia, widocznych do dziś w pobliżu Porta Castello. Około 852 roku papież Leon IV na bazie wcześniejszych umocnień zbudował mur obronny o wysokości 5 metrów, wyposażony w otwarty chodnik (fr. "Chemin de ronde") na szczycie. W XIII wieku Mikołaj III zaadaptował mur jako drogę ucieczkową - na szczycie powstał zakryty chodnik. W XV wieku Bonifacy IX i Aleksander VI podnieśli "il Passetto" o jeden poziom - wcześniejsze przejście zostało ukryte w murze, a nad nim powstał nowy, odkryty chodnik z blankami obronnymi. Aleksander VI dobudował czworokątne wieże i podniósł chodnik jeszcze wyżej. W 1565 na polecenie Piusa IV wybudowano nowe umocnienia i utworzono nowe dzielnice: Borgo Pio, Borgo Vittorio i Borgo Angelico. Gdy "Il Passetto" straciło swoją wartość jako budowla obronna, przebito w nim przejścia dla nowych ulic.
Wykorzystanie.
Passetto di Borgo został wykorzystany w 1527 roku jako trasa ucieczki Klemensa VII podczas Sacco di Roma - złupienia Rzymu przez wojska Karola V. Oddział Gwardii Szwajcarskiej zdołał wtedy zapewnić papieżowi bezpieczne schronienie w Zamku Św. Anioła, jednak starcie przeżyli tylko nieliczni gwardziści. 

</doc>
<doc id="2229514" url="https://pl.wikipedia.org/wiki?curid=2229514" title="Linhenykus">
Linhenykus

Linhenykus – rodzaj teropoda z grupy alwarezaurów (Alvarezsauroidea) żyjącego w późnej kredzie na terenach Azji. Został opisany w 2011 roku przez Xu Xinga i współpracowników w oparciu o niekompletny szkielet pozaczaszkowy (IVPP V17608) obejmujący kręgi szyjne, tułowiowe, krzyżowe i ogonowe, lewą kość łopatkowo-kruczą, niemal kompletny mostek, większość kończyn przednich, częściową miednicę, niemal kompletne kończyny tylne oraz kilka niezidentyfikowanych elementów. Skamieniałości te wydobyto z wapienia gruzełkowatego w Bayan Mandahu, w datowanych na kampan osadach formacji Wulansuhai, na północ od miasta Linhe w Mongolii Wewnętrznej.
"Linhenykus" osiągał niewielkie rozmiary – kość udowa holotypu, będącego w chwili śmierci prawdopodobnie osobnikiem młodocianym, bliskim osiągnięcia dorosłości, mierzy około 7 cm długości, na podstawie której Xu i współpracownicy oszacowali masę dinozaura na około 450 g. Z kolei Nesbitt i in. ocenili masę przedstawicieli pokrewnego rodzaju "Albinykus" – o kości udowej mierzącej około 6,5 cm – na 700–1000 g. Budowa szkieletu osiowego przypominała występującą u innych przedstawicieli kladu Parvicursorinae. "Linhenykus" jest jedynym znanym alwarezaurem mającym zrośnięte łopatkę i kość kruczą. Odkryto również kość przypromienną, wśród Alvarezsauroidea znaną wcześniej jedynie u "Haplocheirus". U wielu alwarezaurów doszło do redukcji liczby palców w dłoni, jednak trend ten jest najwyraźniejszy u "Linhenykus" – ma on tylko jeden palec (który autorzy uznają za II, choć według innej teorii może być palcem I), pozostałe całkowicie zanikły, jedynie III kość śródręcza zachowała się jako niewielki element. Śródstopie jest dłuższe od kości udowej i wykazuje wyspecjalizowane "arctometatarsus".
Według analizy filogenetycznej przeprowadzonej przez Xu i współpracowników "Linhenykus" jest najbardziej bazalnym znanym przedstawicielem kladu Parvicursorinae. Nazwa rodzajowa "Linhenykus" pochodzi od miasta Linhe, w pobliżu którego odnaleziono szczątki holotypu, oraz zmodyfikowanego greckiego słowa "onyx" („pazur”). Nazwa gatunkowa gatunku typowego, "monodactylus" („jednopalczasty”), odnosi się do występowania w dłoni tego dinozaura tylko jednego palca.

</doc>
<doc id="2229515" url="https://pl.wikipedia.org/wiki?curid=2229515" title="Linhenykus monodactylus">
Linhenykus monodactylus



</doc>
<doc id="2229522" url="https://pl.wikipedia.org/wiki?curid=2229522" title="Stefania Gruszecka">
Stefania Gruszecka

Stefania Gruszecka (ur. 1 września 1918 w Mokłuczce) – polska szwaczka, posłanka na Sejm PRL V kadencji.
Życiorys.
Uzyskała wykształcenie średnie niepełne, z zawodu szwaczka. Była robotnicą w Zakładów Przemysłu Bawełnianego „Frotex” w Prudniku. Należała od 1946 do Polskiej Partii Robotniczej, a od 1948 do Polskiej Zjednoczonej Partii Robotniczej. W PZPR pełniła funkcję I sekretarza Komitetu Zakładowego przy Zakładach Przemysłu Bawełnianego, była delegatką na Kongres Zjednoczeniowy w 1948 oraz na V i VI Zjazd PZPR. W 1969 uzyskała mandat posłanki na Sejm PRL V kadencji z okręgu Nysa, zasiadała w Komisji Drobnej Wytwórczości, Spółdzielczości Pracy i Rzemiosła, Komisji Przemysłu Lekkiego oraz Komisji Przemysłu Lekkiego, Rzemiosła i Spółdzielczości Pracy.
Odznaczona Złotym Krzyżem Zasługi i Krzyżem Komandorskim Orderu Odrodzenia Polski.

</doc>
<doc id="2229523" url="https://pl.wikipedia.org/wiki?curid=2229523" title="Jorge Banguero">
Jorge Banguero

Jorge Eliécer Banguero Viafára (ur. 4 października 1974 w Cali) – piłkarz kolumbijski grający na pozycji defensywnego pomocnika.
Kariera klubowa.
Karierę piłkarską Banguero rozpoczął w klubie Deportivo Pasto. W 1999 roku zadebiutował w jego barwach w pierwszej lidze kolumbijskiej. W 2000 roku przeszedł do Realu Cartagena, gdzie występował przez półtora roku. Z kolei w połowie 2001 roku trafił do Deportes Tolima, w którym grał przez pół roku.
W 2002 roku Banguero został piłkarzem Amériki Cali. W tym samym roku wywalczył z nią mistrzostwo Kolumbii fazy Apertura. W 2006 roku występował w Millonarios FC, a w 2007 roku ponownie w Américe Cali. Przez cały 2008 roku był piłkarzem klubu Atlético Junior, a w 2009 roku zanotował swój drugi powrót do Amériki Cali.
Kariera reprezentacyjna.
W reprezentacji Kolumbii Banguero zadebiutował w 2002 roku. W 2007 roku został powołany do kadry na Copa América 2007. Tam wystąpił w 2 meczach: z Argentyną (2:4) i ze Stanami Zjednoczonymi (1:0).

</doc>
<doc id="2229526" url="https://pl.wikipedia.org/wiki?curid=2229526" title="Rohingja">
Rohingja

Rohingja, Rohingya – muzułmańska grupa etniczna zamieszkująca północną część birmańskiego stanu Arakan, licząca ponad milion osób. Są to głównie rolnicy i rybacy. Posługują się językiem rohingya z rodziny indoeuropejskiej.
Stosowana bywa także nazwa Arakanie.
Kontrowersje dotyczące pochodzenia.
Rohingya uważają się za autochtonicznych mieszkańców Arakanu. Buddyjska część społeczeństwa Birmy uważa ich za nielegalnych imigrantów z sąsiedniego Bangladeszu. 
Kwestia pochodzenia oraz tożsamości Rohingya budzi wiele kontrowersji. Według jednej teorii są to potomkowie muzułmańskich kupców, którzy od ponad 10 wieków zamieszkują Arakan. Inna teoria głosi, iż są bezpośrednimi następcami bengalskich imigrantów z XIX i XX wieku, lub też uciekającymi do Birmy przez zieloną granicę Bengalczykami. 
Kwestia statusu Rohingya dotyczy więc fundamentalnego, ontologicznego pytania: czy w ogóle powstała taka osobna grupa etniczna/naród i czy/kiedy wykształciła swoją własną tożsamość? 
Łamanie praw człowieka.
Z powodu łamania praw człowieka przez rządzącą Mjanmą juntę generałów Rohingya uciekają do Bangladeszu. Jako grupa etniczna są dyskryminowani i prześladowani, nie posiadają dokumentów, w związku z czym nie mogą korzystać z powszechnej edukacji, opieki medycznej czy poszukiwać pracy. Rząd birmański od 1982 roku stoi na stanowisku, że Rohingya nie istnieją jako osobna grupa etniczna i są to imigranci z Bengalu.
Do kolejnych pogromów doszło po demokratyzacji Birmy, od 2012 roku ich domy, szkoły i meczety są podpalane, a oni sami prześladowani. Do wybuchu niezadowolenia wobec Rohingya przyczynił się buddyjski mnich Ashin Wirathu, który podróżując po kraju głosi tezy, że muzułmanie spiskują przeciwko buddystom, szykują zamachy terrorystyczne i usiłują przejmować ziemie innowierców. W wyniku zamieszek zginęło około 600 osób, zaś około 140 000 osób porzuciło swoje domostwa. Wiele osób z grupy Rohingya usiłowało emigrować drogą morską do Malezji lub Bangladeszu poprzez Zatokę Bengalską. W 2016-2017 doszło w Arakanie do ludobójstwa Rohingya dokonanego przez birmańskich nacjonalistów buddyjskich.

</doc>
<doc id="2229529" url="https://pl.wikipedia.org/wiki?curid=2229529" title="Pasquale Jannaccone">
Pasquale Jannaccone

Pasquale Jannaccone (ur. 18 maja 1872 w Neapolu, zm. 22 grudnia 1959 w Turynie) – włoski ekonomista, senator dożywotni.
Życiorys.
W 1893 ukończył studia prawnicze na Uniwersytecie Turyńskim. Pracował jako wykładowca ekonomii politycznej na uczelniach w Cagliari (od 1900), następnie w Sienie (od 1905) i Padwie (od 1909). W 1916 powrócił na macierzystą uczelnię, gdzie prowadził zajęcia z zakresu statystyki i polityki gospodarczej. W 1949 został prezydentem turyńskiej Akademii Nauk. W pierwszej połowie lat 50. stał na czele Włoskiego Towarzystwa Ekonomicznego.
1 grudnia 1950 prezydent Włoch Luigi Einaudi w uznaniu zasług powierzył mu godność dożywotniego senatora. Pasquale Jannaccone zasiadał w Senacie I, II i III kadencji, tj. do czasu swojej śmierci.
Poza pracami z zakresu ekonomii publikował także eseje poświęcone m.in. Edgarowi Allanowi Poe.

</doc>
<doc id="2229530" url="https://pl.wikipedia.org/wiki?curid=2229530" title="Chłopczyca (styl)">
Chłopczyca (styl)

Chłopczyca – określenie młodych kobiet z Zachodu, przeciwstawiających się panującym w latach 20. XX wieku kanonom kobiecości. Prowadziły niezależny, ostentacyjny i prowokujący, jak na tamte czasy, styl życia, podkreślany również za pomocą ubioru, maskującego kobiece cechy fizyczne (biust, wcięcie w talii) i nadającego figurze wysmukłą, chłopięcą sylwetkę, a także fryzury (krótkie włosy).
Styl mody "garçonne" (fr. "garçon" – chłopiec) wprowadziła francuska projektantka, Coco Chanel. Jej wizerunek „chłopczycy” przyjął się szybko w Wielkiej Brytanii i Stanach Zjednoczonych, gdzie został nazwany "flapper" (ang. podlotek, podfruwajka). Słowo "flapper" było używane jeszcze przed pojawieniem się stylu „chłopczyca”.
Kontrkultura „chłopczyc” powstała w okresie liberalizmu, społecznych i politycznych zawirowań, i zwiększonej transatlantyckiej wymiany kulturalnej, które nastąpiły po zakończeniu I wojny światowej, w tym również eksportu amerykańskiej kultury jazzu do Europy. Była oderwaniem się od moralności i konwencji epoki wiktoriańskiej.
Wydana w 1922 roku bestsellerowa powieść "Chłopczyca" ("La Garçonne") francuskiego pisarza Victora Margueritte wywołała skandal obyczajowy.
"Flappers" w Stanach Zjednoczonych.
Do jednych z pierwszych znanych „flapperek” zalicza się amerykańską pisarkę Zeldę Sayre Fitzgerald. Jej mąż, pisarz Francis Scott Fitzgerald, pisarka Anita Loos, a także ilustratorzy tacy jak John Held Jr., Ethel Hays i Faith Burrows spopularyzowali wizerunek i styl życia „flapperek” w swojej twórczości. Ich „chłopczyce” były atrakcyjne, brawurowe i niezależne. Fitzgerald opisywał idealne „flapperki” jako „urocze, kosztowne i mające około dziewiętnastu lat”. Held przedstawiał je na swoich rysunkach jako młode dziewczęta noszące rozpięte kalosze, które wydawały odgłosy „trzepotania” (ang. "flap") podczas chodzenia.
Określenie "flapper" w połączeniu ze związanym z nim wizerunkiem „chłopczycy” pojawiło się po raz pierwszy w amerykańskiej kinematografii wraz z filmem "The Flapper" z 1920 roku. Była to popularna wówczas produkcja w reżyserii Alana Croslanda, zrealizowana według scenariusza Frances Marion, z Olive Thomas w roli tytułowej. Główna bohaterka sprzeciwia się konwencjom epoki wiktoriańskiej. W 1917 Olive Thomas wystąpiła w podobnej roli, jednak nie użyto tam jeszcze terminu "flapper". W swoich ostatnich filmach (zmarła we wrześniu 1920), aktorka ta była widziana już jako uosobienie tego stylu. Pozostałe gwiazdy kina niemego, takie jak Clara Bow, Louise Brooks i Joan Crawford, wkrótce zbudowały swoje kariery w oparciu o ten sam wizerunek. „Chłopczyca” stała się symbolem dla nowej generacji kobiet.
Do krytyków mody na „flapperki” zaliczała się amerykańska poetka i pisarka, Dorothy Parker. Napisała ona m.in. utwór "The Flapper", w którym wyśmiewała ten trend. Sekretarz Pracy Stanów Zjednoczonych z kolei potępił „nonszalancję palącej papierosy, popijającej koktajle flapperki”. Harwardzki psycholog stwierdził natomiast, że „flapperki” miały „najniższy poziom inteligencji” i stanowiły „beznadziejny problem dla nauczycieli”.
Chłopczyca idealna.
Wygląd.
Idealna „chłopczyca” była przeciwieństwem tzw. "Gibson Girl". Stosowała mocny makijaż, do tej pory zarezerwowany dla aktorek i kobiet lekkich obyczajów. Pudrowała twarz (początkowo dosyć jasno, później popularne stały się bardziej opalone twarze, o zdrowym wyglądzie), malowała usta szminką w kolorze nasyconej, głębokiej czerwieni, oczy w ciemnej oprawie podkreślała czarną kredką, a na policzki nanosiła ruchem kołowym róż. Zamiast długich włosów upiętych w kok miała krótką fryzurę "bob", później zastąpioną przez "shingle bob" i "eton crop". Do tego pasowały kapelusze bez ronda zwane "cloche" i czapki "newsboy" (przypominające kaszkiety). Nie nosiła gorsetu ani innych zbędnych warstw odzienia krępujących swobodę ruchów. Ubierała się w spódniczki lub sukienki z przedłużanym stanem, niepodkreślające biustu, talii ani bioder, często odkrywające ramiona, przyozdobione frędzlami. Ich długość stopniowo się zmniejszała od roku 1920, sięgając między 1925 a 1927 kolan. Na nogach miała pończochy ze sztucznego jedwabiu (od 1923 roku), które czasem podwijała. Jej buty miały płaskie obcasy lub wysokie, osiągające 5-8 centymetrów wysokości. Ubierała się także m.in. w bluzki z kołnierzami typu Piotruś Pan (małe, płaskie kołnierze o zaokrąglonych krawędziach). W celu uzyskania chłopięcej figury, dziewczyny ciasno owijały swoje piersi pasami materiału.
Zachowanie.
Idealna „chłopczyca” otwarcie piła alkohol, nosząc przy sobie piersiówkę, mimo panującej w Stanach Zjednoczonych prohibicji w latach 1919–1933. Paliła papierosy przez długie lufki. Uwielbiała tańczyć i chodziła wieczorami do klubów jazzowych. Popularne były wówczas dynamiczne tańce, takie jak Charleston, Black Bottom oraz Shimmy. Idealna „flapperka” kierowała automobilem i miała swobodne podejście do seksu. „Chłopczyce” zaczęły chodzić na randki i uprawiały petting. Tzw. "petting parties", czyli prywatki, na których pary całowały się i przytulały, czasem przechodząc do „prawdziwego” pettingu, stały się bardzo popularne w latach 20. „Flapperki” posługiwały się również własnym slangiem, np. pieniądze nazywały cukrem (ang. "sugar"), a ładną, lecz głupią dziewczynę określały mianem pomidora (ang. "tomato").

</doc>
<doc id="2229533" url="https://pl.wikipedia.org/wiki?curid=2229533" title="Nikola Kolarov">
Nikola Kolarov

Nikola Kolarov (ur. 14 marca 1983 w Belgradzie) – serbski piłkarz grający na pozycji obrońcy w KSZO Ostrowiec Świętokrzyski. Jego młodszy brat Aleksandar gra w Interze Mediolan.

</doc>
<doc id="2229535" url="https://pl.wikipedia.org/wiki?curid=2229535" title="Carlo Alberto Salustri">
Carlo Alberto Salustri

Carlo Alberto Salustri znany jako Trilussa (ur. 26 października 1873 w Rzymie, zm. 21 grudnia 1950 tamże) – włoski poeta.
Znany z humorystycznych utworów, często komentujących życie polityczne. Tworzył w dialekcie rzymskim. Pseudonim Trilussa jest anagramem prawdziwego nazwiska.
1 grudnia 1950 prezydent Luigi Einaudi w uznaniu zasług literackich i artystycznych mianował go senatorem dożywotnim.

</doc>
<doc id="2229536" url="https://pl.wikipedia.org/wiki?curid=2229536" title="Bogoria II">
Bogoria II

Bogoria II ("Bogorya II") − polski herb szlachecki, odmiana herbu Bogoria.
Opis herbu.
Istnieją dwie opinie na temat wyglądu tego herbu. Swoje źródło mają u Kaspra Niesieckiego, który opisując odmiany Bogorii opisał herb inaczej i przy sekcjach poświęconych kolejnym rodzinom opisał herb inaczej. 
Przy herbie Bogoria, podając odmianę Górskich i Turów, Niesiecki pisze, że herb ich ma złączone rogaciny i trzy pióra strusie srebrne między czerwonymi. Nie podał tynktury pola. Późniejsi autorzy przypisali temu herbowi pole czerwone. Tak herb Bogoria II narysował Chrząński w "Tablicach odmian", oraz współcześni heraldycy - Alfred Znamierowski i Tadeusz Gajl. 
Opis z wykorzystaniem zasad blazonowania, zaproponowanych przez Alfreda Znamierowskiego:
W polu czerwonym rogacina srebrna z takąż rogaciną na opak, w słup, złączone.
Klejnot: Trzy pióra strusie; srebrne między czerwonymi.
Natomiast przy tekście poświęconym rodzinie Górskich herbu Bogoria odmienna, Niesiecki podaje, że herb ma pole "papuże" (zielone) i nie podaje barw piór w klejnocie. Tak herb Bogoria II rekonstruuje też Juliusz Karol Ostrowski.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu zielonym rogacina srebrna z takąż rogaciną na opak, w słup, złączone.
Klejnot: Trzy pióra strusie.
Najwcześniejsze wzmianki.
XVIII wiek. Wzmiankowany po raz pierwszy przez Kaspra Niesieckiego.
Herbowni.
Tadeusz Gajl wymienia następujące rody herbownych:
Górski (Gorski), Gwiazdowski, Tur.

</doc>
<doc id="2229539" url="https://pl.wikipedia.org/wiki?curid=2229539" title="Riverworld">
Riverworld

Riverworld (Świat Rzeki) – fikcyjny świat będący miejscem akcji kilku powieści sci-fi napisanych przez Philipa José Farmera.
Cykl Riverworld.
Świat pojawia się w cyklu składającym się z następujących powieści:
Odniesienia w kulturze.
Świat ten stał się inspiracją dla:

</doc>
<doc id="2229540" url="https://pl.wikipedia.org/wiki?curid=2229540" title="42 Dywizjon Artylerii Lekkiej">
42 Dywizjon Artylerii Lekkiej

42 Dywizjon Artylerii Lekkiej (42 dal) - pododdział artylerii lekkiej Wojska Polskiego II RP.
Dywizjon nie występował w pokojowej organizacji wojska. Został sformowany przez 3 pułk artylerii lekkiej Legionów z Zamościa.
42 dal w kampanii wrześniowej.
Mobilizacja.
42 dywizjon artylerii lekkiej został sformowany zgodnie z planem mobilizacyjnym „W”, w I rzucie mobilizacji powszechnej w terminie do 6 września.
Jednostką mobilizującą był 3 pułk artylerii lekkiej Legionów w Zamościu.
Organizacja wojenna pododdziału była identyczna z organizacją wojenną dywizjonu wchodzącego w skład pułku artylerii lekkiej i zakładała, że w jego składzie znajdzie się dowództwo, trzy baterie armat i kolumna amunicyjna. Do maja 1939 roku każda z baterii miała być uzbrojona w cztery 100 mm haubice wz. 1914/1919A z jaszczami wz. 1914/1919K. W maju tego roku zmieniono decyzję i baterie dywizjonu miały zostać sformowane jako uzbrojone w 75 mm armaty wz. 1897. Zgodnie z planami dywizjon miał być jednostką Obszaru Warownego „Grodno”. Podczas mobilizacji dywizjonu wystąpiły braki w mundurach polowych, butach, brakowało pistoletów i kbk, nie otrzymano biedek radio, zabrakło koców. Dywizjon został sformowany w dniach 31 sierpnia - 6 września 1939, w Łabuńkach 6 km na południowy wschód od Zamościa. 
Działania bojowe.
7 września dywizjon otrzymał rozkaz załadowania na transport kolejowy w Zamościu. Wieczorem odjechał w kierunku Grodna. Zgodnie z rozkazem ze Sztabu Naczelnego Wodza dla dowódcy OK III, z 9 września Grupa „Grodno” została skierowana na południe kraju. Nocą z 8/9 września transporty 42 dal minęły Brześć n/Bugiem. Zostały zatrzymane i poprzez Brześć, Pińsk, Łunieniec, Sarny, Równe, Brody do Złoczowa. 11 września 1939 został wyładowany na stacji kolejowej w Złoczowie. Następnego dnia po wykonaniu 60 km marszu dotarł do m. Laszki Królewskie (gmina Zadwórze). Na rozkaz ze sztabu Obrony Lwowa, 42 dal podjął marsz do Lwowa. Przed świtem 15 września dywizjon dotarł do Lwowa. W rejonie Winnik na szosie do Lwowa dywizjon w marszu był ostrzeliwany przez dywersantów ukraińskich. 3 bateria została podzielona na działony i skierowana jako artyleria przeciwpancerna i towarzysząca do obrony barykad przy ulicach Łyczakowskiej, Zielonej i Tarnowskiego. Bateria 1 zajęła stanowiska w parku Łyczakowskim, a 2 bateria w Parku Górnej Pohulanki, stanowiska obserwacyjne umieszczono w rejonie Wysokiego Zamku. Baterie prowadziły ostrzał oddziałów niemieckich na odcinku zachodnim. Szczególnie intensywny ostrzał dywizjon prowadził 17 września wystrzeliwując 201 pocisków, w tym 3/42 dal na odcinku mjr. Ślepackiego 134 pociski. 18 września o godz. 14.00 42 dal dwoma bateriami wspierał natarcie 2 batalionów ppłk. Władysława Smerczyńskiego na Pasieki Miejskie, Pirogówki i Sichów. Wieczorem 18 września 42 dywizjon przegrupowano na odcinek wschodni,1 bateria zajęła stanowiska na ul. Kochanowskiego, została ostrzelana przez artylerię niemiecką, rannych zostało 2 oficerów i kilku kanonierów, utracono większość koni. 19 września o godz. 2.30 sowiecki oddział pancerno-motorowy zaatakował obronę na Łyczakowie i ostrzelał stanowiska baterii 1/42 dal, ogniem na wprost odparto sowieckie natarcie. W następnych dniach cały dywizjon był ugrupowany na Łyczakowie jako artyleria ppanc. przy barykadach i wylotach ulic. 21 września został zabrany do niewoli kompletny działon z 1 baterii wraz armatą, jaszczem i 11 osobową obsługą z końmi. W dywizjonie dezerterowali i oddawali się do niewoli żołnierze z mniejszości narodowych. Podczas pobytu w obronie Lwowa, nagminne było przecinanie linii łączności stanowisk ogniowych z obsadami punktów obserwacyjnych, przez dywersantów ukraińskich. 22 września po godz. 14.00 42 dal skapitulował wraz z garnizonem Lwowa przed wojskami sowieckimi. Większość oficerów dywizjonu po odprawie u dowódcy dywizjonu została zagarnięta do niewoli i razem z szeregowymi i skierowana do Winnik. Po czym wraz ze wszystkimi zwolniona do domu, co uratowało życie większości z nich. Kolumny jenieckie i pojedynczy żołnierze byli ostrzeliwani przez bojówki ukraińskie po wkroczeniu wojsk sowieckich do Lwowa. 
Obsada personalna 42 dal.
Obsada personalna 42 dal

</doc>
<doc id="2229542" url="https://pl.wikipedia.org/wiki?curid=2229542" title="Józef Kimbar">
Józef Kimbar

Józef Kimbar herbu własnego "vel" Siekierz (ur. ok. 1750 – zm. po 1800) – stolnik upicki, poseł na sejm grodzieński (1793), starosta tarwidowski (1775), sędzia i pisarz grodzki upicki (1776), podczaszy (1781), podstoli (1783), stolnik upicki (od 1787). 
Na sejmie grodzieńskim sprzeciwiał się podziałowi Rzeczypospolitej. 1 lipca 1793 gdy dał wyraz przekonaniu, że polityka Katarzyny II zmierza do przekształcenia Polski w prowincję rosyjską, został uwięziony na rozkaz posła rosyjskiego Jakoba Sieversa. Później został uwolniony. Działał w związku z opozycyjną grupą posłów patriotycznych mazowieckich i podlaskich. 15 lipca 1793 wygłosił dramatyczną mowę, w której wzywał króla Stanisława Augusta Poniatowskiego by wraz z całym sejmem udał się raczej na wygnanie na Syberię niż podpisał hańbę rozbioru. Po podpisaniu tego aktu zaatakował króla, mówiąc: "Niczego się nie lękam ani stracham, mówię prawdę, żeś zdrajca". W kilku mowach sprzeciwiał się powołaniu komisji sejmowej, do rozpoczęcia pertraktacji podziałowych z Królestwem Prus. Wraz z kilkoma innymi patriotycznymi posłami zmusił inicjatora tego projektu Adama Podhorskiego do ucieczki z izby poselskiej. Jako jeden z czterech przedstawicieli Litwy wszedł obok kilku innych posłów patriotycznych w skład komisji powołanej do utworzenia nowej formy rządu. Po aresztowaniu czterech posłów przez Sieversa, bezskutecznie upominał się o ich uwolnienie, piętnował jego gwałty. Podpisał konfederację grodzieńską z zastrzeżeniem, że obstaje przy całości granic Rzeczypospolitej. W październiku protestował przeciwko zawarciu przymierza z Imperium Rosyjskim, 18 października uroczyście oświadczył, że uznaje ten akt za nielegalny. 
W insurekcji kościuszkowskiej był członkiem sądu kryminalnego powiatu upickiego. Został generał-adiutantem wojsk litewskich. 
Żonaty był z Anną z Kościuszków, jego syn Onufry był oficerem armii Księstwa Warszawskiego.

</doc>
<doc id="2229549" url="https://pl.wikipedia.org/wiki?curid=2229549" title="Rajmund Kalicki">
Rajmund Kalicki

Rajmund Kalicki (ur. 21 maja 1944 w Głębokiem) – polski pisarz, tłumacz i znawca literatury latynoamerykańskiej, autor monografii poświęconej Jorge Luisowi Borgesowi, znawca Gombrowicza, redaktor "Twórczości".
Życiorys.
Jako nastolatek wraz z ojcem odbył roczną podróż do Argentyny. Po ukończeniu liceum w Sokółce w 1963 r. podjął studia w Instytucie Archeologii Uniwersytetu Warszawskiego, które ukończył w 1968 roku (promotorem pracy magisterskiej był profesor Kazimierz Michałowski).
W roku 1969 powtórnie wyjechał do Argentyny, w Colegio Nacional de San Miguel w Buenos Aires zdał drugą w swym życiu maturę, następnie przez dwa lata studiował w Instituto de Cinematografia de la Universidad Nacional del Litoral.
Do kraju wrócił na początku lat siedemdziesiątych; w latach 1972–1975 pracował w Państwowej Agencji Prasowej. W roku 1974 rozpoczął pracę w miesięczniku "Twórczość". Na przełomie lat osiemdziesiątych i dziewięćdziesiątych (do 1992 r.) był pracownikiem (jako redaktor) Czytelnika.
Twórczość literacka.
Jego pierwszy przekład ukazał się w Przekroju w 1972 roku, było to opowiadanie nieznanego w Polsce peruwiańskiego krytyka literackiego i dyplomaty Ventury Garcii Calderona ("Szpila" Przekrój 1971, nr 1361, s. 5-6).
Tłumaczył między innymi Lezama Limę, Carlosa Onetti (wraz z Edwardem Stachurą), Roberto Arlta, Garcię Marqueza, Ernesto Sábato.
W 1993 został laureatem Nagroday „Literatury na Świecie” za tłumaczenia prozy. Za przekład esejów Ortegi y Gasseta "Velázquez i Goya" otrzymał w roku 1994 nagrodę Stowarzyszenia Tłumaczy Polskich.
Jest autorem kilku zbiorów esejów, anegdot, rozmów o malarstwie, sztuce i kobietach opublikowanych w formie dzienników: "Dziennik tajemny", "Dziennik patagoński," "Dziennik nieobyczajny", "Dziennik z zaświatów", "Dziennik podróży na Ocolorę".

</doc>
<doc id="2229556" url="https://pl.wikipedia.org/wiki?curid=2229556" title="Joseph Mailath de Szekely">
Joseph Mailath de Szekely

Joseph Mailath de Szekely (ur. 1737-1810) – austriacki polityk, z pochodzenia Węgier.
W latach 1776-1783 był austriackim gubernatorem Fiume. W latach 1784-1785 by l wiceprezydentem dworskiej rady węgierskiej. Od października 1794 roku do lipca 1795 był gubernatorem Galicji. W 1801 roku posłował do Wenecji. W latach 1802-1809 był ministrem, a w 1809 przeszedł na emeryturę.

</doc>
<doc id="2229568" url="https://pl.wikipedia.org/wiki?curid=2229568" title="Top Channel">
Top Channel

Top Channel – albańska komercyjna stacja telewizyjna. Po raz pierwszy stacja wystartowała 30 lipca 2001 roku. Siedziba stacji znajduje się w Tiranie. Od września 2003 Top Channel nadawana jest satelitarnie w całej Europie poprzez DigitAlb i Ameryce Północnej przez Home2US. W 2006 roku oglądalność stacji wynosiła 60%, zaś w 2008 roku 50%. Jest najchętniej oglądaną stacją telewizyjną przez Albańczyków.
Programy.
Top Channel ma wiele popularnych programów rozrywkowych i seriali.

</doc>
<doc id="2229572" url="https://pl.wikipedia.org/wiki?curid=2229572" title="Circaea alpina">
Circaea alpina



</doc>
<doc id="2229577" url="https://pl.wikipedia.org/wiki?curid=2229577" title="Parafia Trójcy Świętej w Lublinie">
Parafia Trójcy Świętej w Lublinie



</doc>
<doc id="2229582" url="https://pl.wikipedia.org/wiki?curid=2229582" title="Mistrzostwa świata juniorów w biathlonie">
Mistrzostwa świata juniorów w biathlonie

Mistrzostwa świata juniorów w biathlonie to główna impreza dla młodych biathlonistów z całego świata w konkurencjach klasycznych: biegach narciarskich, skokach narciarskich i kombinacji norweskiej. Pierwsze mistrzostwa świata juniorów w biathlonie odbyły się w 1967 roku w Altenbergu w ówczesnym NRD. Od tego czasu rozgrywane są corocznie. 
Początkowo na tych mistrzostwach rywalizowali tylko mężczyźni. Zawody dla kobiet po raz pierwszy rozegrano w 1989 r. Granica wieku dla uczestników wynosi 23 lata.
Od 1967 r. do 1988 r. mistrzostwa świata juniorów odbywały się w tym samym mieście co mistrzostwa świata w biathlonie. Do tej pory dwa polskie miasta organizowały MŚJ w biathlonie: Zakopane w 1969 r. oraz Kościelisko w 2003 r.

</doc>
<doc id="2229587" url="https://pl.wikipedia.org/wiki?curid=2229587" title="Kotlina Rabczańska">
Kotlina Rabczańska

Kotlina Rabczańska (513.50) – mezoregion w Beskidach Zachodnich, graniczący od północnego wschodu z Beskidem Wyspowym, od północnego zachodu z Beskidem Makowskim, od południowego wschodu z Gorcami, od południa i zachodu z Beskidem Orawsko-Podhalańskim.
Nazewnictwo.
Jest to niedawno wyróżniony region, już po wprowadzeniu dziesiętnej klasyfikacji. Dlatego też oznaczony został w tej klasyfikacji numerem 0, gdyż nie można go zaklasyfikować do żadnego z otaczających go mezoregionów. Mieczysław Klimaszewski w swojej "„Geomorfologii Polski”" z 1972 nazywał go Bramą Sieniawską, a autorzy opracowania "„Karpaty Polskie”" z 1995 Pogórzem Orawsko-Jordanowskim.
Charakterystyka regionu.
Jest to niewielki mezoregion. Długość kotliny z zachodu na wschód wynosi około 10 km, a szerokość z południa na północ około 9 km. Teren wznosi się średnio na wysokości 500–600 m n.p.m. Najwyższe wzniesienia to: Grzebień (677 m), Zbójecka Góra (644 m), Bania (607 m), Tatarów (710 m). Przez kotlinę przebiega dział wodny między Skawą i Rabą; rzeki te zbliżają się do siebie na odległość 1,5 km. Położenie kotliny pomiędzy kilkoma pasmami górskimi powoduje, że krzyżują się w niej główne drogi z Krakowa i Nowego Sącza do Zakopanego i Chyżnego i przebiega przez nią linia kolejowa z Krakowa do Zakopanego, a także nieczynna już linia kolejowa Nowy Sącz – Chabówka. Stosunkowo równy teren powoduje, że kotlina jest dość gęsto zaludniona. Największe miasto to Rabka-Zdrój, od której pochodzi nazwa regionu. Inne większe miejscowości to: Jordanów, Skomielna Biała, Skawa, Spytkowice. Środowisko naturalne przekształcone w wyniku działalności człowieka w dość znacznym stopniu.

</doc>
<doc id="2229588" url="https://pl.wikipedia.org/wiki?curid=2229588" title="Pietro Nenni">
Pietro Nenni

Pietro Sandro Nenni (ur. 9 lutego 1891 w Faenzy, zm. 1 stycznia 1980 w Rzymie) – włoski polityk, od lat 20. do lat 60. jeden z liderów włoskich socjalistów.
Życiorys.
Po śmierci rodziców dorastał w sierocińcu. Karierę polityczną zaczynał w ramach Włoskiej Partii Republikańskiej, pracował w redakcji partyjnej gazety w Forlì. W 1911 przez kilka miesięcy wraz z Benitem Mussolinim był pozbawiony wolności za udział w protestach przeciwko wojnie włosko-tureckiej.
Brał udział w walkach okresu I wojny światowej, m.in. w bitwach nad Isonzo. Został zwolniony ze służby w związku z odniesionymi ranami, powrócił do pracy jako redaktor republikańskiego pisma „Mattine d’Italia”. Po wojnie wraz z innymi zdemobilizowanymi żołnierzami współtworzył wkrótce rozwiązaną organizację "Fascio". W 1921 wstąpił do Włoskiej Partii Socjalistycznej (PSI), był edytorem jej partyjnego pisma „Avanti!” w latach 1923–1925. W tym czasie okresie narastało poparcie dla faszystów, doszło też do zabójstwa lidera socjalistów Giacoma Matteottiego, sama PSI traciła na znaczeniu, a siedziba „Avanti!” została podpalona. Ostatecznie Pietro Nenni udał się na emigrację do Francji, gdzie kontynuował działalność publiczną (m.in. jako sekretarz PSI).
W okresie hiszpańskiej wojny domowej jako ochotnik walczył w szeregach brygady im. Giuseppe Garibaldiego wspierającej tzw. stronę republikańską. W 1943 został we Francji aresztowany, następnie osadzony kolejno w Rzymie i Ponzy. W tym okresie w obozie koncentracyjnym Auschwitz-Birkenau zmarła jego córka Vittoria. Pietro Nenni został wyzwolony kilka miesięcy po zatrzymaniu, działał w komitecie wyzwolenia narodowego ("Comitato di Liberazione Nazionale"). Reaktywował w kraju w tym samym roku Włoską Partię Socjalistyczną, stając na jej czele (do 1945).
W pierwszych rządach po wyzwoleniu pełnił funkcję wicepremiera i ministra ds. konstytucyjnych. Od 1946 do 1947 przez kilka miesięcy zajmował stanowisko ministra spraw zagranicznych. W 1950 był sygnatariuszem apelu sztokholmskiego. Między 1963 a 1968 ponownie sprawował urząd wicepremiera, a w okresie 1968–1969 po raz drugi był ministrem spraw zagranicznych. W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. W tym samym roku został po raz pierwszy wybrany do Izby Deputowanych. W niższej izbie włoskiego parlamentu zasiadał nieprzerwanie przez 22 lata jako poseł I, II, III, IV i V kadencji. Pod koniec lat 60. pełnił funkcję prezydenta Partii Socjalistycznej. W pierwszej połowie lipca 1969 ogłosił wycofanie się z życia politycznego.
25 listopada 1970 prezydent Włoch Giuseppe Saragat w uznaniu zasług powierzył mu godność dożywotniego senatora. Pietro Nenni zasiadał w Senacie V, VI, VII i VIII kadencji, tj. do czasu swojej śmierci.

</doc>
<doc id="2229593" url="https://pl.wikipedia.org/wiki?curid=2229593" title="Aletris">
Aletris

Aletris L. – rodzaj wieloletnich, skrytopączkowych roślin zielnych z rodziny łomkowatych ("Nartheciaceae"), obejmujący 23 gatunki i 1 mieszańca, występujące w Azji, na obszarze od Chin do Japonii i zachodniej Azji Południowo-Wschodniej, oraz we wschodniej Ameryce Północnej i na Bahamach.
Nazwa naukowa rodzaju pochodzi od greckiego słowa ("aletris"), którym określano niewolnice odpowiedzialne za mielenie ziaren zbóż na mąkę, i odnosi się do mączystej tekstury okwiatu.
Zastosowanie.
Rośliny z gatunku "Aletris farinosa" znajdują zastosowanie jako rośliny lecznicze. Są bardzo gorzkie. W małych dawkach działają tonizująco, pobudzają czynności wydzielnicze żołądka oraz ułatwiają trawienie. W dużych dawkach wykazują działanie wymiotne i przeczyszczające, a także lekko psychoaktywne. Kłącze tych roślin zawiera saponiny, w tym diosgeninę, olejki eteryczne i żywicę. Zwane „korzeniem jednorożca” ("unicorn root") stanowiło istotny składnik popularnego w XIX wieku i stworzonego przez Lydię Pinkham „toniku kobiecego” ("women's tonic"), używanego w czasie przekwitania i bolesnych menstruacji.

</doc>
<doc id="2229598" url="https://pl.wikipedia.org/wiki?curid=2229598" title="Niecka deflacyjna">
Niecka deflacyjna



</doc>
<doc id="2229600" url="https://pl.wikipedia.org/wiki?curid=2229600" title="Dubravko Škiljan">
Dubravko Škiljan

Dubravko Škiljan (ur. 31 października 1949 w Zagrzebiu, zm. 21 lipca 2007 tamże) – chorwacki językoznawca i autor licznych prac naukowych. Specjalizował się w filologii klasycznej i semiotyce.
Życie.
Szkołę podstawową i gimnazjum klasyczne ukończył w Zagrzebiu. Naukę kontynuował na Wydziale Filozoficznym Uniwersytetu Zagrzebskiego, gdzie w 1972 roku ukończył studia z zakresu językoznawstwa i filologii klasycznej, w 1974 roku obronił pracę magisterską z dziedziny archeologii (o tytule: „Język grecki pomników późnoantycznej Salony”), a w 1976 roku pracę doktorską (tytuł: „Lingwistyka i dialektyka”) z dziedziny językoznawstwa.
Od 1972 roku pracował jako nauczyciel języka łacińskiego i greckiego w szkole podstawowej, od 1974 roku w gimnazjum klasycznym w Zagrzebiu. Od roku 1977 był na stałe zatrudniony, najpierw jako asystent, a następnie (od 1977) jako docent, profesor nadzwyczajny (od 1981) i profesor zwyczajny (od 1986, ponownie wybrany 1992) na Wydziale Filozoficznym Uniwersytetu Zagrzebskiego. W tym okresie kierował Katedrą Językoznawstwa Ogólnego i, po ich utworzeniu, Katedrą Lingwistyki Stosowanej i Katedrą Semiotyki. Pełnił równocześnie funkcję kierownika instytutu i prodziekana ds. nauczania.
Od 1996 do 2003 roku był profesorem zwyczajnym językoznawstwa i semiotyki na "Institutum Studiorum Humanitatis", na Wydziale Podyplomowych Studiów Humanistycznych w Lublanie, gdzie w 1998 roku napisał pracę doktorską „Lingwistyka mowy i teoria komunikacji społecznej” i pełnił rolę koordynatora studiów. Następnie powrócił na stanowisko profesora zwyczajnego na Wydziale Filozoficznym Uniwersytetu Zagrzebskiego.
Począwszy od 1972 roku opublikował około 250 prac z dziedziny językoznawstwa ogólnego, lingwistyki teoretycznej, historii językoznawstwa, semiotyki, lingwistyki stosowanej i filologii klasycznej (z tego 36 w postaci książek lub odrębnych monografii). Uczestniczył w wielu naukowych i specjalistycznych konferencjach w kraju i za granicą. Kierował kilkoma projektami naukowymi w Chorwacji i Słowenii. Oprócz regularnej pracy dydaktycznej na macierzystej uczelni, wygłaszał wykłady w Pradze ("CEU"), Paryżu (Uniwersytet Paryski), Trieście ("Scuola superiore per traduttori e interpreti"), Sarajewie, Nowym Sadzie. Był promotorem wielu doktorantów i magistrantów w Zagrzebiu i Lublanie.
W 2006 roku za swoją książkę "Mappa mundi" otrzymał nagrodę Kiklop.
Po długiej i ciężkiej chorobie zmarł w Zagrzebiu 21 lipca 2007 roku.

</doc>
<doc id="2229601" url="https://pl.wikipedia.org/wiki?curid=2229601" title="Askia">
Askia

Askia lub Asia (staroż. Askia; gr. "Άσκια" lub "Ασσια", tur. Paşaköy) – wieś na Cyprze, w dystrykcie Famagusta. "De facto" pod kontrolą Cypru Północnego. We wsi znajduje się 5 kościołów.
Przed rozpoczęciem okupacji populacja wynosiła 2700 osób. 
Z klubu pochodzi klub Etnikos Askia, grający obecnie w cypryjskiej trzeciej lidze. Przed okupacją istniał zespół Omonia Askia.
W Askii urodził się święty Spirydon z Tremituntu.

</doc>
<doc id="2229603" url="https://pl.wikipedia.org/wiki?curid=2229603" title="Pastviny">
Pastviny

Pastviny – sztuczne jezioro położone na terenie Czech w Kraju pardubickim na wschód od miasta Žamberk. Powstało w wyniku spiętrzenia rzeki Dzika Orlica. Tama o wysokości 43 m została wybudowana w latach 1932-38. Długość jeziora wynosi około 7 km a jego powierzchnia osiąga 110 ha.

</doc>
<doc id="2229607" url="https://pl.wikipedia.org/wiki?curid=2229607" title="Laurel Clark">
Laurel Clark

Laurel Blair Clark, z d. Salton (ur. 10 marca 1961 w Ames, zginęła 1 lutego 2003 podczas powrotu na Ziemię wahadłowca Columbia) – amerykańska astronautka, lekarz, komandor United States Navy.
Rodzina.
Była żoną Jonathana Clarka, lekarza lotniczego pracującego w NASA. Owocem ich związku jest syn – Iain.
Ciekawostka.
Zajmowała się krótkofalarstwem, posiadała znak KC5ZSU.

</doc>
<doc id="2229608" url="https://pl.wikipedia.org/wiki?curid=2229608" title="Carlo Bo">
Carlo Bo

Carlo Bo (ur. 25 stycznia 1911 w Sestri Levante, zm. 21 lipca 2001 w Genui) – włoski poeta, krytyk literacki i nauczyciel akademicki, wieloletni rektor Uniwersytetu w Urbino, senator dożywotni.
Życiorys.
Absolwent Uniwersytetu Florenckiego. Pierwszą książkę wydał w 1935. Uzyskał rozgłos w środowisku kulturalnym dzięki esejowi "Letteratura come vita" opublikowanemu w katolickim czasopiśmie „Il Frontespizio”. Od 1939 zawodowo związany z Uniwersytetem w Urbino, gdzie objął katedrę literatury francuskiej. Od 1947 do 2001 zajmował stanowisko rektora tej uczelni. Przyczynił się do przekształcenia jej w jeden z najbardziej prestiżowych uniwersytetów we Włoszech. Jego zainteresowania naukowe obejmowały literaturę włoską, francuską i hiszpańską. Był długoletnim współpracownikiem działu kulturalnego „Corriere della Sera”.
18 lipca 1984 prezydent Sandro Pertini w uznaniu zasług literackich mianował go senatorem dożywotnim. Carlo Bo zasiadał w izbie wyższej włoskiego parlamentu do czasu swojej śmierci w okresie IX, X, XI, XII, XIII i XIV kadencji. Należał do frakcji senackiej Chrześcijańskiej Demokracji, następnie Włoskiej Partii Ludowej i Margherity.
Odznaczony Orderem Zasługi Republiki Włoskiej klasy II (1960) i I (1966). W 2003 uniwersytet w Urbino został nazwany jego imieniem.

</doc>
<doc id="2229612" url="https://pl.wikipedia.org/wiki?curid=2229612" title="Chris Jackson">
Chris Jackson

Chris Jackson (ur. 18 lipca 1970 w Napier) – nowozelandzki piłkarz, grający na pozycji pomocnika.
Kariera klubowa.
Chris Jackson rozpoczął karierę w 1986 roku w klubie Napier City Rovers. Z Rovers wygrał New Zealand National Soccer League w 1989. W latach 1990-1991 był zawodnikiem Miramar Rangers, po czym przeszedł do australijskiego Melbourne Croatia. W latach 1994–1997 był zawodnikiem Fawkner Azzurri, po czym wyjechał na rok do Singapuru. W 1999 roku powrócił do Nowej Zelandii do występującego National Soccer League New Zealand Knights.
W latach 2005-2007 występował w Waitakere United, z którym zdobył Klubowe Mistrzostwo Oceanii w 2007. W latach 2007–2010 był zawodnikiem prowincjonalnego australijskiego klubu Dandaloo FC. Od 2010 roku jest zawodnikiem South Coast Wolves. Jackson w 1992 i 1995 roku był wybierany nowozelandzkim piłkarzem roku.
Kariera reprezentacyjna.
W reprezentacji Nowej Zelandii Jackson zadebiutował 19 września 1992 w zremisowanym 0-0 meczu z Fidżi. W 1996 roku wystąpił w Pucharze Narodów Oceanii, w którym Nowa Zelandia odpadła w półfinale. Jackson wystąpił w obu meczach z Australią. W 1997 roku uczestniczył w eliminacjach Mistrzostw Świata 1998. W 1998 roku wystąpił w Pucharze Narodów Oceanii, który Nowa Zelandia wygrała. Burton wystąpił w czterech meczach z Tahiti, Vanuatu, Fidżi i w finale z Australią.
W 1999 roku wystąpił w Pucharze Konfederacji, na którym Nowa Zelandia odpadła w fazie grupowej. Na turnieju w Meksyku wystąpił we wszystkich trzech meczach z USA, Niemcami i Brazylią. W 2000 roku po raz trzeci wystąpił w Pucharze Narodów Oceanii, na którym Nowa Zelandia zajęła drugie miejsce. Jackson wystąpił w czterech meczach z Tahiti (bramka), Vanuatu, Wyspami Salomona i Australią. W 2001 roku uczestniczył w eliminacjach Mistrzostw Świata 2002.
W 2002 roku po raz ostatni wystąpił w Pucharze Narodów Oceanii, który Nowa Zelandia wygrała. Jackson wystąpił w czterech meczach z Tahiti, Wyspami Salomona, Vanuatu i Australią. W 2003 roku wystąpił w Pucharze Konfederacji, na którym Nowa Zelandia odpadła w fazie grupowej. Na turnieju we Francji wystąpił w dwóch meczach z Japonią i Francją, który był jego ostatnim meczem w reprezentacji. Ogółem w latach 1992–2003 w reprezentacji wystąpił w barwach w 59 meczach, w których strzelił 10 bramek.

</doc>
<doc id="2229613" url="https://pl.wikipedia.org/wiki?curid=2229613" title="Hyposkeon">
Hyposkeon



</doc>
<doc id="2229615" url="https://pl.wikipedia.org/wiki?curid=2229615" title="Teal Bunbury">
Teal Bunbury

Teal Alexander Bunbury (ur. 27 lutego 1990 w Hamilton) – amerykański piłkarz pochodzenia kanadyjskiego występujący na pozycji napastnika, zawodnik New England Revolution. Syn Alexa Bunbury’ego, byłego piłkarza.
Kariera klubowa.
Bunbury urodził się w Kanadzie jako syn Amerykanki i Kanadyjczyka. Karierę piłkarską rozpoczął w 2006 roku jako junior w klubie Apple Valley Juventus. W 2007 roku został graczem drużyny Akron Zips z uczelni Uniwersytet w Akronie. W 2009 roku przeszedł do Rochester Thunder z USL Premier Development League. W 2010 roku poprzez MLS SuperDraft trafił do Kansas City Wizards. W MLS zadebiutował 28 marca 2010 na stadionie T-Bones Stadium (Kansas City) w wygranym 4:0 pojedynku z DC United. 15 lipca 2010 na stadionie Mapfre Stadium (Columbus) w wygranym 1:0 spotkaniu z Columbus Crew strzelił pierwszego gola w MLS. W 2011 roku zespół Kansas City Wizards zmienił nazwę na Sporting Kansas City. 19 lutego 2014 przeszedł do New England Revolution.
Kariera reprezentacyjna.
Bunbury jest byłym reprezentantem Kanady U-17 oraz U-20. W 2010 roku zdecydował się na grę w reprezentacji Stanów Zjednoczonych. Zadebiutował w niej 17 listopada 2010 na stadionie Cape Town Stadium (Kapsztad, Południowa Afryka) w wygranym 1:0 towarzyskim meczu z RPA. 22 stycznia 2011 na stadionie Dignity Health Sports Park (Carson) w zremisowanym 1:1 towarzyskim spotkaniu z Chile strzelił pierwszego gola w drużynie narodowej.

</doc>
<doc id="2229619" url="https://pl.wikipedia.org/wiki?curid=2229619" title="Ołeksandr Matwiejew">
Ołeksandr Matwiejew

Ołeksandr Ihorowycz Matwiejew, ukr. Олександр Ігорович Матвєєв (ur. 11 lutego 1989 w Połtawie) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
Wychowanek DJuSSz im.Horpynka w Połtawie, a potem klubów Worskła Połtawa i Mołod' Połtawa, barwy których bronił w juniorskich mistrzostwach Ukrainy (DJuFL). Pierwszy trener - Ołeksij Wysznewecki. Na początku 2006 rozpoczął karierę piłkarską w drużynie rezerwowej Worskły Połtawa. W rundzie jesiennej sezonu 2007/2008 został wypożyczony do FK Połtawa. Dopiero 21 listopada 2009 roku debiutował w Premier-lidze. 5 grudnia 2014 za obopólną zgodą piłkarz opuścił połtawski klub, a w lutym 2015 został piłkarzem Illicziwca Mariupol. 15 lipca 2015 przeszedł do FK Ołeksandrija. 13 stycznia 2017 za obopólną zgodą kontrakt został anulowany.
Kariera reprezentacyjna.
Od 2009 do 2011 był zawodnikiem młodzieżowej reprezentacji Ukrainy.

</doc>
<doc id="2229620" url="https://pl.wikipedia.org/wiki?curid=2229620" title="Hofmeister">
Hofmeister

Hofmeister:

</doc>
<doc id="2229634" url="https://pl.wikipedia.org/wiki?curid=2229634" title="Franz Steindachner">
Franz Steindachner

Franz Steindachner (ur. 11 listopada 1834 w Wiedniu, zm. 10 grudnia 1919 tamże) – austriacki ichtiolog.
Praca i kariera.
Interesował się historią naturalną, podjął badania skamieniałości ryb, na zlecenie swojego przyjaciela Eduarda Suessa. W 1860 został powołany na stanowisko dyrektora zbioru ryb w Muzeum Historii Naturalnej w Wiedniu, które pozostało nieobsadzone od czasu śmierci Johanna Jakoba Heckela. Reputacja Steindachnera jako ichtiologa rosła, a w roku 1868 został zaproszony przez Louisa Agassiza do przyjęcia stanowiska w Muzeum Zoologii Porównawczej na Uniwersytecie Harvarda. Wziął udział w wyprawie Hasslera 1871/72. W 1874 powrócił do Wiednia, w roku 1887 został mianowany dyrektorem Muzeum Historii Naturalnej w Wiedniu, a w 1898 awansował na jego dyrektora.
Linki zewnętrzne.
 

</doc>
<doc id="2229635" url="https://pl.wikipedia.org/wiki?curid=2229635" title="Krajowy Ośrodek Badań i Dokumentacji Zabytków">
Krajowy Ośrodek Badań i Dokumentacji Zabytków



</doc>
<doc id="2229650" url="https://pl.wikipedia.org/wiki?curid=2229650" title="Vaughan Coveny">
Vaughan Coveny

Vaughan Barry Coveny (ur. 13 grudnia 1971 w Wellington) – nowozelandzki piłkarz, grający na pozycji napastnika.
Kariera klubowa.
Vaughan Coveny rozpoczął karierę w 1990 roku w klubie Waterside Karori. W latach 1990-1991 był zawodnikiem Miramar Rangers, po czym przeszedł do australijskiego Melbourne Croatia. W latach 1993-1995 był zawodnikiem Wollongong Wolves, po czym przeszedł do South Melbourne. Z South Melbourne dwukrotnie zdobył mistrzostwo National Soccer League w 1998 i 1999 oraz Klubowe Mistrzostwo Oceanii w 2000 roku.
W latach 2005-2007 występował w Newcastle Jets, po czym powrócił do Nowej Zelandii do występującego A-League Wellington Phoenix. Karierę zakończył w 2009 roku w South Melbourne. Łącznie w barwach South wystąpił w 290 meczach, w których strzelił 101 bramek.
Kariera reprezentacyjna.
W reprezentacji Nowej Zelandii Coveny zadebiutował 7 czerwca 1992 w wygranym 3-0 meczu z Fidżi w eliminacjach Mistrzostw Świata 1994. W 1996 roku wystąpił w Pucharze Narodów Oceanii, w którym Nowa Zelandia odpadła w półfinale. Coveny wystąpił w obu meczach z Australią. W 1997 roku uczestniczył w eliminacjach Mistrzostw Świata 1998.
W 1998 roku wystąpił w Pucharze Narodów Oceanii, który Nowa Zelandia wygrała. Coveny wystąpił w czterech meczach z Tahiti, Vanuatu (4 bramki), Fidżi i w finale z Australią. W 1999 roku wystąpił w Pucharze Konfederacji, na którym Nowa Zelandia odpadła w fazie grupowej. Na turnieju w Meksyku wystąpił we wszystkich trzech meczach z USA, Niemcami i Brazylią. W 2001 roku uczestniczył w eliminacjach Mistrzostw Świata 2002.
W 2003 roku wystąpił w Pucharze Konfederacji, na którym Nowa Zelandia odpadła w fazie grupowej. Na turnieju we Francji wystąpił we wszystkich trzech meczach z Japonią, Kolumbią i Francją. W 2004 roku uczestniczył w eliminacjach Mistrzostw Świata 2006. Ostatni raz w reprezentacji wystąpił 4 czerwca 2006 w przegranym 0-4 meczu z Brazylią. Ogółem w latach 1992-2006 w reprezentacji wystąpił w barwach w 64 meczach, w których strzelił 28 bramek, co jest rekordem reprezentacji Nowej Zelandii.
Kariera trenerska.
Coveny w 2010 roku był trenerem South Melbourne.

</doc>
<doc id="2229661" url="https://pl.wikipedia.org/wiki?curid=2229661" title="Wieża na Bazaltowej Górze">
Wieża na Bazaltowej Górze

Wieża na Bazaltowej Górze – wieża widokowa, znajdująca się na wzniesieniu Bazaltowa Góra (niem. "Breitenberg"), na wysokości 368 m n.p.m., na Pogórzu Kaczawskim.
Powstała w 1906 (datę budowy wykuto na jednym ze schodów; jest słabo widoczna również współcześnie) prawdopodobnie z inicjatywy Riesengebirgsverein. Wzniesiono ją z łamanego kamienia bazaltowego na planie koła. Wejście do wieży to neogotycki portal z cegły klinkierowej. Na szczycie znajduje się platforma widokowa. Zewnętrzne schody są ciosów bazaltowych, a wewnętrzne z granitu. Obiekt, obecnie trzykondygnacyjny, w przeszłości był wyższy i posiadał jeszcze jedno piętro na wieży widokowej, które usunięto podczas remontu w 1994.
Wieżę wpisano do rejestru zabytków pod nr. 980/L. z dn. 18.02.1993 roku.
Dzisiaj walory widokowe wieży są niskie – dookoła drzewa urosły tak wysoko, że praktycznie całkowicie zasłoniły widok we wszystkich kierunkach.
Do wieży prowadzi ścieżka przyrodniczo-kulturowa "Na Bazaltową Górę" z Paszowic oraz ścieżka przyrodnicza z Jakuszowej. Obie łączą się z szlakiem z Myśliborza do Bolkowa przez Groblę.

</doc>
<doc id="2229666" url="https://pl.wikipedia.org/wiki?curid=2229666" title="Roman Bezus">
Roman Bezus

Roman Anatolijowycz Bezus, ukr. Роман Анатолійович Безус (ur. 26 września 1990 w Krzemieńczuku, w obwodzie połtawskim, Ukraińska SRR) – ukraiński piłkarz, grający na pozycji napastnika, a wcześniej pomocnika, reprezentant Ukrainy. Obecnie zawodnik belgijskiego KAA Gent.
Kariera piłkarska.
Kariera klubowa.
Wychowanek klubu Kremiń Krzemieńczuk, barwy których bronił w juniorskich mistrzostwach Ukrainy (DJuFL). Również przez miesiąc grał w klubie Mołod' Połtawa. Latem 2006 rozpoczął karierę piłkarską w drużynie Kreminia Krzemieńczuk. Na początku 2009 przeszedł do Worskły Połtawa, w składzie której 26 maja 2009 roku debiutował w Premier-lidze. 3 stycznia 2013 roku podpisał 5-letni kontrakt z Dynamem Kijów. 11 stycznia 2015 przeszedł do Dnipra Dniepropetrowsk. Latem 2016 wyjechał za granicę, gdzie 12 lipca 2016 podpisał kontrakt z belgijskim Sint-Truidense VV. 25 stycznia 2019 przeniósł się do KAA Gent.
Kariera reprezentacyjna.
Od 2010 jest zawodnikiem młodzieżowej reprezentacji Ukrainy. 11 listopada 2011 roku debiutował w narodowej reprezentacji Ukrainy w meczu towarzyskim z Niemcami.

</doc>
<doc id="2229683" url="https://pl.wikipedia.org/wiki?curid=2229683" title="Nietneria">
Nietneria

Nietneria Klotzsch ex Benth. – rodzaj wieloletnich, ziemnopączkowych roślin zielnych z rodziny łomkowatych ("Nartheciaceae"), obejmujący dwa gatunki: "Nietneria corymbosa" Klotzsch &amp; M.R.Schomb. ex B.D.Jacks, endemiczny dla południowej Wenezueli, i "Nietneria paniculata" Steyerm., występujący w południowo-wschodniej Wenezueli, zachodniej Gujanie i północnej Brazylii.
Genetyka.
Liczba chromosomów 2n = 26.
Systematyka.
Według APW (aktualizowany system APG IV z 2016) rodzaj należy do rodziny łomkowatych ("Nartheciaceae"), w rzędzie pochrzynowców ("Dioscoreales") w obrębie kladu jednoliściennych ("monocots").

</doc>
<doc id="2229713" url="https://pl.wikipedia.org/wiki?curid=2229713" title="Boguchwał (herb szlachecki)">
Boguchwał (herb szlachecki)

Boguchwał − polski herb szlachecki z nobilitacji, nadany w Królestwie Kongresowym.
Opis herbu.
W polu czerwonym pergamin srebrny; na nim takież pióra gęsie skrzyżowane; nad nim krzyż łaciński na kotwicy w skos; nad całością trzy gwiazdy (1 i 2); z prawej i z lewej po szpadzie srebrnej.
Klejnot: pięć piór strusich.
Najwcześniejsze wzmianki.
Nobilitacja w 1836, herb zachował się na dyplomie Heroldii Królestwa Polskiego z tego roku.
Herbowni.
Schlesinger.

</doc>
<doc id="2229715" url="https://pl.wikipedia.org/wiki?curid=2229715" title="Szczęsny (ujednoznacznienie)">
Szczęsny (ujednoznacznienie)

Imię.
Szczęsny – imię męskie pochodzenia polskiego. Forma żeńska: Szczęsna.
Nazwisko.
Szczęsny (forma żeńska: Szczęsna) – polskie nazwisko odimienne.
Szczęsna

</doc>
<doc id="2229716" url="https://pl.wikipedia.org/wiki?curid=2229716" title="Zbór Świeckiego Ruchu Misyjnego „Epifania” w Lublinie">
Zbór Świeckiego Ruchu Misyjnego „Epifania” w Lublinie

Zbór Świeckiego Ruchu Misyjnego „Epifania” w Lublinie – chrześcijański unitariański zbór działający w Lublinie od 1931 roku. Należy do Świeckiego Ruchu Misyjnego „Epifania”.
Siedziba zboru mieści się w kaplicy epifanicznej, w kamienicy na piętrze przy ul. Zamojskiej 20/22. Na ścianie frontowej kaplicy wisi krzyż w koronie – godło ruchu Badaczy Pisma Świętego oraz tzw. wykres wieków autorstwa Charlesa Taze Russella, przedstawiający biblijną historię świata z perspektywy Boskiego planu wieków.
Nabożeństwa odbywają się w niedziele i święta o godz. 9:30 oraz w środy o godz. 17:00.
Historia.
Lubelski zbór Badaczy Pisma Świętego.
Ruch badacki dotarł do Lublina wraz z przyjazdem ze Stanów Zjednoczonych do miasta Wł. Wójcika (1920 lub 1921) i Bronisława Blacharskiego (1921). Jan Kulka wraz z Katarzyną Kulką przyjęli wierzenia Badaczy Pisma Świętego w roku 1922 (Jan Kulka był późniejszym starszym zboru oraz ewangelistą ruchu epifanicznego). W roku 1923 zorganizowany został lubelski zbór Badaczy Pisma Świętego. Pierwszym starszym w zborze był br. Ziemba. W latach 1923–1927 zebrania religijne odbywały się w mieszkaniach prywatnych u s. Kubalskiej na ul. Podwale, u małżeństwa Miączów przy ul. Dolnej Panny Marii i u małżeństwa Drożdżów przy ul. Lipowej. W roku 1924 w wynajętej sali zorganizowano pierwszą konwencję. Od roku 1927 dwa razy każdej niedzieli przy ul. Zamojskiej w sali Spółdzielni Komisowo-Handlowej dla mieszkańców Lublina organizowano otwarte wykłady biblijne połączone z dystrybucją literatury religijnej.
Zbór epifaniczny.
W roku 1931 w Lublinie nastąpił podział, w wyniku którego ze zboru lubelskiego wyłoniły się dwa nowe zbory. Oprócz lubelskich Świadków Jehowy w Lublinie powstały zbór ZWBPŚw i zbór epifaniczny. Historia ruchu epifaniczego w Lublinie sięga początku lat 30. W 1930 roku członkiem zboru został Tadeusz Sadowski – wieloletni starszy zboru i pielgrzym ruchu epifanicznego. W kolejnych latach zbór się powiększał – poglądy epifaniczne przyjęli: Władysław Kieraga (1932), Jan Supryn (1933), Maria i Adam Złotkiewiczowie (1933), Aniela Flis (1933) i Agnieszka Bańka (1934).
Pierwsze lubelskie nabożeństwa epifaniczne odbywały się w domu małżeństwa Wochów. Aleksander Woch w okresie międzywojennym pełnił funkcję pielgrzyma. Oboje zginęli we wrześniu 1939 roku w trakcie bombardowania Lublina.
W roku 1935 zbór liczył 45 osób. W latach 1935–1936 zbór został podzielony i cześć jego członków przeszła do organizowanego przez Czesława Kasprzykowskiego Stowarzyszenia Badaczy Pisma Świętego.
W czasie okupacji niemieckiej, w latach 1939–1944, nabożeństwa epifaniczne odbywały się nielegalnie, bez zgody okupanta, w domu państwa Marii i Adama Złotkiewiczów. Od 1944 roku lubelscy epifaniści doświadczali różnorakich prześladowań religijnych z rąk leśnych ugrupowań zbrojnych kierujących się fanatyzmem religijnym. Dewastowano miejsca zebrań przez niszczenie ich wyposażenia, dokonywano napadów na domy epifanistów oraz pobić i postrzeleń wiernych. Prześladowania skończyły się w roku 1947.
Po wyzwoleniu Lublina 22 lipca 1944 r. nabożeństwa odbywały się w domu państwa Złotkiewiczów oraz Anieli Flis. W kaplicy przy ul. Zamojskiej, lubelscy epifaniści zgromadzają się od 1947 r. W czasie Polski Ludowej wielu lubelskich epifanistów było sądzonych z powodu odmowy służby wojskowej z bronią w ręku. Niektórzy z nich trafili do więzienia.
Założyciel międzynarodowego Świeckiego Ruchu Misyjnego „Epifania”, uważany przez epifanistów za następcę Charlesa Taze Russella – prof. Paul S.L. Johnson – odwiedził Lublin podczas organizowanych tu epifanicznych konwencji 8 razy: 22–24 lipca 1928, 14–15 lipca 1930, 14 lipca 1931, 25–26 lutego 1932, 17–18 lipca 1933, 26–27 lipca 1936, 24–25 lipca 1937 i 7–9 lipca 1946. Kolejny dyrektor wykonawczy ruchu, Raymond G. Jolly, odwiedził zbór lubelski 4-krotnie w latach 1957, 1960, 1964 i 1978.
Gdy w roku 1952 odebrano debit pocztowy na sprowadzanie Teraźniejszej Prawdy z zagranicy, zbór lubelski podjął się drukowania czasopisma w warunkach konspiracyjnych na powielaczu, na własny koszt. Tak wydrukowano numery od 130 do 174, aż do czasu gdy w listopadzie 1957 roku ukazał się numer 175 drukowany oficjalnie w Polsce przez ŚRME.
Przez 20 lat zbór w Lublinie wraz ze zborem w Tomaszowie Lubelskim pozostawały poza strukturami ŚRME. Mimo próśb tych zborów o usługi pielgrzymskie, nie były im one świadczone. Nie umieszczano również sprawozdań tych zborów z uroczystości Wieczerzy Pańskiej w Teraźniejszej Prawdzie.
Długoletnim starszym zboru był Czesław Flis (1927–2015).

</doc>
<doc id="2229718" url="https://pl.wikipedia.org/wiki?curid=2229718" title="Bogusz (herb szlachecki)">
Bogusz (herb szlachecki)

Bogusz − polski herb szlachecki, znany z jedynego wizerunku pieczętnego.
Opis herbu.
Opisy z wykorzystaniem zasad blazonowania, zaproponowanych przez Alfreda Znamierowskiego:
W polu trzy miecze w gwiazdę z grotami strzał na końcach ostrzy. 
Najwcześniejsze wzmianki.
Pieczęć Jana Bogusza z 1565 roku.
Herbowni.
Herb ten, jako herb własny, przysługiwał jednej tylko rodzinie herbownych:
Bogusz.

</doc>
<doc id="2229722" url="https://pl.wikipedia.org/wiki?curid=2229722" title="Guido Castelnuovo">
Guido Castelnuovo

Guido Castelnuovo (ur. 14 sierpnia 1865 w Wenecji, zm. 27 kwietnia 1952 w Rzymie) – włoski matematyk pochodzenia żydowskiego, wykładowca akademicki, senator dożywotni.
Życiorys.
W 1886 ukończył studia na Uniwersytecie w Padwie. Wkrótce nawiązał współpracę naukową z Corradem Segre, teoretykiem geometrii algebraicznej. Przez rok pracował na Uniwersytecie w Rzymie, następnie został asystentem na Uniwersytecie Turyńskim. W 1891 powrócił do Rzymu, gdzie wykładał do 1935. W okresie II wojny światowej organizował tajne nauczanie dla studentów żydowskiego pochodzenia, którym zakazano uczęszczania do szkół publicznych. Po wyzwoleniu Rzymu został specjalnym komisarzem Narodowej Rady Badań Naukowych (CNR). Był członkiem Francuskiej Akademii Nauk i przewodniczącym instytucji naukowej "Accademia Nazionale dei Lincei".
W pracy naukowej zajmował się analizą matematyczną, geometrią algebraiczną, algebrą
i geometrią, jak również historią matematyki. Był autorem książek "Geometria analitica e proiettiva" (1903), "Calcolo della Probabilit'a" (1919), "Le origini del calcolo infinitesimale nell'era moderna" (1938) i innych. Jego nazwisko pojawia się m.in. w nazwie twierdzenia Kroneckera-Castelnuovo i nierówności Castelnuovo-Severi.
5 grudnia 1949 prezydent Włoch Luigi Einaudi w uznaniu zasług powierzył mu godność dożywotniego senatora. Guido Castelnuovo zasiadł w Senacie I kadencji, w trakcie której zmarł.

</doc>
<doc id="2229743" url="https://pl.wikipedia.org/wiki?curid=2229743" title="Lauren Peso Polska">
Lauren Peso Polska

Lauren Peso Polska S.A. (GPW: ) – polska spółka prawa handlowego z siedzibą w Chorzowie, notowana na rynku NewConnect prowadzonym przez Giełdę Papierów Wartościowych w Warszawie (Ticker:LPS). 
Lauren Peso Polska S.A. była pierwszą polską firmą szkoleniową, której akcje znalazły się na giełdzie. Spółka zajmuje się sprzedażą i organizacją szkoleń biznesowych, szkoleń certyfikowanych i kursów zawodowych. Ponadto świadczy usługi HR i organizuje szkolenia integracyjne, w tym eventy. Firma posiada 12 oddziałów w całej Polsce, jej siedziba mieści się w Chorzowie.
Historia spółki.
Spółka została założona jako Lauren Peso Polska Sp. z o.o. w 2006 roku. W styczniu 2010 została zmieniona jej forma organizacyjno prawna ze spółki z ograniczoną odpowiedzialnością na spółkę akcyjną
, co umożliwiło wprowadzenie jej na giełdę 16 kwietnia 2010.
W listopadzie 2010 roku, spółka została współzałożycielem firmy z branży public relations - Your Image S.A.
Struktura akcjonariatu.
W dniu 9 lutego 2011 struktura akcjonariatu spółki wyglądała następująco:

</doc>
<doc id="2229745" url="https://pl.wikipedia.org/wiki?curid=2229745" title="Arena Narciarska Jaworki-Homole">
Arena Narciarska Jaworki-Homole

Arena Narciarska Jaworki-Homole – kompleks tras narciarskich położony w pobliżu Jaworek w Małych Pieninach w Dolinie Skalskie (dolinie Skalskiego Potoku), na północnym zboczu Bukowinek u stóp najwyższego szczytu Małych Pienin – Wysokiej (1050 m n.p.m.).
Wyciągi.
W skład kompleksu wchodzą:
Trasy.
W sumie w ofercie znajduje się 4400 m tras zjazdowych o różnym stopniu trudności.
Pozostała infrastruktura.
Na terenie Stacji dostępne są:
Noclegi dostępne są w prywatnych kwaterach w Jaworkach, Szlachtowej i Szczawnicy.
Inne atrakcje:
Operator.
Operatorem stacji jest „Arena Narciarska Jaworki-Homole” s.c.
Historia.
W 1982 r. powstała firma „Spółka Budowy i Eksploatacji Wyciągu Narciarskiego w Jaworkach”, która następnie zmieniła nazwę na „Wyciąg Narciarski” s.c.. Po przystąpieniu trzeciego wspólnika w 2006 r. spółka zmieniła nazwę na obecną. W 2009 r. – po przystąpieniu czwartego wspólnika – możliwe było m.in.:
W 2010 r. stacja zdobyła tytuł „Najlepszy Ośrodek Narciarski 2010” oraz specjalne wyróżnienie kapituły plebiscytu na „Najlepszą Stację Narciarską Małopolski – bezpiecznie i rozważnie”, ogłaszanego przez portal internetowy Onet i Gazetę Krakowską.

</doc>
<doc id="2229746" url="https://pl.wikipedia.org/wiki?curid=2229746" title="Zbór Zrzeszenia Wolnych Badaczy Pisma Świętego w Lublinie">
Zbór Zrzeszenia Wolnych Badaczy Pisma Świętego w Lublinie

Zbór Zrzeszenia Wolnych Badaczy Pisma Świętego w Lublinie – chrześcijański unitariański zbór badacki działający w Lublinie od roku 1931. Należy do Zrzeszenia Wolnych Badaczy Pisma Świętego.
Siedziba zboru mieści się w kaplicy przy ul. Żmichowskiej 15/17.
Historia.
Lubelski zbór Badaczy Pisma Świętego.
Ruch badacki dotarł do Lublina wraz z przyjazdem ze Stanów Zjednoczonych do miasta Wł. Wójcika (1920 lub 1921) i Bronisława Blacharskiego (1921). Jan Kulka wraz z Katarzyną Kulką przyjęli wierzenia Badaczy Pisma Świętego w roku 1922. W roku 1923 zorganizowany został lubelski zbór Badaczy Pisma Świętego. Pierwszym starszym w zborze był br. Ziemba. W latach 1923–1927 zebrania religijne odbywały się w mieszkaniach prywatnych u s. Kubalskiej na ul. Podwale, u małżeństwa Miączów przy ul. Dolnej Panny Marii i u małżeństwa Drożdżów przy ul. Lipowej. W roku 1924 w wynajętej sali zorganizowano pierwszą konwencję. Od roku 1927 dwa razy każdej niedzieli przy ul. Zamojskiej w sali Spółdzielni Komisowo-Handlowej dla mieszkańców Lublina organizowano otwarte wykłady biblijne połączone z dystrybucją literatury religijnej.
Zbór ZWBPŚw.
W roku 1931 w Lublinie nastąpił podział, w wyniku którego ze zboru lubelskiego wyłoniły się dwa nowe zbory. Oprócz lubelskich Świadków Jehowy w Lublinie powstały zbór epifaniczny i zbór ZWBPŚw. Pierwszą konwencję ZWBPŚw. zorganizowano 28 i 29 czerwca 1931 roku wraz ze współwyznawcami z Pawłowa i Strzelec. Uczestniczyło w niej około 100 osób, a 7 zostało ochrzczonych. W roku 1933 zbór w Lublinie współuczestniczył w organizowaniu dwóch konwencji: w Pawłowie (około 150 obecnych) oraz w Majdanie Kozic Górnych (250 uczestników, w tym również z Krakowa). Rok później na trzydniowej konwencji w Lublinie gościł S.F. Tabaczyński ze Stanów Zjednoczonych. Do wybuchu II wojny światowej zorganizowano jeszcze kilka konwencji w tym jedną z pokazem „Fotodramy stworzenia”.
Przed wojną zbór liczył kilkanaście osób. Sługą zboru był br. Mazur, a zebrania organizowano w mieszkaniach prywatnych Mazurów i Ćwieków.
W czasie II wojny światowej część członków zboru opuściła Lublin i zamieszkała w pobliskich miejscowościach a zbór zawiesił swoją działalność. Działalność zborową wznowiono po zakończeniu działań wojennych.
W roku 1949 zbór lubelski zorganizował w dniach 25 i 26 czerwca konwencję w Zemborzycach. W konwencji tej uczestniczyło około 250–300 osób głównie z województwa lubelskiego. W nocy z 25 na 26 czerwca doszło do napadu nieznanych sprawców, którzy zabili trzy osoby a jedenaście ranili (w tym jedną ciężko). Ofiarami napadu byli Mikołaj Grudzień (przewodniczący Zrzeszenia, lat 52) oraz Józefa Litkowicz (lat 44) i Lucja Mucha (lat 65). Pogrzeb ofiar napadu zbiegł się w czasie z tzw. „cudem lubelskim”, gdy na obrazie "Matki Boskiej Płaczącej" w archikatedrze w Lublinie rzekomo miały pojawić się łzy, co przyczyniło się do słownego znieważania i czynnego atakowania uczestników pogrzebu.
Po wojnie nastąpił rozwój zboru. W latach 60. zbór lubelski liczył ok. 70 członków, a razem z dziećmi, młodzieżą i sympatykami było to około 90 osób. Niedzielne zebrania organizowano w Lublinie pod adresem Rynek 5 a w tygodniu w Zemborzycach. Przez pewien czas organizowano dodatkowo zebrania młodzieżowe dla zboru lubelskiego i okolicznych zborów. W niedzielne poranki organizowano też szkółkę dla dzieci. Niektórzy członkowie zboru angażowali się przy wydawaniu przedruków starych i niedostępnych już publikacji.
W grudniu 1972 roku zbór liczył 48 członków. Wprowadzono wówczas szkołę proroczą. Wiosną 1973 roku, po wielu latach starań, zbór przeniósł się do nowej sali w budynku zakupionym na ten cel przy ul. N. Żmichowskiej 15/17. Jej uroczyste otwarcie odbyło się 23 września 1973, a uczestniczyło w nim ponad 200 osób.
Zbór lubelski uczestniczył w organizowaniu konwencji, które na przestrzeni lat odbywały się w Pawłowie, Strzelcach, Wierzchowiskach, Romanówce, Majdanie Kozic Górnych i Domu Kultury Kolejarza. W dniach 4 i 5 września 1982 r. zorganizowano publiczną projekcję filmu „Dla tej przyczyny”, na którym frekwencja przekraczała 400 osób. Wieloletnimi sługami zboru byli: Tadeusz Marianowski, Grzegorz Łoziak i Stanisław Szymański.
W roku 1998 licząc razem z młodzieżą i sympatykami zbór liczył ponad 60 osób.

</doc>
<doc id="2229751" url="https://pl.wikipedia.org/wiki?curid=2229751" title="Serhij Wełyczko">
Serhij Wełyczko

Serhij Mykołajowycz Wełyczko, ukr. Сергій Миколайович Величко (ur. 9 sierpnia 1976 w Symferopolu) – ukraiński piłkarz, grający na pozycji bramkarza.
Kariera piłkarska.
Kariera klubowa.
Wychowanek SDJuSzOR Tawrija Symferopol. W 1993 rozpoczął karierę piłkarską w klubie Frunzenec Saki, który potem zmienił nazwę na Dynamo Saki. W 1997 powrócił do Tawrii Symferopol. W maju 2003 został wypożyczony do Dynama Symferopol. Od 2005 bronił barw klubów Zakarpattia Użhorod i Naftowyk-Ukrnafta Ochtyrka. W styczniu 2009 roku przeszedł do Worskły Połtawa. Po zakończeniu sezonu 2011/12 zakończył karierę piłkarską.

</doc>
<doc id="2229752" url="https://pl.wikipedia.org/wiki?curid=2229752" title="Tomtehuset">
Tomtehuset

Tomtehuset (pol. "Dom skrzatów") – zabytkowy dom w Göteborgu, usytuowany na rogu ulic Vasagatan i Viktoriagatan. Nazwa domu pochodzi od wizerunków skrzatów zdobiących fasady budynku (słowo "tomte" w języku szwedzkim znaczy skrzat).
Historia.
Dom powstał w latach 1888–1890, na zlecenie szwedzkiego wydawcy gazet i radnego Göteborga, Svena Adolfa Hedlunda. Projekt wykonali Hans Hedlund (bratanek Svena Adolfa) oraz Yngve Rasmussen. Obaj architekci mieli w tamtym czasie kilka znanych projektów w swoim dorobku. Hedlund zaprojektował budynek biblioteki miejskiej oraz sądu, a Rasmussen kościół Vasakyrkan i budynek Kompanii Wschodnioindyjskiej. Do wykonania malowideł na fasadach Hedlund i Rasmussen zaangażowali brata Rasmussena, Thorvalda, który był malarzem. Słynął również z zabawnych widokówek, przedstawiających skrzaty.
Skrzaty na fasadach ukazane zostały podczas wykonywania różnych zajęć. Jeden siedzi i czyta gazetę, inny siedzi przy stole kreślarskim, a jeszcze inny fotografuje następnego krasnala dziewiętnastowiecznym aparatem fotograficznym. Oprócz skrzatów, na ścianach budynku widnieją smoki i wiewiórki.
Do domu, który został zaprojektowany tak, by wpadało do środka jak najwięcej światła, prowadzą wysokie schody z kutą poręczą. Na ścianie od strony Vasagatan znajduje się napis "In Luce Mundus", co znaczy mniej więcej "w świetle świata". Pod niektórymi malowidłami odnaleźć można inicjały autorów.
Sven Adolf Hedlund zamieszkiwał dom od strony Viktoriagatan. W drugiej części mieściło się atelier fotograficzne "Dahöf&amp;Hedlund", w którym pracował syn właściciela, Torsten.
Obecnie.
Tomtehuset od 1981 r. należy do gminnej agencji nieruchomości. W budynku mieszczą się mieszkania oraz kawiarnia i snack bar. 
Budynek znajduje się w Szwedzkim Rejestrze Zabytków oraz na liście szwedzkiego dziedzictwa kultury.

</doc>
<doc id="2229756" url="https://pl.wikipedia.org/wiki?curid=2229756" title="Peter Stein">
Peter Stein

 
Peter Stein (ur. 1 października 1937 r. w Berlinie) – niemiecki reżyser teatralny i operowy. Związany z berlińskim teatrem Schaubühne.
W 1989 r. laureat Nagrody Goethego. W 1993 r. laureat Nagrody Erazma. W 2011 r. laureat Europejskiej Nagrody Teatralnej.

</doc>
<doc id="2229762" url="https://pl.wikipedia.org/wiki?curid=2229762" title="Aleksy Falconieri">
Aleksy Falconieri

Aleksy Falconieri, wł. "Alessio Falconieri" (ur. po 1200 we Florencji, zm. 17 lutego 1310 w klasztorze na Monte Senario) – założyciel serwitów (OSM), święty Kościoła katolickiego.
Aleksy był synem bogatego kupca i członka Gwelfów Bernarda Falconieri, oraz wujem św. Juliany. Były to czasy rozdarcia kraju i bratobójczych walk. Po dwukrotnym objawieniu się Matki Bożej we Florencji, które miały mieć miejsce w 1215 i 1233 roku, Aleksy wraz z sześcioma rówieśnikami, również florenckimi kupcami, porzucili dotychczasowe zajęcia i zaczęli wieść życie w ubóstwie i pokucie. Założyli bractwo religijne, które podejmowało zadośćuczynienie za życie i grzechy współbraci. Z czasem jego członkowie przenieśli się na wzgórze Monte Senario, gdzie rozważali Mękę Pańską i oddawali cześć Matce Bożej Bolesnej. Za jej to natchnieniem w roku 1233 powołali nowy zakon sług Najświętszej Maryi Panny zatwierdzony przez Stolicę Apostolską w 1304 roku (tzw. serwici). Do grona współzałożycieli zakonu poza Aleksym Falconierim należeli Bartłomiej Amidei, Benedykt Antella, Buonfiglio Monaldi, Gerardino Sostegni, Hugo Lippi-Uguccioni oraz Jan Buonagiunta Monetti. Jako wędrowni kaznodzieje serwici przemierzali Italię, Francję, Niemcy i Węgry, również Polskę.
Aleksy Falconieri zmarł dożywszy ponad 100 lat.
Wspomnienie liturgiczne Siedmiu Świętych Założycieli Zakonu Serwitów Najświętszej Maryi Panny obchodzono najpierw 11 lutego w dzień pamięci "Najświętszej Maryi Panny z Lourdes", w późniejszym okresie 12 lutego, obecnie 17 lutego.

</doc>
<doc id="2229768" url="https://pl.wikipedia.org/wiki?curid=2229768" title="Jaskinia Niedźwiedzia (Góry Zachodniorumuńskie)">
Jaskinia Niedźwiedzia (Góry Zachodniorumuńskie)

Jaskinia Niedźwiedzia (rum. "Peştera Urşilor") – odkryta w 1975 roku jaskinia w Rumunii, w okręgu Bihor na obrzeżach wsi Chişcău w Górach Zachodniorumuńskich. 
Charakterystyka.
Jaskinia ma długość 1500 m, choć do zwiedzania udostępniono 847 m chodników i pomostów (od 1980). Jaskinia uważana jest za najpiękniejszą rumuńską jaskinię i jest znaczącą atrakcją turystyczną w regionie i kraju, gdyż zachwyca swoimi licznymi stalaktytami i stalagmitami. Jaskinia składa się z dwóch poziomów, jednak dolny stanowi ścisły rezerwat i jest zamknięty dla turystów. W grocie panuje stała temperatura około 10 °C. 
Etymologia nazwy.
Nazwa pochodzi od kości niedźwiedzi jaskiniowych odkrytych w 1975 roku, wraz z odkryciem jaskini, i pozostają w niej do dzisiaj. Jedną z komór nazwano „cmentarzysko niedźwiedzi”.

</doc>
<doc id="2229771" url="https://pl.wikipedia.org/wiki?curid=2229771" title="Artem Hromow">
Artem Hromow

Artem Ihorowycz Hromow, ukr. Артем Ігорович Громов (ur. 14 stycznia 1990 w Stryju) – ukraiński piłkarz, grający na pozycji pomocnika.
Kariera piłkarska.
Kariera klubowa.
Urodził się w Stryju, a w 2000 przeniósł się z rodzicami do Połtawy. Wychowanek DJuSSz im.Horpynka w Połtawie, a potem klubu Mołod' Połtawa, barwy których bronił w juniorskich mistrzostwach Ukrainy (DJuFL). Latem 2007 rozpoczął karierę piłkarską w drużynie rezerwowej Worskły Połtawa. Dopiero 3 kwietnia 2010 roku debiutował w Premier-lidze. 31 maja 2016 podpisał 3-letni kontrakt z Dynamem Kijów. 3 marca 2017 za obopólną zgodą kontrakt został anulowany. 16 marca 2017 został piłkarzem rosyjskiego klubu Krylja Sowietow Samara. Jednak klub zakończył sezon na przedostatnim miejscu i został zdegradowany do Pierwszej dywizji, po czym 23 maja 2017 piłkarz anulował kontrakt z samarskim klubem. 16 sierpnia podpisał kontrakt z Zorią Ługańsk.
Kariera reprezentacyjna.
Od 2010 jest zawodnikiem młodzieżowej reprezentacji Ukrainy. 3 września 2014 debiutował w narodowej reprezentacji Ukrainy w wygranym 1:0 meczu z Mołdawią.

</doc>
<doc id="2229772" url="https://pl.wikipedia.org/wiki?curid=2229772" title="Okręty podwodne typu Ko-hyoteki">
Okręty podwodne typu Ko-hyoteki

 – japońskie miniaturowe okręty podwodne, budowane przed i podczas II wojny światowej w kilku różniących się pomiędzy sobą seriach. Otoczone ścisłą tajemnicą, były przeznaczone do zaskakujących akcji ofensywnych na terenie baz morskich przeciwnika. Na większą skalę zostały wykorzystane podczas nalotu na Pearl Harbor, ataków na porty w Sydney i w Diégo-Suarez na Madagaskarze oraz walk o Guadalcanal. Ich załogi nie odniosły spektakularnych sukcesów, w znaczącej większości ginąc w akcji.
Projektowanie i budowa.
Idea powstania specjalnych, ofensywnych środków prowadzenia wojny morskiej powstała w Japonii w latach 20. XX wieku. Znaczna część kadry oficerskiej Marynarki Wojennej Imperium uznała ustalenia traktatu waszyngtońskiego za upokarzające. Komandor Kaneji Kishimoto z departamentu odpowiedzialnego za rozwój broni torpedowej, opierając się na koncepcjach starszego kolegi, Takeyoshi Yokoo, przedstawił koncepcję miniaturowego pojazdu podwodnego, który mógł skrycie podejść w rejon zabezpieczonych kotwicowisk floty przeciwnika (w praktyce US Navy) i pozostając w zanurzeniu przeprowadzić skuteczny atak torpedowy. Do transportu pojazdu na miejsce akcji miały służyć duże jednostki nawodne (nie przewidywano wówczas zagrożenia, jakie dla okrętów stanowiło później lotnictwo), zaś jego zasięg miał pozwalać na zwodowanie go z okrętu macierzystego poza zasięgiem dział głównego kalibru okrętów liniowych przeciwnika, wykonanie ataku i bezpieczny powrót.
Koncepcja ta została zaakceptowana przez dowództwo i rozwijana z zachowaniem ścisłej tajemnicy. Latem 1932 roku projekt został zaprezentowany szefowi sztabu floty cesarskiej, księciu Hiroyasu i uzyskał jego akceptację. Dla zachowania sekretu nowej broni powołano pięcioosobowy komitet w ramach departamentu technicznego marynarki, z komandorem Kishimoto jako przełożonym. W jego skład wchodzili ponadto komandorzy: Arika Katayama, odpowiedzialny za konstrukcję kadłuba; Toshihide Asama w sektorze uzbrojenia torpedowego; Takeshi Nawa i Kiyoshi Yamada z zadaniem opracowania urządzeń napędowych. Pierwsze dwa prototypy eksperymentalne zbudowano w stoczni marynarki w Kure i od sierpnia 1933 roku (według innych źródeł w 1934 roku) rozpoczęto próbne pływania, najpierw bezzałogowe, ze sterowaniem zdalnym, od października z obsadą dwóch osób. Pierwszą załogę stworzyli: komandor Ryonosuke Katō i podporucznik inżynier Shin Harada.
Pierwsze jednostki eksperymentalne miały opływowy, cylindryczny, wrzecionowato zakończony kadłub o średnicy 1,85 m i długości 23,9 m, wyporność 46 ton standardowych (ts) i były uzbrojone w dwie wyrzutnie torped kal. 457 mm. Nie posiadały kiosku. Ich napęd stanowił silnik elektryczny o mocy 440 kW, pozwalający na uzyskanie prędkości maksymalnej 24,85 węzła na powierzchni i 19 węzłów w zanurzeniu. Po pozytywnych doświadczeniach uzyskanych podczas prób, rozpoczęto w Kure budowę dwóch kolejnych prototypów. Miały one identyczne wymiary i kształt kadłuba, ale zostały wyposażone w niewielki kiosk i peryskop o dłuższej kolumnie, przez co ich prędkość zmniejszyła się o około 1–2 węzły. Efektem kolejnych prób były niewielkie zmiany konstrukcyjne i skierowanie okrętu do produkcji seryjnej. Pomiędzy 1938 (według innego źródła produkcja seryjna rozpoczęła się w październiku 1940 roku) a 1942 rokiem stocznia Ourazaki w Kure wybudowała 57 tego typu jednostek.
Jednocześnie sztabowcy floty opracowywali metody użycia bojowego miniaturowych okrętów podwodnych i ich transportu na miejsce akcji. Trzymając się wciąż koncepcji wodowania z jednostek nawodnych, zamówiono i zbudowano cztery dedykowane okręty. Aby nie wliczać ich tonażu do limitów określonych traktatem waszyngtońskim, oficjalnie zadeklarowano je jako transportowce wodnosamolotów. Były to: „Chitose”, „Chiyoda” (obydwa przebudowane później na lotniskowce), „Mizuho” i „Nisshin”. Poza zabieraniem wodnosamolotów ich konstrukcja pozwalała na łatwą przebudowę na transportowce-bazy dla 12 miniaturowych okrętów podwodnych. Konwersji takiej w przypadku dwóch pierwszych z wymienionych jednostek dokonano w 1941 roku. Podczas prób ich wodowania ze specjalnej pochylni na rufie uzyskano minimalny czas 17 minut dla kompletu 12 jednostek. Wobec coraz poważniej uświadamianego zagrożenia ze strony nieprzyjacielskiego lotnictwa, rozpoczęto również próby z transportowaniem miniaturowych okrętów za pomocą łodzi latających (zarzucone wkrótce ze względów technicznych) oraz okrętów podwodnych. Marynarka cesarska dysponowała kilkoma typami dużych krążowników podwodnych, z których do konwersji wybrano pięć jednostek typu "C1". Były to: I-16, I-18, I-20, I-22 oraz I-24. Każdy z nich mógł zabrać na pokład jeden miniaturowy okręt, umocowany w uchwytach rufowej części pokładu, wewnątrz zaś miał dodatkowe miejsca dla dwuosobowej załogi.
W późniejszym okresie II wojny światowej, wobec doświadczeń z użycia pierwszych okrętów typu "Ko-hyoteki", postanowiono opracować ich wersję zmodernizowaną. Przy nieznacznie zmienionych wymiarach, na jednostce prototypowej zbudowanej pomiędzy październikiem 1942 a lutym 1943 roku w stoczni Ourazaki, zainstalowano silnik wysokoprężny o mocy 40 kW, pełniący rolę generatora elektrycznego dla doładowania baterii akumulatorów. Na przełomie lat 1943–1944 wyprodukowano serię 15 okrętów, nieznacznie zmodyfikowanych w stosunku do swego prototypu. Do ich transportu na miejsce akcji miały służyć specjalnie dostosowane okręty desantowe. Szesnasty okręt seryjny posłużył jako prototyp kolejnego podtypu jednostek, przeznaczonych do obrony wysp macierzystych w obliczu spodziewanej inwazji alianckiej w końcowym okresie wojny. Opracowany na jego bazie projekt przedstawiał w zasadzie przybrzeżny okręt podwodny o zwiększonych wymiarach, silniku spalinowym do pływania nawodnego i pięcioosobowej załodze. W lutym 1945 roku zamówiono w dziewięciu (jedenastu) różnych stoczniach 540 takich jednostek, a rozpoczęto budowę co najmniej 490, z których do zakończenia działań wojennych we wrześniu zbudowano jedynie kilkanaście (dane dotyczące ich użycia operacyjnego są sprzeczne i niepełne).
Na bazie konstrukcji typu "Ko-hyoteki" opracowano również projekty innych jednostek. Jedną z nich, zrealizowaną jedynie w prototypie, był podwodny stawiacz min, przystosowany do przenoszenia w miejsce torped czterech min morskich.
Nazewnictwo.
Ścisła tajemnica otaczająca budowę i użycie operacyjne okrętów typu "Ko-Hyoteki" oraz utrudniony dostęp do archiwów japońskich z czasów II wojny światowej spowodował, że w różnych, zwłaszcza starszych źródłach, używane były umowne nazwy dla całego typu i jego poszczególnych jednostek. W początkowym okresie badań prototypów i budowy pierwszych jednostek w japońskich dokumentach były one przedstawiane jako "TB Mokei" (model TB), "Tokushu Hyoteki" (cel specjalny) lub "Taisen Bakugeki Hyoteki" (cel ćwiczebny dla bomb głębinowych). Formalnie nazwę typu "Ko-hyoteki" (cel A) przyjęto 15 listopada 1940 roku. W miarę rozwoju konstrukcji i pojawiania się kolejnych modyfikacji rozszerzono nazewnictwo o określenia podtypów. Pojedynczy prototyp z lutego 1943 roku został określony jako "Ko-hyoteki Otsu Gata" (cel A typu B), piętnaście jednostek seryjnych jako "Ko-hyoteki Hei Gata" (cel A typu C), zaś wersja pięcioosobowa jako "Ko-hyoteki Tei Gata" (cel A typu D). Te ostatnie okręty otrzymały również nieformalną nazwę typu "Kōryū". W starszej literaturze anglojęzycznej poszczególne podtypy nazywane są odpowiednio typami "A", "B", "C" oraz "D" − "Koryu".
Również indywidualne miana okrętów były objęte tajemnicą. Przyjęto dla nich oznaczenia alfanumeryczne, rozpoczynające się od liter Ha, poprzedzających kolejne liczby całkowite. Dwie jednostki eksperymentalne nie miały oznaczeń (w literaturze określa się je czasem jako No. 1 i 2), dwa prototypy nazwano Ha-1 i Ha-2, okręty pierwszej serii Ha-3 do Ha-52 i Ha-54 do Ha-61, prototyp typu "B" Ha-53, seria typu "C" Ha-62 do Ha-76. Żaden z okrętów nie nosił widocznych oznaczeń, które były używane jedynie w dokumentach. U wcześniejszych autorów, niemających dostępu do japońskich archiwów, przyjął się zwyczaj określania poszczególnych jednostek przez przeniesienie na nie cyfry z nazwy ich okrętu macierzystego, poprzedzonej literą M (od angielskich słów "midget submarine", oznaczających miniaturowy okręt podwodny). I tak jednostka przenoszona przez I-16 była nazywana M-16, przez I-24 odpowiednio M-24 itp.
Konstrukcja.
Miniaturowe okręty podwodne typu "Ko-hyoteki" były jednokadłubowymi jednostkami o poszyciu pracującym wykonanym ze stali okrętowej o grubości 8 mm. Ich cylindryczny, zwężający się ku końcom kadłub nie posiadał poza niewielkim, opływowym kioskiem żadnych nadbudówek ani pokładu. Wewnątrz kadłub podzielony był na przedziały: torpedowy, przedniej baterii akumulatorów, dowodzenia z kioskiem, tylny baterii akumulatorów i silnikowy. Grodzie pomiędzy nimi wykonane były ze stali o grubości zaledwie 1,2 mm (dla jak największych oszczędności tonażowych), co nie zapewniało ich wodoszczelności przy większym ciśnieniu zewnętrznym. Długość całkowita kadłuba pierwszej serii wynosiła 23,9 m, średnica 1,85 m, wyporność w zanurzeniu 46 ts. Napęd stanowił silnik elektryczny o mocy maksymalnej 600 hp, poruszający jeden wał z dwoma przeciwbieżnymi śrubami. Całkowita wysokość okrętu, od stępki do górnej krawędzi kiosku, wynosiła 3,1 m.
Nawodna prędkość maksymalna okrętów seryjnych wynosiła 23 węzły, podwodna 19 węzłów. Zasięg przy maksymalnej prędkości w zanurzeniu sięgał 18 mil morskich, przy ekonomicznej 8 węzłów na powierzchni 80 mil morskich. Operacyjna głębokość zanurzenia określona była na 30 m, maksymalna bezpieczna na 100 m, zaś wyliczona głębokość zgniecenia kadłuba na 200 m. Uzbrojenie składało się z dwóch wyrzutni torpedowych kal. 457 mm, umieszczonych jedna nad drugą w przedziale dziobowym. Torpedy typu 97 o napędzie tlenowym były ładowane do wyrzutni od strony wylotu, jeszcze przed wyruszeniem okrętu na misję. Nastawa torped przed ich wystrzeleniem była realizowana z wnętrza okrętu przez system linek i manetek, samo strzelanie odbywało się przy pomocy sprężonego powietrza ze zbiorników zintegrowanych z wyrzutniami. Konstrukcja wyrzutni nie zapobiegała wydostawaniu się bąbli powietrza na zewnątrz, co stwarzało niebezpieczeństwo wykrycia okrętu w czasie akcji. Inną wadą konstrukcyjną była niemożność utrzymania prawidłowego zbalastowania jednostki podczas strzału, powodująca trym na rufę i trudności z zachowaniem stabilności w zanurzeniu.
Dwuosobowa załoga dysponowała pojedynczym peryskopem długości 3,05 m i średnicy 92 mm, o powiększeniach 1,5 oraz 6 razy. Wyposażenie nawigacyjne uzupełniały: żyrokompas, echosonda, hydrofon oraz radiostacja UHF. Aby zapobiec ugrzęźnięciu jednostek w sieciach przeciw okrętom podwodnym, zamykających wejścia do baz morskich, wystające elementy zewnętrzne: wyloty wyrzutni torpedowych, peryskop, śruby i urządzenie sterowe, przykrywane były specjalnymi osłonami, których użycie powodowało jednak zmniejszenie prędkości, manewrowości i zasięgu.
Okręty typu "C" ("Hei Gata") miały wyporność podwodną 49,75 ts przy długości całkowitej 24,9 m i średnicy kadłuba 1,88 m, oraz trzyosobową załogę. Przy identycznym silniku elektrycznym prędkość maksymalna spadła do 18,5 węzła. Zastosowany jako generator silnik wysokoprężny pozwalał naładować baterie akumulatorów w ciągu 18 godzin marszu na powierzchni z prędkością 6,5 węzła. Dzięki jego zastosowaniu, przy 600 kg paliwa, autonomiczność jednostek sięgała dwóch dni. Zewnętrznie różniły się od wcześniejszego modelu innym kształtem kiosku z niewielkim pokładem nadbudowanym na kadłubie oraz dwoma peryskopami.
Typ "Koryu" ("Tei Gata") miał przy wyporności podwodnej 59,6 ts, długość całkowitą 26,2 m, szerokość 2 m i zanurzenie 2,8 m. Napęd stanowiły: silnik wysokoprężny o mocy 150 hp i elektryczny o mocy 500 hp, poruszające, podobnie jak we wcześniejszych modelach, jednym wałem napędowym z przeciwbieżnymi śrubami. Prędkość nawodna wynosiła 8 węzłów, podwodna 16 węzłów, zasięg odpowiednio 1000 mil morskich przy 8 węzłach oraz 40 minut w zanurzeniu przy prędkości maksymalnej i 50 godzin przy 2,5 węzłach. Czas ładowania akumulatorów przy użyciu silnika spalinowego jako generatora wynosił osiem godzin. Uzbrojeniem, jak poprzednio, były dwie torpedy kal. 457 mm w wyrzutniach dziobowych. Pod koniec wojny istniał niezrealizowany plan zaopatrzenia okrętów tego typu w głowicę bojową z 600 kg ładunku wybuchowego i użycia jako jednostek samobójczych.
Użycie operacyjne.
Atak na Pearl Harbor.
Załogi pięciu miniaturowych okrętów podwodnych typu "Ko-hyoteki" wzięły udział w rozpoczynającym działania wojenne na Pacyfiku ataku na bazę US Navy w Pearl Harbor na Hawajach. W pobliże celu dowiozły ich okręty podwodne typu "C1", na które zostali zaokrętowani w bazie w Kamekakubi. Nocą z 6 na 7 grudnia wszystkie pięć jednostek zostało zwodowanych i rozpoczęło akcję. Ich załogi stanowili: Masaharu Yokoyama i Sadamu Ueda w okręcie z I-16 (oznaczanym w literaturze jako M-16), Shigemi Furuno i Shigenori Yokoyama w M-18, Akira Hiroo i Yoshio Katayama w M-20, Naoji Iwasa i Naokichi Sasaki w M-22 oraz Kazuo Sakamaki i Kiyoshi Inagaki w Ha-19 z okrętu podwodnego I-24. Ta ostatnia załoga, z powodu uszkodzenia żyrokompasu, rozpoczęła akcję z około dwugodzinnym opóźnieniem w stosunku do reszty.
Pierwszy z okrętów został wykryty już w kilkanaście minut po rozpoczęciu akcji przez patrolujący u wejścia do bazy amerykański trałowiec „Condor”. Jego oficer wachtowy, podporucznik R.C. McCloy, przekazał wiadomość o odkryciu na niszczyciel . Dowódca niszczyciela, komandor podporucznik William W. Outerbridge, nakazał poszukiwania podejrzanego obiektu. Po ponad dwóch godzinach zostały one zwieńczone sukcesem: zauważono kiosk miniaturowego okrętu podwodnego (nie wiadomo, czy tego wcześniej wykrytego, czy innego) w pobliżu burty wchodzącego do portu zaopatrzeniowca „Antares” z barką na holu. „Ward” ruszył do ataku, otwierając o 6.40 ogień artyleryjski. Były to pierwsze strzały w wojnie na Pacyfiku. Wkrótce obiekt ataku został skutecznie obrzucony bombami głębinowymi z „Warda” i łodzi latającej Catalina, której załoga dołączyła do poszukiwań. Najprawdopodobniej właśnie wrak tego okrętu został zlokalizowany 28 sierpnia 2002 roku przez dwa badawcze pojazdy podwodne Hawai'i Undersea Research Laboratory.
Przynajmniej jeden z japońskich okrętów wdarł się do wnętrza bazy w Pearl Harbor. Około 8.30, już w trakcie trwania nalotu, został wykryty przez obserwatorów na kilku jednostkach kotwiczących w głębi zatoki. Niszczyciel , dowodzony przez komandora podporucznika W.P. Burforda, rozpoczął atak, ostrzeliwując a następnie taranując cel, którego załoga zdołała jeszcze wystrzelić dwie niecelne torpedy do transportowca wodnosamolotów . Okręt ten został wydobyty w kilka tygodni po ataku i użyty do budowy powstającego w bazie nowego nabrzeża. Chorąży Sakamaki na Ha-19, z wadliwie działającym kompasem, miał duże kłopoty nawigacyjne, chociaż według niektórych badaczy udało mu się wejść do bazy i wystrzelić dwie niecelne torpedy do pancernika . Z wyczerpanymi akumulatorami i znoszony prądem okręt zdryfował na rafę na wschodnim wybrzeżu wyspy Oʻahu. Zmęczeni członkowie załogi podjęli próbę dotarcia do brzegu wpław. Marynarz Inagaki utonął w kipieli, zaś Kazuo Sakamaki został aresztowany na plaży Bellows Field przez sierżanta Davida Akui, stając się pierwszym japońskim jeńcem wojennym w toczącej się od kilku godzin wojnie. Ha-19 został później zdjęty z rafy (Sakamaki uruchomił zapalnik ładunków samoniszczących, ale ten nie zadziałał) i zbadany przez Amerykanów. Przez pewien czas był pokazywany publicznie podczas akcji promowania zakupu obligacji wojennych, a ostatecznie trafił do muzeum. Pozostałe dwa okręty również zatonęły podczas akcji, najprawdopodobniej zniszczone w którymś z licznych ataków na rzeczywiste lub wyimaginowane cele, podejmowanych przez amerykańskie załogi w kolejnych dniach po nalocie.
Ceną pierwszej bojowej akcji jednostek typu "Ko-hyoteki" była utrata pięciu okrętów i dziewięciu ludzi, bez sukcesów. Wszyscy oni, z wyjątkiem uznanego za zdrajcę chorążego Sakamaki, zostali pośmiertnie awansowani i uznani za bohaterów.
Atak na Diégo-Suarez.
Kolejna akcja miniaturowych okrętów podwodnych, atak na brytyjskie okręty kotwiczące w porcie Diégo-Suarez na Madagaskarze była, wraz z niemal równoczesnym atakiem na Sydney Harbour, częścią planu dezorientacji aliantów co do kolejnych etapów japońskiej ekspansji. W nocy z 30 na 31 maja 1942 roku z dwóch okrętów: I-16 oraz I-20, wyruszyły do akcji dwie miniaturowe jednostki. Trzecia przewidziana do ataku, z I-18, nie została zwodowana z powodu problemów z silnikiem. Rejon portu został wcześniej rozpoznany z powietrza przez wodnosamolot Yokosuka E14Y z towarzyszącego I-10. Po niezauważonym wpłynięciu do bazy, Japończykom udało się odnieść sukces: storpedowane zostały pancernik i zbiornikowiec „British Loyalty”. Ten ostatni zatonął, ale został później wydobyty i naprawiony, zaś pancernik musiał być odstawiony do Durbanu na remont. Był to największy sukces japońskich miniaturowych okrętów podwodnych w II wojnie światowej.
W wyniku kontrakcji Brytyjczyków, okręt z I-16 (w literaturze znany jako M-16b, załoga: chorąży Katsusuke Iwase i bosman Kōzo Takada) został zatopiony bombami głębinowymi, zaś drugi, z I-20 (znany jako M-20b, załoga: porucznik Saburō Akieda i bosman Masami Takemoto – sprawcy storpedowania obydwu brytyjskich jednostek), po wyczerpaniu akumulatorów osadzony na plaży. Akieda i Takemoto usiłowali lądem dostać się do umówionego punktu oczekiwania na macierzysty okręt podwodny, ale podczas próby zakupu żywności w jednej z wiosek zostali rozpoznani i wiadomość o nich dotarła do władz brytyjskich. Osaczeni przez patrol Royal Marines zginęli w wymianie ognia.
Atak na Sydney.
Niemal równolegle, dobę później, została przeprowadzona podobna akcja w porcie w Sydney. Także tutaj, po wcześniejszym rozpoznaniu Sydney Harbour przez wodnosamoloty E14Y z I-29 i I-21, do akcji ruszyły trzy miniaturowe okręty podwodne: Ha-14 z I-27, Ha-17 z I-24 oraz Ha-21 z I-22. Ha-14 (załoga: porucznik Kenshi Chuman, bosman Takeshi Omori) wszedł do portu jako pierwszy, około 20.00 31 maja 1942 roku. Wkrótce ugrzązł w sieci zagrodowej i został wykryty przez patrolujące akwen okręty australijskie. Zanim te ostatnie przystąpiły do akcji, Japończycy zdetonowali ładunki wybuchowe, niszcząc swą jednostkę i ginąc w niej.
Około dwie godziny później Ha-17 (załoga: porucznik Katsuhisa Ban, bosman Mamoru Ashibe) został wykryty na terenie bazy i ostrzelany, między innymi przez artylerzystów amerykańskiego krążownika . Pomimo tego jego załoga zdołała zająć dogodną pozycję do strzału torpedowego i odpalić dwie torpedy. Obie chybiły główny cel i uderzyły w nabrzeże. Eksplozja pierwszej zatopiła stary prom „Kuttabul”, pełniący rolę jednostki mieszkalnej, zabijając 21 śpiących tam marynarzy i uszkadzając holenderski okręt podwodny K-IX. W powstałym zamieszaniu Japończykom udało się opuścić bazę i wydostać na pełne morze. Zatonęli jednak z niewyjaśnionych przyczyn wraz z okrętem, którego wrak odnaleziono dopiero w 2006 roku.
Ha-21 (załoga: porucznik Keiu Matsuo, bosmanmat Masao Tsuzuku) również wdarł się do portu, ale nie udało mu się znaleźć godnego celu dla swych torped. Osaczony nad ranem 1 czerwca w jednej z zatoczek, został uszkodzony wybuchami bomb głębinowych, a jego załoga popełniła samobójstwo.
Ceną za obie dywersyjne akcje, przy umiarkowanym sukcesie na Madagaskarze, było siedem utraconych jednostek (dowódca I-18 zdecydował się zatopić niesiony przez jego okręt "Ko-hyoteki", jeden został zniszczony w wypadku w drodze do Sydney) i życie dziesięciu ludzi, podobnie jak po Pearl Harbor awansowanych i wyróżnionych w specjalnym liście cesarskim. Nie został jednak osiągnięty cel najważniejszy: odwrócenie uwagi aliantów od planowanej akcji w rejonie Midway.
Pozostałe operacje.
Japońskie dowództwo przewidywało udział miniaturowych okrętów podwodnych również w bezpośredniej akcji pod Midway. Na pokładzie wchodzącego w skład sił głównych tendra „Chiyoda” znajdowało się osiem jednostek typu "Ko-hyoteki" i ich załogi. Miały one być dostarczone do planowanej bazy na atolu Kure. Po przegranej bitwie o Midway tender powrócił 14 czerwca 1942 roku wraz z ładunkiem na kotwicowisko koło wysepki Hashira (Hashira-jima) w zatoce Hiroszima. 28 czerwca „Chiyoda”, z towarzyszącym mu transportowcem wojska „Argentina Maru” (późniejszym lotniskowcem eskortowym „Kaiyō”), wypłynęła z Yokosuki z ładunkiem między innymi sześciu miniaturowych okrętów podwodnych w kierunku Kiski na Aleutach, gdzie dotarła 5 lipca. Ha-28, Ha-29, Ha-31, Ha-32, Ha-33 oraz Ha-34 utworzyły zespół okrętów, dowodzony przez podporucznika Shoichiego Otozakę. 14 września trzy z nich odniosły niewielkie uszkodzenia podczas nalotu amerykańskich bombowców. W grudniu, podczas sztormu, zatonął Ha-28 a dwa inne odniosły uszkodzenia. Kolejny sztorm, 3 kwietnia 1943 roku, zerwał z cum i wyrzucił na plażę Ha-31 oraz Ha-33. Uszkodzenia tego ostatniego czyniły remont nieopłacalnym. 11 dni później, podczas nalotu myśliwców bombardujących P-40 z 11. Armii Powietrznej, uszkodzone zostały Ha-29 i Ha-34. Po amerykańskim desancie na Attu 11 maja 1943 roku (operacja Landcrab), japoński personel wojskowy z Kiski został ewakuowany. Wszystkie okręty zostały zniszczone bądź ładunkami wybuchowymi, bądź w inny sposób.
Podczas walk na Guadalcanalu, na okolicznych wodach operowały także japońskie miniaturowe okręty podwodne. 7 listopada 1942 roku Ha-11, zwodowany z I-20, uszkodził amerykański parowiec „Majaba”. Po kontrakcji niszczycieli i , jego załoga dokonała samozatopienia jednostki. Kolejna, tym razem bez żadnych sukcesów, akcja trzech "Ko-hyoteki" miała miejsce 15 listopada. Tylko jeden z nich powrócił bezpiecznie na macierzysty okręt podwodny. 29 listopada Ha-10 z I-16 uszkodził transportowiec „Alchiba”, osadzony przez załogę na mieliźnie. Podczas działań w rejonie Guadalcanalu marynarka cesarska utraciła łącznie osiem miniaturowych okrętów podwodnych.
W październiku 1943 roku zapadła decyzja o utworzeniu oddziału pięciu miniaturowych okrętów podwodnych w Rabaulu na Nowej Brytanii. Miały one dotrzeć na miejsce holowane przez transportowce. W styczniu i lutym 1944 roku większość z nich zatonęła w drodze wraz z holującymi je statkami, w wyniku skutecznych ataków amerykańskich okrętów podwodnych i lotnictwa. Po zakończeniu wojny Australijczycy zdobyli w Rabaulu jedynie Ha-53, który prawdopodobnie nie był użyty operacyjnie. Podczas walk na Filipinach Japończycy użyli okrętów typu "C", transportowanych na miejsce akcji przez przystosowane okręty desantowe. Utracono co najmniej osiem z nich: cztery w rejonie wyspy Cebu, dwa w pobliżu Davao i dwa Zamboanga na Mindanao. Przypisywanym im przez niektórych autorów efektem ich użycia było zatopienie 3 grudnia 1944 roku niszczyciela , przez innych zaliczane na konto załogi japońskiego niszczyciela eskortowego „Take”. Japończycy próbowali, bez większych sukcesów, użyć miniaturowych okrętów podwodnych w walkach na Marianach, i w rejonie Okinawy, gdzie 26 marca 1945 roku udało im się, według niektórych źródeł, poważnie uszkodzić niszczyciel (według Amerykanów wszedł on na minę) i gdzie do walki weszły być może także jednostki typu "Koryu".
W styczniu 1945 roku jeden z miniaturowych okrętów podwodnych był bliski odniesienia dużego sukcesu, gdy na Morzu Mindanao natknął się na krążownik lekki , z generałem MacArthurem i jego sztabem na pokładzie. Obie wystrzelone torpedy zostały jednak zauważone i wymanewrowane, zaś "Ko-hyoteki" zatopiony przez jeden z niszczycieli eskorty.
Ocalałe okręty.
Kilka okrętów typu "Ko-hyoteki" przetrwało do dnia dzisiejszego. Jeden z nich, prawdopodobnie M-18, wydobyty w 1960 roku z dna bazy w Pearl Harbor, jest eksponowany w japońskiej Akademii Marynarki Wojennej w Etajima. Zdobyty podczas ataku na Hawaje Ha-19 chorążego Sakamakiego znajduje się w National Museum of the Pacific War w Fredricksburgu w Teksasie. Inny pozostaje w ekspozycji US Navy Submarine Force Museum w Groton w stanie Connecticut.
Z wraków Ha-14 i Ha-21, wydobytych jeszcze w 1942 roku z dna Sydney Harbour, Australijczycy złożyli jeden kompletny okręt, który był wykorzystywany w trakcie objazdowych pokazów, mających uświadomić społeczeństwu japońskie zagrożenie i wspomóc zbiórkę środków na Naval Relief Fund (Marynarski Fundusz Pomocy). Od 1943 roku znajduje się w zbiorach Australian War Memorial w Canberze. Kiosk Ha-21 z kolei jest eksponowany w Royal Australian Navy Heritage Center na Garden Island w Sydney.
Jeszcze jeden okręt typu "Ko-hyoteki" znajduje się przed głównym wejściem do bazy US Navy na Guam. Jest to dawny Ha-51, odkryty w płytkich wodach w rejonie plaży Togcha w sierpniu 1944 roku. Kilka dni później żołnierze amerykańscy wzięli do niewoli ukrywającą się w pobliżu załogę. Od 1952 roku był eksponowany na lądzie, w bazie marynarki wojennej, w latach 2001−2002 przeszedł kompletną renowację i wkrótce znalazł się w obecnym miejscu.

</doc>
<doc id="2229780" url="https://pl.wikipedia.org/wiki?curid=2229780" title="Villano Gaetani">
Villano Gaetani



</doc>
<doc id="2229789" url="https://pl.wikipedia.org/wiki?curid=2229789" title="Wulkan Barańskiego">
Wulkan Barańskiego

Wulkan Barańskiego (ros. Вулкан Баранского) – czynny stratowulkan o wysokości 1132 m n.p.m., w azjatyckiej części Rosji na wyspie Iturup, należącej do archipelagu Wysp Kurylskich. Ostatnia i jak na razie jedyna zanotowana erupcja wulkanu miała miejsce w 1951 roku. Wulkan nazywany jest Wulkanem Barańskiego, używa się także samego sformułowania Barański, nazwy te pochodzą od nazwiska sowieckiego geografa "Mikołaja Barańskiego".

</doc>
<doc id="2229795" url="https://pl.wikipedia.org/wiki?curid=2229795" title="Mistrzostwa Europy w Łyżwiarstwie Szybkim w Wieloboju 1891">
Mistrzostwa Europy w Łyżwiarstwie Szybkim w Wieloboju 1891

1. Mistrzostwa Europy w łyżwiarstwie szybkim w wieloboju odbyły się w dniach 23–24 stycznia 1891 roku w Hamburgu w Cesarstwie Niemieckim, na naturalnym lodowisku. W zawodach brali udział tylko mężczyźni. Zawodnicy startowali na dystansach angielskich, czyli 1/3 mili (536 metrów), 1 mila (1609 metrów) i 3 mile (4827 metrów). Mistrzem kontynentu zostawał zwycięzca wszystkich biegów. Pierwsze mistrzostwa zakończyły się bez zwycięzcy. Miejsca zawodników są nieoficjalne.
Uczestnicy.
W zawodach wzięło udział 16 łyżwiarzy z 5 krajów. Sklasyfikowanych zostało 7.

</doc>
<doc id="2229816" url="https://pl.wikipedia.org/wiki?curid=2229816" title="Tumult w Amboise">
Tumult w Amboise

Tumult w Amboise (fr. "tumulte d'Amboise" lub "conjuration d'Amboise") – nieudana próba zamachu stanu we Francji w marcu 1560 zorganizowana przez Ludwika de Condé. 
Po śmierci króla Henryka II w 1559 francuscy protestanci mieli nadzieję na zakończenie prześladowań. Nieletni król Franciszek II przekazał rządy Gwizjuszom - zwolennikom zwalczania protestantyzmu. Gwizjusze byli gwarantami utrzymania katolicyzmu jako religii panującej we Francji. Diuk Franciszek de Guise oraz jego brat, Charles de Guise, kardynał Lotaryngii, byli wujami ze strony matki młodej królowej Marii Stuart i kierowali polityką dworu królewskiego. 
Protestanci mieli nadzieję pozbyć się Gwizjuszy. Liczyli na dwóch książąt krwi, przekonanych do idei reformacji: Antoniego de Bourbon i jego młodszego brata, księcia Kondeusza. Pochodzenie pozwalało książętom myśleć o przejęciu władzy w królestwie, jednak wstrzymywali się z wywołaniem otwartego konfliktu z dworem królewskim, na którym mieli liczne interesy. Niezadowolona z postawy arystokratów protestancka szlachta prowincjonalna postanowiła zawiązać spisek przeciwko Gwizjuszom.
Celem spisku było uzyskanie wpływu na decyzje 16-letniego, chorego na gruźlicę, króla Franciszka II i wyeliminowanie Gwizjuszy. Wykorzystano niezadowolenie rozpuszczonych żołnierzy, przeważnie szlachty protestanckiej, choć w spisku brali udział także katolicy. Gdy dwór królewski dowiedział się o spisku, zmienił miejsce pobytu z Blois na zamek w Amboise, który był łatwiejszy do obrony. 17 marca 1560 roku z inspiracji Franciszka de Guise aresztowano spiskowców przybywających grupkami do Amboise pod dowództwem Jana de Barry, pana de La Renaudie, hugenoty. Gwizjusz wymógł na królu nominację na generalnego namiestnika królestwa na czas zamieszek i zadecydował o egzekucji wszystkich jeńców. Spiskowcy zostali powieszeni na oczach króla i jego braci na wielkim balkonie zamku lub jego blankach, wrzuceni do Loary w workach, zdekapitowani lub poćwiartowani. Kondeusz wyparł się związków ze spiskowcami. Tumult w Amboise zapowiadał wojny religijne we Francji.

</doc>
<doc id="2229819" url="https://pl.wikipedia.org/wiki?curid=2229819" title="Rafał Gronicz">
Rafał Gronicz

Rafał Wojciech Gronicz (ur. 9 maja 1973 w Zgorzelcu) – polski samorządowiec, od 2006 burmistrz Zgorzelca.
Życiorys.
W latach 1988–1992 uczęszczał do zgorzeleckiego Liceum Ogólnokształcącego im. Braci Śniadeckich. Po egzaminie maturalnym rozpoczął studia na Akademii Ekonomicznej im. Oskara Langego we Wrocławiu, które ukończył w 1998 z tytułem zawodowym magistra.
Rafał Gronicz pracował w spółce Apexim Dolny Śląsk jako asystent do spraw handlowych, a niedługo potem jako kierownik działu marketingu w przedsiębiorstwie Comfort. Później objął stanowisko specjalisty do spraw marketingu w Przedsiębiorstwie Eksploatacji Wód S.A. Od 2001 związany z bankowością jako kierownik zespołu obsługi małych i średnich przedsiębiorstw w PKO BP (do 2005) i następnie doradca klienta do spraw firm w banku Deutsche Bank PBC.
W 2004 został przewodniczącym lokalnej Platformy Obywatelskiej. W wyborach w 2006 z jej ramienia kandydował na urząd burmistrza Zgorzelca. Wygrał w II turze z ubiegającym się o reelekcję Mirosławem Fiedorowiczem z SLD, otrzymując około 60% głosów. W 2010 w II turze – podobnie jak cztery lata wcześniej – zwyciężył z Mirosławem Fiedorowiczem, tym razem otrzymując około 56% głosów. W 2014 ponownie wygrał w II turze z wynikiem blisko 67% głosów. W 2018 zwyciężył w I turze, otrzymując około 59% głosów.
Został odznaczony Złotym Medalem za Zasługi dla Straży Granicznej (2012).

</doc>
<doc id="2229820" url="https://pl.wikipedia.org/wiki?curid=2229820" title="Cerkiew pw. Świętych Niewiast Niosących Wonności w Lublinie">
Cerkiew pw. Świętych Niewiast Niosących Wonności w Lublinie



</doc>
<doc id="2229840" url="https://pl.wikipedia.org/wiki?curid=2229840" title="Hell of a Life">
Hell of a Life

"Hell of a Life" to piosenka hip-hopowa pochodząca z reedycji szóstego studyjnego albumu amerykańskiego rapera T.I. pt. "Paper Trail" (2008). Utwór napisany został przez T.I., Nate'a Hillsa, Iommi'ego, Osbourne'a, Butlera i Warda oraz wyprodukowany przez Floyda "Danję" Hillsa.
Informacje o utworze oraz teledysku.
W 2009 roku, przy okazji wydania reedycji albumu "Paper Trail" zatytułowanej "Paper Trail: Case Closed", planowano opublikowanie utworu "Hell of a Life" jako singla. Ostatecznie zrezygnowano z tego pomysłu.
Do piosenki nakręcono wideoklip, który swoją premierę odnotował dnia 5 października 2009 za pośrednictwem witryny TrapMuzik.com. Teledysk ukazuje dwadzieścia cztery godziny z życia T.I., dokładnie ostatni dzień rapera na wolności przez rozpoczęciem się jego procesu sądowego w sprawie posiadania nielegalnej broni.

</doc>
<doc id="2229843" url="https://pl.wikipedia.org/wiki?curid=2229843" title="Mirosław Fiedorowicz">
Mirosław Fiedorowicz

Mirosław Fiedorowicz (ur. 3 października 1956 r. w Zgorzelcu) – polski wojskowy, samorządowiec, burmistrz Zgorzelca w latach 1998–2006.
Życiorys.
Urodził się w 1956 roku w Zgorzelcu. Uczęszczał tam do Szkoły Podstawowej nr 1, a po jej ukończeniu Liceum Ogólnokształcącego im. Braci Śniadeckich. Po uzyskaniu matury w 1975 roku rozpoczął studia w Wyższej Szkole Oficerskiej Wojsk Inżynieryjnych we Wrocławiu. Następnie kontynuował naukę i karierę wojskową na Akademii Wojskowej w Warszawie, którą ukończył w 1987 roku. W tym samym roku powrócił do rodzinnego Zgorzelca, gdzie przejął obowiązki Zastępcy Dowódcy 1 Pułku Obrony Przeciwchemicznej, a na początku 1998 roku objął dowództwo tej jednostki. Karierę wojskowa ukończył w stopniu pułkownika.
W 1994 roku otrzymał mandat radnego Rady Miejskiej w Zgorzelcu. Niedługo potem znalazł się w zarządzie miasta. W listopadzie 1998 roku został wybrany burmistrzem miasta, którą sprawował przez dwie kadencje; jednocześnie odszedł z Wojska Polskiego. W 2002 roku wygrał w pierwszych bezpośrednich wyborach na ten urząd pokonując Wojciecha Leszczyńskiego i zdobywając 54% głosów w II turze. W 2006 roku ubiegał się ponownie o reelekcję przegrywając tym razem w II turze z Rafałem Groniczem, stosunkiem głosów 40–60%. W 2010 roku podobnie jak cztery lata wcześniej w II turze przegrał ze swoim następcą, tym razem stosunkiem głosów: 56–43%.

</doc>
<doc id="2229846" url="https://pl.wikipedia.org/wiki?curid=2229846" title="Mistrzostwa Świata Juniorów w Biathlonie 2011">
Mistrzostwa Świata Juniorów w Biathlonie 2011

Mistrzostwa Świata Juniorów w Biathlonie 2011 odbyły się w dniach 28 stycznia - 6 lutego 2011 w czeskiej miejscowości Nové Město na Moravě. Podczas mistrzostw rozegranych zostało osiem konkurencji wśród juniorów oraz osiem wśród juniorów młodszych. W klasyfikacji generalnej najlepsza była ekipa Rosji.

</doc>
<doc id="2229849" url="https://pl.wikipedia.org/wiki?curid=2229849" title="Manjū">
Manjū

 – rodzaj gotowanej na parze, słodkawej bułki wypełnionej nadzieniem z fasoli. 
Istnieje wiele odmian manjū (także regionalnych), wykonywanych z mąki pszennej, ryżowej lub gryczanej oraz różnorodnego nadzienia m.in. z pasty z czerwonej fasoli azuki, słodkich ziemniaków lub kasztanów. Istnieje kilka odmian pasty ("anko"), w tym: "koshi-an", "tsubu-an" i "tsubushi-an".
Historia.
Na terenie chramu Kangō-jinja w mieście Nara znajduje się niewielki chram o nazwie Rin-jinja, postawiony ku czci wytwórcy ciastek Rinjōin-no-mikoto (Rinjōin / Jōin Rin, był prawdopodobnie mnichem). Chram przyciąga cukierników jako jedyne sanktuarium dedykowane bułkom gotowanym na parze. Co roku w dniu 19 kwietnia na terenie chramu odbywa się festiwal "Manjū-matsuri".
Rinjōin pochodził z terenu obecnej prowincji Zheijiang w Chinach. Gdy przybył do Japonii w 1349 roku, mieszkał przed budynkami świątyni Kangō-jinja i po raz pierwszy w Japonii zaczął sporządzać bułeczki na parze. Były to chińskie mántou (te same kanji, trad. 饅頭, uproszcz. 馒头) gotowane na parze. Mnich rozpowszechnił je w okolicach miasta Nara i stąd ich pierwotna nazwa brzmiała "nara-manjū". Od tamtego czasu "manjū" jest jednym ze stałych elementów japońskiej diety.
Odmiany.
Istnieje wiele odmian "manjū". Niektóre są bardziej znane niż inne:
W niektórych regionach Japonii wytwarzane są "manjū" o charakterze specjalności lokalnych, jak np. "momiji-manjū" czyli "manjū" w kształcie liści klonu japońskiego, z ciasta gryczano-ryżowego, w Hiroszimie i Miyajimie.

</doc>
<doc id="2229852" url="https://pl.wikipedia.org/wiki?curid=2229852" title="Szmuel Weinberg">
Szmuel Weinberg

Szmuel Weinberg (zm. 24 stycznia 1916) – rabin chasydzki, cadyk ze Słonimia.
Był synem Michała Arona i prawnukiem Abrahama cadyków ze Słonimia. Kontynuował dynastię zapoczątkowaną przez pradziadka. Zasłynął jako twórca nigunów. Jego prace religijne zostały opublikowane w wiele lat po śmierci - "Kunteres Kitwe Kodesz" w 1948, "Kunteres Bet Awraham" w latach 1950-1954 zaś "Bet Awraham" w 1958. Miał co najmniej dwoje dzieci, synów Isachara Arie i Abrahama. Po śmierci Szmuela jego zwolennicy podzielili się na zwolenników obu jego synów, przy czym większa ich liczba pozostała przy młodszym synu Abrahamie.
Pochowany w ohelu na cmentarzu żydowskim przy ulicy Okopowej w Warszawie (kwatera 47, rząd 22).

</doc>
<doc id="2229860" url="https://pl.wikipedia.org/wiki?curid=2229860" title="Traktat Edynburski">
Traktat Edynburski

Traktat Edynburski (ang. "Treaty of Edinburgh") - traktat zawarty w Edynburgu 5 lipca 1560 między Komisarzami królowej Anglii Elżbiety I z przyzwoleniem szkockich lordów Kongregacji oraz wysłannikami Francji w Szkocji w celu formalnego zakończenia oblężenia Leith i zastąpienia przymierza Szkocji z Francją (Auld Alliance) nową umową Anglii ze Szkocją. Utrzymano przy tym pokój między Anglią i Francją uzgodniony na mocy traktatu z Cateau-Cambresis.

</doc>
<doc id="2229883" url="https://pl.wikipedia.org/wiki?curid=2229883" title="Ludwik Kaziów">
Ludwik Kaziów

Ludwik Stanisław Kaziów (ur. 25 września 1952 w Żerkowicach) – polski elektromechanik, politolog, samorządowiec, burmistrz Lwówka Śląskiego od 2002 do 2014.
Życiorys.
W latach 1959–1967 uczęszczał do szkoły podstawowej w Lwówku Śląskim, a następnie Zasadniczej Szkole Zawodowej, którą ukończył w 1970, zdobywając zawód elektromechanika.
W tym samym roku podjął pracę w Zakładzie Energetycznym Rejonu Bolesławiec jako monter linii napowietrznych i kablowych. Jednocześnie podjął dalszą edukację w Liceum Ogólnokształcącym dla pracujących w Lwówku Śląskim, zdając tam w 1973 maturę. W latach 1977–1979 był kierownikiem robót elektrycznych w Zakładzie Inwestycji i Budownictwa w Bolesławcu, po czym został elektrykiem-konserwatorem na Farmie Przemysłowego Tuczu Trzody Chlewnej w Zalesiu. W czasie stanu wojennego w Polsce pracował w Spółdzielni „Ceramika Artystyczna” w Bolesławcu. W latach 1972–1990 aktywny działacz PZPR. 
W 1984 z rekomendacji KW PZPR w Jeleniej Górze rozpoczął studia politologiczne na Akademii Nauk Społecznych przy KC PZPR w Warszawie, które ukończył cztery lata później magisterium. Znalazł zatrudnienie jako Zastępca Naczelnika Miasta i Gminy Lwówek Śląsski. 
Po transformacji ustrojowej w 1990 został powołany na stanowisko zastępcy burmistrza, z którego zrezygnował w 1991. W latach 1994–2002 po trzyletnim okresie bezrobocia pracował w Urzędzie Kontroli Skarbowej w Jeleniej Górze. 
Do działalności samorządowej powrócił w 1998, zasiadając w radzie powiatu lwóweckiego. W 2002 wziął udział w pierwszych bezpośrednich wyborach na urząd burmistrza rodzinnej gminy (startując z ramienia SLD-UP), wygrywając w II turze głosowania z Marcinem Kuryłą, stosunkiem głosów 70:30%. W 2006 i 2010 ponownie zostawał wybrany na burmistrza, startując jako bezpartyjny z ramienia Wspólnoty Samorządowej Lwówek Śląski. W 2014 ubiegając się o reelekcję, zajął trzecie miejsce. Nie uzyskał również mandatu w sejmiku województwa dolnośląskiego, startując z listy Bezpartyjnych Samorządowców.

</doc>
<doc id="2229908" url="https://pl.wikipedia.org/wiki?curid=2229908" title="Ireneusz Żurawski">
Ireneusz Żurawski

Ireneusz Leszek Żurawski (ur. 26 kwietnia 1960 w Jaworze) – polski ekonomista, bezpartyjny samorządowiec, były burmistrz miasta Złotoryja w latach 2002–2014, od 2016 przewodniczący Rady Powiatu Złotoryjskiego.
Przez prawie 20 lat zajmował kierownicze stanowiska w Poczcie Polskiej. Od 1990 do 1996 (a także w 2002 ) naczelnik poczty w Złotoryi, a od 1996 do 2002 roku zastępca dyrektora Rejonowego Urzędu Poczty w Legnicy. 
Członek Polskiego Bractwa Kopaczy Złota. Na Mistrzostwach Świata w Płukaniu Złota, które odbyły się w Złotoryi w 2000 pełnił funkcję szefa zespołu ds. sędziowskich. 
Od 2007 do 2015 członek Rady Nadzorczej Legnickiej Specjalnej Strefy Ekonomicznej (jako przedstawiciel Gminy Miejskiej Złotoryja). 
Wykształcenie.
W Jaworze ukończył szkołę podstawową i liceum ogólnokształcące. Po maturze studiował w Wyższej Szkole Oficerskiej Wojsk Inżynieryjnych we Wrocławiu, lecz ze względów osobistych ze studiów zrezygnował. Jest absolwentem Akademii Ekonomicznej imienia Oskara Langego we Wrocławiu, którą ukończył uzyskaniem tytułu magistra ekonomii. Ukończył także studia doktoranckie w zakresie zarządzania.
Kariera samorządowa.
W 1998 bez powodzenia startował do Rady Miejskiej w Złotoryi, zdobywając w drugim okręgu 48 głosów (4,20% głosów oddanych w okręgu) z Komitetu Wyborczego Wyborców Starszyzna Krajowa Polskiego Bractwa Kopaczy Złota. 
W 2002 roku reprezentując Komitet Wyborczy Wyborców Wspólnota Samorządowa Ziemi Złotoryjskiej wygrał szesnastoma głosami w II turze wyborów burmistrzowskich z Adamem Zdaniukiem (50% głosów). Podczas kampanii wyborczej podkreślał, że „jest złotoryjaninem z wyboru”. 
Cztery lata później uzyskał reelekcję w I turze (53% głosów). W trakcie tej kadencji miasto Złotoryja uzyskało Dolnośląski Klucz Sukcesu w kategorii „najbardziej gospodarna gmina miejska i wiejsko-miejska” za rok 2008.
W 2010 roku wygrał w II turze z Krzysztofem Maciejakiem (59% głosów). Podczas kadencji 2010–2014 stał się najdłużej urzędującym gospodarzem w powojennej historii miasta Złotoryja, wyprzedzając Władysława Sinka (przewodniczącego PMRN w latach 1958–1969).
Życie prywatne.
Od 1986 roku jest żonaty. Ma dwójkę dzieci.

</doc>
<doc id="2229944" url="https://pl.wikipedia.org/wiki?curid=2229944" title="Biřička (potok)">
Biřička (potok)

Biřička - potok w Czechach o długości 8,6 km i powierzchni dorzecza 13,3 km².
Początek potoku znajduje się około 1 km na północny zachód od gminy Býšť (powiat Pardubice) i stąd płynie on poprzez Nový Hradec Králové oraz Roudničkę do hradeckiej dzielnicy Třebeš, gdzie na granicy z katastrem gminy Vysoká nad Labem wpada do Łaby.
Nazwa pochodzi od czeskiego słowa biřic = drab, lub jego żony – biřicki. Od początku XV w. do XIX w. nosił nazwę Czarny Potok.
Wodą z potoku są zasilane stawy Biřička, Datlík, Cikán oraz Roudnička, ale na potoku został także zbudowany zbiornik wodny Cesta Myslivců, ponieważ przepływ wody systematycznie spada.
Wszystkie stawy wraz z okolicą są domem dla wielu ptaków wodnych, zwłaszcza kaczek dzikich, łysek i chrząszczy, oraz innych gatunków wodnych roślin i zwierząt. Z tego powodu tereny wokół stawów Roudnička oraz Datlík są objęte ochroną.

</doc>
<doc id="2229954" url="https://pl.wikipedia.org/wiki?curid=2229954" title="Księstwo briańskie">
Księstwo briańskie

Księstwo briańskie – jedno z księstw udzielnych Rusi Kijowskiej, istniejące XII–XIV wieku, ze stolicą w Briańsku. 
Od 1146 roku miasto należało do księstwa czernihowskiego, w latach 1159–1167 wchodziło w skład księstwa wszczyżskiego. Księstwo briańskie usamodzielniło się w 1246 roku, po tym, jak na skutek najazdu tatarskiego upadł Czernihów. W 1263 roku książę czernihowski Roman Michajłowicz Stary przeniósł do Briańska tron czernihowski. W XIV wieku o kontrolę nad Briańskiem walczyli Rurykowicze smoleńscy i czernihowscy. W 1356 roku księstwo zostało podbite przez Olgierda i włączone do Wielkiego Księstwa Litewskiego na prawach księstwa udzielnego. W 1430 roku księstwo briańskie upadło, a w 1500 roku te ziemie podbił Iwan III Srogi i włączył do państwa moskiewskiego.

</doc>
<doc id="2229956" url="https://pl.wikipedia.org/wiki?curid=2229956" title="Hand County">
Hand County



</doc>
<doc id="2229957" url="https://pl.wikipedia.org/wiki?curid=2229957" title="Alex Bunbury">
Alex Bunbury

Alexander 'Alex' Bunbury (ur. 18 czerwca 1967 w Plaisance) – kanadyjski piłkarz pochodzenia gujańskiego występujący na pozycji napastnika. Trener piłkarski. Ojciec Teala Bunbury'ego, także piłkarza oraz aktorki Kylie Bunbury.
Kariera klubowa.
Bunbury urodził się w Gujanie, ale jako dziecko emigrował z rodziną do Kanady. Zawodową karierę piłkarską rozpoczynał w 1987 roku w klubie Hamilton Steelers. W 1991 roku odszedł do Toronto Blizzard, a w 1992 roku został graczem Montrealu Supra. Na początku 1993 roku trafił do angielskiego West Hamu United z Division One. Spędził tam pół roku.
Latem 1993 roku odszedł do portugalskiego CS Marítimo. Został także wybrany kanadyjskim piłkarzem roku. W 1995 roku dotarł z nim do finału Pucharu Portugalii, gdzie Marítimo przegrało jednak 0:2 ze Sportingiem CP. W tym samym roku Bunbury został wybrany obcokrajowcem roku ligi portugalskiej, a także kanadyjskim piłkarzem roku. W Marítimo spędził 5 lat.
W 1999 roku Bunbury podpisał kontrakt z amerykańskim Kansas City Wizards. W 2000 roku zdobył z nim MLS Cup, a także MLS Supporters' Shield. W tym samym roku zakończył karierę.
Kariera reprezentacyjna.
W 1985 roku Bunbury wziął udział w młodzieżowych Mistrzostwach Świata. Zagrał na nich w 3 meczach, a Kanada odpadła z turniej po fazie grupowej. W pierwszej reprezentacji Kanady zadebiutował w 24 sierpnia 1986 roku w wygranym 1:0 towarzyskim meczu z Singapurem. 30 sierpnia 1986 roku w wygranym 4:0 towarzyskim spotkaniu z Indonezją strzelił pierwszego gola w drużynie narodowej.
W 1993 roku został powołany do kadry na Złoty Puchar CONCACAF. Wystąpił na nim w pojedynkach z Kostaryką (1:1), Martyniką (2:2) oraz Meksykiem (0:8). Tamten turniej Kanada zakończyła na fazie grupowej.
W 1996 roku Bunbury po raz drugi uczestniczył w Złotym Pucharze CONCACAF. Zagrał na nim w meczach z Hondurasem (3:1) i Brazylią (1:4), a Kanada ponownie odpadła z turnieju po fazie grupowej.
W latach 1986–1997 w drużynie narodowej rozegrał w sumie 64 spotkania i zdobył 16 bramek.

</doc>
<doc id="2229958" url="https://pl.wikipedia.org/wiki?curid=2229958" title="Beadle County">
Beadle County



</doc>
<doc id="2229959" url="https://pl.wikipedia.org/wiki?curid=2229959" title="Zach Loyd">
Zach Loyd

Zachary Robert Loyd (ur. 18 lipca 1987 w Tulsie) – amerykański piłkarz występujący na pozycji obrońcy lub pomocnika. Trener Lone Star Republic.
Życiorys.
Kariera klubowa.
Loyd karierę rozpoczynał w 2006 roku w zespole North Carolina Tar Heels z uczelni Uniwersytet Karoliny Północnej w Chapel Hill. W 2007 roku przeszedł do drużyny Carolina Dynamo z USL Premier Development League. W 2010 roku poprzez MLS SuperDraft trafił do FC Dallas. W MLS zadebiutował 11 kwietnia 2010 w zremisowanym 2:2 pojedynku z Columbus Crew. W tym samym roku dotarł z klubem do finału MLS Cup, jednak drużyna Dallas przegrała tam 1:2 z Colorado Rapids.
W 2017 był zawodnikiem amerykańskiego klubu Atlanta United FC.
Kariera reprezentacyjna.
W reprezentacji Stanów Zjednoczonych Loyd zadebiutował 22 stycznia 2011 w zremisowanym 1:1 towarzyskim meczu z Chile.
Kariera trenerska.
W 2019 został trenerem Lone Star Republic.

</doc>
<doc id="2229960" url="https://pl.wikipedia.org/wiki?curid=2229960" title="Jan Wall">
Jan Wall

Jan Wall OFM, "Joachim od św. Anny" (ur. 1620 w Preston, hrabstwo Lancashire, zm. 22 sierpnia 1679 w Worcester) – święty Kościoła katolickiego, angielski męczennik, ofiara prześladowań antykatolickich okresu reformacji.
Studia w Kolegium Angielskim we francuskim Douai zakończył przyjęciem święceń kapłańskich w 1645 roku. Po krótkim pobycie w Anglii, gdzie pracował jako kapłan diecezjalny powrócił na kontynent gdzie wstąpił do Zakonu Braci Mniejszych. W zakonie przyjął imię Joachim od św. Anny. Po odbyciu nowicjatu, w którym pełnił obowiązki mistrza nowicjatu powrócił do ojczyzny. Przez kolejne dwadzieścia dwa lata prowadził działalność duszpasterską w hrabstwie Worcestershire. Swoją posługę sprawował w ukryciu, pod przybranym nazwiskiem, jako Franciszek Webb. Po aresztowaniu, w grudniu 1678 roku więziono go do procesu. Odmówił opuszczenia zakonu co miało być ceną za uwolnienie. Skazany za to, iż był kapłanem katolickim 25 kwietnia 1679 na karę śmierci. Powieszony został 22 sierpnia 1679 roku.
Jan Wall jest patronem szkoły "Saint John Wall Catholic School A Specialist Humanities College" w Birmingham.
W Kościele katolickim Jan Wall wspominany jest 12 lipca z Janem Jonesem i dzienną rocznicę śmierci.
Beatyfikowany 25 grudnia 1929 roku przez papieża Piusa XI, a kanonizowany został w grupie Czterdziestu męczenników Anglii i Walii przez Pawła VI 25 października 1970 roku.

</doc>
<doc id="2229961" url="https://pl.wikipedia.org/wiki?curid=2229961" title="Baldwin z Pizy">
Baldwin z Pizy

Baldwin z Pizy (zm. 25 maja 1145) – włoski kardynał, cysters, arcybiskup Pizy. W swoim zakonie jest czczony jako błogosławiony.
Życiorys.
Baldwin pochodził z Pizy i był mnichem cysterskim w Clairvaux. W 1133 towarzyszył Bernardowi z Clairvaux w podróży do Włoch, gdzie spotkał papieża Innocentego II. W 1136 został przeorem klasztoru w Chiaravalle (obecnie dzielnica Mediolanu). Prawdopodobnie w tygodniu kwartalnym w marcu 1137 został wyniesiony do rangi kardynała prezbitera Santa Maria in Trastevere ("S. Mariae fudentis oleum"). Jego podpis, jako kardynała, widnieje na bullach Innocentego II z 16 kwietnia 1137, 17 kwietnia 1137, 6 maja 1137, 7 czerwca 1137, 30 czerwca 1137 i 12 kwietnia 1138. Latem 1137 był członkiem komisji kardynalskiej badającej legalność wyboru subdiakona Rainalda z Toskanii na opata Monte Cassino. Między 12 a 22 kwietnia 1138 został konsekrowany na arcybiskupa Pizy, opuszczając tym samym szeregi Kolegium Kardynałów.
W bulli z dnia 22 kwietnia 1138 Innocenty II nadał nowo mianowanemu arcybiskupowi Baldwinowi godność legata papieskiego na całą Sardynię oraz podporządkował mu jako sufraganie diecezję Massa Marittima, sardyńskie diecezje Galtelli i Castelsardo oraz korsykańskie diecezje Ajaccio, Aleria i Sagona. W tym samym roku papież delegował Baldwina oraz biskupa św. Attona z Pistoi (zm. 1153) do rozstrzygnięcia sporu między kanonikami pizańskimi a opatem S. Rossore, o czym wiadomo z sentencji arcybiskupa z 16 listopada 1138. 19 lipca 1139 uzyskał od króla niemieckiego Konrada III potwierdzenie stanu posiadania swojej archidiecezji. W latach 1140-1143 poświadczony jest konflikt jurysdykcyjny Baldwina z biskupem Lukki o kościół S. Maria in Travalda, który zakończył się dopiero po interwencji papieża Innocentego II i wydelegowaniu przez niego biskupa Attona z Pistoia do rozstrzygnięcia sprawy.
Baldwin aktywnie angażował się w wewnętrzne konflikty na Sardynii, gdzie popierał Gonario z Porto Torres, władcę Logudoro, przeciwko władcy Arborei Comita. 10 listopada 1144 w obecności Baldwina władze miejskie Pizy uroczyście zaprzysięgły sojusz z Logudoro przeciwko Arborei, a niedługo potem arcybiskup ekskomunikował Comitę, co zatwierdził papież Eugeniusz III.
Arcybiskup Baldwin występuje po raz ostatni w dokumencie datowanym 20 stycznia 1145. Jego zgon odnotowano we współczesnym nekrologu klasztoru S. Savino w Piacenzie pod datą 25 maja, ale bez podania roku, zważywszy jednak, że w dokumentach wydanych między 15 października 1145 a lutym 1146 wskazywano na wakat na stanowisku arcybiskupa pizańskiego, w grę wchodzi jedynie rok 1145.
Kult.
W zakonie cysterskim Baldwin jest czczony jako błogosławiony, z dniem wspomnienia przypadającym 6 października.

</doc>
<doc id="2229963" url="https://pl.wikipedia.org/wiki?curid=2229963" title="Jan Władysław Górski">
Jan Władysław Górski

Jan Władysław Górski (ur. w 1945) – Dr hab. inż. profesor nadzwyczajny Akademii Górniczo-Hutniczej w Krakowie na Wydziale Energetyki i Paliw w Katedrze Maszyn Cieplnych i Przepływowych.
Kariera.
Tytuł mgr inż. uzyskał w specjalności energetyka jądrowa w 1972 r. na Politechnice Warszawskiej, Wydział MEiL, a tytuł dr inż. z termodynamiki w 1977 na Politechnice Świętokrzyskiej. Pracę habilitacyjną z zakresu termodynamiki technicznej, maszyn przepływowych w 1998 r. na Politechnice Śląskiej.
Pełnił wiele funkcji akademickich: Prodziekan ds. Nauki oraz kierownik Zakładu Ciepłownictwa i Klimatyzacji Wydział Budownictwa i Inżynierii Środowiska Politechniki Rzeszowskiej (1998-2008), obecnie kierownik Katedry Maszyn Cieplnych i Przepływowych na Wydziale Energetyki i Paliw AGH.
Działa w organizacjach zawodowych i naukowych: Sekcja Ogrzewnictwa Wentylacji i Klimatyzacji Komitetu Inżynierii Lądowej i Wodnej PAN (od 2001 roku). Sekcja Termodynamiki Komitetu Termodynamiki i Spalania PAN (1995 - 2005), Sekcja Mechaniki Płynów Komitetu Mechaniki PAN (od 1995 roku), European Mechanical Engineering Society EUROMECH (1996 - 2002), członek International Centre for Applied Thermodynamics.
Obszary badań, którymi się interesuje: termodynamika oraz przepływy par i gazów (efekty retrograde). Modelowanie urządzeń i procesów cieplnych. Chłodnictwo. Energetyka cieplna i niskoemisyjne technologie energetyczne. Maszyny przepływowe i turbiny gazowe. Ponad 38-letnie doświadczenie zawodowe. Wypromowanych 2 doktorów.
Wyniki prac przedstawia na konferencjach naukowo-technicznych. Takim przykładem mogą być konferencje Dni Chłodnictwa organizowane przez Towarzystwo Chłodnictwa, Klimatyzacji i Pomp Ciepła SIMP oraz firmę Systherm Chłodnictwo i Klimatyzacja w Poznaniu. Autor lub współautor ponad 160 prac w języku polskim i angielskim, szeregu rozdziałów w wydawnictwach zwartych, w tym monografii pt.: „Zero Emission Power Cycles” (CRC, Boca Raton, 2009 roku), oraz współautor szeregu ekspertyz i opracowań dla przemysłu.

</doc>
<doc id="2229964" url="https://pl.wikipedia.org/wiki?curid=2229964" title="Birmit">
Birmit



</doc>
<doc id="2229965" url="https://pl.wikipedia.org/wiki?curid=2229965" title="Ihor Tymczenko">
Ihor Tymczenko

Ihor Wiktorowycz Tymczenko, ukr. Ігор Вікторович Тимченко (ur. 16 stycznia 1986 w Połtawie) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek DJuSSz im.Horpynka Połtawa, barwy której bronił w juniorskich mistrzostwach Ukrainy (DJuFL). Pierwszy trener - Ołeksij Wysznewecki. Na początku 2004 rozpoczął karierę piłkarską w drużynach trzecioligowych Ełektron Romny i Wuhłyk Dymytrow. Latem 2004 został piłkarzem rosyjskiego klubu Lokomotiw Moskwa, ale występował tylko w drużynie rezerw. Następnie bronił barw klubów Obołoń-2 Kijów i Spartak Sumy. W drugiej połowie 2006 przez finansowe problemy Spartaka przeszedł do Stali Ałczewsk, w barwach której 15 października 2006 roku debiutował w Wyższej Lidze. Latem 2007, po tym jak Stal spadła z Wyższej Lihi, przeniósł się do Metałurha Donieck. W rundzie jesiennej sezonu 2009/2010 został wypożyczony do Zakarpattia Użhorod, a na początku 2010 wypożyczony do Worskły Połtawa. W kwietniu 2011 jako wolny agent podpisał kontrakt z Czornomorcem Odessa, a w sierpniu z klubem Obołoń Kijów. Po zakończeniu sezonu 2011/12 odszedł do Krymtepłyci Mołodiżne, a podczas przerwy zimowej sezonu 2012/13 zasilił skład FK Połtawa.

</doc>
<doc id="2229969" url="https://pl.wikipedia.org/wiki?curid=2229969" title="Erhard Mettler">
Erhard Mettler

Erhard Mettler (ur. w 1917 r. w St. Gallen w Szwajcarii, zm. 2000 r.) – szwajcarski wynalazca.
Mettler urodził się w rodzinie właścicieli firmy włókienniczej. Jego rodzice zajmowali się biznesem. Mettler również założył swoją własną firmę w 1945 roku po odbyciu intensywnego szkolenia w zakresie mechaniki precyzyjnej. Siedziba firmy, którą było niewielkie pomieszczenie, mieściła się w Kusnacht, niedaleko Zurychu.
Owocem podjętych przez Mettlera wysiłków była waga analityczna o zupełnie nowej konstrukcji wykorzystującej zasadę podstawienia. Firma Mettler Instrument wkrótce rozwinęła ogólnoświatową sieć dystrybucji i serwisu. Celem była sprzedaż i konserwacja nowych wag mechanicznych. Wraz z pojawieniem się tych wag znikło zapotrzebowanie rynku na tradycyjne dwuszalkowe wagi laboratoryjne.
Szwajcarski Uniwersytet Techniczny nadał w 1968 r. Mettlerowi tytuł doktora honoris causa. Wydarzenie to miało miejsce w momencie, gdy w firmie Mettler Instrument prowadzone były intensywne prace badawczo-rozwojowe nad skonstruowaniem pierwszych całkowicie elektronicznych wag analitycznych i precyzyjnych.
W 1980 r. Mettler sprzedał swoją firmę firmie Ciba Geigy i wycofał się z aktywnego zarządzania. (Grupa Mettler połączyła się w 1989 r. z firmą Toledo Scale, tworząc Mettler Toledo). Będąc już na emeryturze, Mettler nadal śledzi z uwagą rozwój firmy. Były współpracownik wypowiada się o Mettlerze w następujących słowach: „On cały czas patrzy w przód. Jest to zachowanie inne niż obserwowane u większości emerytów, którzy stale patrzą wstecz.” Mettler jest pamiętany w firmie jako osoba o otwartym umyśle, szczególnie w dziedzinie techniki. Technologia zawsze znajdowała się w centrum uwagi w czasach, gdy Mettler zarządzał firmą.
Osoby, które pozostawały z nim w bliskich kontaktach, twierdzą, że do końca życia interesował się nowoczesną technologią. Po wycofaniu się z aktywnego życia zawodowego Mettler wraz ze swoją urodzoną w Kalifornii żoną Mary spędzał zimy w Laguna Beach, w Kalifornii, przenosząc się w miesiącach letnich do miejscowości Hurden, w Szwajcarii, która jest położona nad jeziorem Zurych. Mettler, podobnie jak wielu Szwajcarów, był oddanym narciarzem, uprawiając także wspinaczkę górską. W wolnym czasie oddawał się mniej śmiałym zajęciom takim jak podróżowanie oraz organizowanie corocznych spotkań rodzinnych w Szwajcarii, uaktualniając jednocześnie stan swojej wiedzy o zaawansowanych technologiach.

</doc>
<doc id="2229970" url="https://pl.wikipedia.org/wiki?curid=2229970" title="Mistrzostwa Świata Juniorów w Biathlonie 1997">
Mistrzostwa Świata Juniorów w Biathlonie 1997

Mistrzostwa Świata Juniorów w Biathlonie 1997 odbyły się we włoskiej miejscowości Forni Avoltri, w dniach 19 lutego - 23 lutego 1997 roku. Rozegrane zostały po 4 konkurencje: bieg indywidualny, bieg sprinterski, sztafeta i bieg drużynowy. Wszystkie konkurencje zostały rozegrane dla mężczyzn i kobiet. W sumie odbyło się 8 biegów.

</doc>
<doc id="2229971" url="https://pl.wikipedia.org/wiki?curid=2229971" title="Siewca">
Siewca

Siewca – tytuł kilku obrazów olejnych oraz szkiców przedstawiających siewcę na polu, namalowanych przez holenderskiego artystę Vincenta van Gogha w czerwcu, wrześniu, październiku oraz w listopadzie 1888 roku podczas jego pobytu w Arles.
Historia.
Van Gogh od młodości interesował się pracą w polu, która dla niego miała wymiar symbolu – oznaczała zadanie pozyskania dobra z bożej ziemi. Takie spojrzenie na pracę na roli było częścią romantycznej filozofii Jeana-Jacques’a Rousseau i przekonań religijnych samego van Gogha. W celu zgłębienia tematu zainteresował się on bliżej obrazami francuskiego malarza Jeana-François Milleta przedstawiającymi siewców czy dojarki.
Pierwsza wzmianka o rozpoczęciu prac nad cyklem znajduje się w liście do zaprzyjaźnionego australijskiego malarza Johna Petera Russella z ok. 17 czerwca 1888 roku:
Po kilkunastu dniach informuje również brata o rozpoczętym dziele:
Kilka miesięcy później informuje lakonicznie brata o namalowaniu II wersji cyklu:
Natomiast w liście z około 25 listopada donosi o pracy nad III wersją dzieła dołączając odręczny szkic:
Opis i interpretacja.
Wspólnym motywem cyklu jest postać obsiewającego pole wieśniaka i rytm jego pracy, w czasie której jedną ręką podtrzymuje on worek z ziarnem, a drugą rzuca ziarno w bruzdy; ruchy siewcy są jednocześnie skoordynowane z szybkością jego poruszania się. Już pierwsze studium "Siewcy", rysunek piórem z 1881 oddaje ten typowy ruch – wyciągnięte ramię i zharmonizowany krok. Rysunek ten nie jest jednakże studium z natury, lecz kopią rysunku Jeana-François Milleta z 1865 roku, reprodukowanego jako miedzioryt.
Takie elementy jak ubiór postaci, jej pozycja, wysoki horyzont, pole z chłopami czy zachodzące słońce, zostały zaczerpnięte z kompozycji Milleta. W 1888 van Gogh sporządził wiele wersji, które noszą ślady wpływu Milleta ale też i własnej interpretacji van Gogha jak skupienie się na relacji pomiędzy małą figurką siewcy a obszernym polem, oddanym jako płaszczyzny o ciemnych konturach (w wersji "Siewca z obrzeżami Arles w tle"), czy zastosowanie bogatych w kontrasty barw i zaakcentowanie barw komplementacyjnych, kładzionych szybkim ruchem pędzla, przypominających relief. Żaden obraz nie stanowi lepszego przykładu poszukiwania sztuki, której tematy byłyby realistyczne podczas gdy technika malowania wyrażałaby w nowy sposób uczucia artysty wywołane przedstawianym tematem.
Trzecia wersja "Siewcy", z listopada 1888 roku, różni się od poprzednich. Jeśli naturalistyczne uformowanie postaci we wcześniejszych kompozycjach było stosunkowo mało znaczące, to tu uproszczona postać siewcy wysuwa się na pierwszy plan. Obok niego artysta umieścił ciemny kontur grubego, przekrzywionego drzewa dzielącego przekątnie płaszczyznę obrazu. Chłop trzymający korzec, jakby to było dziecko i rzucający swą wielką ręką ziarno, drzewo i ogromne słońce na horyzoncie tworzą efektowny, wyrazisty trójkąt kompozycyjny, wobec którego oddalone miasto czy kora samego drzewa stanowią tylko ulotne, narracyjne detale. Kompozycja pod względem ekspresji i kolorystyki była jak na owe czasy zaskakująco nowoczesna. Pomimo swej masywnej formy i koloru malowidło promieniuje dużą zmysłowością. Tę ostatnią wersję uważał van Gogh za swoje najbardziej udane przedstawienie postaci siewcy; tu van Gogh zarazem odszedł najdalej od pierwowzoru Milleta. Wersja ta, powstała pod wpływem Gauguina, jest najbardziej abstrakcyjna i zapadająca w pamięć, wersja w której najbardziej dochodzi do głosu element symboliczny. Najważniejszym środkiem wyrazu jest tu kolor a nowością – intensywność i śmiałe kontrasty: namalowane grubą warstwą farby słońce dominuje swoją nasyconą żółcią nad całym leżącym za nim niebem. Jednocześnie kolory zostały tu oddane przeciwnie niż w rzeczywistości: błękitne w naturze niebo tu zostało przedstawione jako żółte a zwykle żółta ziemia – jako niebieska z fioletowymi refleksami. W takim przedstawieniu wyraża się ekspresyjność van Gogha – ukazanie fragmentu rzeczywistości i jej interpretacja przy pomocy sobie właściwych środków wyrazu. Stworzona w ten sposób druga rzeczywistość, artystyczna i subiektywna, wysuwa się na pierwszy plan przed tę pierwszą, naturalną.

</doc>
<doc id="2229977" url="https://pl.wikipedia.org/wiki?curid=2229977" title="Mistrzostwa Świata Juniorów w Biathlonie 1998">
Mistrzostwa Świata Juniorów w Biathlonie 1998

Mistrzostwa Świata Juniorów w Biathlonie 1998 odbyły się w kanadyjskiej miejscowości Valcartier, w dniach 25 lutego - 1 marca 1998 roku. Rozegrane zostały 4 konkurencje: bieg indywidualny, bieg sprinterski, bieg drużynowy i sztafeta. Wszystkie konkurencje zostały rozegrane dla mężczyzn i kobiet. W sumie odbyło się 8 biegów.

</doc>
<doc id="2229980" url="https://pl.wikipedia.org/wiki?curid=2229980" title="Technische Universität Bergakademie Freiberg">
Technische Universität Bergakademie Freiberg

Technische Universität Bergakademie Freiberg, TUBAF (pol. "Akademia Górnicza we Freibergu", niem. "Bergakademie") – uczelnia we Freibergu (Saksonia, Niemcy) założona w 1765 roku przez Friedricha Antona von Heinitza i jego brata Carla Wilhelma Benno von Heynitza. Jest uważana za najstarszą na świecie akademię górniczo-hutniczą.
Na uczelni wykładał Abraham Gottlob Werner zwany ojcem niemieckiej geologii. Naukowcy tej uczelni m.in. odkryli ind (Reich i Richter, 1863) oraz german (Winkler, 1866).
Obecnie studiuje na niej 5000 osób.

</doc>
<doc id="2229981" url="https://pl.wikipedia.org/wiki?curid=2229981" title="Akademia Górnicza we Freibergu">
Akademia Górnicza we Freibergu



</doc>
<doc id="2229983" url="https://pl.wikipedia.org/wiki?curid=2229983" title="Kameleon (album)">
Kameleon (album)

Kameleon – pierwszy album studyjny polskich raperów Olsena i Fu. Wydawnictwo ukazało się 26 marca 2005 roku nakładem wytwórni muzycznej Pomaton EMI. Produkcji nagrań podjęli się sam Fu oraz Wrb, Piooro, Matt, Dejot, Korzeń, Kejo i Dreadsquad. Z kolei wśród gości na płycie znaleźli się m.in. Chada, WWO, Koras i Pono.
Nagrania dotarły do 19. miejsca zestawienia OLiS. 
Lista utworów.
Opracowano na podstawie materiału źródłowego.

</doc>
<doc id="2229985" url="https://pl.wikipedia.org/wiki?curid=2229985" title="Decaturville">
Decaturville

Miejscowości w USA:

</doc>
<doc id="2229986" url="https://pl.wikipedia.org/wiki?curid=2229986" title="Parafia Kościoła Katolickiego Mariawitów w Łodzi">
Parafia Kościoła Katolickiego Mariawitów w Łodzi

Parafia Matki Boskiej Nieustającej Pomocy w Łodzi – mariawicka parafia kustodii płockiej, Kościoła Katolickiego Mariawitów w RP.
Siedzibą parafii jest kaplica domowa, znajdująca się w Łodzi, na osiedlu Stoki, przy ul. Jarowej 20. Obowiązki proboszcza pełni kapłan ludowy Aleksander Karasiewicz. Poprzednim proboszczem była siostra kapłanka Krystyna Maria Bogumiła Przyłucka (1927–1990).
Parafia w Łodzi od początku swojego istnienia (1935) była i nadal jest jedną z największych placówek Kościoła Katolickiego Mariawitów w Polsce. Liczy ponad 250 wiernych i sympatyków. Swoim zasięgiem terytorialnym obejmuje Łódź i najbliższą okolicę.
Nabożeństwa: 

</doc>
<doc id="2229987" url="https://pl.wikipedia.org/wiki?curid=2229987" title="Luke McLean">
Luke McLean

Luke McLean (ur. 29 czerwca 1987 w Townsville) – australijski rugbysta pochodzenia włoskiego występujący na pozycji obrońcy lub łącznika ataku w Benettonie Treviso, a także w włoskiej drużynie narodowej.
Urodził się w Townsville w Queenslandzie. Oboje rodzice jego matki byli Włochami, aczkolwiek dziadek musiał przyjąć obywatelstwo australijskie, żeby mógł kupić tam ziemię. McLean uczęszczał do St. Laurence's College w South Brisbane. W trakcie nauki był kapitanem szkolnej drużyny.
Jako junior reprezentował Australię, razem z zespołem zdobył nawet mistrzostwo świata w kategorii U-19. W drużynie włoskiej zadebiutował 21 czerwca 2008 w meczu z RPA w Kapsztadzie. Włosi przegrali wówczas 26–0. Pierwsze punkty w drużynie narodowej zdobył w swoim debiucie w Pucharze Sześciu Narodów. 7 lutego 2009 Włosi przegrali z reprezentacją Anglii na Twickenham 36–11, a McLean skutecznie wykonał dwa karne w pierwszej połowie.
W karierze klubowej reprezentował Perth Spirit. W 2007 przeniósł się do Włoch do Calvisano, odrzucając kontrakt z Western Force. W barwach tego klubu zdobył mistrzostwo Włoch w sezonie 2007–2008. W 2009 przeniósł się do Treviso. Z tym klubem wywalczył kolejne mistrzostwo w sezonie 2009–2010, a także Puchar Włoch w sezonie 2009/2010 i Superpuchar 2009.

</doc>
<doc id="2229989" url="https://pl.wikipedia.org/wiki?curid=2229989" title="Muzejon">
Muzejon



</doc>
<doc id="2229996" url="https://pl.wikipedia.org/wiki?curid=2229996" title="Mistyczne zaślubiny św. Katarzyny (obraz Lucasa Cranacha starszego)">
Mistyczne zaślubiny św. Katarzyny (obraz Lucasa Cranacha starszego)

Mistyczne zaślubiny św. Katarzyny, także Madonna z Dzieciątkiem, św. Katarzyną, św. Małgorzatą, św. Dorotą i św. Barbarą – powstały ok. 1516 obraz autorstwa niemieckiego malarza renesansowego Lucasa Cranacha starszego.
Charakterystyka.
Obraz najprawdopodobniej nie był częścią nastawy ołtarzowej, jak mogą sugerować jego rozmiary, ale osobnym dziełem przeznaczonym dla prywatnej adoracji. Temat dzieła został zaczerpnięty z legendy o św. Katarzynie z Aleksandrii. Mistyczne zaślubiny świętej są symbolem zjednoczenia z Chrystusem. Dokładne w szczegółach przedstawienie w swego rodzaju sielankowej formie, miało wywołać na oglądającym efekt ciepła i intymności. Oprócz znanej z innych dzieł średniowiecznych i renesansowych sceny artysta przedstawił trzy święte patronki: św. Barbarę, św. Dorotę i św. Małgorzatę. Tłem jest też szereg aniołów ponad namalowanym w ciemnych odcieniach wzgórzem. Wybór koloru i forma dużej czarnej powierzchni w tej części obrazu jest wynikiem zamalowania przedstawionej wcześniej kurtyny. Bogato zdobione stroje świętych kobiet miały nadać charakter zwyczajności, ziemskości wydarzenia. Maryja Panna trzyma w ręce kiść winogron – symbol eucharystii.
Z warsztatu Cranacha wyszły inne przedstawienia tego tematu. Najbardziej zbliżonym do dzieła budapeszteńskiego jest obraz znajdujący się w Dessau datowany na rok 1516. Obraz, przechowywany obecnie w Muzeum Sztuk Pięknych w Budapeszcie należał do wiedeńskiej kolekcji cesarskiej, został podpisany przez autora w lewym dolnym rogu.

</doc>
<doc id="2229998" url="https://pl.wikipedia.org/wiki?curid=2229998" title="Marcin Proszowski">
Marcin Proszowski

Marcin Proszowski albo Proszewski (zm. prawdopodobnie przed 1642) – malarz krakowski pochodzący z rodziny z Proszowic osiadłej w Krakowie w pierwszej połowie XV w. 
W 1595 r. wyzwolony na czeladnika. W 1599 r. został mistrzem. W latach 1600, 1605, 1611, 1622, 1623, 1627 i 1632 był starszym cechu. 
Posiadamy tylko kilka informacji związanych pośrednio z jego pracami, z których żadna się nie zachowała. W 1619 r. oskarżony był o sfałszowanie dyplomu szlacheckiego dla znanej rodziny krakowskich mieszczan. W 1629 r. procesował się z pozytywnym skutkiem ze "starszymi" i "gubernatorami" bractwa włoskiego o należność za "robotę malarską" wykonaną w kaplicy tegoż bractwa przy kościele franciszkanów (praca do dziś niezachowana). 162 floreny brakujące do ustalonej zapłaty w wysokości 212 florenów otrzymał w 1630 r. W 1633 r. prawdopodobnie malował chorągwie na pogrzeb Zygmunta III i jego żony Konstancji w cenie 10 zł od sztuki. 
W 1617 r. kupił kamienicę przy ul. Wiślnej, w 1623 r. mieszkał w kamienicy Podelwie przy ulicy Grodzkiej, w 1634 r. przy ul. Szerokiej. Ożeniony z Dorotą. Miał co najmniej dwoje dzieci, synów będących również malarzami, Jana Chryzostoma, malarza nadwornego i serwitora króla Jana Kazimierza, i Wojciecha.

</doc>
<doc id="2229999" url="https://pl.wikipedia.org/wiki?curid=2229999" title="Partia Federalna (USA)">
Partia Federalna (USA)



</doc>
<doc id="2230000" url="https://pl.wikipedia.org/wiki?curid=2230000" title="Mi-30">
Mi-30

Mi-30 (ros. Ми-30) – niezrealizowany projekt radzieckiego samolotu pionowego startu i lądowania VTOL lub krótkiego startu i lądowania STOL. Samolot miał być zmiennowirnikowcem, w którym efekt pionowego lotu uzyskiwano dzięki obracaniu względem nieruchomego płata silników umieszczonych na końcach skrzydeł. Podobne rozwiązanie zastosowano w amerykańskim samolocie V-22 Osprey.
Historia.
Koncepcja tego typu konstrukcji powstała w biurze konstrukcyjnym Michaiła Mila w 1972 roku. Miała być to maszyna pasażersko-towarowa zdolna do transportu 19 pasażerów lub 2 ton ładunku. Przewidywano, że będzie zdolna zastąpić używane powszechnie śmigłowce Mi-8. Jednym z powodów rozpoczęcia prac nad tego typu konstrukcją był sukces amerykańskiej maszyny Bell XV-15. Pracę nie miały wysokiego priorytetu i dopiero na początku lat 80. XX wieku, rozporządzeniem rządowym postanowiono o budowie samolotu w planie na lata 1986 - 1995. Maszyna miała być gotowa do lotu w 1996 roku. Przewidywano również powstanie wersji wojskowej, w której zamierzano zastosować mocniejsze silniki. Sytuacja ekonomiczna schyłkowych lat istnienia Związku Radzieckiego nie pozwoliła jednak na realizację tych zamierzeń. Tym bardziej katastrofalny kryzys ekonomiczny z początku lat 90. nie sprzyjał kontynuacji prac projektowych.
Konstrukcja.
Mi-30 miał być dwusilnikowym, górnopłatem z trójpodporowym, chowanym podwoziem z przednim podparciem. Na końcach skrzydeł przewidywano zainstalowanie silników turbowałowych Klimow TW3-117, których obrót względem nieruchomej płaszczyzny skrzydeł miał pozwolić na start w warunkach VTOL lub STOL. Kadłub o konstrukcji półskorupowej. Jeden z projektów zakładał wykorzystanie układu konstrukcyjnego zwanego kaczką, w którym ster wysokości znajduje się w części dziobowej przed skrzydłami. W takim przypadku skrzydła miały być przesunięte bliżej ogona samolotu (pozbawionego usterzenie poziomego). Przewidywano wybudowanie trzech wersji maszyny. Pasażerskiej Mi-30S zdolnej do transportu 21 pasażerów, Mi-30D przewożącej 11 osób oraz Mi-30L zabierającej na pokład siedmiu pasażerów.

</doc>
<doc id="2230001" url="https://pl.wikipedia.org/wiki?curid=2230001" title="Instytut Ciężkiej Syntezy Organicznej &quot;Blachownia&quot;">
Instytut Ciężkiej Syntezy Organicznej &quot;Blachownia&quot;



</doc>
<doc id="2230003" url="https://pl.wikipedia.org/wiki?curid=2230003" title="Rádio Patria">
Rádio Patria

Rádio Patria (Slovenský rozhlas 5) - piąta rozgłośnia radiowa Slovenskego rozhlasu. Nadaje ona dla mniejszości narodowych oraz grup etnicznych na Słowacji w ich ojczystym języku. Głównie audycje są nadawane po węgiersku (po południu), ukraińsku oraz po rusińsku (przed południem). Sporadycznie pojawiają się również audycje w języku romskim, oraz godzinne programy w języku czeskim, polskim, i niemieckim. 
Każdego dnia od godziny 18:00 do 6:00 na częstotliwościach Rádia Patria nadawany jest program Rádia Regina.
Słuchalność.
Rádio Patria ma słuchalność 0,3%, przez co jest jedenastą najbardziej słuchaną rozgłośnią radiową według badań Market &amp; Media &amp; Lifestyle Median SK.

</doc>
<doc id="2230004" url="https://pl.wikipedia.org/wiki?curid=2230004" title="Kindling">
Kindling

Koncepcja kindlingu (ang. "rozniecanie") – została opisana przez Posta w 1984 roku. W tej koncepcji patogenezy chorób afektywnych autorzy zakładają możliwość istnienia ognisk rozniecania w układzie limbicznym (w ciałach migdałowatych). 
Kolejne nawroty choroby afektywnej dwubiegunowej powodowałyby uwrażliwienie i warunkowanie zwiększając aktywność tych ognisk - co powodowałby kolejne nawroty choroby. 
Do głównych przesłanek wspierających tę koncepcję należny fakt że karbamazepina, lek działający profilaktycznie przeciwko nawrotom choroby afektywnej, przeciwdziała zjawisku kindlingu w ciałach migdałowatych (ogniska takie wywoływano eksperymentalnie u zwierząt). Podobnie działa węglan litu. 
Hipoteza ta ma szczególne zastosowanie w interpretacji zaburzeń dwubiegunowych o przebiegu rapid cycling.
Koncepcja kindlingu jest też stosowana w stosunku do rozwoju objawów padaczki

</doc>
<doc id="2230005" url="https://pl.wikipedia.org/wiki?curid=2230005" title="Józef Bek">
Józef Bek

Józef Bek (Beck) (ur. 21 lipca 1867 w Białej Podlaskiej, zm. 12 grudnia 1931 w Warszawie) – prawnik, działacz polityczny (socjalista), społeczny i oświatowy, publicysta, teoretyk ruchu spółdzielczego i samorządu terytorialnego. Ojciec Józefa Becka, ostatniego ministra spraw zagranicznych w II RP.
Początki.
Przez długi czas mieszkał w Warszawie, gdzie był poważanym prawnikiem. Działał też w ruchu robotniczym, zakładając Związek Robotników Polskich. Za działalność w tajnych organizacjach niepodległościowych otrzymał karę więzienia. Chcąc jej uniknąć, porzucił Warszawę i w końcu osiadł w zaborze austriackim (Galicja), gdzie represje wobec Polaków były dużo mniejsze niż w zaborze rosyjskim. 
Działalność w Galicji.
Na miejsce pobytu wybrał Limanową i od początku podjął pracę na rzecz lokalnego samorządu. W 1899 został tam sekretarzem Rady Powiatowej. W 1900 wraz z małżonką Bronisławą założył powiatowe koło Towarzystwa Szkół Ludowych, które uruchomiło 11 bibliotek (jedną z nich jest obecna Biblioteka Miejska w Limanowej). Propagował nowoczesne formy gospodarowania, organizował Kółka Rolnicze, kursy oświatowe, odczyty, uroczystości patriotyczne, dzięki czemu nie do przecenienia są jego zasługi dla Limanowszczyzny.
W 1905 został członkiem Ligi Narodowej. Należał też do SDN, zasiadając od 1907 w jego Komitecie Głównym. W 1914 związał się z ruchem legionowym.
Życie w niepodległej II RP.
Gdy Polska odzyskała niepodległość, po dwudziestu latach pobytu w Limanowej, Bek z rodziną powrócił do Warszawy. W latach 1919–1920 był wiceministrem spraw wewnętrznych. Publikował prace na temat samorządu terytorialnego i piastował stanowisko prezesa Związku Powiatów RP. Założył i redagował pismo „Samorząd Terytorialny”. Do śmierci pozostał sympatykiem „wolnościowego socjalizmu” Edwarda Abramowskiego. Od 1919 roku członek Trybunału Stanu.
Józef Bek spoczywa na cmentarzu Powązkowskim w Warszawie (kwatera 220-5-29).
Pisownia nazwiska.
Józef Bek usunął literę c z pisowni swojego nazwiska. Istnieją dwie teorie mówiące, dlaczego to zrobił. Pierwsza zakłada, że po prostu chciał spolszczyć pisownię, druga natomiast, że było to utrudnienie władzom carskim poszukiwań jego osoby i wyciągnięcia konsekwencji za działalność niepodległościową.

</doc>
<doc id="2230007" url="https://pl.wikipedia.org/wiki?curid=2230007" title="Powołowe">
Powołowe

Powołowe – danina pobierana na ziemiach polskich przez władcę od chłopów w naturze. Był to główny podatek składany przez ludność wsi. Na wysokość powołowego wpływ miała ilość sprzężaju przypadającego na gospodarstwo. A ponieważ siłą pociągową były wówczas głównie woły – stąd nazwa daniny. Od XIII w. zamiast powołowego było pobierane poradlne.

</doc>
<doc id="2230009" url="https://pl.wikipedia.org/wiki?curid=2230009" title="Paweł Stoma">
Paweł Stoma

Paweł Stoma (ur. 2 czerwca 1983 w Lublinie) – polski szachista.
Kariera szachowa.
W latach 1993–2001 wielokrotnie uczestniczył w finałach mistrzostw Polski juniorów w różnych kategoriach wiekowych (najlepszy wynik: VI m. w 1995 r. w kategorii do 12 lat), natomiast w 1999 r. był reprezentantem kraju na rozegranych w Oropesa del Mar mistrzostwach świata juniorów do 16 lat. W 2002 r. zdobył w Lubniewicach tytuł drużynowego wicemistrza Polski, w barwach klubu AZS UMCS Lublin. W 2006 r. zajął III m. (za Jewgienijem Szarapowem i Olegiem Poliszczukiem) w międzynarodowych mistrzostwach Małopolski, rozegranych w Krakowie, w 2009 r. zajął III m. (za Marcinem Dziubą i Vidmantasem Mališauskasem) w otwartym turnieju pamięci Jana Zukertorta w Lublinie, natomiast w 2010 r. podzielił II m. (za Piotrem Brodowskim, wspólnie z Wadymem Szyszkinem) w Krynicy-Zdroju.
Najwyższy ranking w dotychczasowej karierze osiągnął 1 października 2015 r., z wynikiem 2365 punktów zajmował wówczas 83. miejsce wśród aktywnych polskich szachistów.

</doc>
<doc id="2230011" url="https://pl.wikipedia.org/wiki?curid=2230011" title="Deluxe Ski Jump 4">
Deluxe Ski Jump 4



</doc>
<doc id="2230012" url="https://pl.wikipedia.org/wiki?curid=2230012" title="Seiko Okamoto">
Seiko Okamoto

 – japońska tenisistka.
Tenisistka odnosząca sukcesy przede wszystkim w turniejach rangi ITF i to szczególnie w grze deblowej. Pierwszy zawodowy mecz rozegrała we wrześniu 1996 roku w Albenie w Bułgarii. Wzięła tam udział w kwalifikacjach do turnieju ITF i po trzysetowym meczu przegrała z reprezentantką gospodarzy, Radoslavą Topalovą. W tym samym miesiącu zagrała jeszcze w kwalifikacjach do podobnego turnieju w Cluj, ale nie przeszła kwalifikacji. Wystąpiła jednak w turnieju głównym jako "lucky loser" (szczęśliwy przegrany). Zagrała tam tylko jedną rundę ale był to jej pierwszy mecz w karierze w fazie głównej turnieju. W 1997 roku, dzięki dzikiej karcie, zagrała na turnieju w Kugayamie, w którym doszła do ćwierćfinału. W następnym roku osiągnęła sześć półfinałów i jeden finał ITF w grze podwójnej a także, po raz pierwszy, zagrała w kwalifikacjach do turnieju WTA w Tokio, odpadła jednak w drugiej rundzie. W 1999 roku wygrała swoje pierwsze dwa turnieje ITF w grze deblowej. W sumie w karierze wygrała dwa turnieje singlowe i piętnaście deblowych rangi ITF.
W 2002 roku udanie przeszła kwalifikacje do turnieju WTA w Tokio i po raz pierwszy w karierze zagrała w fazie głównej turnieju. Przegrała w pierwszym meczu z Martą Marrero. W następnych latach występowała jeszcze wielokrotnie w fazie głównej podobnych turniejów ale nigdy nie udało jej się awansować do drugiej rundy. Największy sukces w rozgrywkach WTA osiągnęła w 2004 roku, wygrywając turniej Moorilla Hobart International w grze deblowej (w parze z rodaczką Shinobu Asagoe) w Hobart na Tasmanii. Było to niemałą sensacją, ponieważ w finale pokonały tenisistki rozstawione z nr 1 w tym turnieju, Els Callens i Barbarę Schett. W 2005 roku wystąpiła w kwalifikacjach do dwóch turniejów wielkoszlemowych, w Wimbledonie i US Open. W obu przypadkach nie przeszła jednak kwalifikacji. Dwukrotnie, dzięki dzikiej karcie, wystąpiła za to w fazie głównej turnieju Australian Open (2004 i 2005) w grze deblowej ale swój udział zakończyła na pierwszej rundzie.

</doc>
<doc id="2230014" url="https://pl.wikipedia.org/wiki?curid=2230014" title="Petyr Kirow">
Petyr Kirow

Petar Kirow (bułg. Петър Киров, ur. 17 września 1942 w Kałczewie), bułgarski zapaśnik. Dwukrotny złoty medalista olimpijski.
Walczył w stylu klasycznym, w kategorii muszej (do 52 kilogramów). Brał udział w trzech igrzyskach (IO 68, IO 72, IO 76), na dwóch zdobywał medale. Triumfował w 1968 i 1972. Był mistrzem świata w 1970, 1971 i 1974. Stawał na podium mistrzostw Europy (złoto w 1967, 1970, 1974 i 1976, srebro w 1968 i brąz w 1972 roku).

</doc>
<doc id="2230015" url="https://pl.wikipedia.org/wiki?curid=2230015" title="Parafia Kościoła Katolickiego Mariawitów w Poćwiardówce">
Parafia Kościoła Katolickiego Mariawitów w Poćwiardówce

Parafia św. Michała Archanioła w Poćwiardówce – mariawicka parafia kustodii płockiej, Kościoła Katolickiego Mariawitów w RP.
Siedzibą parafii jest kaplica pod wezwaniem św. Michała Archanioła we wsi Poćwiardówka, w gminie Brzeziny, powiecie brzezińskim, województwie łódzkim. Proboszczem od 1981 jest siostra kapłanka Sabina Maria Weronika Makowska (ur. 1936).
Historia.
Parafia św. Michała Archanioła w Poćwiardówce wydorębniła się w 1935 po rozłamie w parafii Matki Boskiej Szkaplerznej i św. Wojciecha w Lipce. Parafia mariawicka w Lipce była pierwszą, która na 8 lutego 1906, ogłosiła swoją niezależność i wyodrębniła się z rzymskokatolickiej parafii w Niesułkowie. Parafianie lipkowscy zorganizowali również kaplice domowe w Dąbrówce Małej i Dużej, w Poćwiardówce, w Nowostawach Górnych i Dolnych i w Niesułkowie. W 1935 parafia podzieliła się. Duża część wiernych zorganizowała się w odrębne parafie nowo powstałego Kościoła Katolickiego Mariawitów. Powstały wtedy parafie w Dąbrówce Małej, Poćwiardówce, Niesułkowie i w Nowostawach Dolnych (ta ostatnia obecnie nie istnieje).

</doc>
<doc id="2230017" url="https://pl.wikipedia.org/wiki?curid=2230017" title="Mikałaj Janusz">
Mikałaj Janusz

Mikałaj Janusz (biał. Мікалай Януш, ros. Николай Януш, "Nikołaj Janusz"; ur. 9 września 1984 w Mikaszewiczach) – białoruski piłkarz, występujący na pozycji napastnika.
Kariera klubowa.
W grudniu 2011 roku podpisał dwuletni kontrakt z Szachciorem Soligorsk.

</doc>
<doc id="2230020" url="https://pl.wikipedia.org/wiki?curid=2230020" title="Bojan Radew">
Bojan Radew

Bojan Aleksandrow Radew (bg. Боян Александров Радев; ur. 25 lutego 1942 w Perniku) – bułgarski zapaśnik. Dwukrotny złoty medalista olimpijski.
Walczył w stylu klasycznym, w kategorii półciężkiej (do 97 kilogramów). Brał udział w dwóch igrzyskach (IO 64, IO 68), na obu triumfował. Był mistrzem świata w 1966, srebrnym medalistą tej imprezy w 1962 i 1967. Stawał na podium mistrzostw Europy (srebro w 1968).

</doc>
<doc id="2230025" url="https://pl.wikipedia.org/wiki?curid=2230025" title="Kwartalnik Językoznawczy">
Kwartalnik Językoznawczy

Kwartalnik Językoznawczy – powstałe w 2009 czasopismo internetowe redagowane przez zespół autorów z Instytutu Filologii Polskiej UAM, którego tematyka dotyczy szeroko pojętego językoznawstwa z przewagą polonistyki. 
Jak można przeczytać na stronie Zakładu Historii Języka Polskiego w ww. Instytucie:
Periodyk można bezpłatnie pobrać ze strony czasopisma w formacie PDF.

</doc>
<doc id="2230030" url="https://pl.wikipedia.org/wiki?curid=2230030" title="Sympathy for Delicious">
Sympathy for Delicious

Sympathy for Delicious – amerykański komediodramat z 2010 roku będący debiutem reżyserskim Marka Ruffalo. Zdjęcia do filmu nakręcono w Los Angeles.
Fabuła.
Praktykujący DJ ma sparaliżowane nogi i jedynym jego marzeniem jest szansa powrotu do zdrowia, której jednak nie ma. Wkrótce jednak odkrywa on, iż jego muzyka ma dar uzdrawiania, którego nie może on użyć na sobie. Młodzieniec nie ma jednak ochoty się poddawać...
Nagrody.
Mark Ruffalo zdobył Specjalną Nagrodę Jury na festiwalu Sundance, był też nominowany do Grand Jury Prize.

</doc>
<doc id="2230033" url="https://pl.wikipedia.org/wiki?curid=2230033" title="Leonid Kulik">
Leonid Kulik

Leonid Aleksiejewicz Kulik (ros. Леонид Алексеевич Кулик, ur. 19 sierpnia 1883 w Dorpacie, zm. 24 kwietnia 1942 w Spas-Diemieńsku) – rosyjski mineralog, zajmował się badaniem meteorytów.
Życiorys.
Ukończył Instytut Leśnictwa w Sankt Petersburgu i Uniwersytet w Kazaniu. Odbył służbę w armii rosyjskiej podczas wojny rosyjsko-japońskiej, później służył w rosyjskiej armii podczas I wojny światowej.
Został zatrudniony w 1913 roku w Muzeum Mineralogicznym Akademii Nauk.
W 1927 roku zorganizował pierwszą wyprawę mającą na celu zbadanie katastrofy tunguskiej. Badania nad tym meteorytem prowadził do 1939 roku, w tym czasie zorganizował i uczestniczył w 6 ekspedycjach badawczych. Zebrał wiele interesujących materiałów na ten temat (m.in. fotografie terenu katastrofy, badania drzew, wywiady z mieszkańcami).
W 1939 roku zorganizował, a następnie kierował Komitetem ds. meteorytów Akademii Nauk ZSRR.
Podczas II wojny światowej wstąpił na ochotnika do pospolitego ruszenia. Ranny dostał się do niewoli niemieckiej. Zmarł na tyfus w 1942 roku, w niemieckim obozie.
Jego imieniem nazwano planetoidę (2794) Kulik.

</doc>
<doc id="2230039" url="https://pl.wikipedia.org/wiki?curid=2230039" title="Dům pánů z Lipé">
Dům pánů z Lipé

„Dům pánů z Lipé” (Dom Panów z Lipy, znany także jako pałac Schwanza) – renesansowa kamienica mieszczańska przy Náměstí Svobody 17, w Brnie, na Morawach w Czechach, zbudowana w latach 1589-1596 przez architektów włoskich, Antonio Gabriego i Giorgio Gialdiego dla handlarza win, Krzysztofa Schwanza. Jednym z późniejszych właścicieli domu był Luis Raduit de Souches, dowodzący obroną miasta w czasie wojny ze Szwedami w roku 1645. W chwili obecnej - centrum handlowe i punkt przedsprzedaży biletów na imprezy kulturalne.

</doc>
<doc id="2230040" url="https://pl.wikipedia.org/wiki?curid=2230040" title="Tlenek manganu">
Tlenek manganu



</doc>
<doc id="2230045" url="https://pl.wikipedia.org/wiki?curid=2230045" title="Frankolin rdzawoboczny">
Frankolin rdzawoboczny

Frankolin rdzawoboczny ("Scleroptila shelleyi") − gatunek średniej wielkości afrykańskiego ptaka z rodziny kurowatych (Phasianidae). Osiadły.
Systematyka.
Międzynarodowy Komitet Ornitologiczny (IOC) wyróżnia cztery podgatunki "S. shelleyi":
Niektórzy autorzy, np. IUCN, uznają frankolina płowego za osobny gatunek.
Morfologia.
Wygląd zewnętrzny: Ptak o pokroju zbliżonym do kuropatwy. Charakterystyczną cechą jest ubarwienie spodu ciała oraz widoczna w locie niewielka rdzawa plama na skrzydłach.
Rozmiary: długość ciała: ok. 33 cm.
Masa ciała: 397–600 g.
Występowanie.
Środowisko.
Górskie sawanny i tereny trawiaste oraz luźniejsze partie lasów, 700–3000 m n.p.m. Spotykany również na terenach uprawnych. 
Zasięg występowania.
Wschodnia i południowo-wschodnia Afryka.
Pożywienie.
Podziemne części roślin, nasiona i bezkręgowce, takie jak ślimaki, termity, mrówki i prostoskrzydłe.
Rozród.
Gatunek najprawdopodobniej monogamiczny.
Gniazdo to płytkie zagłębienie w ziemi wysłane trawą, liśćmi i tym podobnym materiałem, dobrze ukryte w trawie lub wśród skał.
Okres lęgowy: obserwowano lęgi niemal cały rok, ale szczyt aktywności zależy od regionu: na południu Afryki przypada na okres od sierpnia do stycznia, na wschodzie od marca do czerwca. 
Jaja: znosi 4–5 jaj.
Jaja wysiadywane 21–22 dni.
Status, zagrożenie i ochrona.
Status według kryteriów Czerwonej księgi gatunków zagrożonych IUCN: gatunek najmniejszej troski (LC – "least concern"). Trend liczebności populacji uznaje się za spadkowy. IUCN uznaje frankolina płowego ("S. shelleyi whytei") za osobny gatunek i również zalicza go do kategorii najmniejszej troski; trend liczebności jego populacji jest stabilny.

</doc>
<doc id="2230047" url="https://pl.wikipedia.org/wiki?curid=2230047" title="Scleroptila shelleyi">
Scleroptila shelleyi



</doc>
<doc id="2230049" url="https://pl.wikipedia.org/wiki?curid=2230049" title="Francolinus shelleyi">
Francolinus shelleyi



</doc>
<doc id="2230051" url="https://pl.wikipedia.org/wiki?curid=2230051" title="Józef Szmechta">
Józef Szmechta

Józef Szmechta (ur. 16 lutego 1900 w Nowej Wsi Królewskiej, zm. 17 lipca 1942 w Berlinie), ps. "Hutnik", "Jankow", "Józef" – powstaniec śląski, oficer dywersyjnej grupy "Wawelberga", komendant śląskiego okręgu Armii Krajowej.
Życiorys.
Urodził się w Nowej Wsi Królewskiej pod Opolem (obecnie dzielnica Opola). W okresie międzywojennym pracował jako budowlaniec w Katowicach. Kierował śląską siatką wywiadu pomocniczego na terytorium Śląska. W czasie okupacji był zastępcą komendanta Śląskiego okręgu ZWZ pod dowództwem Józefa Korola. Po jego śmierci w dniu 27 sierpnia 1940 zastąpił go na stanowisku komendanta. Aresztowany 18 grudnia 1940 i skazany przez Trybunał Ludowy w Berlinie za „zdradę stanu” na karę śmierci. Został zgilotynowany w Berlinie-Plotzensee wraz z innymi członkami śląskiego ruchu oporu przeciw nazistom (np. Karol Kornas).

</doc>
<doc id="2230053" url="https://pl.wikipedia.org/wiki?curid=2230053" title="Eric Alexander">
Eric Alexander

Eric Alexander (ur. 14 kwietnia 1988 w Portage) – amerykański piłkarz występujący na pozycji pomocnika. Zawodnik klubu Monteal Impact.
Kariera klubowa.
Alexander karierę rozpoczynał w zespole Indiana Hoosiers z uczelni Indiana University (Bloomington). Grał tam w latach 2006–2009. W tym samym czasie reprezentował barwy zespołów Kalamazoo Kingdom, West Michigan Edge oraz Kalamazoo Outrage grających w USL Premier Development League. W 2010 roku poprzez MLS SuperDraft trafił do FC Dallas. W MLS zadebiutował 27 marca 2010 roku w zremisowanym 1:1 pojedynku z Houston Dynamo. 15 sierpnia 2010 roku w wygranym 3:1 spotkaniu z DC United strzelił pierwszego gola w MLS. W tym samym roku dotarł z klubem do finału MLS Cup, jednak drużyna Dallas przegrała tam 1:2 z Colorado Rapids. W sierpniu 2011 na zasadzie wymiany trafił do Portland Timbers. W latach 2013-2014 grał w New York Red Bulls, a w 2015 przeszedł do Montreal Impact.
Kariera reprezentacyjna.
W reprezentacji Stanów Zjednoczonych Alexander zadebiutował 22 stycznia 2011 roku w zremisowanym 1:1 towarzyskim meczu z Chile.

</doc>
<doc id="2230058" url="https://pl.wikipedia.org/wiki?curid=2230058" title="Awgolida">
Awgolida

Awgolida (gr. "Αβγολίδα", tur. Kurtuluş) – wieś na Cyprze, w dystrykcie Famagusta, na północny wschód od Trikomo. "De facto" pod kontrolą Cypru Północnego.

</doc>
<doc id="2230059" url="https://pl.wikipedia.org/wiki?curid=2230059" title="Antypater I Macedoński">
Antypater I Macedoński

Antypater I Macedoński (gr. "Ἀντίπατρος ὁ Μακεδών", "Antίpatros ho Makedṓn"; zm. 287 p.n.e.) – król Macedonii z dynastii Antypatrydów razem z bratem Aleksandrem V w latach 297–294 p.n.e. Drugi syn króla Macedonii Kassandra i Tessaloniki, córki króla Macedonii Filipa II i Olimpias z Epiru.
W r. 297 p.n.e., po śmierci starszego brata Filipa IV, Antypater objął tron razem z młodszym bratem Aleksandrem V. Byli oni pod opieką Tessaloniki, matki i regentki, która dokonała podziału kraju na dwie części. Antypater otrzymał wschodnią Macedonię. Czując się skrzywdzonym, kazał zamordować matkę w r. 296 p.n.e. Następnym krokiem było zjednoczenie kraju poprzez usunięcie brata od tronu. Zawarł sojusz z Lizymachem, królem Tracji, poślubiając jego córkę Eurydykę IV. Aleksander V, obawiając się brata, zwrócił się o pomoc najpierw do Demetriusza I Poliorketesa, potem do Pyrrusa, króla Epiru. Dzięki mediacji tego drugiego doszło do załagodzenia sporu między braćmi. Gdy Demetriusz, mając nadzieję na zdobycie tronu macedońskiego, przybył na północ ze swą armią, okazało się, że niepotrzebnie. Także Lizymach, brał udział w mediacji, bowiem obawiał się Demetriusza. Przekonał swego zięcia Antypatra, by się pogodził z Aleksandrem. Demetriusz Poliorketes, przeczuwając zawarcie ugody między braćmi, postanowił przygotować zasadzkę. W Larisie podczas uczty wyniku doprowadził do mordu na Aleksandrze. Rano armia królewska „okrzyknęła go królem Macedończyków”. Następnie w dolnej części kraju aklamacja ta została przyjęta przez resztę mieszkańców, tj. w Ajgaj i Pelli. Antypater, formalnie usunięty z tronu przez zgromadzenie, uciekł do Tracji, na dwór Lizymacha. Ten, zajęty wojną z Getami, zawarł pokój ze zwycięzcą. Musiał mu dać drugą część Macedonii, należącą do zięcia. Z tego powodu Antypater skarżył się przed teściem. Mówił mu, że zdradą zabrał mu królestwo. Do tych skarg dołączała się żona Eurydyka. Lizymach postanowił zgładzić zięcia, a córkę oddać pod straż.

</doc>
<doc id="2230061" url="https://pl.wikipedia.org/wiki?curid=2230061" title="Turniej o Złoty Kask 1966">
Turniej o Złoty Kask 1966

Turniej o Złoty Kask 1966 – rozegrany w sezonie 1966 turniej żużlowy z cyklu rozgrywek o „Złoty Kask”. Wygrał Andrzej Pogorzelski, drugi był Paweł Waloszek i Andrzej Wyglenda stanął na najniższym stopniu.
Wyniki.
"Czołówka piątka"
Klasyfikacja końcowa.
Uwaga!: Odliczono dwa najgorsze wyniki.

</doc>
<doc id="2230062" url="https://pl.wikipedia.org/wiki?curid=2230062" title="Anthony Wallace">
Anthony Wallace

Anthony Wallace (ur. 26 stycznia 1989 w Nowym Jorku) – amerykański piłkarz występujący na pozycji obrońcy lub pomocnika. Zawodnik klubu Jacksonville Armada FC.
Kariera klubowa.
Wallace karierę rozpoczynał w 2006 roku w zespole South Florida Bulls z uczelni University of South Florida. W 2007 roku poprzez MLS SuperDraft trafił do FC Dallas. W MLS zadebiutował 16 września 2007 roku w przegranym 2:4 pojedynku z New England Revolution. W Dallas spędził 3 lata. W tym czasie rozegrał tam 15 ligowych spotkań.
W 2010 roku przeszedł do Colorado Rapids (również MLS) w zamian za wybór w MLS SuperDraft 2011 oraz 2012. W tym samym roku zdobył z klubem MLS Cup, po pokonaniu w jego finale 2:1 FC Dallas. W listopadzie 2010 roku w MLS Expansion Draft został wybrany przez Portland Timbers. W zamian za pieniądze wrócił jednak do Colorado. W 2014 grał w Tampa Bay Rowdies, a w 2015 w New York Red Bulls. W 2016 przeszedł do Jacksonville Armada FC.
Kariera reprezentacyjna.
Wallace jest byłym reprezentantem Stanów Zjednoczonych U-17 oraz Stanów Zjednoczonych U-20. Wraz z kadrą U-20 w 2007 roku wziął udział w Mistrzostwach Świata U-20, na których zagrał w 4 spotkaniach, a zespół USA zakończył turniej na ćwierćfinale.
W pierwszej reprezentacji Stanów Zjednoczonych zadebiutował 22 stycznia 2011 roku w zremisowanym 1:1 towarzyskim meczu z Chile.

</doc>
<doc id="2230063" url="https://pl.wikipedia.org/wiki?curid=2230063" title="Aleksander V Macedoński">
Aleksander V Macedoński

Aleksander V (gr.: "Ἀλέξανδρος", "Aléksandros") (ur. 332, zm. 294 p.n.e.) – król Macedonii z dynastii Antypatrydów razem z bratem Antypatrem I od 297 p.n.e. do swej śmierci. Trzeci i najmłodszy syn króla Macedonii Kassandra i Tessaloniki, córki króla Macedonii Filipa II i jego nałożnicy Nikesipolis.
Aleksander wraz ze starszym bratem Antypatrem I objął, po śmierci starszego brata Filipa IV, tron macedoński w r. 297 p.n.e. Oni byli pod opieką matki i regentki, Tessaloniki, która dokonała podziału kraju na dwie części. Aleksander otrzymał zachodnią Macedonię. Antypater poczuł się tym skrzywdzony, bowiem uważał, że matka bardziej uhonorowała Aleksandra. Postanowił z tego powodu zamordować matkę, do czego doszło w r. 296 p.n.e. Następnym jego krokiem była chęć zjednoczenia kraju poprzez usunięcie Aleksandra od tronu. Zawarł w tym celu sojusz z Lizymachem, królem Tracji. Aleksander V, pokonany przez brata, zwrócił się o pomoc najpierw do Demetriusza I Poliorketesa, potem do Pyrrusa, króla Epiru. Dzięki mediacji tego drugiego doszło do załagodzenia sporu między braćmi. Pyrrus za swą pomoc wojskową zażądał terenów Stymfai, Parauai (kraje w płn. i płn-wsch. Epirze) oraz Ambracji, Akarnanii i Amfilochii (kraje w płd. stronie Epiru). Po otrzymaniu tych ziem, obsadził je swoimi załogami. To co wydarł Antypatrowi, to dał Aleksandrowi. Gdy Demetriusz, mając nadzieję na zdobycie tronu macedońskiego, przybył na północ ze swą armią, okazało się, że niepotrzebnie. Także Lizymach, brał udział w mediacji, bowiem obawiał się Demetriusza. Przekonał swego zięcia Antypatra, by się pogodził z Aleksandrem. Demetriusz, przeczuwając zawarcie ugody między braćmi, postanowił przygotować zasadzkę. W Larissie podczas uczty wyniku doprowadził do mordu na Aleksandrze V. Rano armia królewska „okrzyknęła go królem Macedończyków”. Następnie w dolnej części kraju został przyjęty przez resztę mieszkańców. Pokonany Antypater uciekł do Tracji, gdzie został zamordowany przez teścia.
Aleksander pozostawił po sobie żonę Lizandrę, córkę króla Egiptu Ptolemeusza I Sotera i Eurydyki, córki regenta macedońskiego Antypatra. Wyszła ona ponownie za mąż za następcę tronu Agatoklesa, syna Lizymacha, króla Tracji.

</doc>
<doc id="2230064" url="https://pl.wikipedia.org/wiki?curid=2230064" title="Pep Munné">
Pep Munné

Pep Munné, właściwie Josep Munné Suriña - hiszpański aktor filmowy i teatralny urodzony w Barcelonie w 1953 r. W Polsce znany głównie z kryminalnego serialu Geneza.

</doc>
<doc id="2230065" url="https://pl.wikipedia.org/wiki?curid=2230065" title="Veronica Sanchez">
Veronica Sanchez



</doc>
<doc id="2230066" url="https://pl.wikipedia.org/wiki?curid=2230066" title="Metoda Cayleya">
Metoda Cayleya

Metoda Cayleya – w mechanice kwantowej popularna metoda numerycznego rozwiązywania równania Schrödingera zależnego od czasu polegająca na przybliżeniu propagatora w czasie poprzez łatwiejszy do obliczenia niż dokładny operator unitarny, tzn. tak aby operator przybliżony też nie zmieniał normy funkcji falowej.
Dla równania Schrödingera zależnego od czasu formula_1
funkcja falowa dla małych czasów będzie dana przez:
Zauważamy
oraz
Jak widać powyższe operatory są równe do drugiego rzędu w formula_6 oraz operator formula_7 jest z konstrukcji unitarny (jest ułamkiem) tak samo jak operator dokładny, tzn.
Używamy więc
Powyższy krok w przybliżeniu Cranka-Nicolson jest wtedy układem równań liniowych na funkcje formula_10 w chwili czasu formula_11 tzn.
i jest powtarzany wielokrotnie numerycznie.

</doc>
<doc id="2230067" url="https://pl.wikipedia.org/wiki?curid=2230067" title="Antypater II Etezjasz">
Antypater II Etezjasz

Antypater II Etezjasz (gr.: "Ἀντίπατρος Ετησίας", "Antίpatros Etēsίas") (zm. po 277 p.n.e.) – król Macedonii z dynastii Antypatrydów w 279 p.n.e. Syn Filipa, najmłodszego syna Antypatra, regenta macedońskiego.
Życiorys.
Antypater, bratanek króla Macedonii Kassandra, został królem po śmierci Ptolemeusza II Keraunosa i usunięciu Meleagra w r. 279 p.n.e. Otrzymał przydomek Etezjasz, bowiem jego panowanie trwało około 45 dni, tyle ile wieją wiatry etezyjskie. Macedończycy uznali go za niezdolnego wodza armii, bowiem bardzo się obawiali ponownego najazdu Celtów. Z Tego powodu postanowili zerwać z tradycją i obrali Sostenesa na króla. Ten nakazał, by złożyli mu przysięgę na wierność jako wodzowi, nie jako królowi. Jako następcę Antypatra obrano Ptolemeusza III, syna króla Tracji i Macedonii Lizymacha i Arsinoe II. Antypater, pomimo usunięcia z tronu, nadal dzierżył część kraju. Antygon II Gonatas postanowił zdobyć całą Macedonię. Wzmocnił swą armię najemnikami celtyckimi. Dzięki ich pomocy usunął z tronu Aleksandra VI Arridajosa, brata przyrodniego Ptolemeusza III. Po czym prawdopodobnie został obrany królem przez tych żołnierzy, którzy popierali poprzednika. Potem pokonał Ptolemeusza i Antypatra, którzy schronili się na dworze króla Ptolemeusza II Filadelfa w Egipcie.

</doc>
<doc id="2230068" url="https://pl.wikipedia.org/wiki?curid=2230068" title="Sostenes Macedoński">
Sostenes Macedoński

Sostenes (gr.: "Σωσθένης ", "Sōsthénēs") (zm. 277 p.n.e.) – strategos Macedonii od 279 p.n.e. do swej śmierci. 
W r. 280 p.n.e. Sostenes, za panowania króla Lizymacha, był prawdopodobnie oficerem w Tracji. W r. 279 p.n.e., po porażce i śmierci króla Ptolemeusza II Keraunosa w bitwie z Celtami, zebrał dalsze siły i skutecznie powstrzymał dalszy pochód wrogów. Uratował w ten sposób zapewne tylko dolną Macedonię. Celtowie przemaszerowali przez zachodnią część kraju, niszcząc i łupiąc po drodze. Najechali Ilirię i powrócili na północ. Macedończycy będąc w trudnej sytuacji wybrali na królów, by potem usunąć ich z tronu, najpierw Meleagra, potem Antypatra II Etezjasza. Postanowili wówczas zerwać z tradycją i okrzyknęli królem Sostenesa. Ten jednak nakazał im, by złożyli mu przysięgę na wierność nie jako królowi, lecz jako wodzowi. Jako następcę Antypatra II obrano Ptolemeusza III, syna króla Lizymacha i Arsinoe II. Sostenes był "de facto" władcą Macedonii. Antypater II Etezjasz, pomimo usunięcia z tronu, nadal dzierżył część kraju. Latem r. 279 p.n.e. Celtowie, pod wodzą Brennusa, ponownie wkroczyli na górną Macedonię. Grabili bezbronne jej krainy. Sostenes postanowił stawić im czoło ze swą regularną armią. Wydam im walną bitwę, w której został pokonany. Celtowie jednak ponieśli w niej straty. Macedonia została złupiona doszczętnie, a ludność schroniła w silnie ufortyfikowanych miastach. Sostenes prawdopodobnie zmarł w r. 277 p.n.e. Król Ptolemeusz III, prawdopodobnie po utracie swego popularnego wodza, został usunięty z tronu na rzecz brata przyrodniego, Aleksandra VI Arridajosa.

</doc>
<doc id="2230071" url="https://pl.wikipedia.org/wiki?curid=2230071" title="Tramwaje w Padwie">
Tramwaje w Padwie

Tramwaje w Padwie – system translohr działający we włoskim mieście Padwa w regionie Wenecja Euganejska od 24 marca 2007.
Historia.
Pierwszy raz tramwaje w Padwie uruchomiono 5 lipca 1883 jako tramwaj konny. Szerokość toru wynosiła 1000 mm. W 1907 zelektryfikowano linie tramwaju konnego. Tramwaj był zarządzany przez Tramvie Comunali di Padova. Na tabor tramwajów składało się 27 wagonów produkcji francuskiej firmy Thompson i Houston. Tramwaj zlikwidowano w 1954 i rozebrano całe torowisko.
Obecna sieć tramwajowa.
Pomysł przywrócenia tramwaju w Padwie pojawił się po raz pierwszy w 1990. Jednak dopiero w 1995 przeznaczono pieniądze na ten cel. Praca nad budową linii rozpoczęły się 31 marca 2003, a zakończyły się w 2005. Gdy zakończono budowę linii rozpoczęto szkolenie motorniczych. Ostateczne otwarcie nastąpiło 24 marca 2007 na odcinku długości 6,7 km. od dworca kolejowego do końcówki Guizza. 5 grudnia 2009 linia została przedłużona i osiągnęła długość 10,3 km. Obecnie w budowie jest druga linia SIR2. Czas jazdy wynosi 34 minuty. Tramwaj kursuje między 4 rano a godz. 0.40. Na linię codziennie wyjeżdża 14 pojazdów translohr typu STE3.
Trasa linii SIR1: Pontevigodarzere - Fornace - Saimp - San Gregorio - San Carlo - Dazio - Palasport - Arcella - Borgomagno - Stazione F.S. - Trieste - Eremitani - Ponti Romani - Tito Livio - Santo - Prato della Valle - Cavalletto - Diaz - Santa Croce - Cavallotti - Bassanello - Sacchetti/Assunta - Cuoco - Guizza - Capolinea Sud. Tramwaj kursuje co 8 minut w ciągu dnia.
Linie.
W Padwie funkcjonuje jedna linia SIR1, a projektowane są jeszcze dwie (SIR2 i SIR3).
Tabor.
W Padwie jeździ 16 pojazdów translohr typu STE3 produkcji francuskiej firmy Lohr Industrie.

</doc>
<doc id="2230075" url="https://pl.wikipedia.org/wiki?curid=2230075" title="Kościół św. Anny i klasztor Dominikanów w Haliczu">
Kościół św. Anny i klasztor Dominikanów w Haliczu

Kościół św. Anny i klasztor Dominikanów w Haliczu – historyczny, nieistniejący rzymskokatolicki zespół klasztorny obrządku łacińskiego w Haliczu założony w pierwszej połowie XIII wieku.
Klasztor w Haliczu założyli wyparci z Kijowa około 1233 Dominikanie. W nowej stolicy Księstwa Halickiego Lwowie objęli kościółek misyjny św. Jana Chrzciciela. Klasztor w Haliczu założony został w roku 1238 przez św. Jacka Odrowąża. W połowie XVII w. dominikańska siedziba została zniszczona podczas najazdów tatarsko-kozackich. W 1660 starosta halicki i kasztelan krakowski Andrzej Potocki zbudował dla dominikanów nowy drewniany klasztor z kościołem pw. Św. Anny. 
Klasztor ten uległ kasacie 14 kwietnia 1787.

</doc>
<doc id="2230077" url="https://pl.wikipedia.org/wiki?curid=2230077" title="Kościół św. Jacka w Legnicy">
Kościół św. Jacka w Legnicy

Kościół św. Jacka w Legnicy (niem. "Kaiser-Friedrich-Gedachtniskirche") – oddana do użytku w 1908 świątynia (budowa trwała od 1904 lub 1905) jako kościół ewangelicki zadedykowany pamięci cesarza Fryderyka III. Wzniesiono ją w stylu neogotyckim na planie krzyża łacińskiego według projektu architekta Friedricha Oskara Hossfelda.
Historia.
Budynek powstał w miejscu dawnego kościoła i klasztoru kartuzów. Środki na budowę zostały zebrane ze zbiórek publicznych, dołożyła się też legnicka rada parafialna, zarząd miasta i cesarz Wilhelm II, który wraz ze swoim synem Oskarem zaszczycił swoją obecnością uroczystość poświęcenia świątyni 9 czerwca 1908. W środku znajdowało się 1330 miejsc siedzących, a na początku nawy głównej znajdowała się kaplica, poświęcona zmarłemu cesarzowi. W kaplicy umieszczono tablicę pamiątkową z herbami i napisami, nad którymi dwa anioły trzymały Koronę Cesarstwa Niemieckiego. Po 1945 te elementy zostały zniszczone.
Wieża kościelna ma wysokość 73 metrów, a krzyż, znajdujący się na jej szczycie, 4,5 metra. Zwieńczony jest metalowym, pozłacanym kogutem. W środku wieży znajduje się ręczny mechanizm zegarowy, który nadal działa. Z trzech dawnych dzwonów zachował się do czasów współczesnych tylko jeden.
Po zdobyciu miasta w 1945 Armia Czerwona urządziła w świątyni stajnię. Później, po remontach, służył jako kościół pomocniczy parafii św. Trójcy. W 1968 roku ustanowiono, nieoficjalnie proboszczem ks. Tadeusza Kisińskiego, z wydzielonego obszaru z parafii św. Trójcy. Oficjalnie parafia zaistniała w 1972 został kościołem parafialnym nowo utworzonej parafii św. Jacka w Legnicy. W 2002 został ogłoszony lokalnym sanktuarium św. Jacka w diecezji legnickiej.
25 grudnia 2013 miało mieć miejsce zdarzenie o znamionach cudu eucharystycznego, które zostało ogłoszone decyzją biskupa diecezjalnego prof. Zbigniewa Kiernikowskiego 10 kwietnia 2016 roku. Uroczyste oddanie Relikwii Ciała Pańskiego do publicznego kultu odbyło się 2 lipca 2016 roku.

</doc>
<doc id="2230082" url="https://pl.wikipedia.org/wiki?curid=2230082" title="Pompeiu Lazăr">
Pompeiu Lazăr

Pompeiu Lazăr (ur. 1906) – rumuński piłkarz, jednokrotny reprezentant Rumunii. Był w kadrze na Igrzyska Olimpijskie w 1924 w Paryżu, jednakże nie wystąpił w jedynym meczu reprezentacji na igrzyskach. W reprezentacji zadebiutował w meczu z Jugosławią w 1927.

</doc>
<doc id="2230083" url="https://pl.wikipedia.org/wiki?curid=2230083" title="Fanny Gautier">
Fanny Gautier

Fanny Gautier (ur. 21 listopada 1970 w Madrcie, Hiszpania) – hiszpańska aktorka głównie z takich seriali jak "Un paso adelante", polski odpowiednik to Tancerze czy Geneza, oraz filmów Otwórz oczy, Elsa i Fred czy Wieża Suso.

</doc>
<doc id="2230084" url="https://pl.wikipedia.org/wiki?curid=2230084" title="Eric Lichaj">
Eric Lichaj

Eric Joseph Bradley Lichaj (ur. 17 listopada 1988 w Downers Grove) – amerykański piłkarz polskiego pochodzenia występujący na pozycji obrońcy w angielskim klubie Hull City A.F.C. oraz w reprezentacji Stanów Zjednoczonych.
Kariera klubowa.
Eric Lichaj urodził się w Stanach Zjednoczonych. Jest synem Stanisława Lichaja pochodzącego z Maniów, który jako junior występował w klubie Lubań Maniowy, matka Anna pochodzi z Czarnego Dunajca. Eric jako junior grał w klubach Downers Grove Roadrunners oraz Chicago Magic. W 2006 roku został graczem drużyny North Carolina Tar Heels z uczelni University of North Carolina at Chapel Hill.
W 2007 roku trafił do angielskiej Aston Villi. W 2009 roku, od października do grudnia przebywał na wypożyczeniu w Lincoln City z League Two. Od marca 2010 roku do maja 2010 roku grał na wypożyczeniu w Leyton Orient występującym w League One. W barwach Aston Villi w Premier League zadebiutował 10 listopada 2010 roku w wygranym 3:2 pojedynku z Blackpool. W lutym 2011 roku został wypożyczony do Leeds United z Championship. W 2013 roku po wygaśnięciu kontraktu z Aston Villą, podpisał kontrakt z Nottingham Forest.
Kariera reprezentacyjna.
Lichaj jest byłym reprezentantem Stanów Zjednoczonych U-17 oraz U-20. Wraz z kadrą U-20 w 2007 roku wziął udział w Mistrzostwach Świata U-20, które zespół USA zakończył na ćwierćfinale.
W pierwszej reprezentacji Stanów Zjednoczonych Lichaj zadebiutował 13 października 2010 roku w zremisowanym 0:0 towarzyskim meczu z Kolumbią.

</doc>
<doc id="2230085" url="https://pl.wikipedia.org/wiki?curid=2230085" title="The Call of Megiddo">
The Call of Megiddo

The Call of Megiddo – drugi album studyjny polskiej grupy muzycznej Hell-Born. Wydawnictwo ukazało się w 2002 roku nakładem wytwórni muzycznej Conquer Records. Nagrania zostały zarejestrowane w czerwcu 2002 roku w białostockim Hertz Studio.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2230087" url="https://pl.wikipedia.org/wiki?curid=2230087" title="Iacob Holz">
Iacob Holz

Iacob Holz – rumuński piłkarz jednokrotny reprezentant Rumunii. Był kadrze na Igrzyska Olimpijskie w 1924 w Paryżu, jednakże nie wystąpił w jedynym meczu reprezentacji na igrzyskach. W reprezentacji zadebiutował w meczu z Austrią w 1924.

</doc>
<doc id="2230088" url="https://pl.wikipedia.org/wiki?curid=2230088" title="Masaki Chugo">
Masaki Chugo



</doc>
<doc id="2230089" url="https://pl.wikipedia.org/wiki?curid=2230089" title="Gheorghe Berceanu">
Gheorghe Berceanu

Gheorghe Berceanu (ur. 28 grudnia 1949, zm. 30 sierpnia 2022) – rumuński zapaśnik. Dwukrotny medalista olimpijski.
Walczył w stylu klasycznym, w kategorii papierowej (do 48 kilogramów). Brał udział w dwóch edycjach letnich igrzysk olimpijskich (XX Letnie Igrzyska Olimpijskie Monachium 1972, XXI Letnie Igrzyska Olimpijskie Montreal 1976), podczas obu zdobył medale. Triumfował w 1972, cztery lata później zajął drugie miejsce. Był mistrzem świata w 1969 i 1970, był srebrnym medalistą tej imprezy w 1975. Stawał na podium mistrzostw Europy (złoto w 1970, 1972 i 1973).

</doc>
<doc id="2230090" url="https://pl.wikipedia.org/wiki?curid=2230090" title="Emil Barchański">
Emil Barchański

Emil Piotr Barchański (ur. 6 czerwca 1965 w Warszawie, zm. 3 czerwca 1982 tamże) – uczeń XI Liceum Ogólnokształcącego im. Mikołaja Reja w Warszawie, działacz opozycji antykomunistycznej w czasach PRL.
Życiorys.
W 1981 założył szkolny kabaret „Wywrotowiec” i wydawał pismo satyryczno-polityczne „Kabel”. 13 grudnia 1981 – po wprowadzeniu stanu wojennego zaczął prowadzić działalność konspiracyjną w grupie „Piłsudczycy”.
10 lutego 1982 wziął udział wraz z Markiem Marciniakiem i Arturem Nieszczerzewiczem w akcji przeciwko pomnikowi Feliksa Dzierżyńskiego, polegającej na oblaniu pomnika czerwoną farbą i obrzuceniu koktajlami Mołotowa.
3 marca 1982 zatrzymany przez SB w drukarni drugiego obiegu podczas druku publikacji Adama Michnika „Będę krzyczał” z 1977 roku. Po aresztowaniu był bity i zmuszany do składania fałszywych zeznań. Na 17 czerwca 1982 został wyznaczony kolejny termin rozprawy Tomasza Sokolewicza i Marka Marciniaka, w którym Emil miał zeznawać jako świadek. Na jednej z wcześniejszych rozpraw zeznał: „Ci panowie, kiedy biją, nie przedstawiają się, ale jestem gotów w każdej chwili ich rozpoznać”.
Wziął udział w manifestacjach patriotycznych 3, 9 i 13 maja 1982 roku.
3 czerwca 1982 pojechał na plażę nad Wisłą, gdzie zaginął. Według relacji świadka Huberta Iwanowskiego, który widział Emila ostatni, miał się kąpać w Wiśle: „...najpewniej Emil wskoczył do rwącego nurtu za topiącym się psem.”. Według relacji matki: Emil „...nie znosił wody, miał hydrofobię. Rok wcześniej, w czasie wakacji na Wybrzeżu, ani razu nie wszedł do morza. Nigdy nie chodził na basen.”.
Po dwóch dniach, 5 czerwca 1982, na dzień przed jego 17. urodzinami, odnaleziono jego zwłoki przy pięćsetnym kilometrze Wisły.
16 czerwca 1982 po mszy św. o godz. 13.30 w kościele św. Jacka odbył się pogrzeb Emila Barchańskiego na cmentarzu Bródnowskim (kwatera 46 F VI 20).
Uważany za najmłodszą ofiarę stanu wojennego. W 2009 Instytut Pamięci Narodowej prowadził postępowanie w sprawie zabójstwa Emila Barchańskiego.
Odznaczenia i upamiętnienie.
3 maja 2008 został przez prezydenta RP Lecha Kaczyńskiego pośmiertnie odznaczony Krzyżem Kawalerskim Orderu Odrodzenia Polski.
W 2011 roku powstał reportaż o Emilu Barchańskim „Wrócę kiedy słońce już nie będzie mi potrzebne”, autorstwa Patrycji Gruszyńskiej-Ruman, reportażystki ze Studia Reportażu i Dokumentu Polskiego Radia. Reportaż ten zdobył nagrodę Grand Prix KRRiT 2011.
W stołecznym liceum uroczyście odsłonięto trzy wystawy przypominające stan wojenny. Inicjatorem upamiętnienia Emila Barchańskiego byli sami uczniowie. W uroczystościach uczestniczyła matka Emila Barchańskiego – Krystyna. W rozmowie z Informacyjną Agencją Radiową przyznała, że często obawiała się o syna. „Natomiast on się nie bał. Pewnego dnia powiedział, że my należymy do pokolenia przestraszonych, natomiast jego jeszcze nie zdołali przestraszyć”.
Okoliczności śmierci Emila Barchańskiego stały się osnową filmu dokumentalnego w reżyserii Ryszarda Romanowskiego "Wyszedłem po słońce..." z 1996 oraz dramatu Małgorzaty Imielskiej "Sprawa Emila B.", który miał premierę w Teatrze Telewizji w grudniu 2007, a następnie wydany na DVD w 2008 roku.

</doc>
<doc id="2230091" url="https://pl.wikipedia.org/wiki?curid=2230091" title="System Bethesda">
System Bethesda

System Bethesda (ang. The Bethesda System, TBS) – klasyfikacja obrazów cytologicznych uzyskanych rozmazów z pochwowej części szyjki macicy. Klasyfikację zaproponowano w 1988 roku, następnie modyfikowano w 1991 i 2001 roku. System Bethesda stosowany jest także do klasyfikacji obrazów z biopsji tarczycy.
W klasyfikacji Bethesda obraz cytologiczny klasyfikuje się jako:
Poza tym, według najnowszych wytycznych z 2001 roku, wprowadzono określenia dla tych komórek rozmazu, które wykazują cechy morfologiczne nie pozwalające ich zakwalifikować do LSIL czy HSIL; są to ASC (ang. "atypical squamous cells"), podzielone na podkategorie ASC-US (ang. "atypical squamous cells of undetermined significance") i ASC-H (ang. "atypical squamous cells – cannot exclude HSIL").
Wzór protokołu oceny cytologicznej rozmazu według wytycznych Bethesda 2001 dla rozmazu z szyjki macicy

</doc>
<doc id="2230098" url="https://pl.wikipedia.org/wiki?curid=2230098" title="Mirco Bergamasco">
Mirco Bergamasco

Mirco Bergamasco (ur. 23 lutego 1983 w Padwie) – włoski rugbysta, występujący na pozycji , reprezentant Włoch w rugby union oraz rugby league, trzykrotny uczestnik pucharu świata w rugby union.
Jest synem Arturo Bergamasco i młodszym bratem Mauro, również reprezentantów Włoch w rugby.
W drużynie narodowej debiutował 2 lutego 2002 podczas meczu Pucharu Sześciu Narodów z Francją na Stade de France. Włosi przegrali 33:12. Pierwsze punkty zdobył 3 marca 2003 w meczu z Anglią na Twickenham (wykonał skuteczne przyłożenie). Brał udział w Pucharze Świata w 2003 i 2007.
W barwach Stade Français dwukrotnie zdobywał mistrzostwo Francji: w sezonie 2003/2004 i 2006/2007.
Jesienią 2016 roku Bergamasco został powołany do reprezentacji Włoch w rugby 13-osobowym na mecze kwalifikacyjne do Pucharu Świata.

</doc>
<doc id="2230102" url="https://pl.wikipedia.org/wiki?curid=2230102" title="Somino (obwód witebski)">
Somino (obwód witebski)

Somino (ros. "Сомино") – dawny chutor w rejonie brasławskim obwodu witebskiego Białorusi, w sielsowiecie Plusy. 
Był położony 20 km na północ od Brasławia, nad rzeką Przeświatą. 
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 4 osoby, wszystkie były wyznania staroobrzędowego i zadeklarowały białoruską przynależność narodową. Był tu 1 budynek mieszkalny. W 1938 w 1 domu zamieszkiwało 3 osoby.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.
W latach 1921–1945 w Polsce, w powiecie brasławskim województwa wileńskiego, przy granicy Łotwy, jako najdalej na północ wysunięty punkt kraju.
W 2011 roku rada rejonowa rejonu brasławskiego zlikwidowała miejscowość ze względu na opuszczenie jej przez mieszkańców.

</doc>
<doc id="2230104" url="https://pl.wikipedia.org/wiki?curid=2230104" title="Patriarsze parafie w Finlandii">
Patriarsze parafie w Finlandii

Patriarsze parafie w Finlandii – zbiorowa nazwa grupy parafii prawosławnych w Finlandii, które w odróżnieniu od większości placówek duszpasterskich tego wyznania na terytorium kraju nie należą do Fińskiego Kościoła Prawosławnego, ale uznają zwierzchność Patriarchatu Moskiewskiego.
Według danych z 2011 Patriarchat Moskiewski posiadał w Finlandii sześć parafii. Były to:
Parafie są obsługiwane przez czterech kapłanów i jednego diakona. Oficjalnym zwierzchnikiem całej struktury jest patriarcha moskiewski i całej Rusi Cyryl.

</doc>
<doc id="2230106" url="https://pl.wikipedia.org/wiki?curid=2230106" title="Klasztor franciszkanów obserwantów w Cieszynie">
Klasztor franciszkanów obserwantów w Cieszynie

Klasztor franciszkanów obserwantów w Cieszynie – średniowieczny klasztor franciszkański w Cieszynie.
Historia i lokalizacja.
Klasztor ufundował w 1470 książę Przemysław II. Miasto Cieszyn wsparło tę inicjatywę finansując wykonanie złotych i srebrnych paramentów oraz ornatów. Przekazało także pieniądze na wzniesienie budynków. Ukończono je zapewne w 1476, gdy wikariusz Jakub z Głogowa przyjął konwent obserwancki w Cieszynie w skład zakonnej prowincji. Klasztor zbudowano poza murami miasta w okolicach Bramy Frysztackiej, stąd nazywano go klasztorem za Bramą Frysztacką albo dolnym, w odróżnieniu od konwentu dominikanów, który znajdował się wyżej. Przy klasztorze istniała kaplica lub kościół pw. Trójcy Świętej.
W 1542 mieszkał w nim już tylko jeden zakonnik, który przeniósł się do konwentu bytomskiego. Trzy lata później protestancki książę Wacław III Adam przekazał budynek miastu. Miano urządzić w nim szpital miejski. Do książęcej biblioteki trafił wówczas księgozbiór klasztoru.
Bracia starali się o odzyskanie klasztoru i ziem otrzymanych od fundatorów. Tereny zostały jednak rozparcelowane i sprzedane mieszczanom lub zamienione na ogrody. Część klasztornej ziemi pod koniec XVIII kupił jezuita ks. Leopold Szersznik. Urządzono na niej ogród botaniczny. W czasie prac odnaleziono 50 grobów zakonnych. Szersznik uczcił zakonników budując piramidę z materiału pochodzącego z ruin dawnego klasztoru na Frysztackim Przedmieściu. Wystawiono też stylizowaną bramę wjazdową. Pamiątki te zostały rozebrane, gdy teren ogrodu zakupiło towarzystwo strzeleckie, urządzając w 1802 strzelnicę.

</doc>
<doc id="2230115" url="https://pl.wikipedia.org/wiki?curid=2230115" title="Voice of the Martyrs">
Voice of the Martyrs



</doc>
<doc id="2230116" url="https://pl.wikipedia.org/wiki?curid=2230116" title="John Peterson (zapaśnik)">
John Peterson (zapaśnik)

John Allan Peterson (ur. 22 października 1948) – amerykański zapaśnik. Dwukrotny medalista olimpijski.
Walczył w stylu wolnym, w kategorii średniej (do 82 kilogramów). Brał udział w dwóch igrzyskach (IO 72, IO 76), na obu zdobywał medale. Triumfował w 1976, cztery lata wcześniej był drugi. Był medalistą mistrzostw świata, srebrnym w 1979, brązowym w 1978, a w 1971 i 1973 odpadł w eliminacjach. 
Pierwszy w Pucharze Świata w 1973, 1975 i 1980.
Zawodnik Cumberland High School i University of Wisconsin–Stout. Zapaśnikiem i medalistą olimpijskim był również jego brat Ben.

</doc>
<doc id="2230117" url="https://pl.wikipedia.org/wiki?curid=2230117" title="John Peterson">
John Peterson



</doc>
<doc id="2230119" url="https://pl.wikipedia.org/wiki?curid=2230119" title="Ajia">
Ajia

Ajia lub Aja Kepir (gr. "Αγία" lub Αγιά Κεπίρ, tur. Dilekkaya) – wieś na Cyprze, w dystrykcie Nikozja. Od 1974 roku w granicach samozwańczej republiki Cypru Północnego.

</doc>
<doc id="2230120" url="https://pl.wikipedia.org/wiki?curid=2230120" title="Ajia Irini (dystrykt Nikozja)">
Ajia Irini (dystrykt Nikozja)

Ajia Irini (gr. "Αγία Ειρήνη") – wieś w Republice Cypryjskiej, w dystrykcie Nikozja. W 2011 roku liczyła 27 mieszkańców. Położone jest w górach Trodos.

</doc>
<doc id="2230123" url="https://pl.wikipedia.org/wiki?curid=2230123" title="Ben Peterson">
Ben Peterson

Benjamin Lee „Ben” Peterson (ur. 27 czerwca 1950) – amerykański zapaśnik. Dwukrotny medalista olimpijski.
Walczył w stylu wolnym, w kategorii półciężkiej (do 90 kilogramów). Brał udział w dwóch igrzyskach (1972, 1976), na obu zdobywał medale. Triumfował w 1972, cztery lata później był drugi. Był brązowym medalistą mistrzostw świata w 1973; czwarty w 1975 i piąty w 1978. Złoty medalista igrzysk panamerykańskich w 1975. Pierwszy w Pucharze Świata w 1980 i drugi w 1973 i 1979 roku.
Zapaśnikiem i medalistą olimpijskim był również jego brat John.
Zawodnik Cumberland High School i Iowa State University. Trzy razy All-American w NCAA Division I (1970–1972). Pierwszy w 1971 i 1972 i czwarty w 1970 roku.

</doc>
<doc id="2230126" url="https://pl.wikipedia.org/wiki?curid=2230126" title="Ajia Marina Ksiliatu">
Ajia Marina Ksiliatu

Ajia Marina Ksiliatu (gr. "Αγία Μαρίνα Ξυλιάτου") – wieś w Republice Cypryjskiej, w dystrykcie Nikozja. W 2011 roku liczyła 568 mieszkańców.

</doc>
<doc id="2230134" url="https://pl.wikipedia.org/wiki?curid=2230134" title="Ajia Marina Skiluras">
Ajia Marina Skiluras

Ajia Marina Skiluras (gr. "Αγία Μαρίνα Σκυλλούρας ", tur. "Gürpınar") – wieś na Cyprze, w dystrykcie Nikozja, około 24 km na zachód od Nikozji. Zamieszkana niegdyś jedynie przez Maronitów. Od 1974 w granicach samozwańczej republiki Cypru Północnego.
Przed inwazją turecką w 1974, było około 700 mieszkańców. Wieś jest od 1974 roku wykorzystywana jako obóz wojskowy przez wojska tureckie i maroniccy mieszkańcy nie mogą korzystać ze swoich domów i nieruchomości. Ludzie z wioski nie zostali dotąd dopuszczeni do zamieszkania w Ajia Marina Skiluras.

</doc>
<doc id="2230138" url="https://pl.wikipedia.org/wiki?curid=2230138" title="Kino 4D">
Kino 4D

Kino 4D – potoczne określenie dla kin trójwymiarowych (3D), w których widz odbiera film nie tylko przez obraz i dźwięk, ale także przez ruch.
Sam obraz jest wyświetlany w tradycyjny sposób, a efekt trójwymiarowy jest uzyskiwany przez zastosowanie odpowiednich okularów z filtrami polaryzacyjnymi, które powodują wrażenie głębi (trzeciego wymiaru).
Natomiast pozostałe doznania (ruch, wiatr, itd.) oddziałujące na zmysły, zostały uznane za dodatkowy "wymiar", stąd w skrócie nazwa "4D". Ten rodzaj kin jest najczęściej jedną z atrakcji w wesołych miasteczkach, parkach rozrywki i lunaparkach. Grane są w nich przede wszystkim krótkie filmy, skupiające się na dostarczeniu widzom jak największej liczby efektów specjalnych, natomiast niekoniecznie na fabule.
Historia.
Filmy w technologii 4D zaczęto wyświetlać w Stanach Zjednoczonych, na przykład w miasteczku filmowym Universal Pictures w Orlando na Florydzie. Pierwszy film 4D "The Sensorium" powstał w Baltimore w 1984 r. Dwa lata później powstał film "Captain EO". Kina interaktywne są dość popularne w USA, Japonii i Korei Płd.
W Polsce pierwsze filmy 4D wprowadziła polsko-amerykańska spółka Horrorwood Studio Polska. Na jej zlecenie firma MicroAutomatic zaprojektowała system pozwalający na synchronizację efektów specjalnych z trójwymiarowym obrazem. Projekt został zrealizowany w 2003 r., a w lutym 2004 r., w Zakopanem, po raz pierwszy w Polsce użyto nazwy Kino 4D do prezentacji krótkich filmów trójwymiarowych z dodatkowymi efektami.
Technologia.
Ze względu na sposób projekcji kino 4D jest kinem cyfrowym. Pierwsze polskie kina interaktywne zbudowano w oparciu o technologię polaryzacji liniowej (konieczne są okulary z filtrami polaryzacyjnymi). Projekcja odbywa się z dwóch projektorów na srebrnym ekranie (umożliwiającym zachowanie polaryzacji). Jednocześnie wyświetlane są dwa obrazy przesunięte względem siebie. Światło z każdego z projektorów jest spolaryzowane prostopadle względem drugiego. Jeżeli widzowie założą specjalne okulary z filtrami polaryzacyjnym, to mają wrażenie widzenia trójwymiarowego. Wrażenie jest pogłębione dzięki ekranom panoramicznym, które obejmują całe pole widzenia. Projekcji towarzyszy wysokiej jakości dźwięk przestrzenny. Filmy dostarczane są na nośniku cyfrowym. Do filmu tworzony jest zazwyczaj scenariusz efektów specjalnych.
Smart Seat – inteligentne krzesła.
Większość doznań, które odczuwają widzowie podczas projekcji 4D, jest możliwa dzięki mechanizmom zastosowanym w fotelach. W konstrukcji tzw. "inteligentnych krzeseł" (z ang. "Smart Seat") zastosowano szereg rozwiązań:
Przyszłość kina 4D.
Przyszłość kin z efektami specjalnymi dyktowany jest rozwojem techniki na świecie. Celem kina jest wprowadzenie widza w akcję filmu poprzez efekty specjalne, które ogranicza jedynie poziom technologii w czasie budowy kina. Od kilku lat obserwuje się dynamiczny rozwój kin 3D podyktowany niskimi cenami wyposażenia kin cyfrowych i ogólnoświatowej produkcji filmów 3D. Trwają równocześnie prace nad projekcją filmów bez użycia okularów.

</doc>
<doc id="2230142" url="https://pl.wikipedia.org/wiki?curid=2230142" title="Bok choy">
Bok choy



</doc>
<doc id="2230143" url="https://pl.wikipedia.org/wiki?curid=2230143" title="Sprzężaj">
Sprzężaj

Sprzężaj (od „sprzęgać”, „zaprzęgać”) – ogół zwierząt pociągowych wykorzystywanych w rolnictwie jako siła pociągowa zarówno w
Do sprzężaju zalicza się m.in.:
W dawnej Polsce, od początku istnienia państwa, dominującym zwierzęciem pociągowym był wół. W tej roli można je było spotkać jeszcze na początku XX w. Ważną rolę w gospodarce rolnej Polski odegrały konie, które pojawiły się w XIII w. Rozpowszechniły się one dopiero jednak w XVI w.

</doc>
<doc id="2230146" url="https://pl.wikipedia.org/wiki?curid=2230146" title="Romain Schneider">
Romain Schneider

Romain Schneider (ur. 15 kwietnia 1962 w Wiltz) – luksemburski samorządowiec i polityk, deputowany oraz minister.
Życiorys.
Ukończył Lycée du Nord w Wiltz. Pracował w urzędzie zatrudnienia, od 1989 był agentem tej instytucji w rodzinnym mieście. W 1981 wstąpił do Luksemburskiej Socjalistycznej Partii Robotniczej. W 1994 został wybrany na radnego Wiltz, w 2000 wybrano go na burmistrza tej miejscowości. Funkcję tę pełnił do 2009. W 2004 po raz pierwszy dostał się do Izby Deputowanych (reelekcja w 2009, 2013 oraz 2018). Został też sekretarzem generalnym macierzystego ugrupowania. W lipcu 2009 został ministrem rolnictwa w koalicyjnym rządzie Jeana Claude'a Junckera. W grudniu 2013 w gabinecie Xaviera Bettela objął urząd ministra kooperacji, ochrony socjalnej i sportu. W jego drugim rządzie z grudnia 2018 został ministrem rolnictwa, winogrodnictwa i rozwoju obszarów wiejskich oraz ministrem ochrony socjalnej. Z funkcji rządowych odszedł w styczniu 2022.

</doc>
<doc id="2230152" url="https://pl.wikipedia.org/wiki?curid=2230152" title="Mały Brat (powieść)">
Mały Brat (powieść)

Mały Brat (ang. "Little Brother") – powieść fantastycznonaukowa autorstwa Cory’ego Doctorowa. W USA została wydana w 2008 przez Tor Books, w Polsce w 2011 r. przez Wydawnictwo Otwarte. Powieść opowiada historię kilku nastolatków, którzy w następstwie ataku terrorystycznego na Bay Bridge, most łączący San Francisco z Oakland oraz system komunikacji miejskiej BART, zostają umieszczeni w tajnym więzieniu przez Departament Bezpieczeństwa Wewnętrznego USA. Pod przykrywką takich haseł, jak wojna z terroryzmem, San Francisco zamienia się w miasto policyjne, a życie głównych bohaterów w walkę o podstawowe prawa człowieka. Powieść w wersji angielskiej jest dostępna również bezpłatnie na stronie autora na licencji Creative Commons.
W maju 2008 r. książka zadebiutowała na 9 miejscu listy bestsellerów dziennika The New York Times w kategorii najlepsza książka dla młodzieży (New York Times Bestseller List). W 2009 r. powieść Mały Brat zdobyła nagrody: Prometeusza, Campbella i White Pine Award, była także nominowana do Nagrody Hugo za najlepszą powieść.
Fabuła.
Główny bohater, Marcus Yallow, również znany pod pseudonimem w1n5t0n (imię Winston pisane w języku leet speak) i jego trzech przyjaciół znajduje się w pobliżu terrorystycznego ataku bombowego na Bay Bridge. Przyjaciele starają się uzyskać pomoc dla Darryla, który został zraniony podczas panicznej ucieczki. Zatrzymuje ich Departament Bezpieczeństwa Wewnętrznego (DBW) jako podejrzanych o dokonanie zamachu. Przyjaciele zostają osadzeni w tajnym więzieniu, gdzie są poddawani przesłuchaniom, torturom psychicznym i upokorzeniom. Po wyjściu stamtąd Marcus zauważa, że San Francisco stało się miastem policyjnym. Od tej pory jego życie zamienia się w nieustanną walkę o wolność jednostki w świecie, w którym w imię walki z terroryzmem łamane są podstawowe prawa człowieka.
Główną motywacją Marcusa, aby walczyć z DBW jest jednak Darryl, który jako jedyny z czwórki przyjaciół nie wychodzi z więzienia. Marcus poświęca większość swojego czasu na organizowanie oporu wobec DBW, co często odbywa się kosztem relacji z rodziną i przyjaciółmi. Jego działanie opiera się głównie na wykorzystaniu nowych technologii informacyjnych w celu udaremnienia rozrastającej się inwigilacji i kontroli DBW. Podczas organizowania oporu, Marcus poznaje Ange, która wspomaga go nie tylko duchowo i staje się jego pierwszą miłością. Łączą ich pasja, zapał, wspólne wartości i cel.
Interpretacja powieści.
W "Małym Bracie" pojawia się wiele wątków: relacje między jednostką a społeczeństwem, mechanizmy powstawania systemu totalitarnego, kwestia równowagi między tzw. zwiększaniem bezpieczeństwa a kontrolą, przyjaźń, pierwsza miłość (nie tylko platoniczna), relacje nastolatków z rodzicami, narkotyki, alkohol, gry terenowe czy muzyka. Ta powieść to również, a może przede wszystkim, swoisty przewodnik po nowych technologiach, które wbrew mrocznym wizjom Orwella (do którego autor nawiązuje nie tylko w tytule), mogą służyć zwykłym obywatelom do walki z rozrastającą się inwigilacją i kontrolą służb specjalnych. Autor nawiązuje w niej również do wydarzeń z przeszłości, do pokolenia beatników i ruchu na rzecz praw obywatelskich z lat 60. i 70. XX wieku. Tym samym pokazuje, że ludzie angażujący się w walkę z opresyjnym systemem to nie kolejne, idealistyczne pokolenie zbuntowanych nastolatków omamione utopijnymi mrzonkami o lepszym świcie, lecz siła, która potrafi skutecznie upomnieć się o swoje prawa i walczyć przeciwko ograniczaniu wolności jednostki w świecie społecznym.

</doc>
<doc id="2230154" url="https://pl.wikipedia.org/wiki?curid=2230154" title="Wspólnota Chrześcijańska „Pojednanie”">
Wspólnota Chrześcijańska „Pojednanie”

Wspólnota Chrześcijańska „Pojednanie” – niezależny chrześcijański protestancki kościół ewangelikalny w Grodzisku Mazowieckim.
W swoim wyznaniu wiary, wspólnota nie formułuje skomplikowanych nauk i dogmatów, opierając się na wspólnych dla całego ewangelikalnego protestantyzmu wartościach:
Wspólnota zarządzana jest na zasadach ustroju prezbiteriańskiego – obowiązuje zasada wielości starszych, a działalnością kieruje rada starszych, której przewodniczy jeden ze starszych wskazany przez radę. Starsi wybierani są na czas nieokreślony. Starszych wspierają diakoni i diakonisy. Wspólnota Chrześcijańska „Pojednanie” stanowi samodzielny związek wyznaniowy wpisany do rejestru kościołów i związków wyznaniowych MSWiA w dziale A, pod nr 62.
Niezależna chrześcijańska wspólnota ewangelikalna działająca w Lublinie. W 2011 roku liczyła 15 członków.
Działalność.
Działalność wspólnoty ogniskuje się wokół cotygodniowych spotkań niedzielnych, podczas których ma miejsce wspólny śpiew dla uwielbienia Boga, modlitwy, a także głoszenie kazań z kolejno rozważanych rozdziałów Biblii. Poza tym, wspólnota gromadzi się na cotygodniowych spotkaniach modlitewnych, młodzieżowych, a także spotkaniach rozważania Pisma Świętego.
Historia.
Lublin.
Wspólnota Chrześcijańska „Pojednanie” wyłoniła się z katolickiego Ruchu Światło-Życie, tzw. ruchu oazowego, którego wspólnota działała przy duszpasterstwie akademickim w Lublinie od 1982 r. Początkowo, animatorzy wspólnoty oazowej nawiązali kontakt z Campus Crusade for Christ (od 1992 r. znanym jako: Ruch Nowego Życia) – organizacją ekumeniczną o korzeniach protestanckich. W 1989 r. niewielka grupa katolików związanych z ruchem odnowy Kościoła zdecydowała się opuścić Kościół rzymskokatolicki i utworzyć niezależną chrześcijańską wspólnotę o wyraźnie ewangelikalnym zabarwieniu. Wspólnota Chrześcijańska „Pojednanie” nie związała się jednak z żadnym z lubelskich kościołów protestanckich i zachowując pełną niezależność i własną tradycję, została w 1991 r. wpisana jako odrębne wyznanie do rejestru kościołów i innych związków wyznaniowych w Ministerstwie Spraw Wewnętrznych i Administracji.
Wspólnota, w okresie swojej działalności w Lublinie, zaangażowana była w ewangelizację miasta, przygotowując wykłady, koncerty i konferencje chrześcijańskie. Prowadziła działalność wydawniczą poprzez własne wydawnictwo („Pojednanie”). Posiadała także własną księgarnię, oferującą chrześcijańskie książki i filmy. Współpracowała z organizacją Głos Prześladowanych Chrześcijan, wysyłając listy do więzionych chrześcijan i wspierając walkę z prześladowaniami religijnymi na świecie. Uczestniczyła w działalności charytatywnej i wspierała poprzez Biblijne Stowarzyszenie Misyjne projekty tłumaczenia Biblii na różne języki świata. Jako wspólnota zdeklarowała się w sposób szczególny pomóc w przekładzie Pisma Świętego na język gamo, którym posługuje się w Etiopii 600 tys. ludzi (tłumacz otrzymujący wsparcie ze Wspólnoty: Arega Addada).
W 1996 roku ze Wspólnoty Chrześcijańskiej „Pojednanie” wyodrębnił się bardziej radykalny teologicznie Kościół Nowego Przymierza, którego obecny pastor – Paweł Chojecki – był jednym ze współtwórców Wspólnoty Chrześcijańskiej „Pojednanie” w 1989 r.
Grodzisk Mazowiecki.
Niezależnie od pierwotnej Wspólnoty Chrześcijańskiej Pojednanie w Lublinie, 6 stycznia 2008, na inauguracyjnym nabożeństwie miało miejsce powstanie innej wspólnoty chrześcijańskiej w Książenicach koło Grodziska Mazowieckiego. Doszło do tego po blisko 10-letnim funkcjonowaniu studium biblijnego i modlitewnego, spotykającego się przez lata w różnych lokalizacjach. W powołaniu wspólnoty do życia miał udział kościół i starsi Bibelgemeinde Berlin.
Fundamenty doktrynalne i nauczanie Bibelgemeinde Berlin, identyczne z fundamentami doktrynalnymi i nauczaniem kościoła Grace Community Church legły u podstaw nowo powstałego kościoła, który przyjął nazwę „Chrześcijański Kościół Protestancki”.
W listopadzie 2012 roku kościół dołącza do Wspólnoty Chrześcijańskiej Pojednanie z siedzibą w Lublinie i przejmuje jej nazwę. Dwa lata później, siedziba Wspólnoty Chrześcijańskiej Pojednanie zostaje przeniesiona do Grodziska Mazowieckiego, a Statut kościoła zostaje uaktualniony, aby odzwierciedlić zmiany i dostosować go do przepisów obowiązującego prawa.

</doc>
<doc id="2230156" url="https://pl.wikipedia.org/wiki?curid=2230156" title="Francisc Rónay">
Francisc Rónay

Francisc Rónay, właśc. Francisc Ronnay (, ur. 29 kwietnia 1900 w Aradzie, zm. 6 kwietnia 1967 w Târgu Mureș) – rumuński piłkarz węgierskiego pochodzenia występujący na pozycji napastnika, reprezentant Rumunii w latach 1922–1932, strzelec pierwszej bramki w historii reprezentacji Rumunii, trener piłkarski.
Kariera klubowa.
Grę w piłkę nożną rozpoczął w wieku 12 lat w założonym rok wcześniej AMEF Arad. W klubie tym grał do 1920 roku, kiedy to Arad postanowieniem traktatu z Trianon został przyłączony do Królestwa Rumunii. W wieku 20 lat przeszedł do CA Oradea. W 1932 roku rozpoczął w barwach tego klubu grę w nowo powstałej Divizja A. W sezonach 1923/24 i 1934/35 wywalczył wicemistrzostwo kraju. W 1935 roku przeszedł do drugoligowego Craiu Iovan Craiova. W sezonie 1936/37 występował ponownie w CA Oradea, będąc jednocześnie grającym trenerem zespołu. W 1937 roku powrócił do czynnego uprawiana piłki nożnej i występował w Electrice Oradea, grającej w Divizia C. Po roku gry w tym klubie zakończył karierę zawodniczą.
Kariera reprezentacyjna.
Wiosną 1922 roku znalazł się w składzie powołanym na pierwszy międzypaństwowy mecz reprezentacji Rumunii z Jugosławią. By dotrzeć do Belgradu zawodnicy i sztab szkoleniowy pokryli koszty podróży pociągiem z własnych środków. W meczu rozegranym 8 czerwca 1922 Rónay zdobył pierwszą bramkę w historii rumuńskiej drużyny narodowej, pokonując Dragutina Friedricha strzałem z rzutu karnego w 41. minucie. Mecz zakońzył się zwycięstwem Rumunów 2:1 i był obserwowany przez królów Aleksandra I, Ferdynanda I oraz Jerzego II. Ogółem w latach 1922–1932 Rónay rozegrał w reprezentacji 8 spotkań i zdobył 3 gole.
Kariera trenerska.
W sezonie 1936/37 pracował jako grający trener CA Oradea. Po przyłączeniu Transylwanii do Węgier na mocy drugiego arbitrażu wiedeńskiego w 1940 roku, powrócił do trenowania klubu, który jako Nagyváradi AC rozpoczął grę w Nemzeti Bajnokság II. W sezonie 1943/44 wywalczył mistrzostwo Węgier. W 1945 roku prowadził Ferar Kluż, w 1946 Dermatę Cluj, natomiast w 1947 objął posadę trenera CFR Bukareszt. Jesienią 1947 roku poprowadził reprezentację Rumunii w trzech spotkaniach przeciwko Czechosłowacji (2:6), Węgrom (0:3) oraz Polsce (0:0). W grudniu tego samego roku definitywnie opuścił CFR Bukareszt. W latach 1948–1949 prowadził CSM Mediaș, z którym zajął ostatnią lokatę w tabeli i spadł do Divizia B.
W marcu 1950 roku zaczął trenować CCA Bukareszt. Klub pod jego wodzą zajął 5. miejsce w Divizia A oraz zdobył Puchar Rumunii. W 1952 roku Rónay został oddelegowany przez władze związkowe do CA Câmpulung Moldovenesc, który doprowadził do 3 miejsca w Divizji A, największego sukcesu, w krótkiej historii klubu z okręgu suczawskiego. Jako pierwszy trener w Rumunii wdrożył ustawienie 4-2-4. Klub został decyzją Rumuńskiej Partii Robotniczej rozwiązany w połowie sezonu 1953. W sierpniu 1953 roku Rónay wraz z częścią graczy przeniósł się do CCA Bukareszt, gdzie zdobył tytuł mistrzostwo Rumunii. W sierpniu 1954 zaczął trenować Locomotivę Bukareszt. W pierwszym sezonie kolejarze pod wodzą Rónaya zajęli 12. miejsce, oznaczające Divizji B. W 1956 roku Locomotiva wróciła do rumuńskiej ekstraklasy i zdobyła 4. miejsce. Locomotiva zajęła 8. miejsce w sezonie 1957/58 i 4. w sezonie 1958/59 (już pod nazwą FC Rapid). W sezonie 1962/63 Rónay pracował w Crişanie Oradea, która przegrała 5 z 7 spotkań pod jego wodzą i spadła z Divizia A. W następstwie tego klub rozformowano, a on sam zakończył karierę trenerską.
Życie prywatne.
Urodził się w 1900 roku w Aradzie w Austro-Węgrzech w węgierskiej rodzinie. Ukończył szkołę średnią uzyskując zawód elektryka, który wykonywał w Przedsiębiorstwie Komunalnym Oradea (). Pod koniec lat 40. był przez Securitate oskarżany o wspieranie i szerzenie faszyzmu, pomoc w eksterminacji Żydów w Getcie Oradejskim i prokurowanie chuligańskich wybryków przeciwko przedstawicielom komunistycznych władz. W styczniu 1951 roku został aresztowany i po 3 miesiącach zwolniony z powodu braku dowodów.

</doc>
<doc id="2230158" url="https://pl.wikipedia.org/wiki?curid=2230158" title="Momordyka">
Momordyka



</doc>
<doc id="2230159" url="https://pl.wikipedia.org/wiki?curid=2230159" title="Francise Rónay">
Francise Rónay



</doc>
<doc id="2230160" url="https://pl.wikipedia.org/wiki?curid=2230160" title="Charles Town">
Charles Town

Charles Town – miasto w Stanach Zjednoczonych, w stanie Wirginia Zachodnia, siedziba administracyjna hrabstwa Jefferson.

</doc>
<doc id="2230162" url="https://pl.wikipedia.org/wiki?curid=2230162" title="Aonyōbō (yōkai)">
Aonyōbō (yōkai)



</doc>
<doc id="2230163" url="https://pl.wikipedia.org/wiki?curid=2230163" title="Cybet">
Cybet



</doc>
<doc id="2230164" url="https://pl.wikipedia.org/wiki?curid=2230164" title="Michael Parkhurst">
Michael Parkhurst

Michael Finlay Parkhurst (ur. 24 stycznia 1984 w Providence) – amerykański piłkarz pochodzenia irlandzkiego występujący na pozycji obrońcy. Zawodnik amerykańskiego klubu Atlanta United FC.
Kariera klubowa.
Parkhurst karierę rozpoczynał w zespole Wake Forest Demon Deacons z uczelni Wake Forest University. Grał tam w latach 2002–2004. W tym czasie, w 2003 roku reprezentował barwy IMG Academy Bradenton z USL Premier Development League. W 2005 roku poprzez MLS SuperDraft trafił do New England Revolution. W MLS zadebiutował 3 kwietnia 2005 w zremisowanym 2:2 pojedynku z Houston Dynamo. 20 października 2007 w zremisowanym 2:2 spotkaniu z Toronto FC strzelił pierwszego gola w MLS. W latach 2005–2007 trzykrotnie zajął z zespołem 2. miejsce w MLS Cup. W 2005 roku zajął z nim także 2. miejsce w MLS Supporters' Shield. W 2005 roku został wybrany odkryciem sezonu MLS, a w 2007 roku obrońcą roku MLS. W 2007 roku znalazł się także w MLS Best XI, czyli jedenastce sezonu MLS.
W 2008 roku Parkhurst podpisał kontrakt z duńskim FC Nordsjælland. W Superligaen zadebiutował 1 marca 2009 w zremisowanym 1:1 meczu z Vejle BK. W 2010 roku zdobył z zespołem Puchar Danii.
W sezonie 2013/2014 grał w FC Augsburg. W 2014 wrócił do USA. Został zawodnikiem Columbus Crew.
11 grudnia 2016 podpisał kontrakt z amerykańskim klubem Atlanta United FC, umowa do 31 grudnia 2019.
Kariera reprezentacyjna.
W reprezentacji Stanów Zjednoczonych Parkhurst zadebiutował 9 września 2007 w wygranym 2:0 meczu Złotego Pucharu CONCACAF z Trynidadem i Tobago. Na tamtym turnieju, którego zespół Stanów Zjednoczonych został zwycięzcą, zagrał także w pojedynku z Salwadorem (4:0).
W 2008 roku znalazł się w kadrze U-23 na Letnie Igrzyska Olimpijskie. Drużyna USA odpadła wówczas z turnieju piłkarskiego po fazie grupowej.
W 2009 roku Parkhurst ponownie wziął udział w Złotym Pucharze CONCACAF. Wystąpił na nim w 3 meczach: z Grenadą (4:0), Hondurasem (2:0) i Haiti (2:2). Tamten turniej Stany Zjednoczone zakończyły na 2. miejscu.

</doc>
<doc id="2230165" url="https://pl.wikipedia.org/wiki?curid=2230165" title="Diaschiza">
Diaschiza

Diaschiza (łac., ang. diaschisis) – nagła utrata funkcji części mózgu, połączonej z pierwotnie uszkodzoną strukturą mózgu. Termin został wprowadzony do neurologii przez Monakowa w 1914 roku. W zależności od rodzaju uszkodzonych szlaków nerwowych wyróżniał on trzy typy diaschizy:
Szczególnym typem diaschizy jest skrzyżowana diaschiza móżdżkowa (crossed cerebellar diaschisis, CCD). CCD jest obserwowana w uszkodzeniach półkuli mózgu w przeciwległej półkuli móżdżku. Zjawisko to tłumaczy się uszkodzeniem połączeń korowo-mostowo-móżdżkowych i regionalnym skurczem zaopatrywanych przez nie naczyń móżdżku.

</doc>
<doc id="2230166" url="https://pl.wikipedia.org/wiki?curid=2230166" title="Just Can’t Get Enough (singel Black Eyed Peas)">
Just Can’t Get Enough (singel Black Eyed Peas)

Just Can’t Get Enough – drugi singel amerykańskiego zespołu muzycznego Black Eyed Peas, pochodzący z jej szóstego albumu studyjnego „The Beginning”. Piosenkę wydano 21 stycznia 2011, przez Interscope, natomiast jej autorem są Will.i.am, Apl.de.ap, Taboo, Fergie, Joshua Alvarez, Stephen Shadowen, Rodney Jerkins, LaShawn Daniels i Julie Frost. Piosenka znalazła się na 19. pozycji w Australian Singles Chart, a we French Singles Chart, na 79. W Polsce piosenka znalazła się na 1. miejscu w notowaniach Polish Airplay Chart i Polish Video Chart. Teledysk do utworu nagrywany był w Japonii na tydzień przed trzęsieniem ziemi, o czym zamieszczono informację na jego początku.

</doc>
<doc id="2230171" url="https://pl.wikipedia.org/wiki?curid=2230171" title="Jørgen Aukland">
Jørgen Aukland

Jørgen Aukland (ur. 6 sierpnia 1975 r.) – norweski biegacz narciarski. Nigdy nie startował na mistrzostwach świata ani na igrzyskach olimpijskich. Najlepsze wyniki osiągnął w sezonie 2003/2004, kiedy to zajął 67. miejsce w klasyfikacji generalnej.
W 2003 r. i 2006 r. zwyciężał we włoskim biegu długodystansowym Marcialonga. W 2003 r. wygrał także dwa inne maratony niemiecki König Ludwig Lauf i estoński Tartu Maraton. W 2008 r. zwyciężył w Biegu Wazów, najstarszym szwedzkim maratonie. W 2003 r. zwyciężył w klasyfikacji FIS Marathon Cup, a w 2007 r. był drugi.
Jest bratem Andersa Auklanda, również biegacza narciarskiego.

</doc>
<doc id="2230172" url="https://pl.wikipedia.org/wiki?curid=2230172" title="Studia Linguistica Universitatis Iagellonicae Cracoviensis">
Studia Linguistica Universitatis Iagellonicae Cracoviensis

„Studia Linguistica Universitatis Iagellonicae Cracoviensis” – czasopismo powstałe po oddzieleniu się Instytutu Polonistyki (przekształconego następnie w Wydział Polonistyki) od Wydziału Filologicznego Uniwersytetu Jagiellońskiego. Jest ono kontynuacją „Zeszytów Naukowych Uniwersytetu Jagiellońskiego (Prace Językoznawcze)”.
Czasopismo wydawane jest w sposób ciągły online; zawiera artykuły i recenzje naukowe z zakresu językoznawstwa.
Artykuły publikowane były początkowo w językach: polskim, rosyjskim, niemieckim, francuskim i angielskim, obecnie zaś wyłącznie w języku angielskim.
Figuruje na liście czasopism z punktacją publikowanej jest przez Ministra Nauki i Szkolnictwa Wyższego.

</doc>
<doc id="2230174" url="https://pl.wikipedia.org/wiki?curid=2230174" title="TV Fischbek Amburgo">
TV Fischbek Amburgo



</doc>
<doc id="2230175" url="https://pl.wikipedia.org/wiki?curid=2230175" title="Parafia św. Piotra Mohyły w Lublinie">
Parafia św. Piotra Mohyły w Lublinie

Parafia św. metropolity Piotra Mohyły – parafia prawosławna w Lublinie, należąca do dekanatu Lublin diecezji lubelsko-chełmskiej. Jej siedziba znajduje się na terenie Prawosławnego Domu Pomocy Społecznej, przy ulicy Gustawa Dolińskiego 1. Jedna z dwóch parafii Polskiego Autokefalicznego Kościoła Prawosławnego w Lublinie.
Na terenie parafii funkcjonuje 1 cerkiew:
Historia.
Cerkiew pod wezwaniem Podwyższenia Krzyża Pańskiego, przeznaczona dla prawosławnej społeczności Lublina, zaczęła funkcjonować w styczniu 2003. W późniejszym czasie przy świątyni powstał Dom Pomocy Społecznej. Samodzielna parafia została erygowana 10 czerwca 2006.
W parafii obowiązuje kalendarz juliański.
Językiem liturgicznym jest cerkiewnosłowiański z wymową ukraińską, natomiast kazania głoszone są w języku ukraińskim.
Proboszczem parafii jest ks. mitrat mgr Mirosław Wiszniewski.
Wikariuszem parafii jest ks. Damian Shvets`.
Rezydentem parafii jest ks. prot. Alim Rusinowicz.

</doc>
<doc id="2230176" url="https://pl.wikipedia.org/wiki?curid=2230176" title="Scott Smith">
Scott Smith

Scott David Smith (ur. 6 marca 1975 w Christchurch) – nowozelandzki piłkarz, grający podczas kariery na pozycji obrońcy.
Kariera klubowa.
Scott Smith podczas występował w prowincjonalnych angielskich klubach. Najbardziej znanym klubem w jego karierze był trzecioligowy Rotherham United, w którym występował w latach 1993-1997. Karierę zakończył w 2007 roku w Bisley Sports, który występował w Hellenic Division One East (10. liga angielska).
Kariera reprezentacyjna.
W reprezentacji Nowej Zelandii Smith zadebiutował 4 lutego 1998 w zremisowanym 0-0 meczu z Chile. W 1999 roku wystąpił w Pucharze Konfederacji, na którym Nowa Zelandia odpadła w fazie grupowej. Na turnieju w Meksyku wystąpił w meczu z USA. W 2000 roku wystąpił w Pucharze Narodów Oceanii, na którym Nowa Zelandia zajęła drugie miejsce. Smith wystąpił w trzech meczach z Tahiti, Wyspami Salomona i Australią.
W 2001 roku uczestniczył w eliminacjach Mistrzostw Świata 2002. W 2002 roku ponownie wystąpił w Pucharze Narodów Oceanii, który Nowa Zelandia wygrała. Smith wystąpił w dwóch meczach z Tahiti i Papuą-Nową Gwineą. W 2003 roku wystąpił w Pucharze Konfederacji, na którym Nowa Zelandia odpadła w fazie grupowej. Na turnieju we Francji wystąpił w meczu z Francją, który był jego ostatnim meczem w reprezentacji. Ogółem w latach 1998-2003 w reprezentacji wystąpił w 28 meczach.

</doc>
<doc id="2230180" url="https://pl.wikipedia.org/wiki?curid=2230180" title="Mariusz Winogrodzki">
Mariusz Winogrodzki

Mariusz Winogrodzki (ur. 10 września 1987 w Jeleniej Górze) – multimedalista Mistrzostw Polski w kategoriach wiekowych: juniorów, młodzieżowców i seniorów. Zajął 3. miejsce na dystansie 50 m stylem klasycznym podczas mistrzostw Europy juniorów.

</doc>
<doc id="2230183" url="https://pl.wikipedia.org/wiki?curid=2230183" title="Hagakure">
Hagakure

 – praktyczny i duchowy przewodnik dla wojownika, składający się z przemyśleń samuraja Tsunetomo Yamamoto (1659–1719), byłego wasala daimyō Mitsushige Nabeshimy. Zostały one spisane na podstawie rozmów z lat 1710–1717 pomiędzy Yamamoto a młodym samurajem Tashiro Tsuramoto, ale po raz pierwszy opublikowano je wiele lat później.
Rękopis był ukrywany w rodzie Nabeshima przez ponad 150 lat. Został ujawniony dopiero po roku 1868. 
Zawartość.
Książka jest zapisem spojrzenia Tsunetomo (lub Jōchō) na kodeks bushidō, a jej głównym tematem jest poszukiwanie odpowiedzi na pytanie, jakie jest prawdziwe znaczenie Drogi Samuraja. Najważniejsza jest, zdaniem Tsunetomo, gotowość na śmierć w każdej chwili życia i podporządkowanie się woli swojego pana. Tsunetomo podkreśla też zachowanie równowagi bez względu na sytuację, na bazie której można osiągnąć umiejętność podejmowania szybkich i właściwych decyzji, przede wszystkim dzięki uwolnieniu się od lęku przed śmiercią.
Kontekst historyczny.
Po śmierci swojego mistrza Yamamoto zgodnie z buddyjskim zwyczajem ogolił głowę i jako buddyjski kapłan osiadł w małej pustelni. Zamierzał popełnić rytualne samobójstwo, tzw. "junshi" (popełnienie samobójstwa po śmierci pana, podążenie za nim do grobu), ale na mocy edyktu siogunatu Tokugawa praktyka ta została zakazana.
Przemyślenia Yamamoto dotyczą w znacznej mierze podtrzymania gotowości bojowej oraz właściwego nastawienia w czasach pokoju. Dostrzegał problem osłabienia hartu ducha wśród członków tej klasy społecznej, która z wojowników zaczęła przeobrażać się w urzędników. Z tego względu w "Hagakure" autor często odwołuje się do przykładów z „dawnych czasów”.
Począwszy od lat 30. XX wieku książka zaczęła zdobywać uznanie jako jedno z najwybitniejszych dzieł prezentujących myśl bushidō.
W swojej książce pt. "The Way of the Samurai: Yukio Mishima on Hagakure in Modern Life", pisarz japoński Yukio Mishima (1925–1970) porównał zawarte w niej myśli do własnych, które były bardzo zbliżone, w kontekście współczesnej mu Japonii. 
Książka Yamamoto w przekładzie z języka japońskiego ukazała się w języku polskim w 2012 roku pt. "Hagakure. Ukryte w listowiu".
Książka odgrywa ważną rolę w filmie w reżyserii Jima Jarmuscha z 1999.

</doc>
<doc id="2230184" url="https://pl.wikipedia.org/wiki?curid=2230184" title="Kenny Cooper">
Kenny Cooper

Kenny Cooper (ur. 21 października 1984 w Baltimore) – amerykański piłkarz pochodzenia angielskiego występujący na pozycji napastnika. Syn Kenny'ego Coopera Sr., również piłkarza.
Kariera klubowa.
Cooper zawodową karierę rozpoczynał w 2003 roku w angielskim Manchesterze United. Latem 2004 roku został wypożyczony do portugalskiej Akadémiki Coimbra. W Primeira Liga zadebiutował 30 sierpnia 2004 roku w zremisowanym 2:2 pojedynku z Bragą. W grudniu 2004 roku wrócił do Manchesteru. Od lutego 2005 roku do marca 2005 roku przebywał natomiast na wypożyczeniu w Oldham Athletic z League One. W ciągu 3 lat Cooper nie rozegrał żadnego spotkania w barwach Manchesteru.
W 2006 roku wrócił do Stanów Zjednoczonych, gdzie podpisał kontrakt z FC Dallas. W MLS zadebiutował 1 kwietnia 2006 roku w wygranym 3:2 meczu z Chicago Fire, w którym strzelił także gola. W tym samym roku zajął z klubem 2. miejsce w klasyfikacji MLS Supporters' Shield. W 2008 roku z 18 bramkami na koncie Cooper zajął 2. miejsce w klasyfikacji strzelców MLS.
Latem 2009 roku odszedł do niemieckiego TSV 1860 Monachium. W 2. Bundeslidze pierwszy mecz zaliczył 9 sierpnia 2009 roku przeciwko TuS Koblenz (2:0). W tamtym spotkaniu zdobył także bramkę. Na początku 2010 roku został wypożyczony do angielskiego Plymouth Argyle. Spędził tam pół roku, a latem 2010 roku wrócił do TSV.
W 2011 roku Cooper podpisał kontrakt z amerykańskim Portland Timbers z MLS. W 2012 roku grał w New York Red Bulls, a w 2013 roku wrócił do FC Dallas. W latach 2014-2015 grał w Seattle Sounders FC. A w 2015 w Montreal Impact.
Kariera reprezentacyjna.
W reprezentacji Stanów Zjednoczonych Cooper zadebiutował 20 stycznia 2007 roku w wygranym 3:1 towarzyskim pojedynku z Danią, w którym strzelił także gola.
W 2009 roku został powołany do kadry na Złoty Puchar CONCACAF. Wystąpił na nim w 5 meczach: z Hondurasem (2:0), Haiti (2:2), Panamą (1:1, 2:1 po dogrywce), ponownie z Hondurasem (2:0) oraz z Meksykiem (0:5). W spotkaniu z Panamą oraz drugim z Hondurasem zdobył także po jednej bramce. Tamten turniej Stany Zjednoczone zakończyły na 2. miejscu.

</doc>
<doc id="2230186" url="https://pl.wikipedia.org/wiki?curid=2230186" title="Michael Utting">
Michael Utting

Michael Utting (ur. 26 maja 1970 w Wellington) – nowozelandzki piłkarz, grający podczas kariery na pozycji bramkarza.
Kariera klubowa.
Michael Utting rozpoczął karierę w 1992 roku w klubie Miramar Rangers. Z Miramar zdobył Chatham Cup. W latach 1993-1994 był zawodnikiem Miramar Rangers, z którym dotarł do finału National Soccer League 1994, gdzie przegrał z Adelaide City. W latach 1994-1996 ponownie grał w Miramar, po czym wyjechał do RPA do klubu Wits University.
Później dwukrotnie był zaowdnikiem występującego w National Soccer League Football Kingz (z przerwą na ponowną grę w RPA w Supersport United). W późniejszych latach występował w Nowej Zelandii m.in. w Waitakere United, z którym zdobył Klubowe Mistrzostwo Oceanii w 2007 roku. Karierę zakończył w 2008 roku w YoungHeart Manawatu.
Kariera reprezentacyjna.
W reprezentacji Nowej Zelandii Utting zadebiutował 24 maja 1993 w wygranym 5-0 meczu z Fidżi. W 1999 roku wystąpił w Pucharze Konfederacji, na którym Nowa Zelandia odpadła w fazie grupowej. Na turnieju w Meksyku wystąpił w dwóch meczach z USA i Brazylią.
W 2003 roku wystąpił w Pucharze Konfederacji, na którym Nowa Zelandia odpadła w fazie grupowej. Na turnieju we Francji wystąpił we wszystkich trzech meczach z Japonią, Kolumbią i Francją, który był jego ostatnim meczem w reprezentacji. Ogółem w latach 1993-2003 w reprezentacji wystąpił w 14 meczach.

</doc>
<doc id="2230189" url="https://pl.wikipedia.org/wiki?curid=2230189" title="Thorin II">
Thorin II



</doc>
<doc id="2230192" url="https://pl.wikipedia.org/wiki?curid=2230192" title="Głos Saurona">
Głos Saurona



</doc>
<doc id="2230193" url="https://pl.wikipedia.org/wiki?curid=2230193" title="Ferrari F150">
Ferrari F150



</doc>
<doc id="2230196" url="https://pl.wikipedia.org/wiki?curid=2230196" title="Chứt">
Chứt

Chứt () – mniejszość etniczna w Wietnamie zamieszkująca dystrykty Minh Hóa i Tuyên Hóa w prowincji Quảng Bình, w regionie Bắc Trung Bộ. Posługują się językiem chut. Zachowali swoje pierwotne wierzenia.

</doc>
<doc id="2230197" url="https://pl.wikipedia.org/wiki?curid=2230197" title="USS PGM-17">
USS PGM-17

USS PGM-17 − amerykańska kanonierka z okresu II wojny światowej, jedna z 24 jednostek typu "PGM-9", powstałych z konwersji ścigaczy typu "PC-461". W 1945 roku działał na Pacyfiku, w rejonie Okinawy. 4 maja uległ uszkodzeniu po wejściu na rafę. Wobec nieopłacalności remontu, został skreślony z listy floty i zatopiony w październiku.
Historia.
10 sierpnia 1943 roku, w stoczni Gibbs Gas Engine Co. w Jacksonville na Florydzie, położono stępkę pod ścigacz okrętów podwodnych PC-1189. Wodowanie kadłuba odbyło się 14 kwietnia 1944 roku. W sierpniu, w trakcie trwania prac wyposażeniowych, zapadła decyzja o konwersji okrętu na kanonierkę motorową, pod oznaczeniem zmienionym na „PGM-17”. 24 listopada 1944 roku ukończona jednostka została przekazana United States Navy.
Po okresie szkolenia załogi i krótkim pobycie w stoczni w Charleston, „PGM-17” została wysłana na Pacyfik. Po przejściu Kanału Panamskiego kanonierka zawinęła do San Diego, gdzie w związku z uszkodzeniem łopat jednej ze śrub napędowych została zadokowana. 8 lutego 1945 roku dotarła do bazy w Pearl Harbor na Hawajach, by po dwóch tygodniach wyruszyć, w zespole kilku siostrzanych jednostek, w stronę Okinawy. Płynąc przez Eniwetok, Guam i Ulithi, jako część zespołu minowego TG 52.4, pojawiła się na wodach wokół Okinawy w połowie marca.
Głównymi zadaniami załogi „PGM-17” były: osłona trałowców zespołu przed ewentualnymi atakami lekkich sił japońskich, rozstrzeliwanie wytrałowanych min morskich, a po rozpoczęciu operacji desantowej (1 kwietnia) także walka z nieprzyjacielskim lotnictwem, ratowanie rozbitków, pomoc załogom uszkodzonych jednostek, oraz bardziej prozaiczne transportowanie ludzi, towarów i zaopatrzenia pomiędzy okrętami zespołu. Już 1 kwietnia załoga zaliczyła na swoje konto współudział w zestrzeleniu bombowca nurkującego Aichi D3A „Val”.
4 maja 1945 roku, wczesnym rankiem, na pokład kanonierki zaokrętował się admirał Alexander Sharp ze swoim sztabem. Mieli oni rozpoznać z morza sytuację na wschodnim brzegu Okinawy. Około 6.45 „PGM-17”, idący z dużą prędkością kanałem Unten Ko pomiędzy główną wyspą a wysepką Kouri Jima, wszedł na rafę u wybrzeża tej ostatniej. Ponieważ samodzielne próby zejścia ze skały nie dały rezultatu, admirał ze sztabem przeszli na przybyły holownik ratowniczy „Tawakoni”. Przez kolejne dni nadal próbowano odzyskać okręt, ale kolejne próby były nieskuteczne, pomimo znacznego odciążenia jednostki. Po załamaniu pogody pozostawiono okręt własnemu losowi, powracając do akcji ratowniczej pod koniec maja. Dopiero kolejna próba, 9 czerwca, powiodła się. „PGM-17” został osadzony na plaży i poddany oględzinom, które wykazały nieopłacalność remontu. W związku z tym zdjęto z okrętu uzbrojenie i wyposażenie, 2 lipca 1945 roku skreślając go formalnie z listy floty. W październiku kadłub został odholowany na głęboką wodę i zatopiony.
Opis konstrukcji.
„PGM-17” miał typowy kadłub ścigacza typu "PC" o długości 173 stóp (52,93 m). Podczas konwersji na kanonierkę zdemontowano całość wyposażenia i uzbrojenia do zwalczania okrętów podwodnych, wymieniono nadbudówkę na mniejszą i lekko opancerzoną oraz dodano dodatkowy pancerz burtowy. Napęd stanowiły dwa silniki wysokoprężne Hooven-Owen-Rentschler RB-99 DA o łącznej mocy 2560 hp, pozwalające osiągać prędkość maksymalną 21 węzłów.
Uzbrojenie stanowiły: działo uniwersalne kal. 76 mm na pokładzie dziobowym, podwójnie sprzężone działko Bofors kal. 40 mm na rufie oraz sześć działek Oerlikon kal. 20 mm. Wszystkie stanowiska artyleryjskie posiadały lekkie osłony przeciwodłamkowe. Ponadto załoga dysponowała przenośnym wielkokalibrowym karabinem maszynowym kal. 12,7 mm oraz moździerzem kal. 60 mm.

</doc>
<doc id="2230201" url="https://pl.wikipedia.org/wiki?curid=2230201" title="Sick Puppies">
Sick Puppies

Sick Puppies – australijski zespół rockowy założony w 1997 roku w Sydney. Zespół składa się obecnie z basisty i perkusisty: Emma Anzai i Mark Goodwin. Wokalista i gitarzysta Shimon Moore został zwolniony z zespołu w październiku 2014.
Muzycy.
Obecni muzycy
Byli muzycy

</doc>
<doc id="2230202" url="https://pl.wikipedia.org/wiki?curid=2230202" title="Klasztor kartuzów pod Legnicą">
Klasztor kartuzów pod Legnicą



</doc>
<doc id="2230204" url="https://pl.wikipedia.org/wiki?curid=2230204" title="De Nekst Best">
De Nekst Best

De Nekst Best – debiutancki album polskiego rapera o pseudonimie VNM. Został wydany 17 stycznia 2011 roku nakładem wytwórni Prosto.
Gościnnie występują Pezet, Mes, Pyskaty czy członek zespołu Molesta Ewenement – Włodi. Produkcją zajęli się Czarny HIFI, RX czy DJ 600V. Album promowany jest utworem „To mój czas” do którego powstał teledysk. Płyta zadebiutowała na 5. miejscu listy OLiS w Polsce.
Lista utworów.
Opracowano na podstawie materiału źródłowego.

</doc>
<doc id="2230205" url="https://pl.wikipedia.org/wiki?curid=2230205" title="Niemo">
Niemo

Niemo () – czynny stratowulkan mający wysokość około 1018 m n.p.m., w azjatyckiej części Rosji. Jeden z dwóch wulkanów na wyspie Onekotan, leżącej w archipelagu Wysp Kurylskich. Ostatnią erupcję zanotowano w 1938 roku, wcześniejsze wzmianki na temat erupcji wulkanu pochodzą z połowy XVIII wieku. Wulkan znajduje się na skraju dwóch łączących się kraterów wulkanicznych, należy on podobnie jak sąsiedni wulkan Krenicyn, do rodzaju kalder ze stożkiem położonym pośrodku krateru wypełnionego wodą.

</doc>
<doc id="2230206" url="https://pl.wikipedia.org/wiki?curid=2230206" title="Język chut">
Język chut

Język chut – język używany przez mniejszość narodową Chứt w Wietnamie oraz przez grupę 450 osób w Laosie (w prowincji Khammouan). Jest spokrewniony z językami arem i maleng.

</doc>
<doc id="2230208" url="https://pl.wikipedia.org/wiki?curid=2230208" title="Jan Kemble">
Jan Kemble

Jan Kemble, "John Kemble" (ur. 1599 w hrabstwie Herefordshire, zm. 22 sierpnia 1679 w Wigmarsh) – święty Kościoła katolickiego, walijski męczennik, ofiara prześladowań antykatolickich okresu reformacji.
Życiorys.
Po przyjęciu w 1625 roku święceń kapłańskich podjął działalność duszpasterską na terenie Walii. Przez pięćdziesiąt trzy lata pełnił posługę kapłańską w obrębie hrabstw Monmouthshire i Herefordshire. Wezwany na egzekucję zażądał by nie przerywano mu modlitwy, a następnie spełnienia życzenia. W ręce szeryfa oddał się po wypaleniu fajki i wypiciu whisky. Został powieszony.
Relikwie Jana Kimble znajdują się w kościele Welsh Newton i w Hereford. Świątynia pod wezwaniem jego imienia znajduje się w diecezji Menevia.
Beatyfikowany 15 grudnia 1929 roku przez papieża Piusa XI, a kanonizowany został w grupie Czterdziestu męczenników Anglii i Walii przez Pawła VI 25 października 1970 roku.
W Kościele katolickim Jan Kemble wspominany jest w dzienną rocznicę śmierci i 25 października.

</doc>
<doc id="2230209" url="https://pl.wikipedia.org/wiki?curid=2230209" title="Adolf Albrecht Friedländer">
Adolf Albrecht Friedländer

Adolf Albrecht Friedländer (ur. 8 sierpnia 1870 w Dornbach, zm. 19 stycznia 1949 w Bad Aussee) – austriacki lekarz neurolog i psychiatra.
Życiorys.
Ukończył studia medyczne na Uniwersytecie Wiedeńskim, tytuł doktora medycyny otrzymał w 1895 roku. Następnie specjalizował się w psychiatrii w Jenie u Binswangera i we Frankfurcie u Sioliego. W 1903 roku otrzymał w Bonn prawo wykonywania zawodu na terenie Prus. Otworzył prywatną klinikę Hohe Mark nieopodal Bad Homburg. W 1910 otrzymał tytuł profesorski. W latach I wojny światowej służył jako lekarz wojskowy w Warszawie, a potem jako konsultujący neurolog na froncie zachodnim. Po wojnie sprzedał klinikę i przeniósł się do zakładu psychiatrycznego w Littenweiler pod Fryburgiem. Od 1936 z powrotem w Austrii, ze względu na żydowskie pochodzenie w 1938 zabroniono mu praktyki. Zmarł w 1949 roku w Bad Aussee.
Był członkiem korespondentem Royal Medico-Psychological Association w Londynie i Société Médico-Psychologique w Paryżu. Z okazji jego 60. urodzin ukazało się jubileuszowe wydanie (Festschrift) „Psychiatrisch-Neurologische Wochenschrift”.
Za sprawą wielu krytycznych prac w środowisku zwolenników psychoanalizy uważany był za jej zaciekłego przeciwnika, chociaż sam Friedländer pisał, że „psychoanaliza jest sama w sobie niezbędna neurologowi i psychiatrze”.

</doc>
<doc id="2230214" url="https://pl.wikipedia.org/wiki?curid=2230214" title="Brama Sieniawska">
Brama Sieniawska



</doc>
<doc id="2230215" url="https://pl.wikipedia.org/wiki?curid=2230215" title="Pogórze Orawsko-Jordanowskie">
Pogórze Orawsko-Jordanowskie

Pogórze Orawsko-Jordanowskie – region geograficzny o krajobrazie pogórskim i niskogórskim położony w Beskidach Zachodnich, zaznaczający się jako wyraziste i szerokie obniżenie między Beskidem Żywiecko-Orawskim na zachodzie i Gorcami na wschodzie, rozcinane dolinami rzecznymi Czarnej Orawy, górnego biegu Skawy i górnego biegu Raby. Wyodrębniony jako mezoregion o numerze 513.50 w ramach regionalizacji fizycznogeograficznej Polski z 2018 roku wykonanej przez międzyuczelniany zespół geografów pod przewodnictwem Jerzego Solona.
Region zajmuje terytorium 356 km² na obszarze województwa małopolskiego. Rozkłada się nieregularnym czworobokiem od okolic wsi Jabłonka na południu, gdzie przchodzi w Działy Orawskie i Kotlinę Orawsko-Nowotarską, po miasta Rabka-Zdrój i Jordanów na północy, granicząc tu z Beskidem Makowskim i Beskidem Wyspowym.
Pogórze jest stosunkowo licznie zaludnione, w pokryciu terenu przeważają użytki rolne, głównie użytki zielone, lasów jest niewiele, występuje świerk, jodła, buk. Rzeźba terenu nie jest zbytnio urozmaicona, aczkolwiek nie jest jednorodna. Na południowym zachodzie wyodrębnia się pasmo wzniesień, którym przebiega wododział bałtycko-czarnomorski – z kulminacjami Kiełka (961 m) i Bukowińskiego Wierchu (940 m) w bocznych odnogach, oraz z Przełęczą Spytkowicką (709 m), przez którą idzie ważny szlak komunikacyjny z Małopolski na Słowację. Na północnym wschodzie blisko siebie płynące tutaj Raba i Skawa wykształciły koło Chabówki kotlinowe wypłaszczenie schodzące do poziomu ok. 500 m.
W obowiązującej powszechnie przed 2018 rokiem regionalizacji Polski autorstwa Jerzego Kondrackiego omawiany region nie jest zdefiniowany, a obszar go obejmujący należy tam do dwóch regionów – Beskid Orawsko-Podhalański zawiera pasmo wododziału bałtycko-czarnomorskiego, a Kotlina Rabczańska obejmuje wypłaszczenie w rejonie międzyrzecza Skawy i Raby. W podziałach geomorfologicznych region bywał wyróżniany jako jednostka o nazwie "Brama Sieniawska".

</doc>
<doc id="2230216" url="https://pl.wikipedia.org/wiki?curid=2230216" title="Martha Masters">
Martha Masters

Martha M. Masters – fikcyjna postać dramatu medycznego stacji FOX, Dr House, odgrywana przez Amber Tamblyn. Po raz pierwszy pojawia się w 7 sezonie. 
Rodzice Marthy poznali się na studiach, jej ojciec jest profesorem na Columbia University i poznał swoją przyszłą żonę, kiedy ta była jego studentką. Są małżeństwem od 32 lat. Sama Masters ukończyła liceum w wieku 15 lat. Zanim wstąpiła do szkoły medycznej, uzyskała dwa doktoraty: z matematyki stosowanej i historii sztuki.
Charakterystyka.
Obecnie jest studentką trzeciego roku medycyny. Zostaje zatrudniona przez House'a z rozkazu dr Cuddy, w zastępstwie Trzynastki, która wyjechała ze szpitala Princeton-Plainsboro, bez podania przyczyny. Masters jest osobą, która spędza większość czasu w akademiku i ma trudności w relacjach z ludźmi. Odmawia włamania się do domu pacjenta i chce im zawsze mówić prawdę. Pod koniec siódmego sezonu Masters kończy szkołę medyczną i, ku zdziwieniu, orientuje się, że House szuka stażystki. Nie może się zdecydować czy przyjąć posadę, ponieważ House ją oszukuje i manipuluje nią. Ostatecznie odrzuca propozycję i odchodzi z zespołu House'a.
W przeszłości Chris Taub prowadził z Masters rozmowę kwalifikacyjną do Johns Hopkins University. Jej ulubioną liczbą jest stała Eulera.
Koncepcja.
Odtwórczyni roli Masters, Amber Tamblyn, twierdzi, że jej bohaterka cierpi na zespół Aspergera. Ponadto, aktorka powiedziała, że postać Marthy jest być może wzorowana na prawdziwej osobie – najlepszej przyjaciółce aktorki, która nazywa się Martha Meredith Masters i jest studentką szkoły medycznej.

</doc>
<doc id="2230224" url="https://pl.wikipedia.org/wiki?curid=2230224" title="Blackburn Iris">
Blackburn Iris

Blackburn Iris − brytyjska łódź latająca z przełomu lat 20. i 30. XX wieku, w okresie użytkowania operacyjnego w latach 1930−1934 największy produkowany seryjnie samolot Royal Air Force. Maszyny tego typu uczestniczyły w kilku rekordowych i spektakularnych przelotach.
Historia.
Blackburn Iris była pierwszą łodzią latającą skonstruowaną w wytwórni lotniczej Blackburn Aircraft. Prace projektowe rozpoczęto w 1924 roku, w odpowiedzi na specyfikację Ministerstwa Lotnictwa 14/24. Pierwszy prototyp (numer fabryczny N185), drewnianej konstrukcji, został oblatany w sierpniu 1926 roku. Wkrótce powstał również drugi, nazwany Iris II, z metalowym kadłubem i wciąż drewnianymi skrzydłami. Wziął on udział w locie grupowym brytyjskich łodzi latających wokół Morza Bałtyckiego w 1927 roku, mając za pasażera ministra lotnictwa sir Samuela Hoare. W następnym roku tej samej maszyny użył wiceminister lotnictwa, sir Philip Sassoon, podczas swej podróży dyplomatycznej do Indii.
Na bazie tych doświadczeń RAF zamówił krótką serię łodzi latających Iris III, o całkowicie metalowej konstrukcji. Pierwsza z nich (N238) została oblatana 21 listopada 1929 roku, a do służby w 209. dywizjonie stacjonującym w bazie RAF Mount Batten koło Plymouth weszła w roku następnym. Była to jedyna jednostka używająca czterech egzemplarzy tych samolotów. W czerwcu 1930 roku dwa z nich przeleciały z Plymouth do Reykjavíku, w związku z obchodami tysiąclecia Althingu. 2 lipca jedna z nich (S 1264) przeleciała non-stop z Islandii do Stornoway na Hebrydy, jako pierwszy samolot RAF, który pokonał w obie strony trasę z Wielkiej Brytanii do Islandii i z powrotem. Innymi długodystansowymi lotami pilotów 209. dywizjonu na Irisach były: przelot przez Lizbonę do Gibraltaru w sierpniu 1930 roku oraz lot powrotny zespołu dwóch samolotów do Egiptu, z szefem sztabu RAF, marszałkiem Johnem Salmondem, odbywającym inspekcję tamtejszych oddziałów.
W latach 1933−1934 na używanych w RAF egzemplarzach samolotów przeprowadzano próby z nowymi silnikami i mocniejszym uzbrojeniem strzeleckim. Zaowocowały one powstaniem na bazie płatowca S 1593 nowego typu łodzi latającej, która pod nazwą Blackburn Perth od 1934 roku zastąpiła Iris w 209. dywizjonie.
Opis konstrukcji.
Blackburn Iris III była dwupłatową, pięciomiejscową rozpoznawczą łodzią latającą o konstrukcji całkowicie metalowej. Napęd stanowiły trzy silniki rzędowe Rolls-Royce Condor IIIB o mocy maksymalnej po 675 hp. Samolot był uzbrojony w trzy ruchome karabiny maszynowe Vickers kal. 7,7 mm, zainstalowane na obrotnicach na dziobie, pośrodku kadłuba i w części ogonowej. Mógł również przenosić ładunek do 908 kg bomb lotniczych.
Podczas prób wzmocnienia uzbrojenia na stanowisku dziobowym instalowane było między innymi działko kal. 37 mm.

</doc>
<doc id="2230230" url="https://pl.wikipedia.org/wiki?curid=2230230" title="Mistrzostwa Europy w Łyżwiarstwie Szybkim w Wieloboju 1892">
Mistrzostwa Europy w Łyżwiarstwie Szybkim w Wieloboju 1892

2. Mistrzostwa Europy w łyżwiarstwie szybkim w wieloboju odbyły się w dniach 25–26 stycznia 1892 roku w Wiedniu na terenie Austro-Węgier. W zawodach brali udział tylko mężczyźni. Zawodnicy startowali na dystansach angielskich, czyli 1/3 mili (536 metrów), 1 mila (1609 metrów) i 3 mile (4827 metrów). Pierwszym mistrzem Europy został reprezentant gospodarzy, Franz Schilling.
Uczestnicy.
W zawodach wzięło udział 4 łyżwiarzy z 1 kraju. Sklasyfikowanych zostało 3.

</doc>
<doc id="2230231" url="https://pl.wikipedia.org/wiki?curid=2230231" title="Maksym Kowalow">
Maksym Kowalow

Maksym Serhijowycz Kowalow, ukr. Максим Сергійович Ковальов (ur. 20 marca 1989 w Ałczewsku, w obwodzie ługańskim) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
Wychowanek klubów Stal Ałczewsk i Szachtar Donieck, barwy których bronił w juniorskich mistrzostwach Ukrainy (DJuFL). Pierwszy trener Wjaczesław Francew. W 2005 rozpoczął karierę piłkarską w drugiej drużynie Szachtara Donieck. Potem występował w trzeciej drużynie Szachtara. 17 czerwca 2007 debiutował w Wyższej Lidze. W styczniu 2010 został wypożyczony do Zorii Ługańsk. W czerwcu 2011 ponownie został wypożyczony, tym razem do Illicziwca Mariupol. Po zakończeniu sezonu 2011/12 Illicziweć wykupił transfer piłkarza. Nie zagrał żadnego meczu i po zakończeniu sezonu 2012/13 opuścił mariupolski klub. Potem został wypożyczony do 21 stycznia 2015 przeszedł do Zirki Kirowohrad. 5 czerwca 2018 za obopólną zgodą kontrakt został anulowany.
Kariera reprezentacyjna.
Występował w reprezentacjach juniorskich reprezentacjach U-17 i U-19.

</doc>
<doc id="2230232" url="https://pl.wikipedia.org/wiki?curid=2230232" title="Kajakarstwo na Letnich Igrzyskach Olimpijskich 1956 – C-2 10 000 m mężczyźni">
Kajakarstwo na Letnich Igrzyskach Olimpijskich 1956 – C-2 10 000 m mężczyźni

Zawody w kajakarstwie klasycznym kanadyjek (C2) na dystansie 10000 m mężczyzn na Letnich Igrzyskach Olimpijskich 1956 zostały rozegrane 30 listopada 1956 r. W zawodach wzięło udział 20 zawodników z 10 państw. Zawody składały się wyłącznie z finału.

</doc>
<doc id="2230235" url="https://pl.wikipedia.org/wiki?curid=2230235" title="Ulica Piekarska w Krakowie">
Ulica Piekarska w Krakowie

Ulica Piekarska – ulica na Kazimierzu, w administracyjnej dzielnicy Stare Miasto.
Historia.
Ulica została wytyczona w ramach planu lokacyjnego Kazimierza z 1335, ciągnęła się od rynku kazimierskiego (którego fragment stanowi dzisiejszy Plac Wolnica) do bramy Skawińskiej.
Ulica w obecnej formie istnieje od ustalenia planów regulacyjnych z XIX wieku. 
Pierwsza wzmianka o obecnej nazwie ulicy pochodzi z 1500 r. i wywodzi się od zamieszkujących ją w średniowieczu piekarzy.
Dawniej istniała tu zabudowa drewniana, jednak nie przetrwała upadku miasta na przełomie XVII i XVIII wieku.
16 kwietnia 1877 księżna Marcelina Czartoryska przekazała Siostrom Miłosierdzia budynek na ulicy Piekarskiej w celu otwarcia Domu Dziecka. Do 1908 istniało tu przytulisko sióstr Albertynek.
Budynki.
Przy tej ulicy znajduje się kościół Matki Bożej Niepokalanej Poczętej i klasztor Szarytek. Ponadto istnieją tu dwa przedszkola (w tym jedno z XIX wieku), dom dziecka, dom studencki Uniwersytetu Pedagogicznego, dzienny ośrodek adaptacyjny i jadłodajnia.

</doc>
<doc id="2230236" url="https://pl.wikipedia.org/wiki?curid=2230236" title="Klasztor i szpital Bonifratów w Zebrzydowicach">
Klasztor i szpital Bonifratów w Zebrzydowicach



</doc>
<doc id="2230239" url="https://pl.wikipedia.org/wiki?curid=2230239" title="System Poliwanowa">
System Poliwanowa

System Poliwanowa jest systemem oddania dźwięków języka japońskiego za pomocą cyrylicy.
Poniżej znajduje się cyrylizacja opracowana przez Jewgienija Poliwanowa. Należy zauważyć, że ma ona swoje własne konwencje pisowni i nie musi stanowić bezpośredniej transkrypcji fonetycznej wymowy.
Tabela.
Znaki hiragany i katakany w systemie Poliwanowa.
Wyjątki.
Powyższe zasady nie są stosowane w stosunku do kilku wyjątków związanych z zapisem nazw własnych. Są to:
Wiele nazw własnych rozpoczynających się ma „Jo” (lub głoska „jo” jest po samogłosce) jest zapisanych przy użyciu „Йо” zamiast „Ё” (np. Йоко dla Yoko).

</doc>
<doc id="2230242" url="https://pl.wikipedia.org/wiki?curid=2230242" title="Trzej muszkieterowie (film 2011)">
Trzej muszkieterowie (film 2011)

Trzej muszkieterowie – film przygodowy z 2011 w reżyserii Paula W.S. Andersona, zrealizowany w technice 3D. Premiera odbyła się 21 października 2011 roku. Jest to kolejna ekranizacja powieści Aleksandra Dumasa.
Fabuła.
Trójka sławnych muszkieterów - Atos, Portos i Aramis – zostaje odsunięta w cień za sprawą spisku tajemniczej Milady (Milla Jovovich). Trzy lata później do Paryża przyjeżdża młody chłopak o nazwisku D’Artagnan, gdzie dołącza do słynnych szermierzy. W tym samym czasie przebiegły kardynał Richelieu (Christoph Waltz) planuje spisek w celu zdobycia królewskiej korony. Pomaga mu w tym Milady oraz niegodziwy Buckingham (Orlando Bloom).
Jedynie trzech muszkieterów, wraz z nowym i niezwykle utalentowanym kompanem, jest w stanie zapobiec katastrofie i ocalić wiszący na włosku pokój z Anglią.

</doc>
<doc id="2230244" url="https://pl.wikipedia.org/wiki?curid=2230244" title="Jerzy Karol Zawisza">
Jerzy Karol Zawisza



</doc>
<doc id="2230245" url="https://pl.wikipedia.org/wiki?curid=2230245" title="Calyptorhynchus magnificus">
Calyptorhynchus magnificus



</doc>
<doc id="2230246" url="https://pl.wikipedia.org/wiki?curid=2230246" title="Richard Wilbur">
Richard Wilbur

Richard Purdy Wilbur (ur. 1 marca 1921 w Nowym Jorku, zm. 14 października 2017 w Belmont) – amerykański poeta, dwukrotny laureat Nagrody Pulitzera w dziedzinie poezji. W 1994 został odznaczony Narodowym Medalem Sztuki.
Uczył się w Amherst College. W czasie II wojny światowej służył w armii. Potem studiował na Harvard University.
Był twórcą liryki medytacyjnej odznaczającej się bogactwem i kunsztem formy. Nawiązywał w niej do twórczości angielskich poetów metafizycznych. Był autorem zbiorów "The Beautiful Changes" (1947), "Things of This World" (1956), "Advice to a Prophet" (1961), "New and Collected Poems" (1988). Po raz pierwszy Nagrodę Pulitzera dostał w 1957 za "Things of This World", po raz drugi zaś w 1989 za "New and Collected Poems".
Był również uznanym tłumaczem. Przełożył między innymi siedem sztuk Moliera, począwszy od "Mizantropa" (1955). Tłumaczył również utwory Jeana Racine’a, Paula Valéry, François Villona, Charlesa Baudelaire’a, Anny Achmatowej i Josifa Brodskiego.
W swoich tłumaczeniach poeta zachowywał rymy.
Był laureatem bardzo wielu nagród, w tym Wallace Stevens Award, Aiken Taylor Award for Modern American Poetry, Frost Medal, Gold Medal for Poetry, Bollingen Prize (dwukrotnie), T.S. Eliot Award, Ruth Lilly Poetry Prize, Ford Foundation Award, Guggenheim Fellowship (dwukrotnie), Edna St. Vincent Millay Memorial Award, Harriet Monroe Poetry Award, Prix de Rome Fellowship i Shelley Memorial Award. Był kawalerem Ordre des Palmes Académiques. Od 1961 do 1995 był kanclerzem Academy of American Poets.
Polskie tłumaczenie jego wierszy zostało wydane w tomie "Jasnowidz i inne wiersze" w 1981 roku.

</doc>
<doc id="2230252" url="https://pl.wikipedia.org/wiki?curid=2230252" title="Jake i piraci z Nibylandii">
Jake i piraci z Nibylandii

Jake i piraci z Nibylandii (ang. "Jake and the Never Land Pirates", 2011–2016) – amerykański serial animowany, na podstawie filmów z serii Piotruś Pan. Jest to pierwszy serial stworzony dla kanału Disney Junior. Od 4 sezonu serial nazywa się „Kapitan Jake i piraci z Nibylandii”.
Fabuła.
Serial opowiada o grupce dzieci będącymi piratami, którzy szukają skarbów w Nibylandii, jednak aby je zdobyć muszą pokonać złego Kapitana Haka, jego niezdarnego towarzysza Swądka oraz innych wrogów.
Wersja polska.
Opracowanie wersji polskiej: SDI Media Polska
Reżyseria: Joanna Węgrzynowska-Cybińska
Dialogi: Ewa Mart
Teksty piosenek: Michał Wojnarowski
Kierownik muzyczny: Agnieszka Tomicka
Dźwięk:
Montaż:
Kierownictwo produkcji: Katarzyna Ciecierska 
Udział wzięli:
i inni
Śpiewali:
Lektor:

</doc>
<doc id="2230253" url="https://pl.wikipedia.org/wiki?curid=2230253" title="Richard Eberhart">
Richard Eberhart

Richard Ghormley Eberhart (ur. 5 kwietnia 1904, zm. 9 czerwca 2005) – amerykański poeta.
Życiorys.
Twórca liryki moralistycznej o charakterze religijno-mistycznym. Nawiązywał do tradycji poezji angielskiej. Autor zbiorów wierszy i dramatów poetyckich. W 1966 roku otrzymał Nagrodę Pulitzera w kategorii Poezja za tom "", a w 1977 National Book Award za "Collected Poems: 1930/76".

</doc>
<doc id="2230254" url="https://pl.wikipedia.org/wiki?curid=2230254" title="Mars Di Bartolomeo">
Mars Di Bartolomeo

Mars Di Bartolomeo (ur. 27 czerwca 1952 w Dudelange) – luksemburski dziennikarz, samorządowiec i polityk, deputowany, minister, w latach 2013–2018 przewodniczący Izby Deputowanych.
Życiorys.
Ukończył Lycée de garçons w Esch-sur-Alzette. Od 1972 do 1984 był dziennikarzem gazety „Tageblatt”. W 1984 został sekretarzem parlamentarnym Luksemburskiej Socjalistycznej Partii Robotniczej. W 1987 dostał się do rady rodzinnego miasta. W wyborach samorządowych w 1993 wybrany na burmistrza Dudelange (urząd objął 1 stycznia 1994), pełnił tę funkcję do 2004. W 1989 po raz pierwszy został posłem do Izby Deputowanych. Z powodzeniem ubiegał się o reelekcję w wyborach w 1994, 1999, 2004, 2009, 2013 i 2018.
31 lipca 2004 został ministrem zdrowia i bezpieczeństwa socjalnego w trzecim rządzie Jeana Claude'a Junckera. Stanowisko to utrzymał także w czwartym gabinecie tego polityka. Po wyborach parlamentarnych w 2013 został przewodniczącym Izby Deputowanych, zastępując Laurenta Mosara. Na czele luksemburskiego parlamentu stał przez całą pięcioletnią kadencję.

</doc>
<doc id="2230256" url="https://pl.wikipedia.org/wiki?curid=2230256" title="Taras Łazarowycz">
Taras Łazarowycz

Taras Mychajłowycz Łazarowycz, ukr. Тарас Михайлович Лазарович (ur. 22 kwietnia 1982 w miasteczku Czynadijowo, w obwodzie zakarpackim) – ukraiński piłkarz, grający na pozycji napastnika, a wcześniej obrońcy.
Kariera piłkarska.
Kariera klubowa.
Wychowanek miejscowej szkoły sportowej Kołos Czynadajewe. Pierwszy trener Wasyl Kuczynka. Latem 2004 rozpoczął karierę piłkarską w klubie Zirka Kirowohrad, skąd następnego lata przeszedł do Metałurha Zaporoże. Najpierw występował w drugiej drużynie Metałurha Zaporoże, a 15 października 2006 debiutował w Wyższej Lidze. Latem 2009 został wypożyczony do Zorii Ługańsk, a już 31 grudnia 2009 ługański klub wykupił jego kontrakt. Po wygaśnięciu kontraktu w końcu grudnia 2011 opuścił ługański klub. Potem wyjechał do Rosji, gdzie bronił barw Mordowii Sarańsk.

</doc>
<doc id="2230261" url="https://pl.wikipedia.org/wiki?curid=2230261" title="Biuletyn Polskiego Towarzystwa Językoznawczego">
Biuletyn Polskiego Towarzystwa Językoznawczego

Biuletyn Polskiego Towarzystwa Językoznawczego – rocznik Polskiego Towarzystwa Językoznawczego. Periodyk zawiera oprócz referatów zjazdowych także inne artykuły językoznawcze, recenzje i bibliografię ogólnojęzykoznawczą.
Nowe numery udostępniane są na stronie Towarzystwa w formacie PDF (stopniowo udostępniane są również numery archiwalne).

</doc>
<doc id="2230263" url="https://pl.wikipedia.org/wiki?curid=2230263" title="Siergiej Siergiejewicz Bodrow">
Siergiej Siergiejewicz Bodrow



</doc>
<doc id="2230267" url="https://pl.wikipedia.org/wiki?curid=2230267" title="Wright Morris">
Wright Morris

Wright Marion Morris (ur. 6 stycznia 1910, zm. 25 kwietnia 1998) – amerykański powieściopisarz.
W swojej twórczości kreślił obraz moralności i obyczajów prowincjonalnych środowisk
zachodnich stanów USA. Starał się dociekać istoty osobowości potomków osadników. Ukazuje zarówno idealizm czasów pionierskich, jak i brutalność współczesności.

</doc>
<doc id="2230276" url="https://pl.wikipedia.org/wiki?curid=2230276" title="Małe kobietki">
Małe kobietki

Małe kobietki (ang. "Little Women") – amerykańska powieść autorstwa Louisy May Alcott, wydana po raz pierwszy w roku 1868. W Polsce ukazała się kilkakrotnie, po raz pierwszy w roku 1876.
Kontynuacje.
W kolejnych latach Louisa May Alcott napisała dalsze części cyklu:
Ponadto w 2005 r. wydany został spin-off "Małych kobietek" – powieść Geraldine Brooks zatytułowana "March".
Ekranizacje.
Powieść była kilka razy ekranizowana. W 1994 roku została przeniesiona na ekran przez amerykańską reżyserkę Gillian Armstrong. W filmie pt. "Małe kobietki" główne role zagrały: Winona Ryder, Susan Sarandon, Gabriel Byrne, Trini Alvarado, Claire Danes, Christian Bale oraz Kirsten Dunst.
Najnowsza ekranizacja.
25 grudnia 2019 ukazała się ósma ekranizacja książki, której reżyserem jest Greta Gerwig. Wśród obsady znajdą się Saoirse Ronan (Jo March), Emma Watson (Meg March), Eliza Scanlen (Beth March) i Florence Pugh (Amy March). W filmie występują również Timothée Chalamet, Laura Dern oraz Meryl Streep.

</doc>
<doc id="2230282" url="https://pl.wikipedia.org/wiki?curid=2230282" title="John Hawkes (pisarz)">
John Hawkes (pisarz)

John Hawkes właśc. John Clendennin Talbot Burne Hawkes, Jr. (ur. 17 sierpnia 1925, zm. 15 maja 1998) - pisarz amerykański.
Był jednym z najoryginalniejszych odnowicieli powojennej prozy amerykańskiej. Tworzył metaforystyczne powieści oparte na wątkach psychoanalitycznych o zawiłej akcji, utrzymanych w konwencji snu, zawierających często elementy czarnego humoru. W początkowej fazie swojej twórczości podjął próbę przewartościowania konwencji amerykańskiej powieści grozy (m.in. "Gałązka limony" z 1961). W późniejszym okresie zwrócił się ku "literaturze wyczerpania" będącej parafrazą znanych motywów, wątków i metod twórczych (m.in. "Krwawe pomarańcze" z 1971). Oprócz powieści pisał także opowiadania i dramaty.

</doc>
<doc id="2230285" url="https://pl.wikipedia.org/wiki?curid=2230285" title="Marek Lechowski">
Marek Lechowski

Marek "Necrosodom" Lechowski (ur. 6 grudnia 1979 we Wrocławiu) – polski muzyk, kompozytor, multiinstrumentalista i autor tekstów. Lechowski działalność artystyczną rozpoczął w 1996 roku w blackmetalowym zespole Devotee. W grupie występował do 2003 roku. W 2000 roku dołączył do deathmetalowej formacji Anima Damnata. W latach 2003-2006 był basistą formacji Throneum. W 2003 roku jako gitarzysta i wokalista dołączył do zespołu Thunderbolt. W grupie występował do jej rozwiązania w 2007 roku. W latach 2006-2009 wielokrotnie występował z zespołem Infernal War, wspierając zespół sesyjnie w roli wokalisty i basisty. W latach 2007 gitarzysta sesyjny, wspomagający na koncertach wrocławski Infidel.
W grudniu 2009 roku dołączył do zespołu Azarath. Muzyk zastąpił współzałożyciela formacji - basistę i wokalistę Bartłomieja "Bruna" Waruszewskiego. Współpracę tę kontynuował do marca 2017 roku. W grudniu 2008 roku Lechowski powołał zespół Deus Mortem. W 2010 roku muzyk wystąpił w teledysku do utworu "Alas, Lord Is Upon Me" formacji Behemoth. Lechowski współpracował także z zespołami Vermin Plague, Witchmaster, Shemhamforash i Mord.

</doc>
<doc id="2230287" url="https://pl.wikipedia.org/wiki?curid=2230287" title="Wrona alaskańska">
Wrona alaskańska

Wrona alaskańska ("Corvus brachyrhynchos caurinus") – podgatunek wrony amerykańskiej ("Corvus brachyrhynchos") – ptaka z rodziny krukowatych (Corvidae). Takson o niepewnej pozycji systematycznej, dawniej był uznawany za osobny gatunek (i przez niektórych autorów nadal tak jest traktowany), niekiedy jest synonimizowany z wroną amerykańską.
To w całości czarny rdzenny ptak północno-zachodniej części Ameryki Północnej (poza okresem pierzenia się). Bardzo przypomina inne rozpowszechnione szeroko zachodnie formy wrony amerykańskiej, ale przeważnie osobniki są nieco mniejsze i mają proporcjonalnie mniejsze nogi oraz nieco bardziej wysmukły dziób.
Systematyka.
Takson ten został opisany przez Spencera Fullertona Bairda w 1858 roku jako osobny gatunek "Corvus caurinus". Jako miejsce typowe autor wskazał Terytorium Waszyngtonu i północno-zachodnie wybrzeże, co później uściślono na Fort Steilacoom w stanie Waszyngton.
Badania przeprowadzone w 2020 roku przez Slagera i współpracowników wykazały, że takson ten nie jest odrębnym gatunkiem tylko młodszym synonimem podgatunku wrony amerykańskiej "C. brachyrhynchos brachyrhynchos". Zmianę tę jeszcze w tym samym roku zaakceptował North American Classification Committee (NACC). Międzynarodowy Komitet Ornitologiczny obecnie (2023) uznaje wronę alaskańską za podgatunek wrony amerykańskiej – "C. brachyrhynchos caurinus", podobnie jest ona klasyfikowana na "Clements Checklist of Birds of the World". Na wykorzystywanej przez IUCN liście ptaków świata opracowywanej we współpracy BirdLife International z autorami "Handbook of the Birds of the World" takson ten nadal klasyfikowany jest jako osobny gatunek.
Morfologia.
Długość ciała 42–45 cm; masa ciała: samce 378–458 g, samice 340–392 g.
Ubarwienie wrony alaskańskiej właściwie nie różni się od identycznej pod tym względem wrony amerykańskiej. Przynależność do konkretnego taksonu rozpoznaje się w trakcie trzymania ptaka w ręku i rozpoznania następujących cech: krótszych skrzydeł i ogona, krótszego skoku i mniejszego dzioba. Gdy znana jest płeć, łatwiej jest zidentyfikować wronę. Podobnie jak w przypadku wrony amerykańskiej, obie płci wyglądają podobnie. Starsze osobniki w trakcie sezonu godowego mogą być oznaczone z całą pewnością po cechach widocznych przy trzymaniu wrony alaskańskiej w ręku, takich jak zgrubienia kloaczne (u samców) lub plamy lęgowe (samice). Młodsze ptaki mogą jeszcze nie ujawnić oznak typowych dla osobników w trakcie godów, ponieważ mogą jedynie pomagać w budowie gniazda.
Występowanie.
Wrona alaskańska zasiedla przybrzeżne regiony i wyspy leżące blisko stałego lądu w południowej Alasce. Południowa granica areału przebiega przez Kolumbię Brytyjską i stan Waszyngton w USA. Główne żerowiska znajdują się na plażach i wzdłuż linii brzegowej. Widuje się też ją wokół terenów zurbanizowanych.
Zachowanie.
Dieta.
Żywi się bardzo podobnie do wrony rybożernej. Północno-zachodnie wrony jedzą ryby wyłowione na mieliźnie, małże (w tym omułki), kraby. Poszukuje jednak też pojemników na śmieci, z których wybiera odpowiednie resztki pożywienia. Widywano te wrony wzlatujące w powietrze z omułkami i zrzucającymi je z wysokości na twarde podłoże, aby po rozbiciu otworzyła się zawartość muszli. Oprócz tego regularnie chwyta owady i inne bezkręgowce oraz zbiera różne owoce (preferuje jagody). Zdarza się jej plądrować gniazda innych ptaków, z których wykrada jaja i pisklęta. Potrafi brać pożywienie z ręki człowieka i pamięta osoby, które w ten czy inny sposób pozbywają się pokarmu. Zaobserwowano też zwyczaj moczenia przez te wrony kawałków chleba w wodzie.
Drapieżniki.
Wśród wielu zwierząt, które zagrażają wronom alaskańskim, do najczęstszych należą koty, szopy pracze, ptaki drapieżne i kruki. Aby je przegonić, wrony zbierają się w większe grupy.
Gniazdowanie.
Przeważnie gniazduje osobno, ale czasami buduje gniazda w towarzystwie z paroma innymi osobnikami, tworząc małe, luźne kolonie wydające na świat potomstwo na drzewach lub rzadziej na większych krzewach. Bardzo rzadko gnieździ się na klifach w tamtejszych niszach lub nawet bezpośrednio na ziemi w ustronnych miejscach, pod warunkiem, że występują tam skalne nawisy zapewniające schronienie. Typowe lęgowisko wrony alaskańskiej zawiera 4–5 jaj.
Głos.
Wydaje bardzo różne dźwięki i zawołania, ale najczęściej jej odgłosy przypominają wysokie „kooł” i wystrzelony z butelki korek. W locie wydaje „łok łok łok”, jeśli pozostaje w tyle za grupą. Słyszano też przeróżne formy stukotów i mechanicznych dźwięków grzechotki.
Status.
IUCN uznaje wronę alaskańską za gatunek najmniejszej troski (LC – "Least Concern"). Trend liczebności populacji uznawany jest za wzrostowy.

</doc>
<doc id="2230289" url="https://pl.wikipedia.org/wiki?curid=2230289" title="Tres Zapotes">
Tres Zapotes

Tres Zapotes – stanowisko archeologiczne we wschodnim Meksyku, w pobliżu Zatoki Meksykańskiej, w stanie Veracruz, położone na zachód od miasta Santiago Tuxtla. Tres Zapotes, będące jednym z głównych ośrodków miejskich Olmeków (obok San Lorenzo Tenochtitlán i La Venta), zamieszkiwane było przez ponad dwa tysiąclecia (od 1500-1200 roku p.n.e. do 1000-1200 roku n.e.).
Stanowisko obejmuje liczne kopce ziemne, pośród których odnaleziono kilkadziesiąt rzeźb, m.in. dwie 1,5-metrowe kamienne głowy oraz stelę C, na której wyryto datę odpowiadajacą 3 września 32 r. p.n.e. 

</doc>
<doc id="2230310" url="https://pl.wikipedia.org/wiki?curid=2230310" title="Inteligent w armii">
Inteligent w armii

Inteligent w armii (ang. "Renaissance Man") – amerykański film komediowy z 1994 roku.
Treść.
Pracownik biura reklamy, Billy Rago, niespodziewanie traci pracę. Po długim poszukiwaniu, znajduje wreszcie posadę nauczyciela na obozie szkoleniowym US Army. Niestety, jego nowi uczniowie początkowo są niezbyt zainteresowani literaturą. Z czasem jednak nabierają szacunku do nauczyciela...

</doc>
<doc id="2230311" url="https://pl.wikipedia.org/wiki?curid=2230311" title="Kazimierz Górski (lekkoatleta)">
Kazimierz Górski (lekkoatleta)

Kazimierz Górski (ur. 6 lutego 1906 w Piotrkowie Trybunalskim, zm. 3 września 1988 tamże) – polski lekkoatleta, specjalista rzutów, mistrz i rekordzista Polski.
Życiorys.
Wystąpił na akademickich mistrzostwach świata w 1927 w Rzymie, gdzie zajął 6. miejsce w rzucie dyskiem i 7. miejsce w pchnięciu kulą. 
Podczas mistrzostw Polski w 1927 zdobył złote medale w pchnięciu kulą, rzucie młotem i rzucie dyskiem oburącz, srebrny w pchnięciu kulą oburącz i brązowy w rzucie dyskiem. Na mistrzostwach Polski w 1929 został mistrzem w rzucie dyskiem oburącz, wicemistrzem w pchnięciu kulą oraz brązowym medalistą w sztafecie 4 × 100 metrów i rzucie dyskiem.
4 sierpnia 1929 w Budapeszcie ustanowił rekord Polski w pchnięciu kulą wynikiem 14,07 m, poprawiony podczas tych samych zawodów przez Zygmunta Heljasza.
W latach 1927-1929 wystąpił w sześciu meczach reprezentacji Polski (11 startów), odnosząc 2 zwycięstwa indywidualne.
Rekordy życiowe:
Był zawodnikiem KSMS Piotrków Trybunalski (1925-1927) i Polonii Warszawa (1927-1931).
Ukończył Średnią Państwową Szkołę Ogrodniczą w Poznaniu. Był dyplomowanym ogrodnikiem.

</doc>
<doc id="2230319" url="https://pl.wikipedia.org/wiki?curid=2230319" title="Harley Street">
Harley Street

Harley Street - ulica położona w City of Westminster, dzielnicy Londynu, znana z wielu prywatnych gabinetów lekarskich. Od XIX wieku liczba powstałych na niej szpitali, gabinetów i organizacji medycznych gwałtownie rośnie. Według dokumentów historycznych w 1860 było ich 20, w 1900 ok. 80, a w 1914 już prawie 200. Kiedy w 1948 roku powstał National Health Service, w okolicy było ponad 1500 jednostek medycznych. Obecnie, aż trzy tysiące osób zatrudnionych jest przy Harley Street w różnego rodzaju placówkach, takich jak The London Clinic.
Tym co skłoniło tak wielu do otwarcia swych gabinetów właśnie na Harley Street może być bliskość centrum do wielu londyńskich węzłów komunikacyjnych takich jak dworce kolejowe (King’s Cross, czy St Pancras) i stacje metra (np. Oxford Circus).
Prawo własności.
W 1879 po bezpotomnej śmierci księcia Portland, jego majątek został podzielony na trzy części pomiędzy siostry zmarłego. Tereny z Harley Street otrzymała Lucy Joan Ellis, wdowa po baronie Howardzie de Waldenie i od tego czasu pozostają w rodzinie de Waldenów, zarządzane przez de Walden Estate.

</doc>
<doc id="2230329" url="https://pl.wikipedia.org/wiki?curid=2230329" title="Beşiktaş JK (koszykówka mężczyzn)">
Beşiktaş JK (koszykówka mężczyzn)

Beşiktaş, oficjalnie Beşiktaş Jimnastik Kulübü – profesjonalna sekcja koszykarska, tureckiego klubu sportwego Beşiktaş JK, z siedzibą w Stambule. Występuje w Türkiye Basketbol Lig. Klub gra swoje mecze na Akatlar Sports Hall. Sekcja powstała w 1933. W 1975 klub zdobył mistrzostwo Turcji.
Historia.
Historia sekcji koszykarskiej rozpoczęła się w roku 1933, jednak sekcja upadła w1936. Następnie wznowiono ją po raz kolejny w 1940 roku. Od tego czasu Beşiktaş, spędził prawie wszystkie sezony w pierwszej lidze tureckiej, z wyjątkiem sezonu 1988/89, ze względu na ich spadku do drugiej ligi tureckiej po sezonie 1987/88.
W październiku 2010 roku, Beşiktaş ogłosił największy transfer w historii sekcji koszykówki. Klub podpisał kontrakt z byłą gwiazdą NBA Allenem Iversonem.
Kadra.
"Skład aktualny na 10 lutego 2011"

</doc>
<doc id="2230338" url="https://pl.wikipedia.org/wiki?curid=2230338" title="Josef Kalisz I">
Josef Kalisz I

Josef Kalisz dla odróżnienia określany czasami jako "pierwszy" (zm. 27 stycznia 1936) – rabin, trzeci cadyk chasydzkiej dynastii Amszynow. Syn cadyka Menachema Kalisza, wnuk Jaakowa Dawida Kalisza i prawnuk Icchaka Kalisza z Warki. Został cadykiem po śmierci swego ojca.
Josef Kalisz został pochowany w ohelu wraz ze swym ojcem na cmentarzu żydowskim przy ulicy Okopowej w Warszawie (kwatera 47, rząd 10).

</doc>
<doc id="2230342" url="https://pl.wikipedia.org/wiki?curid=2230342" title="Luigi Sturzo">
Luigi Sturzo

Luigi Sturzo (ur. 26 listopada 1871 w Caltagirone, zm. 8 sierpnia 1959 w Rzymie) – włoski ksiądz katolicki, polityk, senator dożywotni, inicjator włoskiej chadecji.
Życiorys.
Kształcił się w seminarium duchownym w rodzinnej miejscowości, w 1894 przyjął święcenia kapłańskie. Studiował również na Papieskiej Akademii im. św. Tomasza z Akwinu, uzyskał stopień doktora na Papieskim Uniwersytecie Gregoriańskim. Założył czasopismo "La croce di Costantino", protestował przeciwko represjom wobec sycylijskich górników i rolników, a także przeciwko planom rozwiązania organizacji pracowniczych. Prowadził zajęcia w seminarium duchownym, był radnym prowincji Katania, a w latach 1905–1920 był burmistrzem Caltagirone.
W 1919 był założycielem i został sekretarzem Włoskiej Partii Ludowej (PPI), ugrupowania o profilu chadeckim, które w tym samym roku uzyskało blisko 1/5 mandatów w Izbie Deputowanych. W proteście przeciwko rosnącej roli faszystów Benito Mussoliniego w 1923 wycofał się z życia publicznego, a w 1924 udał się na emigrację. Przebywał w Wielkiej Brytanii i Stanach Zjednoczonych.
W 1946 powrócił do Włoch, gdzie dawna PPI reaktywowała się jako Chrześcijańska Demokracja. 17 września 1952 prezydent Włoch Luigi Einaudi w uznaniu zasług powierzył mu godność dożywotniego senatora. Luigi Sturzo zasiadał w Senacie I, II i III kadencji, tj. do czasu swojej śmierci.

</doc>
<doc id="2230344" url="https://pl.wikipedia.org/wiki?curid=2230344" title="Pasażer (zin)">
Pasażer (zin)



</doc>
<doc id="2230345" url="https://pl.wikipedia.org/wiki?curid=2230345" title="Domek loretański w Bydgoszczy">
Domek loretański w Bydgoszczy

Domek loretański w Bydgoszczy – domek loretański, istniejący w latach 1682–1838 w Bydgoszczy, na terenie klasztoru i kościoła bernardynów. Bydgoska kaplica loretańska była jednym ze starszych obiektów tego rodzaju w Polsce.
Domki loretańskie w Polsce.
Obyczaj wznoszenia kaplic związanych z kultem maryjnym, zwanych loretańskimi, wiąże się z rozprzestrzenianiem się kultu Matki Boskiej Loretańskiej w Polsce. Jednym z jego czołowych polskich propagatorów był Jakub Sobieski, ojciec króla Jana III, który podczas swojej kilkuletniej podróży po Europie, nawiedził w 1612 roku Loreto. Domki loretańskie wznoszono na wzór "Świętego domu" Santa Casa w Loreto, który jak wierzono ""został przeniesiony cudownie od aniołów z Nazaretu" i był mieszkaniem Maryi, "w którym poczęła Zbawiciela naszego, w którym chował się w dzieciństwie Zbawiciel nasz"". Do dziś zachowało się kilkanaście domków loretańskich w Polsce, np. zbudowany w latach 1712–1719 w Krakowie, przy kościele oo. Kapucynów, do którego figurę Matki Boskiej ofiarowali kapucyni z Loreto, a jego ołtarz został zrobiony z biurka króla Jana III Sobieskiego.
Historia.
Na założenie Bractwa Matki Boskiej Loretańskiej oraz budowę domku loretańskiego w Bydgoszczy zezwolił papież Klemens IX w 1667 roku. Bractwo nie zostało jednak erygowane.
W 1682 roku przed frontem kościoła bernardynów w Bydgoszczy, w miejscu gdzie znajdowała się zrujnowana kaplica pod wezwaniem św. Marii Magdaleny, ufundowana przez rodzinę Paulusików, rozpoczęto budowę domu loretańskiego. Fundatorem Domku był szlachcic Jan Piniński (zm. 1690), a inicjatorem budowy bernardyn o. Franciszek z Warty (zm. 1690). Impulsem do fundacji kaplicy było zwycięstwo Jana III Sobieskiego pod Wiedniem.
Miejsce przeznaczone pod budowę kaplicy poświęcił opat koronowski Jerzy Naramowski. Budowę ukończono w 1685 roku, a konsekracji kaplicy wraz z ołtarzem, dokonał 17 czerwca tego samego roku sufragan włocławski Piotr Myszkowski. W ołtarzu głównym poświęconym Świętej Trójcy i Najświętszej Marii Pannie zostały umieszczone relikwie, przeniesione do niego z kościoła św. Idziego. Odpusty papieskie, przyznane kaplicy połączone z uroczystościami, przypadały na dzień 10 grudnia każdego roku.
Uroczyste zaprowadzenie nabożeństwa loretańskiego odbyło się 10 grudnia 1686 roku, kiedy to w procesji z bydgoskiego kościoła farnego, do kaplicy loretańskiej wniesiono obraz Matki Boskiej. Podczas tych uroczystości erygowano bractwo Domku Loretańskiego pod wezwaniem Wniebowzięcia NMP. Na jego rzecz przekazywano dary i fundacje, m.in. w 1688 roku srebrny kielich z pateną ofiarował kanonik warmiński Wolff, brat Jana Karola Wolffa, starosty bydgoskiego, a żona starosty Helena Wodzyńska ofiarowała tkaninę na płaszcz okrywający Matkę Boską Loretańską.
Na skutek wadliwej konstrukcji, w latach 1691-1692 sklepienie kaplicy trzykrotnie się zapadło. Zarząd zakonnej prowincji wyznaczył w 1722 roku o. Cherubina Watsona (zm. 1726) do prowadzenia odbudowy kaplicy. Prace rozpoczęto w 1723 od wyburzenia starych murów i przygotowania placu budowy. Właściwą budowę rozpoczęto rok później. Do 1724 roku odpowiadał za nią gwardian bydgoski o. Wacław Kołocki, a kiedy został przeniesiony na gwardiana odzyskanego klasztoru w Toruniu, prace ukończył w 1728 roku o. Jakub Tyszka.
Koszty odbudowy domu loretańskiego zamknęły się w kwocie 6 tys. złotych. Odbudowana kaplica, posadowiona na solidnym fundamencie, została zbudowana na planie prostokąta, z małym Domkiem Loretańskim. Dom zdobiły narożne wieżyczki, wieńczące jakby kapliczki, pokryte tynkiem. Wewnątrz domu położono posadzkę ceglaną, natomiast na zewnątrz kaplicę przyozdobiono, powyżej sklepienia, marmurem, zapobiegając w ten sposób zniszczeniu sklepienia przez niekorzystne warunki atmosferyczne. Wieżyczki i dwie kopuły pokryto od wewnątrz polichromią składającą się z dwóch obrazów, a w krużganku zamontowano okna. Dodatkowo w 1765 roku ozdobiono złotem i srebrem znajdujący się tam obraz Najświętszej Maryi Panny.
W 1772 roku, po wejściu Bydgoszczy w skład ziem zaboru pruskiego, nadszedł dla klasztoru trudny okres. Władze zaborcze, początkowo unikające zadrażnień na tle religijnym, po 1815 roku przesądziły kasatę placówki. Ostatni gwardian bydgoski Feliks Kokoszewski zmarł w 1826 roku, a w roku 1829 wyjechał ostatni zakonnik. Budynki, w tym domek loretański przejęło państwo pruskie, które oddało je gminie ewangelickiej. Od tamtej pory, kaplica loretańska nie była już nigdy więcej używana do celów kultowych; złożono w niej księgozbiór biblioteki bernardynów bydgoskich. W 1838 roku została rozebrana.
Grobowce.
W XVII i XVIII wieku, w grobowcu pod Domem Loretańskim pochowano wielu zasłużonych dla kościoła duchownych oraz znamienitych mieszczan i szlachciców. Spoczęli tu: o. Franciszek Warszawski, kaznodzieja generalny i prowincjał oraz fundator Jan Piniński (1690), Jakub Ulatowski (1694), Barbara Gocanowska (1695), Anna Broniewska i synowie Franciszka Lubstowskiego, starosty kruszwickiego (1696), Adam Lubstowski, kasztelan kowalski (1702), Elżbieta z Moszczyńskich Pinińska, benafaktorka i fundatorka Domu Loretańskiego (1717).

</doc>
<doc id="2230348" url="https://pl.wikipedia.org/wiki?curid=2230348" title="Lounge Musique">
Lounge Musique

Lounge Musique – piąty w karierze album włoskiej wokalistki In-Grid. Utwory na płycie utrzymane są w stylu chilloutowo-lounge'owym. Większość utworów napisana jest przez samą In-Grid, która jest także współproducentką albumu. Nowe brzmienia to zupełnie nowe oblicze w twórczości włoskiej piosenkarki.

</doc>
<doc id="2230349" url="https://pl.wikipedia.org/wiki?curid=2230349" title="Dolny Ren (rzeka)">
Dolny Ren (rzeka)

Dolny Ren (niderl. "Nederrijn") – rzeka w południowej Holandii, w Geldrii, będąca jedną z głównych odnóg Renu i stanowiąca kontynuację kanału Pannerdens Kanaal. Rzeka rozpoczyna się w pobliżu wsi Angeren, w miejscu, gdzie Pannerdens Kanaal styka się z dawnym korytem Renu (odciętym i zastąpionym tymże kanałem w celu ułatwienia żeglugi) i płynie w kierunku zachodnim. W pobliżu miasta Arnhem od Dolnego Renu w kierunku północnym oddziela się rzeka IJssel. Za miastem Wijk bij Duurstede, gdzie od rzeki odchodzi odnoga Kromme Rijn, rzeka nosi nazwę Lek.

</doc>
<doc id="2230350" url="https://pl.wikipedia.org/wiki?curid=2230350" title="Nederrijn">
Nederrijn



</doc>
<doc id="2230351" url="https://pl.wikipedia.org/wiki?curid=2230351" title="Raf de Gregorio">
Raf de Gregorio

Raffaele de Gregorio (ur. 20 maja 1977 w Wellington) – nowozelandzki piłkarz, grający na pozycji pomocnika.
Kariera klubowa.
Raf de Gregorio rozpoczął karierę w 1996 roku w klubie Wellington United. W 1998 wyjechał do Europy do irlandzkiego klubu Bohemians Dublin. W latach 1998-2000 występował w drugoligowym holenderskim klubie FC Dordrecht. W sezonie 2001-2002 występował w Szkocji w drugoligowym klubie Clyde F.C. W kolejnych latach występował na przemian w Nowej Zelandii i Finlandii, m.in. w Football Kingz, FC Jokerit i HJK Helsinki.
Od 2008 roku jest zawodnikiem YoungHeart Manawatu.
Kariera reprezentacyjna.
W reprezentacji Nowej Zelandii de Gregorio zadebiutował 14 stycznia 2000 w przegranym 0-1 meczu z Chinami. W 2000 roku wystąpił w Pucharze Narodów Oceanii, na którym Nowa Zelandia zajęła drugie miejsce. De Gregorio wystąpił w trzech meczach z Tahiti, Wyspami Salomona i w finale z Australią. W 2002 roku wystąpił w Pucharze Narodów Oceanii, który Nowa Zelandia wygrała. De Gregorio wystąpił w dwóch meczach z Papuą-Nową Gwineą (bramka) i Wyspami Salomona.
W 2003 roku wystąpił w Pucharze Konfederacji, na którym Nowa Zelandia odpadła w fazie grupowej. Na turnieju we Francji wystąpił w dwóch meczach z Kolumbią (bramka w 27 min.) i Francją. W 2004 roku uczestniczył w eliminacjach Mistrzostw Świata 2006. Ostatni raz w reprezentacji wystąpił 4 czerwca 2006 w przegranym 0-4 meczu z Brazylią. Ogółem w latach 2000-2006 w reprezentacji wystąpił w 23 meczach, w których strzelił 2 bramki.

</doc>
<doc id="2230355" url="https://pl.wikipedia.org/wiki?curid=2230355" title="Jacob Moreno">
Jacob Moreno

Jacob L. Moreno (ur. 18 maja 1889 roku w Bukareszcie (Rumunia), zm. 14 maja 1974 roku w Nowym Jorku) – austriacko-amerykański lekarz, psychiatra, socjolog, twórca psychodramy, metody psychologicznej pomocnej w dostosowaniu się jednostki do nowych sytuacji i wydarzeń. Psychodrama jako terapia wykorzystywana jest w leczeniu schizofrenii. Dr Moreno był również twórcą socjometrii, metody badań w socjologii, psychologii i pedagogice.
Autor pracy "Who Shall Survive" (1934) i wielu kolejnych publikacji.

</doc>
<doc id="2230356" url="https://pl.wikipedia.org/wiki?curid=2230356" title="Lauras Stern">
Lauras Stern



</doc>
<doc id="2230357" url="https://pl.wikipedia.org/wiki?curid=2230357" title="Disney Junior">
Disney Junior



</doc>
<doc id="2230359" url="https://pl.wikipedia.org/wiki?curid=2230359" title="Göttrick">
Göttrick



</doc>
<doc id="2230360" url="https://pl.wikipedia.org/wiki?curid=2230360" title="Abdulwahab al-Safi">
Abdulwahab al-Safi

Abdulwahab Ali Abdulwahab Husain Al Safi (ur. 13 kwietnia 1987) – bahrajński piłkarz występujący na pozycji pomocnika w drużynie Al-Ahli.
Kariera piłkarska.
Abdulwahab Al Safi jest zawodnikiem Al-Ahli, a wcześniej występował w barwach Al-Ittihad i Busaiteen. W 2009 zadebiutował w reprezentacji Bahrajnu. W 2011 został powołany do kadry na Puchar Azji rozgrywany w Katarze. Jego drużyna zajęła 3. miejsce w grupie i nie awansowała do dalszej fazy.

</doc>
<doc id="2230361" url="https://pl.wikipedia.org/wiki?curid=2230361" title="Trzej Muszkieterowie 3D">
Trzej Muszkieterowie 3D



</doc>
<doc id="2230363" url="https://pl.wikipedia.org/wiki?curid=2230363" title="Javier Arizala">
Javier Arizala

Javier Eduardo Arizala Caicedo (ur. 21 kwietnia 1983 w Tuluá) – piłkarz kolumbijski grający na pozycji lewego obrońcy.
Jego młodszy brat Franco Arizala również jest piłkarzem.
Kariera klubowa.
Karierę piłkarską Arizala rozpoczął w klubie América Cali. Grał tam w drużynach juniorskich, a w 2001 roku przeszedł do Corporación Tuluá. W tamtym roku zadebiutował w jego barwach w pierwszej lidze kolumbijskiej. W 2003 roku przeszedł do Atlético Nacional, gdzie występował przez rok. W 2004 roku grał w Deportes Tolima, a w 2005 roku zaliczył jedno spotkanie w Quindío Armenia. Jeszcze w połowie 2005 roku odszedł do Deportivo Pasto i grał w nim do lata 2006.
W połowie 2006 roku Arizala został piłkarzem argentyńskiego Racingu Club. W lidze argentyńskiej rozegrał 4 mecze, a w 2007 roku wrócił do Kolumbii, do Deportes Tolima. W 2008 roku został zawodnikiem Independiente Santa Fe z Bogoty. Grał w nim do 2009 roku i następnie stał się wolnym zawodnikiem.
Kariera reprezentacyjna.
W reprezentacji Kolumbii Arizala zadebiutował w 2003 roku. W 2007 roku został powołany do kadry na Copa América 2007. Tam wystąpił w 2 meczach: z Paragwajem (0:5) i z Argentyną (2:4) i ze Stanami Zjednoczonymi (1:0). Wcześniej w 2003 grał w kadrze U-20, z którą zajął m.in. 4. miejsce w mistrzostwach Ameryki U-20.

</doc>
<doc id="2230364" url="https://pl.wikipedia.org/wiki?curid=2230364" title="Gefell">
Gefell

Gefell – miasto w Niemczech, w kraju związkowym Turyngia, w powiecie Saale-Orla.

</doc>
<doc id="2230367" url="https://pl.wikipedia.org/wiki?curid=2230367" title="Bartłomiej Szudek">
Bartłomiej Szudek

Bartłomiej „Bart” Szudek (ur. 10 marca 1974 w Tczewie) – polski muzyk, kompozytor, gitarzysta i autor tekstów. Szudek działalność artystyczną rozpoczął na początku lat 90. XX w. w zespole Cenotaph. Z zespołem nagrał dwie kasety demo "The Time of Eternal Death" (1992) i "Empire of Sin" (1994). Następnie występował w formacji Damnation. Pod koniec 2000 roku jako drugi gitarzysta dołączył do grupy Azarath. Od 2013 roku występuje także w zespole Armagedon, w którym zastąpił Rafała Karwowskiego. 

</doc>
<doc id="2230374" url="https://pl.wikipedia.org/wiki?curid=2230374" title="My Road">
My Road

My Road (pol. "Moja Droga") – drugi singel polskiej grupy muzycznej Blue Café nagrany w stylu pop i ballady, promujący jej trzeci album studyjny "Ovosho". Utwór wykorzystano w komedii romantycznej "Nie kłam kochanie" z 2008.

</doc>
<doc id="2230382" url="https://pl.wikipedia.org/wiki?curid=2230382" title="Gefell (ujednoznacznienie)">
Gefell (ujednoznacznienie)

Niemcy:

</doc>
<doc id="2230389" url="https://pl.wikipedia.org/wiki?curid=2230389" title="Maria Szewczyk-Szlachta">
Maria Szewczyk-Szlachta

Maria Szewczyk-Szlachta, "Goździk" – harcerka Szarych Szeregów na terenie Dębicy oraz sanitariuszka w czasie Akcji Burza.
Harcerka od 1932 roku, w latach 1933–1934 uczestniczyła w obozach harcerskich w Starym Sączu, Gołęczynie k. Dębicy oraz w Gdyni, zimą zaś w kursie narciarskim dla harcerek w Bukowinie Tatrzańskiej. Pełniła także służbę popowodziową, opiekując się dziećmi we wsi Podleszany k. Mielca oraz organizując akcje zarobkowe. Od 1935 roku zastępowa zastępu Owieczki, dwa lata później przerwała działalność harcerską na rzecz przynależności do Przysposobienia Wojskowego Kobiet. 
Wiosną 1939 roku zdała maturę, jesienią zaś dowódca dębickich Szarych Szeregów hm. Jan Kita ps. Samotny zaprzysiągł ją do tajnej działalności. Maria Szewczyk towarzyszyła mu w wyjazdach do Tarnowa i Sędziszowa Małopolskiego; jednak udało jej się uniknąć „wsypy” w 1941 roku, w wyniku której dębicka komórka SzSz przestała istnieć, a większość konspiratorów została aresztowana, uwięziona, torturowana i wywieziona do obozów zagłady.
W 1943 roku przystąpiła do konspiracyjnego szkolenia sanitarnego, aby pełnić służbę podczas Akcji Burza w 1944 w rejonie Dębicy. Brała udział w największej bitwie stoczonej z Niemcami przez oddziały dębickiego Obwodu Armii Krajowej na polanie Kałużówka, w lasach Braciejowa Południk w dniach 23–24 sierpnia 1944.

</doc>
<doc id="2230396" url="https://pl.wikipedia.org/wiki?curid=2230396" title="Pomnik Stanisława Moniuszki w Poznaniu">
Pomnik Stanisława Moniuszki w Poznaniu

Pomnik Stanisława Moniuszki – pomnik w formie popiersia na wysokim, granitowym cokole, zlokalizowany w centrum
Poznania, w parku Moniuszki przy ul. Chopina.
Monument wykonał Marcin Rożek w 1924 z inicjatywy Wielkopolskiego Związku Kół Śpiewaczych. Po I wojnie światowej park, w którym stoi pomnik, zmienił nazwę z Goethego na Moniuszki, co dało asumpt do ustawienia popiersia muzyka. Towarzyszyło mu drugie – Fryderyka Chopina (obecnie umiejscowione w parku Chopina).
Poznański pomnik Stanisława Moniuszki był pierwszym tego rodzaju obiektem w Polsce. Po zniszczeniach wojennych odnowiony został przez Edwarda Haupta i odsłonięty 16 grudnia 1951. Fundatorami były przede wszystkim organizacje śpiewacze. 

</doc>
<doc id="2230401" url="https://pl.wikipedia.org/wiki?curid=2230401" title="Mahmud Al Ajmi">
Mahmud Al Ajmi

Mahmud Merza Mahdi Ahmed Al Ajmi (ur. 8 maja 1987) – bahrajński piłkarz występujący na pozycji pomocnika w drużynie Riffa.
Kariera piłkarska.
Mahmud Al Ajmi jest zawodnikiem Riffa Club, a wcześniej występował w barwach Al-Shabab. W 2009 zadebiutował w reprezentacji Bahrajnu. W 2011 został powołany do kadry na Puchar Azji rozgrywany w Katarze. Jego drużyna zajęła 3. miejsce w grupie i nie awansowała do dalszej fazy.

</doc>
<doc id="2230403" url="https://pl.wikipedia.org/wiki?curid=2230403" title="Mahmood Al Ajmi">
Mahmood Al Ajmi



</doc>
<doc id="2230405" url="https://pl.wikipedia.org/wiki?curid=2230405" title="Mahmud Al-Ajmi">
Mahmud Al-Ajmi



</doc>
<doc id="2230407" url="https://pl.wikipedia.org/wiki?curid=2230407" title="Mahmood Al-Ajmi">
Mahmood Al-Ajmi



</doc>
<doc id="2230411" url="https://pl.wikipedia.org/wiki?curid=2230411" title="Johann Köler">
Johann Köler

Johann Köler (ur. 8 marca 1826 w Vastemõisa koło Suure-Jaani w Estonii, zm. 22 kwietnia 1899 w St. Petersburgu w Rosji) – estoński malarz, pierwszy etniczny Estończyk wśród profesjonalnych malarzy. Urodzony w chłopskiej rodzinie.
W latach 1848–1855 Johann Köler studiował rysunek i malarstwo na Cesarskiej Akademii Sztuk Pięknych w Petersburgu.

</doc>
<doc id="2230412" url="https://pl.wikipedia.org/wiki?curid=2230412" title="Ahmed Mushaima">
Ahmed Mushaima

Ahmed Ali Ahmed Ali Mushaima (ur. 13 grudnia 1982) – bahrajński piłkarz występujący na pozycji bramkarza w drużynie Al-Ahli.
Kariera piłkarska.
Ahmed Mushaima w 2011 został powołany do kadry na Puchar Azji rozgrywany w Katarze. Jego drużyna zajęła 3. miejsce w grupie i nie awansowała do dalszej fazy.

</doc>
<doc id="2230413" url="https://pl.wikipedia.org/wiki?curid=2230413" title="LingVaria">
LingVaria

LingVaria – półrocznik Wydziału Polonistyki Uniwersytetu Jagiellońskiego poświęcony językowi polskiemu i językoznawstwu. 
Pismo ukazuje się od 2006, a powstało po oddzieleniu się Instytutu Polonistyki (przekształconego następnie w Wydział Polonistyki) od Wydziału Filologicznego. Jest ono poniekąd spadkobiercą (ale nie kontynuatorem) "Zeszytów Naukowych Uniwersytetu Jagiellońskiego (Prace Językoznawcze)", które wydawane są obecnie pod nazwą "Studia Linguistica Universitatis Iagellonicae Cracoviensis". LingVaria wydawane jest przez Wydział Polonistyki oraz Wydawnictwo Księgarnia Akademicka. Archiwalne numery dostępne są na stronie czasopisma w formacie PDF.
Założycielem i pierwszym redaktorem naczelnym pisma był Mirosław Skarżyński. Obecnie redakcję prowadzi Maciej Rak.

</doc>
<doc id="2230415" url="https://pl.wikipedia.org/wiki?curid=2230415" title="Hirschberg (Turyngia)">
Hirschberg (Turyngia)

Hirschberg – miasto w Niemczech, w kraju związkowym Turyngia, w powiecie Saale-Orla.
Historia.
Miejscowość po raz pierwszy wzmiankowana w 1154. Od 1296 część Vogtlandu, w 1357 w rękach Wettynów, w 1359 nabyty przez Królestwo Czech. W 1479 król Czech Władysław II Jagiellończyk nadał prawa miejskie.
W 1664 miejscowość została zakupiona przez hrabiego Henryka X i włączona do hrabstwa Reuss-Lobenstein. Od 1806 w granicach Księstwa Reuss linii młodszej, wraz z którym w 1871 zostało częścią Niemiec. W latach 1949-1990 miasteczko przygraniczne NRD. W 1974 do miasta włączono miejscowości Venzka i Juchhöh, a w 1994 Göritz, Lehesten, Sparnberg i Ullersreuth.
Demografia.
Zmiany populacji miasta od 1830 do 2017 roku:

</doc>
<doc id="2230416" url="https://pl.wikipedia.org/wiki?curid=2230416" title="Friedrich Reinhold Kreutzwald">
Friedrich Reinhold Kreutzwald

Friedrich Reinhold Kreutzwald (ur. 26 grudnia 1803 r. w Jõepere mõis, zm. 25 kwietnia 1882 r. w Tartu) – estoński pisarz i folklorysta, z zawodu lekarz. Określany mianem ojca narodowej literatury estońskiej.
Zasłynął jako twórca estońskiej epopei narodowej "Kalevipoeg" (1861). Był ponadto autorem zbiorów poetyckich (m.in. "Viru lauliku laulud" z 1865), poematów historycznych (m.in. "Lembitu" z 1885), satyr oraz opowiadań. Poza tym pisał prace popularnonaukowe z dziedziny etnografii, historii, geografii i folkloru. Opracowywał też zbiory pieśni ludowych i bajek.

</doc>
<doc id="2230417" url="https://pl.wikipedia.org/wiki?curid=2230417" title="Krzysztof Stryjkowski">
Krzysztof Stryjkowski

Krzysztof Stryjkowski (ur. 1958) – profesor nauk humanistycznych, zastępca dyrektora Archiwum Państwowego w Poznaniu, wiceprezes Stowarzyszenia Archiwistów Polskich. Pracownik Zakładu Archiwistyki Wydziału Historii UAM w Poznaniu.
Życiorys.
Tytuł doktora nauk humanistycznych uzyskał w 1995 rozprawą "Organizacja i działalność 'Sokoła' w Wielkopolsce w latach 1918-1939", a stopień doktora habilitowanego nauk humanistycznych w zakresie historii, specjalność historia najnowsza, w 2005 pracą "Położenie osób wpisanych w Wielkopolsce na niemiecką listę narodowościową w latach 1945-1950". W 2009 otrzymał nominację na stanowisko profesora nadzwyczajnego Uniwersytetu im. Adama Mickiewicza w Poznaniu (od 1 października 2019 na stanowisku profesora). 25 lutego 2019 otrzymał tytuł naukowy profesora. Odznaczony Srebrnym Krzyżem Zasługi w 2015 roku. Od 1 stycznia 2021 roku kierownik Zakładu Archiwistyki UAM.
W latach 2002–2007 był sekretarzem generalnym Zarządu Głównego Stowarzyszenia Archiwistów Polskich, od 2007 wiceprezes ZG SAP ds. naukowych.

</doc>
<doc id="2230419" url="https://pl.wikipedia.org/wiki?curid=2230419" title="Lophiola aurea">
Lophiola aurea

Lophiola aurea Ker Gawl. – gatunek wieloletnich, ziemnopączkowych roślin zielnych z monotypowego rodzaju Lophiola z rodziny łomkowatych ("Nartheciaceae"), występujący w Ameryce Północnej, na obszarze od Nowej Szkocji do wschodnich Stanów Zjednoczonych. Rośliny z tego gatunku zasiedlają gleby wilgotne, kwaśne i piaszczyste, torfowiska, bagna, wilgotne sawanny, lasy sosnowe i przydrożne rowy, na wysokości do 100 m n.p.m. Kwitną wczesnym latem.
Zagrożenie i ochrona.
W Kanadzie gatunek uznany za zagrożony wyginięciem i objęty ochroną gatunkową. W Stanach Zjednoczonych generalnie uważany za rzekomo bezpieczny, niezbyt częsty, ale nierzadki, jednak o statusie ochronnym różnym w zależności od stanu: od krytycznie zagrożonego do rzekomo bezpiecznego.

</doc>
<doc id="2230424" url="https://pl.wikipedia.org/wiki?curid=2230424" title="Piotr Paweł Piłsudski">
Piotr Paweł Piłsudski

Piotr Paweł Piłsudski (ur. 1795, zm. 24 listopada 1851 w Poszuszwiu, pow. kowieński) – szlachcic polski, dziad m.in. Marszałka Polski Józefa Piłsudskiego
Piotr Paweł Piłsudski, herbu Piłsudski urodził się w roku 1795 jako syn prezesa sądu rosieńskiego, Kazimierza Piłsudskiego i Anny z Billewiczów Piłsudskiej. Był bratem Walerego, Jerzego, Józefa i Teresy. Piotr dorastał w majątku Żemigole, który w roku 1807 jego ojciec otrzymał z racji pełnionego urzędu, który jednak po kilkunastu latach utracił. W tej sytuacji Piotr i jego młodszy brat Walery znaleźli się w ciężkiej sytuacji majątkowej. W roku 1832 w Paryndze dziad przyszłego Marszałka wziął ślub z szesnaście lat młodszą Teodorą Urszulą Otylią Butlerówną z Rapszan (1811–1886). Otrzymał wtedy od siostry swej matki, Eufrozyny z Billewiczów Białłozorowej majątek Poszuszwie wraz z innymi majątkami oraz rozległymi lasami w którym zamieszkał. W roku 1843 zmarł jego teść Wincenty Butler pozostawiając rodzinie majątek Rapszany. Piotr Piłsudski osiadł w majątku żony, podejmując decyzję o dzierżawie Poszuszwia swemu bratu, Waleremu Piłsudskiemu. Jednak Piotr powrócił do dawnego majątku już w 1849, gdzie pozostał do końca swego życia. Zmarł w Poszuszwiu 24 listopada 1851 roku.
Z Teodorą Butlerówną miał ośmioro dzieci:

</doc>
<doc id="2230428" url="https://pl.wikipedia.org/wiki?curid=2230428" title="Okrętowy napęd atomowy">
Okrętowy napęd atomowy



</doc>
<doc id="2230432" url="https://pl.wikipedia.org/wiki?curid=2230432" title="Hirschberg">
Hirschberg

Polska.
Dawne nazwy miejscowości:

</doc>
<doc id="2230435" url="https://pl.wikipedia.org/wiki?curid=2230435" title="Krienicyn">
Krienicyn

Krienicyn (ros. Креницын) – czynny stratowulkan mający wysokość około 1325 m n.p.m., w azjatyckiej części Rosji. Jeden z dwóch wulkanów na wyspie Onekotan, leżącej w archipelagu Wysp Kurylskich. Ostatnią erupcję zanotowano w 1952 roku. Wulkan podobnie jak sąsiedni wulkan Nemo, w wyniku ogromnej erupcji utworzył wokół siebie kalderę. Kaldera nazywana "Tao-Rusyr" ma około 7,5 kilometrową średnicę, która w dużej mierze wypełniona jest wodą. Według szacunków powstała około 5500 lat p.n.e, podczas największej holoceńskiej erupcji wulkanu na Wyspach Kurylskich. Nazwa stożka wulkanicznego "Krenicyn" została zaczerpnięta od nazwiska rosyjskiego podróżnika i oficera marynarki wojennej Piotra Krienicyna.

</doc>
<doc id="2230436" url="https://pl.wikipedia.org/wiki?curid=2230436" title="Another Girl">
Another Girl

Another Girl (pol. "Kolejna Dziewczyna") – trzeci singel polskiej grupy muzycznej Blue Café nagrany w stylu pop, promujący jej trzeci album studyjny "Ovosho".

</doc>
<doc id="2230440" url="https://pl.wikipedia.org/wiki?curid=2230440" title="Francesco De Martino">
Francesco De Martino

Francesco De Martino (ur. 31 maja 1907 w Neapolu, zm. 18 listopada 2002 tamże) – włoski polityk i prawnik, profesor, senator dożywotni, przywódca i mentor włoskich socjalistów.
Życiorys.
Absolwent nauk prawnych na Università degli Studi di Napoli Federico II, z którą to uczelnią pozostawał przez wiele lat związany zawodowo jako profesor. Specjalizował się w zakresie prawa rzymskiego, opublikował liczne prace naukowe z tej dziedziny. W 1943 przystąpił do antyfaszystowskiej Partito d'Azione, a w 1945 został członkiem reaktywowanej Włoskiej Partii Socjalistycznej (PSI).
W 1948 po raz pierwszy uzyskał mandat posła do Izby Deputowanych, w niższej izbie włoskiego parlamentu zasiadał nieprzerwanie do 1983 w ramach I, II, III, IV, V, VI, VII i VIII kadencji. Kolejne cztery lata spędził w Senacie IX kadencji. W 1963 zastąpił Pietra Nenniego na stanowisku sekretarza PSI (lidera tej partii), funkcję tę pełnił przez pięć lat (od 1966 wspólnie z Mariem Tanassim), a następnie także w okresach 1969–1970 i 1972–1976. Był wicepremierem w rządach, na czele których stali Mariano Rumor i Emilio Colombo.
W latach 70. jego syn został uprowadzony przez terrorystów z camorry, uwolniono go po wpłaceniu okupu. W 1971 i 1978 bez powodzenia kandydował na prezydenta Republiki Włoskiej. W 1976 po słabym wyniku wyborczym socjalistów (poniżej 10%) przewodnictwo w partii przejął Bettino Craxi, Francesco De Martino pozostał w parlamencie. W 1987 zrezygnował ze startu w kolejnych wyborach. 1 czerwca 1991 prezydent Włoch Francesco Cossiga w uznaniu zasług powierzył mu godność dożywotniego senatora. Francesco De Martino zasiadał ponownie w Senacie (X, XI, XII, XIII i XIV kadencji) do czasu swojej śmierci.

</doc>
<doc id="2230462" url="https://pl.wikipedia.org/wiki?curid=2230462" title="Wilhelm Jan Plessington">
Wilhelm Jan Plessington

Wilhelm Jan Plessington (ur. 1637 w Dimples, zm. 19 lipca 1679) – święty Kościoła katolickiego, angielski męczennik, ofiara prześladowań antykatolickich okresu reformacji.
Pochodził z hrabstwa Lancashire. Od 1660 roku studiował w Kolegium Angielskim w Valladolid. Po przyjęciu święceń kapłańskich podjął działalność duszpasterską w Anglii. Posługę kapłańską sprawował do chwili aresztowania, które nastąpiło w pięć lat później, w wyniku nasilenia się prześladowań, za sprawą fałszywych oskarżeń, sprokurowanych przez niejakiego Titusa Oatesa. Pobyt w więzieniu w Chester zakończył proces, w wyniku którego został skazany na śmierć i powieszony.
Wilhelm Jan Plessington jest patronem „St John Plessington Catholic College”. Szczególnym miejscem kultu, w którym czci się pamięć męczennika, jest diecezja Salford.
Beatyfikowany 25 grudnia 1929 roku przez papieża Piusa XI, a kanonizowany został w grupie Czterdziestu męczenników Anglii i Walii przez Pawła VI 25 października 1970 roku.
Wspominany jest w "dies natalis" (19 lipca).

</doc>
<doc id="2230465" url="https://pl.wikipedia.org/wiki?curid=2230465" title="Jan Plessington">
Jan Plessington



</doc>
<doc id="2230468" url="https://pl.wikipedia.org/wiki?curid=2230468" title="Grajnár (przełęcz)">
Grajnár (przełęcz)

Grajnár (słow. "sedlo Grajnár"; 1023 m n.p.m.) – wysoka, płytka przełęcz w grupie Knoli w Górach Wołowskich w łańcuchu Rudaw Słowackich.
Przełęcz rozdziela masyw Wielkiej Knoli (1266 m, na północnym zachodzie) od masywu Pálenicy (1115 m, na południowym wschodzie). Stoki południowo-zachodnie przełęczy są strome i opadają bystro ku dolince potoku Grajnár, który w miejscowości Hnilec uchodzi do rzeki Hnilec. Natomiast stoki północne i północno-wschodnie przełęczy obniżają się początkowo bardzo łagodnie, by dopiero 1,5–2 km dalej opaść stromo do doliny Żelaznego Potoku.
Przez siodło przełęczy przechodzi asfaltowa szosa (droga II klasy nr 533) z Nowej Wsi Spiskiej (na północy) do doliny Hnilca i dalej przez przełęcz Súľová do Gemerskiej Połomy w dolinie Slanej.
Na polanie nad siodłem przełęczy stała przez wiele lat leśniczówka, spalona w czasie słowackiego powstania narodowego. Później zbudowano na przełęczy niewielki gościniec „Javor” z kilkoma miejscami noclegowymi, od 1995 r. nieczynny, a od 2011 w ruinie.
Na przełęczy niewielki pomniczek, upamiętniający lotniczą tragedię, jaka wydarzyła się w tym rejonie wieczorem 6 listopada 2002 r., kiedy to zderzyły się tu w locie dwa samoloty MiG-29 Armii Słowackiej, przy czym zginął pilot jednego z nich, major Marián Katuška.
Przełęcz jest ważnym węzłem znakowanych szlaków turystycznych. W otoczeniu przełęczy znajdują się popularne trasy dla narciarzy biegowych.

</doc>
<doc id="2230473" url="https://pl.wikipedia.org/wiki?curid=2230473" title="Metanarthecium luteoviride">
Metanarthecium luteoviride

Metanarthecium luteoviride Maxim. – gatunek wieloletnich, skrytopączkowych roślin zielnych z monotypowego rodzaju Metanarthecium z rodziny łomkowatych ("Nartheciaceae"), występujący we wschodniej Azji, na Wyspach Kurylskich, w Japonii i Korei. Rośliny z tego gatunku zasiedlają łąki górskie. Kwitną od czerwca do sierpnia.
Systematyka i zmienność.
W ramach gatunku wyróżniono dwie odmiany botaniczne:

</doc>
<doc id="2230482" url="https://pl.wikipedia.org/wiki?curid=2230482" title="Shane Van Gisbergen">
Shane Van Gisbergen

Shane Van Gisbergen (ur. 9 maja 1989) – nowozelandzki kierowca wyścigowy startujący w serii Supercars. Dwukrotny mistrz tej serii w latach 2016 i 2021. Zwycięzca prestiżowego wyścigu Bathurst 1000 rozgrywanego w ramach tej serii w 2020.
W latach 1998-2004 startował w lokalnych zawodach w motocrossie i kartingu. W sezonie 2004/2005 zajął trzecie miejsce w Formule First, następnie zwyciężył w Formule Ford, a w sezonie 2006/2007 zajął drugie miejsce w Toyota Racing Series. Następnie przeniósł się do Australii i w wieku zaledwie osiemnastu lat zadebiutował w serii V8 Supercars. Po zaliczeniu drugiej części sezonu 2007 w nowozelandzkim zespole Team Kiwi Racing, podpisał wieloletni kontrakt na starty w renomowanym zespole Stone Brothers Racing i od sezonu 2008 został jego kierowcą. 17 kwietnia 2011, podczas nowozelandzkiej rundy serii w Hamilton, odniósł swoje pierwsze zwycięstwo w V8 Supercars. W dalszej części sezonu dołożył jeszcze zwycięstwo w Hidden Valley i w wyścigu kwalifikacyjnym w Phillip Island, a cały sezon zakończył na czwartej pozycji.
Sezon 2012 miał dość równy, jednak kilka ostatnich wyścigów sezonu było wyjątkowo nieudanych i w klasyfikacji zajął szóste miejsce z zaledwie jednym zwycięstwem w wyścigu kwalifikacyjnym na torze Sandown. Dodatkowo pod koniec sezonu ogłosił, że rozwiązał obowiązujący jeszcze 3 lata kontrakt i wycofuje się na jakiś czas ze sportu, jako powód podając względy personalne. Jednak już dwa miesiące później pojawiły się pogłoski, że Van Gisbergen będzie jednak startować w V8 Supercars, ale w innym zespole. Potwierdziły się one pod koniec stycznia gdy ogłoszono, że Nowozelandczyk wystartuje w zespole Tekno Autosports.
Po trzech udanych sezonach w Tekno Autosports, przeszedł do jednego z najsilniejszych zespołów w stawce - Triple Eight Race Engineering. Już w pierwszym sezonie startów w nowym zespole, w 2016 roku, zdobył tytuł mistrza Supercars. W kolejnych sezonach nadal był w czołówce zdobywając dwukrotnie drugie i raz trzecie miejsca w klasyfikacji. W 2020 wygrał prestiżowy wyścig Bathurst 1000. W kolejnym sezonie był bezkonkurencyjny zdobywając swój drugi tytuł mistrzowski.

</doc>
<doc id="2230488" url="https://pl.wikipedia.org/wiki?curid=2230488" title="Muhammad Husajn Tantawi">
Muhammad Husajn Tantawi

Muhammad Husajn Tantawi Sulajman (wym. []; ur. 31 października 1935 w Kairze, zm. 21 września 2021 tamże) – egipski wojskowy i polityk, w latach 1991–2012 minister obrony i dowódca sił zbrojnych. Po ustąpieniu Husniego Mubaraka z urzędu prezydenta, w latach 2011–2012 pełnił obowiązki głowy państwa jako przewodniczący Najwyższej Rady Sił Zbrojnych.
Życiorys.
Muhammad Husajn Tantawi urodził się w 1935, służbę wojskową rozpoczął 1 kwietnia 1956. Ukończył studia magisterskie w dziedzinie nauk wojskowych. Początkowo służył w batalionie piechoty, którego dowództwo objął w późniejszym czasie. Brał udział w wojnach w 1956 (kryzys sueski), 1967 (wojna sześciodniowa) i 1973 (wojna Jom Kipur).
Pełnił funkcję attaché wojskowego w Pakistanie, szefa ds. planowania w Departamencie Operacji Wojsk Lądowych, a następnie szefa ds. operacji w tym departamencie, a także szefa ds. planowania Urzędu Operacji Sił Zbrojnych. Zajmował stanowiska szefa sztabu Wojsk Lądowych, dowódcy Wojsk Lądowych, dowódcy Straży Prezydenckiej oraz dowódcy Urzędu Operacji Sił Zbrojnych.
20 maja 1991 objął urząd ministra obrony i produkcji wojskowej oraz stanowisko szefa egipskich sił zbrojnych. W czasie protestów w Egipcie, 31 stycznia 2011 w nowym rządzie Ahmada Szafika zachował stanowisko ministra obrony, uzyskując jednocześnie nominację na urząd wicepremiera.
11 lutego 2011 został przewodniczącym Najwyższej Rady Sił Zbrojnych, która przejęła władzę w państwie po ustąpieniu prezydenta Egiptu Husniego Mubaraka w wyniku rewolucji egipskiej. Pełnił w tym czasie funkcję oficjalnego szefa państwa. 30 czerwca 2012 przekazał władzę pierwszemu demokratycznie wybranemu prezydentowi kraju, Muhammadowi Mursiemu.
Urząd ministra obrony początkowo zachował w powołanym 2 sierpnia 2012 gabinecie premiera Hiszama Kandila, jednakże już 12 sierpnia prezydent Mursi przeniósł go do rezerwy i zdymisjonował z rządu. Nowym dowódcą naczelnym egipskiej armii i ministrem obrony został generał Abd al-Fattah as-Sisi.

</doc>
<doc id="2230491" url="https://pl.wikipedia.org/wiki?curid=2230491" title="Nachszon">
Nachszon

Nachszon, syn Amminadaba (hebr. נחשון בן עמינדב " Nachszon ben Aminadaw") – postać starotestamentowa, za czasów Mojżesza naczelnik (książę) pokolenia Judy. W Biblii wzmiankowany wielokrotnie, gdyż był przodkiem króla Dawida, a co za tym idzie – Józefa z Nazaretu. Innym przekładem imienia jest Naasson (z greki w Mt 1,4) i Nahasson (w Biblii Wujka Lb 7,12; Rt 4,20 i 1 Krn 2,10).
Jako książę.
Podobnie jak inni wodzowie pokoleń izraelskich pomógł Mojżeszowi i Aaronowi w dokonaniu pierwszego spisu ludności zdolnej do walki. 
Po ukończeniu budowy Przybytku naczelnicy rodów podarowali na służbę w nim 6 wozów i 12 wołów, które Mojżesz rozdzielił między szczepy lewickie. Potem na rozkaz Pana każdego dnia jeden z nich przynosił do Namiotu dary ofiarne na poświęcenie ołtarza. Nachszon przyszedł jako pierwszy. Złożył on takie same dary, jak wszyscy inni, czyli: srebrna misa ważąca 130 syklów i 70-syklowa, srebrna czara, obie napełnione mąką zaprawioną oliwą na ofiarę pokarmową, 10-syklowa, złota czasza z kadzidłem, cielę, baran i jednoroczne jagnię na ofiarę całopalną, kozioł na ofiarę przebłagalną oraz dwa woły, pięć baranów, pięć kozłów i pięć jednorocznych owieczek na ofiarę biesiadną.
Genealogia.
Od Jakuba do Dawida: Jakub – Juda – Peres1 – Chesron2 – Ram3 – Amminadab4 – Nachszon – Szalmon5 – Booz – Obed – Jesse – Dawid.

</doc>
<doc id="2230498" url="https://pl.wikipedia.org/wiki?curid=2230498" title="59 Dywizjon Artylerii Lekkiej">
59 Dywizjon Artylerii Lekkiej

59 Dywizjon Artylerii Lekkiej (59 dal) - pododdział artylerii lekkiej Wojska Polskiego II RP.
Dywizjon występował w pokojowej organizacji wojska. Został zmobilizowany przez 20 pułk artylerii lekkiej w Prużanie jako II dywizjon pułku, następnie przekształcony w 59 dywizjon artylerii lekkiej w dniu 15 lipca 1939.
59 dal w kampanii wrześniowej.
Mobilizacja.
Dywizjon został zmobilizowany jako II dywizjon 20 pułku artylerii lekkiej w dniach 23–26 marca 1939 roku, w mobilizacji alarmowej w Prużanie w czasie od A+30 do A+54. Następnie załadowany na stacji kolejowej w Orańczycach do transportu kolejowego 26 marca przetransportowany koleją do Płońska, który osiągnął 28 marca, gdzie przeszedł do rejonu operacyjnego Armii „Modlin”. Od 28 marca do 18 czerwca stacjonował we wsiach Koziminy, Strachowo, Szumlin Strachowo. W lasach Ordynacji Opiniogórskiej stacjonował od 18 czerwca, a w dniu 15 lipca 1939 przemianowany został na (samodzielny) 59 dywizjon artylerii lekkiej. Dowódca armii, gen. bryg. Emil Krukowicz-Przedrzymirski podporządkował pododdział dowódcy 20 Dywizji Piechoty, wyznaczonej do osłony kierunku na Warszawę, w rejonie Mławy. Po 8 lipca grupy zwiadów dywizjonowych i bateryjnych rozpoczęły wyjazdy w rejon przygraniczny w rejon Mławy dokonując pomiarów topograficznych, dokonano wyboru punktów obserwacyjnych i stanowisk ogniowych. 20 lipca 59 dal wraz z całą 20 DP przegrupowano w rejon Mławy i Rzęgnowa, w tych rejonach podjęto prace fortyfikacyjne oraz budowę stanowisk ogniowych i punktów obserwacyjnych. 29 sierpnia dywizjon zajął stanowiska bojowe.
Zgodnie z poprawionym planem mobilizacyjnym „W” obowiązującym od maja-czerwca 1939, 59 dywizjon artylerii lekkiej miał być sformowany zgodnie z planem mobilizacyjnym "W", w mobilizacji alarmowej, w grupie jednostek oznaczonych kolorem czerwonym w czasie od A+64 do A+72. Jednostką mobilizującą miał być 30 pal stacjonujący w garnizonie Brześć. Lecz ta część planu nie weszła w życie z uwagi na istnienie już dywizjonu od marca 1939. Organizacja wojenna pododdziału była identyczna z organizacją wojenną dywizjonu wchodzącego w skład pułku artylerii lekkiej i zakładała, że w jego składzie znajdzie się dowództwo, trzy baterie armat i kolumna amunicyjna. Każda z baterii miała być uzbrojona w cztery 75 mm armaty wz. 1897.Dywizjon miał być jednostką artylerii odwodu Naczelnego Wodza. 
59 dal wraz 88 dywizjonem artylerii ciężkiej stanowił grupę bezpośredniego wsparcia 79 pułku piechoty pod dowództwem mjr. Mieczysława Suzina na „pozycji rzęgnowskiej” na odcinku obrony: Krery, Szumsk, Rudno. 29 sierpnia dywizjon zajął stanowiska obronne na południe od Kamieńskiej Góry, punkt obserwacyjny na wzg.200,8 tzw. Kamieńskiej Górze.
Działania bojowe.
Udział w bitwie pod Mławą.
1 września na „pozycji rzęgnowskiej” niemieckie patrole podeszły pod linię obrony ok. godz.11.00, następnie niemiecka piechota wyparła wysunięte polskie placówki ok. godz. 14.30, na główną linię obrony. Właściwe natarcie niemieckiej piechoty na stanowiska batalionu I/79 pp nastąpiło o godz. 17.00, zostało odparte przy wsparciu baterii 2/59 dal. 2 września oddziały niemieckie przystąpiły do natarcia z Szumska na: Kitki, Szpaki, Zawady, Rzęgnowo, Żaboklik i Rudno. Natarcia te zostały odparte przez zgrupowane tu dywizjony artylerii. Jedna z baterii 59 dal zniszczyła niemiecki punkt obserwacyjny na wieży kościelnej w Dzierzgowie. 2 września ze względu na błędną informację, o przedarciu się oddziałów niemieckich do rejonu Błot Niemyje, dowództwo Armii „Modlin” zdjęło z „pozycji rzęgnowskiej” bataliony III/79 pp i odwodowy II/79 pp wraz z wycofaną z ze stanowisk pod Kamieńską Górą baterią 3/59 dal. Pozostała tam jedynie wzmocniona kompania strzelecka 9/79 pp, w miejsce zabranego batalionu piechoty dowódca Mazowieckiej Brygady Kawalerii wprowadził tam tylko pluton kolarzy 11 pułku ułanów. Ok. godz. 15.00 niemieckie oddziały po dokonaniu nawały ogniowej przez niemiecką artylerię uderzyły na odcinku Krzynowłogi Małej i Rzęgnowa. Pozostawione pododdziały nie były w stanie zatrzymać niemieckiego natarcia, pomimo silnego wsparcia grupy artylerii odcinka. W godzinach 15.00-16.00 na żądanie piechoty 2/59 dal trzy razy wykonała ogień zaporowy. Ok. godz.16.00 pozycje 59 dal były ostrzelane ogniem artylerii niemieckiej, w wyniku czego została przerwana łączność. Ok. godz. 17.00 baterie 59 dal zmieniły stanowiska ogniowe, z rejonu Kamieńskiej Góry wycofały się dwa kilometry. Niemieckie natarcie przełamało obronę w rejonie Żaboklika i Kamieńskiej Góry. Zaatakowany na pozycjach na zachód od włamania batalion I/79 pp z trudem utrzymał swoje stanowiska obronne. Kontratak batalionu II/79 pp przy wsparciu 59 dal załamał się. Wieczorem 2 września 79 pp wycofał się na linie obronne oparte o Dębsk z III/79 pp z 1/59 dal, Nosarzewo-Borowe I/79 z 2/59 dal i Młodynin II/79 pp z 3/59 dal. Na odcinku rzęgnowskim od świtu 3 września trwały potyczki z patrolami rozpoznawczymi. Od godz. 10.00 artyleria niemiecka prowadziła nawały artyleryjskie na pozycje 79 pp, po czym niemiecka piechota wyprowadziła natarcie na pozycje obronne piechoty. Na batalion I/79 pp wyprowadzone było silne uderzenie, w jego odparcie z powodzeniem o godz. 13.00 włączyła się 2 bateria. Sukcesywnie pozostałe baterie 59 dywizjonu włączyły się do walki, po naprawie uszkodzonych linii telefonicznych. Dzięki wydatnemu wsparciu artylerii utrzymano stanowiska obronne 79 pp. 
Walki odwrotowe.
4 września o godz. 2.00 oddziały artylerii rozpoczęły odwrót. 59 dal wycofywał się wraz z 79 pp. 59 dal bez 2 baterii podjął marsz wraz z 79 pp bez I batalionu przez Szydłowo i Strzałkowo na Konopki. 2 bateria wraz z batalionem I/79 pp maszerowała przez Szydłowo do Żurominka i Glinojecka. Przed południem 59 dal bez 2 baterii, skoncentrował się w rejonie lasów opinogórskich, skąd w nocy 4/5 września przeszedł do wsi Ciemniewo na południowy wschód od Ciechanowa. W nocy 5/6 września 59 dal (bez 2 baterii) przeszedł do wsi Słoszewo Kolonia koło Płońska. 6 września wieczorem 2 bateria w składzie kolumny artyleryjskiej pod dowództwem ppłk. Kazimierza Weryńskiego, wymaszerowała z lasów spod Raciąża w kierunku Płocka. W nocy 6/7 września 59 dal (bez 2 baterii) dotarł do Modlina, tam wszedł w skład Grupy gen. bryg. Juliusza Zulaufa, która miała bronić linii Bugu i Narwi na odcinku Modlin-Serock. 7 września rano 1 bateria została przydzielona do Zgrupowania płk. dypl. Józefa Sas-Hoszowskiego na odcinku „Zegrze”. 7 września rano 2 bateria w kolumnie dowódcy 20 pal przekroczyła most na Wiśle w Płocku. 59 dal bez 1 i 2 baterii, został skierowany do miejsca koncentracji artylerii 20 DP w Choszczówce. Po przemarszu w nocy 7/8 września 2/59 dal w składzie kolumny dowódcy 20 pal, dotarła rano 8 września do Puszczy Kampinoskiej, w okolicach wsi Famułki Królewskie. Po dziennym postoju podjęła nocą 8/9 września dalszy marsz przez puszczę i most na Wiśle w Nowym Dworze Mazowieckim. Rano 9 września wraz kolumną 20 pal przez Jabłonnę dotarła do lasu koło Choszczówki, dołączyła do macierzystego 59 dywizjonu. 
Udział w walkach nad Bugiem i Narwią.
12 września od godziny 18.00 1 bateria w ramach zgrupowania artylerii mjr. Teodora Chciuka z 20 pal wspierała kontratak piechoty z 78 pp i 80 pp na niemiecki przyczółek na Bugu w rejonie Ryni i Białobrzegów. W trakcie walk ciężko ranny został ppor. rez. Zbigniew Kamiński. Ponowne natarcia pułków piechoty 20 DP, w kierunku Ryni od rana 13 września wspierała przez cały dzień 1 bateria armat, dalej w składzie grupy artylerii mjr. Chciuka. W nocy 13/14 września pod osłoną ostrzału artylerii, między innymi 1 baterii, piechota 20 DP wycofała się do Warszawy na Pragę. Jako pierwsza w ślad za piechotą odeszła 1/59 dal. 
Obrona Warszawy.
1 bateria została przydzielona do rejonu obrony „Saska Kępa” pododcinka „Południowo-Wschodniego”, Odcinka „Warszawa-Wschód”. Jako artyleria bezpośredniego wsparcia III batalionu 336 Pułku Piechoty. W następnych dniach 1/59 dal zajęła stanowiska ogniowe na lewym brzegu Wisły przy Cyrku Braci Staniewskich, przy ul. Okólnik. Od 17 września zajęła stanowiska ogniowe przy ul. Krakowskie Przedmieście. Od 15 do 28 września 1 bateria ogniem armat wspierała obronę pododdziałów i oddziałów, do których wsparcia została przydzielona. 28 września 1 bateria 59 dal przeszła do Parku Praskiego, tam zniszczono i złożono broń i sprzęt. 29 września żołnierze 1/59 dal przeszli przez Śródmieście i Wolę i udali się do obozu przejściowego jeńców w Żyrardowie. 
Dalsze walki 59 dal (bez 1 baterii).
11 września dowódca Armii „Warszawa” podporządkował dywizjon (bez 1 baterii) dowódcy resztek Kresowej Brygady Kawalerii płk. dypl. Jerzemu Grobickiemu. Zadaniem jej było osłona odcinka Wisły, od granic Warszawy do ujścia rzeczki Promnik. W nocy 11/12 września dywizjon dotarł do Otwocka, obie baterie zajęły stanowiska ogniowe i zorganizowano punkty obserwacyjne. Nie prowadzono ognia i nie było styczności z wojskami niemieckimi. 13 września 59 dal został włączony w skład Grupy Operacyjnej Kawalerii gen. Andersa, miał dołączyć w marszu do Wołyńskiej Brygady Kawalerii. Ze względu na zatarasowanie dróg przez uchodźców i tabory, dywizjon utkwił w zatorach drogowych. Na miejsce koncentracji GOKaw. w Garwolinie 14 września, 59 dal nie dotarł. Garwolin osiągnął dopiero 15 września rano po nocnym marszu. W nocy 15/16 września dywizjon podjął marsz za Wołyńską BK, rano 16 września zatrzymał się na dzienny postój, w lasach między Łaskarzewem, a Maciejowicami. Rano z rejonu szosy lubelskiej na 59 dal wyszło niemieckie natarcie czołgów. Obie baterie zdołały zająć stanowiska i otworzyć ogień na wprost. 2 bateria zdołała zniszczyć jeden czołg niemiecki. Dywizjon poniósł znaczne straty osobowe, śmiertelnie ranny został ppor. rez. Wacław Cieślik, ciężko ranni zostali ppor. rez. Olgierd Odyniec i ppor. Władysław Stecki. Dywizjon uległ częściowemu rozproszeniu. W okolicznych lasach mjr Mieczysław Suzin zdołał zebrać część dywizjonu do 100 żołnierzy i cztery armaty. Z zebraną grupą podjął marsz w kierunku Warszawy. Por. Jan Adam Nowicki wraz z grupą kilkunastu kanonierów podążył śladem Wołyńskiej BK, do której dołączył. Pozostałość dywizjonu z mjr. Suzinem nocnymi marszami 16/17 września i 17/18 września dotarła do wsi Mlądz koło Józefowa. Wysłani podwodą ranni do Warszawy za Miedzeszynem dostali się do niemieckiej niewoli. Przy próbie przebicia się do Warszawy, 18 września pozostałość 59 dal została całkowicie rozproszona. Pojedynczy oficerowie i szeregowi próbowali dostać się do stolicy. Większość dostała się do niemieckiej niewoli. Wśród poległych był por. rez. lek. wet. Stefan Żebrowski. 
Obsada personalna 59 dal.
Dowództwo
1 bateria
2 bateria
3 bateria

</doc>
<doc id="2230502" url="https://pl.wikipedia.org/wiki?curid=2230502" title="Maryja Winakurawa">
Maryja Winakurawa

Maryja Michajłauna Winakurawa (, , "Marija Michajłowna Winokurowa"; ur. 27 czerwca 1939 w Broży w rejonie bobrujskim) – białoruska polityk i inżynier; w roku 1996 deputowana do Rady Najwyższej Republiki Białorusi XIII kadencji, w latach 1996–2004 deputowana do Izby Reprezentantów Republiki Białorusi I i II kadencji.
Życiorys.
Młodość i praca.
Urodziła się 27 czerwca 1939 roku we wsi Broża, w rejonie bobrujskim obwodu mohylewskiego Białoruskiej SRR, ZSRR. W 1967 roku ukończyła Kaliniński Instytut Politechniczny, uzyskując wykształcenie inżyniera budownictwa. Pierwsza jej praca polegała na suszeniu w Bobrujskiej Wytwórni Cegieł. W latach 1959–1961 pracowała jako mistrzyni na wydziale łupkowo-garncarskim w Bobrujskim Miejskim Kombinacie Przemysłowym. W latach 1961–1979 pracowała kolejno jako dyspozytorka, inżynier w dziale produkcyjnym, zastępczyni kierownika wydziału, kierowniczka działu produkcyjno-technologicznego w Bobrujskim Zakładzie Prefabrykatów Żelbetowych Zjednoczenia Budowlanego Nr 13. W latach 1979–1985 była starszą inżynier w fabryce materiałów budowlanych w mieście Darchan w Mongolskiej Republice Ludowej. W latach 1985–1987 pełniła funkcję kierowniczki działu produkcyjnego w Bobrujskim Przedsiębiorstwie Wielkopłytowego Budownictwa Mieszkaniowego. Od 1987 roku była dyrektorką tego przedsiębiorstwa.
Działalność parlamentarna.
W drugiej turze uzupełniających wyborów parlamentarnych 10 grudnia 1995 roku została wybrana na deputowaną do Rady Najwyższej Republiki Białorusi XIII kadencji z Bobrujskiego-Północnego Okręgu Wyborczego Nr 158. 19 grudnia 1995 roku została zarejestrowana przez centralną komisję wyborczą, a 9 stycznia 1996 roku zaprzysiężona na deputowaną. Od 23 stycznia pełniła w Radzie Najwyższej funkcję członkini Stałej Komisji ds. Polityki Socjalnej i Pracy. Była bezpartyjna, należała do popierającej prezydenta Alaksandra Łukaszenkę frakcji „Zgoda”. Od 3 czerwca była członkinią grupy roboczej Rady Najwyższej ds. współpracy z parlamentem Republiki Francuskiej, po czym 23 lipca została przeniesiona do grupy ds. współpracy z Bundestagiem Republiki Federalnej Niemiec. Poparła dokonaną przez prezydenta kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestała uczestniczyć w pracach Rady Najwyższej i weszła w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Pełniła w niej funkcję członkini Komisji ds. Międzynarodowych i Kontaktów z WNP. W tym samym miesiącu wraz z deputowaną Maryją Chudą prowadziła rozmowy z częścią parlamentarzystów, którzy odrzucili prezydencką reformę i pozostali wierni dotychczasowej Konstytucji Białorusi z 1994 roku. Zgodnie z nią mandat deputowanej Winakurawej do Rady Najwyższej zakończył się 9 stycznia 2001 roku; kolejne wybory do tego organu jednak nigdy się nie odbyły.
W 2000 roku została deputowaną do Izby Reprezentantów II kadencji z Bobrujskiego-Pierszamajskiego Okręgu Wyborczego Nr 64. Była w niej członkinią tej samej komisji. Wchodziła w skład zjednoczenia deputackiego „Za Związek Ukrainy, Białorusi i Rosji” i grup deputackich „Deputowany Ludowy”, „Jedność” i „Przyjaciele Bułgarii”. Wraz z końcem kadencji w 2004 roku zakończyła działalność parlamentarną.
Życie prywatne.
Maryja Winakurawa jest mężatką.

</doc>
<doc id="2230503" url="https://pl.wikipedia.org/wiki?curid=2230503" title="Hania Stach (album)">
Hania Stach (album)

Hania Stach – debiutancki studyjny album polskiej wokalistki Hani Stach, wydany 22 maja 2004 przez EMI Music (Pomaton EMI), z którym artystka jest związana od roku 2003. Głównym producentem albumu był Wojciech Pilichowski. Płytę promowały single "End Of The Road" oraz "Właśnie w taki dzień".

</doc>
<doc id="2230506" url="https://pl.wikipedia.org/wiki?curid=2230506" title="Wojna (film 2002)">
Wojna (film 2002)

Wojna (org. "Война") – rosyjski film wojenny z 2002 roku w reż. Aleksieja Bałabanowa.
Opis fabuły.
2001 rok, II wojna czeczeńska. Sierż. Iwan Jermakow siedząc w rosyjskim więzieniu opowiada dziennikarzowi swoje przeżycia z niewoli u lokalnego czeczeńskiego watażki Asłana Gugajewa. Towarzyszami niedoli Jermakowa byli m.in. kpt. Miedwiediew oraz para brytyjskich aktorów: John i Margaret. Gugajew darzył znającego angielski i umiejącego posługiwać się internetem Jermakowa szczególnymi względami. W końcu wypuszcza go jako mało wartościowego zakładnika – armia rosyjska ani jego rodzina nic za niego nie zapłaci. Uwalnia również Johna, jednak pod warunkiem, że ten w ciągu dwóch miesięcy dostarczy 2 mln funtów okupu. Jako gwarancję zapłaty zatrzymuje ukochaną Johna – Margaret, którą odgraża się zabić w wypadku niedotrzymania terminu. John udaje się do Londynu, gdzie nikt z władz nie chce mu jednak udzielić pomocy. Postanawia sam zebrać pieniądze i na własną rękę udać się do Czeczenii. Uzyskuje tylko część potrzebnej mu sumy i wyjeżdża do Moskwy. Rosyjskie władze również są bezradne. John odnajduje więc Jermakowa, który za pewną sumę pieniędzy zgadza się mu pomóc w wymianie. Obydwaj, przy pomocy łapówek wjeżdżają na terytorium Czeczeni. Tam zdobywają broń i dzięki bezkompromisowej postawie Jermakowa docierają do kryjówki Gugajewa. Zajmują ją szturmem i uwalniają zakładników. Biorą do niewoli Gugajewa, pod którego osłoną planują powrót do strefy kontrolowanej przez Rosjan. Niestety, John gdy się przekonuje, że Margaret była gwałcona, zabija Gugajewa. Wszyscy muszą się teraz przedzierać pod ostrzałem ścigających ich Czeczeńców. Cała akcja udaje się dzięki wezwanemu przez kpt. Miedwiediewa rosyjskiemu lotnictwu, które w krytycznym momencie przybywa na pomoc. John i Margaret wracają na Zachód, gdzie John wydaje książkę o swoich przeżyciach w Czeczenii i zyskuje duży rozgłos. Jermakow trafia natomiast do więzienia, za "nielegalne działania przeciwko obywatelom Federacji Rosyjskiej".
Główne role.
i inni.
Muzyka.
W ścieżce dźwiękowej filmu wykorzystano utwory kilku znanych w Rosji wykonawców muzyki pop. Są to:

</doc>
<doc id="2230507" url="https://pl.wikipedia.org/wiki?curid=2230507" title="Przełęcz Lewińska">
Przełęcz Lewińska

Przełęcz Lewińska (525 m n.p.m.) – przełęcz w Sudetach Środkowych, we Wzgórzach Lewińskich.
Położenie.
Przełęcz położona jest w południowo-wschodniej części Gór Stołowych we Wzgórzach Lewińskich około 1,1 km na północny wschód od Lewina Kłodzkiego.
Fizjografia.
Mało znacząca górska przełęcz stanowiąca niewielkie obniżenie w terenie, o niesymetrycznych i dość łagodnych skrzydłach i nieco stromych podejściach, wcinające się w podłoże strefy kontaktowej granitów i utworów czerwonego spągowca, w której leży. Przełęcz oddziela wzniesienie Lewińską Czubę (555 m n.p.m.) od masywu "Grodziec" z Grodczynem (803 m n.p.m.). Po północnej stronie w niewielkiej odległości od przełęczy prowadzi najciekawszy odcinek szlaku kolejowego z Kłodzka do Kudowy-Zdroju. Obszar w najbliższym otoczeniu przełęczy oraz podejścia, zajmują górskie łąki i pola uprawne, poniżej przełęczy południowo-wschodnią część podejścia przełęczy porasta las świerkowy regla dolnego z domieszką drzew liściastych. Rejon przełęczy obfituje w atrakcyjne krajobrazy, a sama odsłonięta przełęcz stanowi punkt widokowy, z którego roztacza się panorama Wzgórz Lewińskich, Gór Stołowych i widok na najpiękniejszy odcinek linii kolejowej.
Turystyka.
Przez przełęcz przechodzą szlaki turystyczne:

</doc>
<doc id="2230517" url="https://pl.wikipedia.org/wiki?curid=2230517" title="Leo Valiani">
Leo Valiani

Leo Valiani (ur. 9 lutego 1909 w Fiume, zm. 18 września 1999 w Mediolanie) – włoski polityk i dziennikarz, uczestnik ruchu oporu w okresie II wojny światowej, senator dożywotni.
Życiorys.
Urodził się jako Leo Weiczen w Rijece. Pod koniec lat 20. sympatyzował z komunistami. W 1930 za działalność antyfaszystowską został skazany na karę pięciu lat pozbawienia wolności. Po zwolnieniu wyemigrował z kraju, w okresie hiszpańskiej wojny domowej walczył po tzw. stronie republikańskiej. Po porażce wyjechał do Francji, a następnie do Meksyku. Po ujawnieniu paktu Ribbentrop-Mołotow zerwał z partią komunistyczną.
W czasie II wojny światowej uczestniczył we włoskim antyfaszystowskim ruchu oporu. Wziął udział w zorganizowanym w Szwajcarii spotkaniu przywódców niejawnych organizacji z amerykańskimi oficerami służb specjalnych (w tym Allenem Dullesem). Działał w nielegalnym komitecie wyzwolenia narodowego ("Comitato di Liberazione Nazionale"). Przystąpił też do socjaldemokratycznej Partito d'Azione. Wiosną 1945 współorganizował powstanie na północy Włoch, był jednym z sygnatariuszy dokumentu zawierającego rozkaz egzekucji Benita Mussoliniego.
W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. Po zakończeniu kadencji poświęcił się badaniom historycznym. Związał się też na kilka lat z libertariańskim ugrupowaniem radykałów, a w latach 80. przystąpił do Włoskiej Partii Republikańskiej. Przez kilkadziesiąt lat pisywał dla „l’Espresso”, współpracował też z „Il Mondo” i „Corriere della Sera”.
12 stycznia 1980 prezydent Włoch Sandro Pertini w uznaniu zasług powierzył mu godność dożywotniego senatora. Leo Valiani zasiadał w Senacie VIII, IX, X, XI, XII i XIII kadencji, tj. do czasu swojej śmierci.

</doc>
<doc id="2230537" url="https://pl.wikipedia.org/wiki?curid=2230537" title="Ośrodek Narciarski Kotelnica Białczańska w Białce Tatrzańskiej">
Ośrodek Narciarski Kotelnica Białczańska w Białce Tatrzańskiej

Ośrodek Narciarski Kotelnica Białczańska w Białce Tatrzańskiej – kompleks tras narciarskich położony w Białce Tatrzańskiej w gminie Bukowina Tatrzańska na wschodnich zboczach Kotelnicy (918 m n.p.m.), północnych i południowych zboczach Jankulakowskiego Wierchu (934 m n.p.m.) i na północnym zboczu Wysokiego Wierchu (899 m n.p.m.).
Ośrodek jest jednym z trzech sąsiadujących ze sobą ośrodków (pozostałe to: Stacja Narciarska Kaniówka w Białce Tatrzańskiej i Wyciągi Narciarskie Bania). Ośrodki te znajdują się na wschodnich zboczach grzbietu górskiego (od północy w kierunku południowym): Kotelnica – Wysoki Wierch (934 m n.p.m.) – Horników Wierch (926 m n.p.m.).
Wyciągi.
W skład kompleksu Kotelnicy Białczańskiej wchodzą (numeracja jest nieciągła, ponieważ wyciągi wszystkich 3 ośrodków objęte są wspólną numeracją):
Łączna przepustowość wyciągów na Kotelnicy to 19 770 osób na godzinę, a przepustowość całego kompleksu 3 ośrodków – prawie 26 tysięcy osób na godzinę.
Trasy.
Wszystkie dostępne trasy zjazdowe Ośrodka Narciarskiego Kotelnica Białczańska są sztucznie naśnieżane, oświetlone i przygotowywane przez ratraki, w sumie do dyspozycji narciarzy jest około 42 ha powierzchni tras narciarskich. We wszystkich 3 ośrodkach jest prawie 20 km tras narciarskich. Ośrodek w Kotelnicy – wraz z kilkoma innymi ośrodkami na Podhalu – objęty jest wspólnym systemem karnetów TatrySki.
Ośrodek jest członkiem Stowarzyszenia Polskie stacje narciarskie i turystyczne.
Pozostała infrastruktura.
Na terenie Ośrodka dostępne są:
Inne atrakcje:
Białka zapewnia swym gościom ponad 1500 miejsc noclegowych w pensjonatach i prywatnych kwaterach.
Operator.
Operatorem kompleksu jest Ośrodek Narciarski Kotelnica Białczańska sp. z o.o. Spółka liczy 52 udziałowców. Prezesem 7-osobowego zarządu spółki jest Tomasz Paturej. W spółce funkcjonuje też Rada Nadzorcza i Komisja Rewizyjna.
Historia.
Spółka powstała 1 lipca 2000 roku z inicjatywy białczańskich przedsiębiorców prowadzących własną działalność gospodarczą w zakresie turystycznym. Pojawiające się wcześniej próby powstania spółki nie odniosły sukcesu. Dzięki Józefowi Dziubasikowi i Stanisławowi Wodziakowi kupiono kolej krzesełkową za atrakcyjną cenę. Po podpisaniu umów dzierżawnych gruntu (około 60) prace ziemne rozpoczęły się na jesieni 2000 r. Do zimy 2000 r. została przeprowadzona niwelacja terenu i przygotowano dojazdy do nowo budowanej stacji narciarskiej.
Ośrodek udostępnił swe usługi narciarzom 8 grudnia 2001 r. 4-osobowy wyciąg krzesełkowy oddano do użytku w 2003 roku, 6-osobowy – w 2005 roku, kolejny 4-osobowy wyciąg krzesełkowy – w 2007 roku, kolejny 6-osobowy wyciąg krzesełkowy – w 2011 roku a dwa najnowsze 6-osobowe – w 2016 roku.
Ośrodek narciarski Kotelnica Białczańska zajął w 2009 roku I miejsce jako Najlepszy Ośrodek Narciarski w Polsce według portalu Onet.pl. Ośrodek powtórnie otrzymał I miejsce jako Najlepszy Ośrodek Narciarski w Polsce według portalu Onet.pl w 2012 roku.

</doc>
<doc id="2230543" url="https://pl.wikipedia.org/wiki?curid=2230543" title="Wojna (ujednoznacznienie)">
Wojna (ujednoznacznienie)



</doc>
<doc id="2230557" url="https://pl.wikipedia.org/wiki?curid=2230557" title="Marek Górnisiewicz">
Marek Górnisiewicz

Marek Górnisiewicz (ur. 16 września 1959 w Gdańsku, zm. 19 czerwca 2006 tamże) – polski grafik i rysownik komiksowy, absolwent Państwowego Liceum Sztuk Plastycznych w Gdyni-Orłowie.
Debiutował w pierwszej połowie lat 80. czarno-białym komiksem "Fantazja na fujarkę" do scenariusza Jerzego Szyłaka, drukowanym w formie pasków w tygodniku "Wiadomości Elbląskie".
Publikował w magazynie komiksowym "Fan", a następnie w anarchistycznym periodyku "Mać Pariadka", gdzie zamieszczał satyryczne rysunki i krótkie komiksy. Tworzył okładki książek, m.in. do "Zewu krabów" Guya N. Smitha i "Króla Bezmiarów" Feliksa W. Kresa (I wydanie tej powieści, wyd. Aurora).
Od połowy lat 90. nie zajmował się już twórczością artystyczną.

</doc>
<doc id="2230566" url="https://pl.wikipedia.org/wiki?curid=2230566" title="Elemér Hirsch">
Elemér Hirsch

Elemér Hirsch (ur. 14 maja 1895 w Ceanu Mare, zm. 17 maja 1953) – rumuński piłkarz grający na pozycji pomocnika, pięciokrotny reprezentant kraju. Był w kadrze na Igrzyska Olimpijskie w 1924 w Paryżu, jednakże nie wystąpił w jedynym meczu reprezentacji na igrzyskach. W reprezentacji zadebiutował w meczu z Jugosławią w 1922.

</doc>
<doc id="2230580" url="https://pl.wikipedia.org/wiki?curid=2230580" title="Schott">
Schott

Schott:

</doc>
<doc id="2230588" url="https://pl.wikipedia.org/wiki?curid=2230588" title="Grupa Knoli">
Grupa Knoli

Grupa Knoli (słow. "podcelok Knola") – grupa górska w zachodniej części Gór Wołowskich w Łańcuchu Rudaw Słowackich. Najwyższym szczytem grupy jest Babiná (1278 m n.p.m.).
Położenie i podział.
Centralnym elementem grupy jest masyw Wielkiej Knoli (1266 m n.p.m.), który na północnym zachodzie poprzez przełęcz Pukanec łączy się z grupą Havranie vrchy. Na wschodzie masyw Knoli przez przełęcz Grajnár przechodzi w pasemko Pálenicy, które ograniczone na południu doliną Hnilca, a na północy głęboką doliną Żelaznego Potoku, opada ku wschodowi w widły tych dwóch cieków wodnych. Na południe od masywu Wielkiej Knoli, oddzielona od niego przełomem Hnilca, piętrzy się masywna Babiná – najwyższy szczyt grupy, od którego przez Smrečinkę (1266 m n.p.m.) i Stromiš (1173 m n.p.m.) długie i rozczłonkowane grzbiety schodzą na zachód i południe ku dolinie Slanej. Na południowym wschodzie od Smrečinki wybiegający od niej grzbiet (główny wododział Gór Wołowskich) przez przełęcz Súľová przechodzi w grupę Złotego Stołu.
Turystyka.
Wszystkie wymienione wyżej główne szczyty i przełęcze grupy Knoli są dostępne znakowanymi szlakami turystycznymi. Przez siodełko grzbietu pod Smrečinką (sedlo Smrečinka, 1215 m n.p.m.) i przez przełęcz Súľovą przechodzi czerwono znakowany "Szlak Bohaterów Słowackiego Powstania Narodowego" (słow. Cesta hrdinov SNP).

</doc>
<doc id="2230640" url="https://pl.wikipedia.org/wiki?curid=2230640" title="Wyciągi Narciarskie Bania w Białce Tatrzańskiej">
Wyciągi Narciarskie Bania w Białce Tatrzańskiej

Wyciągi Narciarskie Bania w Białce Tatrzańskiej – kompleks tras narciarskich położony w Białce Tatrzańskiej w gminie Bukowina Tatrzańska na wschodnim zboczu Kotelnicy (918 m n.p.m.) i Wysokiego Wierchu (934 m n.p.m.).
Ośrodek ten jest jednym z trzech sąsiadujących ze sobą ośrodków (pozostałe to: Ośrodek Narciarski Kotelnica Białczańska i Stacja Narciarska Kaniówka w Białce Tatrzańskiej). Ośrodki te znajdują się na wschodnich zboczach grzbietu górskiego (od północy w kierunku południowym): Kotelnica – Wysoki Wierch – Horników Wierch (926 m n.p.m.). Wszystkie wyciągi w tych 3 ośrodkach objęte są wspólnym systemem karnetów, tzw. „Tatra Ski” (wraz z 2 innymi ośrodkami na Podhalu).
Wyciągi.
W skład kompleksu Wyciągi Narciarskie Bania w Białce Tatrzańskiej wchodzą (numery zaczynają się od 4, ponieważ wyciągi 1-3 znajdują się w ośrodku Kotelnica):
Łączna przepustowość wyciągów na Bani to 3900 osób na godzinę, a przepustowość całego kompleksu 3 ośrodków – 17 300 osób na godzinę.
Planowane są kolejne inwestycje, m.in.
Rozważane jest połączenie kompleksu Kotelnica–Bania–Kaniówka z kompleksami nieodległej Bukowiny Tatrzańskiej.
Pozostała infrastruktura.
Na terenie ośrodka dostępne są:
Operator.
Operatorem ośrodka jest Prywatny Ośrodek Wypoczynkowo-Sportowy „Bania”. Operatorem term jest spółka „Park wodny Bania” sp. z o.o. Jej prezesem zarządu jest Józef Dziubasik. Spółka została zarejestrowana 27 czerwca 2006 r.
Historia.
Pierwszy wyciąg wyrwirączka o długości ok. 200 m zbudowano na Bani w połowie lat 60. XX wieku. Służył on tylko pracownikom którejś z kopalni węgla, którzy demontowali go na lato. W 1994 r. uruchomiono tu pierwszy w Polsce sztucznie naśnieżany stok. Inicjatorem i budowniczym wyciągów na Bani w latach 90. był Józef Dziubasik. Wyciąg krzesełkowy uruchomiono w sezonie 2006/2007.

</doc>
<doc id="2230645" url="https://pl.wikipedia.org/wiki?curid=2230645" title="Łomka">
Łomka

Łomka ("Narthecium" ) – rodzaj roślin zielnych z rodziny łomkowatych ("Nartheciaceae"), obejmujący 7 gatunków występujących w Europie, Kaukazie, Turcji, Japonii oraz zachodnich i wschodnich Stanach Zjednoczonych. W przeszłości do flory Polski błędnie włączano łomkę zachodnią.
Nazwa naukowa rodzaju pochodzi od greckiego słowa ("narthex" – trzcina) i odnosi się do pokroju łodygi, względnie jest anagramem nazwy naukowej rodzaju pajęcznica ("Anthericum")

</doc>
<doc id="2230650" url="https://pl.wikipedia.org/wiki?curid=2230650" title="Mistrzostwa Europy w Łyżwiarstwie Szybkim w Wieloboju 1893">
Mistrzostwa Europy w Łyżwiarstwie Szybkim w Wieloboju 1893

3. mistrzostwa Europy w łyżwiarstwie szybkim w wieloboju odbyły się w dniach 21–22 stycznia 1893 roku w Berlinie na terenie Cesarstwa Niemieckiego. W zawodach brali udział tylko mężczyźni. Zawodnicy startowali na trzech dystansach: 500 m, 1500 m i 5000 m. W biegach na 500 i 1500 m rozgrywano eliminacje oraz finał do którego awansowała najlepsza 4. Złoto wywalczył Szwed, Rudolf Ericsson. Miejsca pozostałych zawodników są nieoficjalne.
Uczestnicy.
W zawodach wzięło udział 13 łyżwiarzy z 5 krajów. Sklasyfikowanych zostało 7.

</doc>
<doc id="2230682" url="https://pl.wikipedia.org/wiki?curid=2230682" title="Mate Ghwinianidze">
Mate Ghwinianidze

Mate Ghwinianidze, gruz. მათე ღვინიანიძე (ur. 10 grudnia 1986 w Tbilisi, Gruzińska SRR) – gruziński piłkarz, grający na pozycji napastnika, reprezentant Gruzji.
Kariera piłkarska.
Kariera klubowa.
Wychowanek Dinamo Tbilisi, w barwach którego rozpoczął karierę piłkarską. Występował w drużynie rezerwowej. Potem występował w drużynie rezerwowej rosyjskiego Lokomotiwu Moskwa, a latem 2006 przeszedł do niemieckiego TSV 1860 Monachium. W lutym 2011 podpisał 3,5-letni kontrakt z ukraińskim PFK Sewastopol. Po rozformowaniu klubu w maju 2014 opuścił Krym.
Kariera reprezentacyjna.
Od 2006 występował w reprezentacji Gruzji. Łącznie rozegrał 9 gier reprezentacyjnych. Wcześniej bronił barw młodzieżowej reprezentacji.

</doc>
<doc id="2230684" url="https://pl.wikipedia.org/wiki?curid=2230684" title="Alan Anderson">
Alan Anderson

Alan Jeffery Anderson (ur. 16 października 1982 w Minneapolis w stanie Minnesota) – amerykański profesjonalny koszykarz występujący na pozycjach rzucającego obrońcy lub niskiego skrzydłowego, obecnie zawodnik Lakeland Magic.
Początki w NBA.
Po czterech latach gry w uniwersyteckiej drużynie Michigan State Spartans, Anderson zgłosił się do draftu w 2005 roku, ale nie został w nim wybrany przez żadną drużynę. Dostał się do rozgrywek ligi letniej, rozgrywanych w Orlando, gdzie miał występować w barwach Charlotte Bobcats. Wypadł w tych meczach na tyle dobrze, że drużyna z Północnej Karoliny 9 sierpnia 2005 podpisała z nim kontrakt. W NBA zadebiutował 12 listopada 2005 w meczu z Miami Heat. Zdobył 8 punktów, zanotował 2 zbiórki, 4 asysty, 1 przechwyt i 1 blok. 21 marca 2006 pierwszy raz zagrał w pierwszej piątce w spotkaniu z Orlando Magic. 17 kwietnia 2006 w przedostatnim meczu sezonu przeciwko New York Knicks ustanowił własny rekord punktowy, zdobywając 18 oczek. Rozgrywki zakończył z 36 meczami na koncie. Zdobywał w nich średnio 5,8 punktu, 1,9 zbiórki i 0,9 asysty.
W nowym sezonie po rozegraniu zaledwie sześciu meczów, 26 listopada 2006, został zwolniony z umowy przez Bobcats. Związał się wtedy umową z drużyną ligi NBDL, Tulsa 66ers. Rozegrał w ich barwach 26 meczów, zdobywając średnio 15,8 punktu, 3,8 zbiórek i 2,7 asysty na mecz. 16 marca 2007 ponownie związał się umową z Charlotte Bobcats, do końca sezonu. 14 kwietnia w meczu przeciwko Milwaukee Bucks zdobył 24 punkty, bijąc swój rekord kariery. Łącznie w tych rozgrywkach 17 razy wybiegł na parkiet, rzucał średnio 5,8 punktu, zbierał 1,9 piłek i asystował 1,2 razy na mecz.
Tułaczka po świecie.
13 września 2007 podpisał kontrakt z drużyną VidiVici Bolonia. Zagrał dla nich w 30 meczach, zdobywając średnio 14,4 punktu, 4,9 zbiórek i 1,3 asysty na mecz. We wrześniu 2008 roku podpisał umowę z rosyjskim zespołem Triumf Lubiercy. Zagrał tam tylko 11 spotkań. Średnio rzucał 11,3 punktu, 4,8 zbiórek i 1,3 asysty na mecz. 31 grudnia 2008 podpisał umowę z chorwacką Ciboną Zagrzeb. W rozgrywkach ligi chorwackiej i adriatyckiej wystąpił łącznie w 42 meczach. Rzucał średnio 16,2 punktu i dodawał do tego 5,7 zbiórki, 2,1 asysty i 2 przechwyty. W sezonie 2009-10 grał w barwach Maccabi Tel-Awiw. Zagrał dla nich łącznie 45 meczów w Eurolidze i lidze izraelskiej, zdobywając średnio 11,8 punktu, a przy tym 3 zbiórki, 2,4 asysty i 1 przechwyt na mecz.
W 2010 roku został wybrany z drugim numerem draftu do ligi NBDL przez New Mexico Thunderbirds. Zagrał w ich barwach 10 meczów, zdobywając średnio 21,1 punktu, 5,8 zbiórki i 5 asyst na mecz. 21 grudnia 2010 podpisał kontrakt z FC Barceloną. Łącznie wystąpił w 40 meczach, zdobywając średnio 10.8 punktu, a także 2.9 zbiórki i 1.2 asysty na mecz. W sezonie 2011-12 grał w chińskim Shandong Lions. Zagrał w 31 meczach i był czołowym strzelcem ligi. Rzucał 25,5 punktu na mecz, a do tego dokładał 5,5 zbiórki, 4 asysty i 2,1 przechwytu. 3 lutego 2012 w spotkaniu z Zhejiang CB rzucił 54 punkty. Po grze w Chinach zagrał 8 meczów w barwach Canton Charge w lidze NBDL, gdzie był najlepszym strzelcem zespołu. Rzucał 21,5 punktu na mecz i dokładał do tego 4,6 zbiórki i 3 asysty.
Powrót do NBA.
Dobra gra na zapleczu NBA została zauważona przez zespoły z ligi. 26 marca 2012 podpisał pierwszy z dwóch dziesięciodniowych kontraktów z Toronto Raptors, a następnie przedłużył umowę do końca rozgrywek. Od 9 do 18 kwietnia 2012 w 6 kolejnych meczach zdobywał 12 lub więcej punktów. 26 kwietnia w spotkaniu z New Jersey Nets ustanowił rekord sezonu – 20 punktów. Łącznie w sezonie zagrał w 17 meczach, aż 12 razy wszedł w pierwszej piątce. Zdobywał średnio 9,6 punktu, a także 2 zbiórki i 1,5 asysty na mecz.
27 lipca 2012 podpisał roczny kontrakt z Toronto Raptors, dzięki któremu zarobił 885 tysięcy dolarów w sezonie 2012-13. 6 stycznia 2013 w spotkaniu z Oklahoma City Thunder zdobył rekordowe w karierze 27 punktów. Wynik ten powtórzył 10 dni później w starciu z Chicago Bulls.
Po sezonie został wolnym agentem, i mimo że budził zainteresowanie między innymi Minnesota Timberwolves, to ostatecznie związał się dwuletnim kontraktem z Brooklyn Nets. W barwach drużyny z Nowego Jorku rozegrał 78 spotkań, z czego 26 w pierwszej piątce. Notował średnio 7,2 punktu i 2,2 zbiórki na mecz. W swojej umowie miał opcję odstąpienia od drugiego roku kontraktu, z czego skorzystał, zostając wolnym agentem podczas lata 2014 roku. Zrobił to tylko po to, żeby 15 lipca podpisać nowy, wyższy kontrakt z Nets, gwarantujący mu zarobki na poziomie 3 milionów dolarów, płatne w dwa lata.
W lipcu 2015 roku został zawodnikiem Washington Wizards. 3 sierpnia 2016 podpisał umowę z Los Angeles Clippers.
Statystyki.
"Stan na koniec sezonu 2016/17"
NBA.
Na podstawie Basketball-Reference.com 
Linki zewnętrzne.
 

</doc>
<doc id="2230729" url="https://pl.wikipedia.org/wiki?curid=2230729" title="Marco Schank">
Marco Schank

Marco Schank (ur. 10 października 1954 w Ettelbruck) – luksemburski polityk i samorządowiec, deputowany, w latach 2009–2013 minister.
Życiorys.
Ukończył w 1974 liceum klasyczne w Diekirch. W 1982 wybrany do rady miejskiej Heiderscheid. 1 stycznia 1994 został burmistrzem tej miejscowości, funkcję tę pełnił do 2009. W 2000 został prezesem krajowego biura turystyki.
Zaangażował się w działalność polityczną w ramach Chrześcijańsko-Społecznej Partii Ludowej.
W latach 2006–2009 pełnił funkcję sekretarza generalnego swojego ugrupowania. W 1999 został po raz pierwszy wybrany na posła do Izby Deputowanych. Z powodzeniem ubiegał się o reelekcję w wyborach w 2004, 2009, 2013 i 2018.
23 lipca 2009 objął stanowisko ministra mieszkalnictwa w czwartym rządzie Jeana-Claude'a Junckera, został także ministrem delegowanym do spraw zrównoważonego rozwoju i infrastruktury. Zakończył urzędowanie 4 grudnia 2013.

</doc>
<doc id="2230800" url="https://pl.wikipedia.org/wiki?curid=2230800" title="Żargonowe nazwy taboru kolejowego">
Żargonowe nazwy taboru kolejowego

Żargonowe nazwy taboru kolejowego – nazwy pojazdów kolejowych stosowane przez kolejarzy i miłośników kolei.
Socjolekt kolejowy charakteryzował się pierwotnie podziałem na dwie warstwy. Pierwszą było słownictwo fachowe i jego uproszczenia stosowane przez kolejarzy, ale również przez miłośników. Druga natomiast to pojęcia wykorzystywane wyłącznie przez miłośników. Podział ten po okresie odrębności zaczął się zacierać, jest mniej zauważalny, a słownictwo uległo ujednoliceniu.
Wśród żargonowych nazw pojazdów można wyróżnić:
Nazwy te mogą być zapisywane zarówno wielką, jak i małą literą. Wśród ich użytkowników zdecydowanie częściej pojawia się jednak zapis małą literą, co jest zgodne ze słownikową zasadą pisowni nazw pospolitych konkretnych przedmiotów.

</doc>
<doc id="2230835" url="https://pl.wikipedia.org/wiki?curid=2230835" title="Grigol Bediaszwili">
Grigol Bediaszwili

Grigol Bediaszwili (ur. 7 lutego 1980) − gruziński piłkarz, grający na pozycji bramkarza, reprezentant Gruzji, od 2010 roku zawodnik Metalurgi Rustawi. W reprezentacji Gruzji zadebiutował w 2009 roku. Do 24 października 2013 roku rozegrał w niej jeden mecz.

</doc>
<doc id="2230840" url="https://pl.wikipedia.org/wiki?curid=2230840" title="William Warner">
William Warner

William Lloyd Warner (ur. 26 października 1898 w Redlands, zm. 23 maja 1970 w Chicago) – amerykański antropolog społeczny i socjolog. Przedstawiciel amerykańskiej socjologii opisowej. Warner zajmował się przede wszystkim badaniem uwarstwienia społecznego. Wraz ze współpracownikami opracował szczegółowe studium miasteczka Newburyport w stanie Massachusetts w pięciotomowej serii pod tytułem "Yankee City" (1941-1959).
Klasa społeczna w rozumieniu Williama Warnera jest określana przez wysokość dochodów i szacunek społeczny. W tym ujęciu występują trzy klasy: klasa wyższa, klasa średnia i klasa niższa, a każda z nich dzieli się jeszcze na wyższą i niższą. Klasy dzielą się więc na:
Charakterystyczne dla rozumienia klas społecznych przez Warnera jest to, że pomijało ono niemal całkowicie problematykę konfliktu i walki klasowej, co było sednem istoty koncepcji klas u Marksa. W amerykańskiej socjologii koncepcje klas społecznych podkreślające konflikt i napięcia między klasami nigdy nie były popularne.

</doc>
<doc id="2230856" url="https://pl.wikipedia.org/wiki?curid=2230856" title="William Lloyd Warner">
William Lloyd Warner



</doc>
<doc id="2230907" url="https://pl.wikipedia.org/wiki?curid=2230907" title="Saša Kajkut">
Saša Kajkut

Saša Kajkut (ur. 7 lipca 1984 roku w Banja Luce) – bośniacki piłkarz, grający na pozycji napastnika. Od 2010 roku jest piłkarzem azerskiego Bakı FK. Ma na koncie jeden występ w bośniackiej reprezentacji.

</doc>
<doc id="2231116" url="https://pl.wikipedia.org/wiki?curid=2231116" title="George Panikulam">
George Panikulam

George Panikulam (ur. 26 października 1942 w Puthenchira) – indyjski duchowny katolicki, arcybiskup, nuncjusz apostolski.
Życiorys.
11 marca 1967 otrzymał święcenia kapłańskie. W 1975 rozpoczął przygotowanie do służby dyplomatycznej na Papieskiej Akademii Kościelnej. 
4 grudnia 1999 został mianowany przez Jana Pawła II nuncjuszem apostolskim w Hondurasie oraz arcybiskupem tytularnym "Caudium". Sakry biskupiej 6 stycznia 2000 udzielił mu papież Jan Paweł II. 
3 lipca 2003 został przeniesiony do nuncjatury w Mozambiku. 
Od 2008 pełnił funkcję nuncjusza w Etiopii, będąc jednocześnie akredytowanym w Dżibuti i delegatem w Somalii. Był równocześnie obserwatorem Stolicy Świętej przy Unii Afrykańskiej.
19 czerwca 2014 został mianowany nuncjuszem apostolskim w Urugwaju. W październiku 2017 przeszedł na emeryturę.

</doc>
<doc id="2231209" url="https://pl.wikipedia.org/wiki?curid=2231209" title="Alberto Bottari de Castello">
Alberto Bottari de Castello

Alberto Bottari de Castello (ur. 5 lipca 1942 w Montebelluna) – włoski duchowny katolicki, arcybiskup, nuncjusz apostolski.
Życiorys.
11 września 1966 otrzymał święcenia kapłańskie i został inkardynowany do diecezji Treviso. W 1969 rozpoczął przygotowanie do służby dyplomatycznej na Papieskiej Akademii Kościelnej.
18 grudnia 1999 został mianowany przez Jana Pawła II nuncjuszem apostolskim w Gambii, Gwinei, Liberii i Sierra Leone oraz arcybiskupem tytularnym "Foratiana". Sakry biskupiej 6 stycznia 2000 udzielił mu papież Jan Paweł II.
1 kwietnia 2005 został przeniesiony do nuncjatury w Japonii. 6 czerwca 2011 papież Benedykt XVI wyznaczył go nuncjuszem apostolskim na Węgrzech.

</doc>
<doc id="2231210" url="https://pl.wikipedia.org/wiki?curid=2231210" title="Warunek potestatywny">
Warunek potestatywny



</doc>
<doc id="2231212" url="https://pl.wikipedia.org/wiki?curid=2231212" title="Giacomo Guido Ottonello">
Giacomo Guido Ottonello

Giacomo Guido Ottonello (ur. 29 sierpnia 1946 w Masone) – włoski duchowny katolicki, arcybiskup, nuncjusz apostolski.
Życiorys.
29 czerwca 1971 otrzymał święcenia kapłańskie i został inkardynowany do diecezji Acqui. W 1977 rozpoczął przygotowanie do służby dyplomatycznej na Papieskiej Akademii Kościelnej. W 1998 został radcą nuncjatury apostolskiej w Warszawie.
29 listopada 1999 został mianowany przez Jana Pawła II nuncjuszem apostolskim w Panamie oraz arcybiskupem tytularnym "Sasabe". Sakry biskupiej 6 stycznia 2000 udzielił mu papież Jan Paweł II. 
26 lutego 2005 został przeniesiony do nuncjatury w Ekwadorze. 1 kwietnia 2017 został nuncjuszem na Słowacji.
31 października 2021 przeszedł na emeryturę.

</doc>
<doc id="2231213" url="https://pl.wikipedia.org/wiki?curid=2231213" title="Harry Alexander Rigby">
Harry Alexander Rigby

Harry Alexander Rigby (ur. 2 listopada 1896, zm. 4 listopada 1972) – as lotnictwa australijskiego Royal Australian Air Force z 6 potwierdzonymi zwycięstwami w I wojnie światowej. 
Harry Alexander Rigby urodził się w Melbourne w Australii. Zaciągnął się do Armii Australijskiej i w 1916 roku został przyjęty do Royal Flying Corps do jednostki No. 40 Squadron RAF. W jednostce służył krótko w lipcu i sierpniu 1916 roku. Z powodu choroby opuścił dywizjon.
Do czynnej służby w lotnictwie powrócił w lutym 1918 roku, został przydzielony do No. 1 Squadron RAF. Pierwsze zwycięstwo powietrzne odniósł 13 marca 1918 roku nad niemieckim samolotem Pfalz D.III w okolicach Wieltje. Ostatnie szóste zwycięstwo 11 maja nad samolotem Albatros D.V w okolicach Bailleul. 17 maja ze względu na stan zdrowia opuścił jednostkę, a wkrótce po tym został odznaczony Military Cross. Po zakończeniu wojny latał jako pilot w lotnictwie cywilnym, 1919 roku zgłosił się do udziału w organizowanych przez rząd australijski zawodach - wyścigu drogą powietrzną z Anglii do Australii w mniej niż 30 dni. Zawody wygrał w grudniu Ross Smith wraz z bratem Keithem, a Rigby wycofał się we wrześniu. W 1926 roku był członkiem Royal Victorian Aero Club.

</doc>
<doc id="2231214" url="https://pl.wikipedia.org/wiki?curid=2231214" title="Termin (prawo)">
Termin (prawo)

Termin – zawarte w treści czynności prawnej zastrzeżenie, które wiąże powstanie albo ustanie skutków prawnych ze zdarzeniem przyszłym i pewnym. Zastrzeżenie terminu jest możliwe w zasadzie w każdej czynności prawnej (z wyjątkami zastrzeżonymi w ustawie lub wynikającymi z właściwości czynności prawnej).
Sposoby zastrzegania terminów.
Zastrzeżenie terminu może wskazywać: 
Oznaczanie terminów.
Termin oznaczony w:
Jeżeli koniec terminu do wykonania czynności przypada na dzień uznany ustawowo za wolny od pracy lub na sobotę, termin upływa następnego dnia, który nie jest dniem wolnym od pracy ani sobotą.

</doc>
<doc id="2231215" url="https://pl.wikipedia.org/wiki?curid=2231215" title="Warunek (prawo)">
Warunek (prawo)



</doc>
<doc id="2231216" url="https://pl.wikipedia.org/wiki?curid=2231216" title="Torpeda Mark 50 Barracuda ALWT">
Torpeda Mark 50 Barracuda ALWT



</doc>
<doc id="2231220" url="https://pl.wikipedia.org/wiki?curid=2231220" title="Stary cmentarz żydowski w Chmielniku">
Stary cmentarz żydowski w Chmielniku

Stary cmentarz żydowski w Chmielniku – kirkut znajduje się przy ul. Wspólnej. Powstał w XVI wieku. Został zniszczony podczas II wojny światowej. Zachowały się fragmenty ogrodzenia i bramy cmentarne. Nie zachowały się nagrobki.

</doc>
<doc id="2231221" url="https://pl.wikipedia.org/wiki?curid=2231221" title="Cmentarz żydowski w Chmielniku">
Cmentarz żydowski w Chmielniku



</doc>
<doc id="2231231" url="https://pl.wikipedia.org/wiki?curid=2231231" title="Cmentarz żydowski w Działoszycach">
Cmentarz żydowski w Działoszycach

Cmentarz żydowski w Działoszycach – cmentarz społeczności żydowskiej zamieszkującej Działoszyce od I połowy XVIII w. do 1943 r. Znajduje się przy ul. Skalbmierskiej. Powstał na początku XIX wieku i przed II wojną miał powierzchnię ok. 2 ha. Został całkowicie zniszczony przez Niemców podczas II wojny światowej i obecnie na nieogrodzonym terenie brak jakichkolwiek nagrobków. Teren cmentarza porasta las.

</doc>
<doc id="2231232" url="https://pl.wikipedia.org/wiki?curid=2231232" title="Linux Unified Key Setup">
Linux Unified Key Setup

Linux Unified Key Setup (LUKS) – specyfikacja szyfrowania dysku twardego stworzona przez Clemensa Fruhwirtha i oryginalnie przeznaczona dla Linuksa.
Podczas gdy większość oprogramowania do szyfrowania dysków implementuje różne i niekompatybilne, nieudokumentowane formaty, LUKS wyznacza niezależny od platformy systemowej standard dla użytku w różnorodnych programach i narzędziach. To nie tylko ułatwia kompatybilność i wymienialność pomiędzy różnymi programami, ale również zapewnia, że wszystkie programy używające LUKS implementują zarządzanie hasłami w bezpieczny i udokumentowany sposób.
Ustandaryzowana implementacja dla LUKS działa na Linuksie i jest oparta na rozszerzonej wersji cryptsetup, używającej dm-crypt jako narzędzia do szyfrowania dysku. Pod systemem Microsoft Windows dyski zaszyfrowane przy pomocy LUKS mogą być używane przy pomocy FreeOTFE.

</doc>
<doc id="2231234" url="https://pl.wikipedia.org/wiki?curid=2231234" title="Logarytm gwiazdka">
Logarytm gwiazdka



</doc>
<doc id="2231240" url="https://pl.wikipedia.org/wiki?curid=2231240" title="Norman Lockyer">
Norman Lockyer

Norman Lockyer właśc. Joseph Norman Lockyer (ur. 17 maja 1836 w Rugby, Anglia, zm. 16 sierpnia 1920 w Salcombe Regis) – uszlachcony angielski naukowiec i astronom, członek Royal Society.
W 1868 roku odkrył w atmosferze Słońca nieznany wcześniej pierwiastek chemiczny, któremu nadał nazwę hel. W 1866 zapoczątkował spektroskopowe obserwacje plam słonecznych i w 1868 stwierdził, że protuberancje słoneczne powstają w warstwie wokół Słońca, którą nazwał chromosferą. W 1868, niezależnie od P. Janssena, odkrył spektroskopową metodę obserwacji protuberancji słonecznych poza zaćmieniem Słońca, podczas którego jego blask jest przysłonięty. Zidentyfikował pierwiastek hel w widmie słonecznym 27 lat wcześniej niż został on znaleziony na Ziemi. W latach 1870-1905 poprowadził 8 wypraw mających na celu obserwacje zaćmień Słońca. W 1869 założył czasopismo naukowe "Nature".
Nagrody i wyróżnienia.
Na jego cześć nazwano:

</doc>
<doc id="2231243" url="https://pl.wikipedia.org/wiki?curid=2231243" title="Walki o Wyspy Admiralicji">
Walki o Wyspy Admiralicji

Walki o Wyspy Admiralicji (Operacja "Brewer" w ramach operacji "Cartwheel") – ciąg starć zbrojnych toczonych podczas walk na Nowej Gwinei w trakcie II wojny światowej, w wyniku których 1 Dywizja Kawalerii US Army zdobyła okupowany przez Japończyków archipelag Admiralicji.
Polegając na informacjach rozpoznania lotniczego donoszącego, że na wyspach nie da się zauważyć żadnych śladów działalności nieprzyjaciela, z czego wynikałoby, że wyspy zostały przez Japończyków opuszczone, generał Douglas MacArthur polecił natychmiast przeprowadzić lądowanie zwiadowcze. Działania zostały podjęte 29 lutego 1944, kiedy pierwszy oddział amerykański wylądował na wyspie Los Negros, trzeciej co do wielkości w archipelagu. Wykorzystując niewielką, oddaloną plażę, gdzie Japończycy nie mogli spodziewać się desantu, zespół uderzeniowy osiągnął taktyczny sukces przez zaskoczenie, ale jednocześnie przekonał się, że wyspa nie została przez Japończyków opuszczona. Pierwsze potyczki przekształciły się w ciąg zaciętych bitew. Dzięki przewadze w powietrzu i na morzu walki o Wyspy Admiralicji ostatecznie wygrali Amerykanie, ale boje (wraz z akcją oczyszczającą) toczyły się aż do 18 maja i przyniosły im znaczne straty.
Alianckie zwycięstwo doprowadziło do całkowitego odcięcia od sił głównych japońskiej bazy w Rabaulu, która była głównym celem działań ofensywnych w 1942 i 1943 roku. Po zdobyciu Wysp Admiralicji stworzono tam wielką bazę lotniczą i morską, która okazała się niezwykle przydatną dla prowadzenia dalszych działań na Pacyfiku w wojnie przeciw Japonii, a w pierwszej mierze lądowania na Filipinach.
Podłoże.
Geografia.
Wyspy Admiralicji leżą około 360 km na północny wschód od Nowej Gwinei i około 500 km na zachód od Rabaulu, dwa stopnie szerokości geograficznej na południe od równika. Klimat wysp jest tropikalny, temperatura i wilgotność wysokie, a średni roczny opad wynosi 3900 mm. Częstym zjawiskiem są burze. Okres od grudnia do maja to sezon monsunu północno-zachodniego z przewagą wiatrów z tego kierunku.
Największą wyspą archipelagu jest Manus, która mierzy 80 km ze wschodu na zachód i 26 km z południa na północ. Wnętrze wyspy jest górzyste, z wierzchołkami sięgającymi 910 m n.p.m. i w przeważającej części pokryte gęstwą lasu tropikalnego. W większości nieskartowaną linię brzegową grodzą liczne rafy, a plaże porastają namorzyny. Los Negros oddziela od Manus wąska cieśnina Loniu. Wyspa ta posiada dwie głębokowodne zatoki, Papitalai na zachodnim wybrzeżu i Hyane na wschodnim. Oddziela je od siebie 46-metrowej szerokości piaszczysty przesmyk. W jego poprzek krajowcy zbudowali w okresie międzywojennym rodzaj pochylni, którą mogli przeciągać swoje łodzie pomiędzy zatokami. Los Negros ma kształt podkowy, obejmując jednym z ramion Zatokę Seeadlera. Główne wejście do Zatoki Seeadlera jest szerokie na 2800 m, sama zatoka ma wymiary 36 na 10 km i jest głęboka nawet na 40 m.
Plany Aliantów.
W lipcu 1942 roku Kolegium Połączonych Szefów Sztabów zaaprobowało serię operacji przeciwko japońskiemu bastionowi w Rabaulu, który stał na przeszkodzie ruchom sprzymierzonych wzdłuż północnych wybrzeży Nowej Gwinei w kierunku Filipin i głównej bazie morskiej Japończyków na wyspie Truk. Trzymając się głównych założeń strategicznych Aliantów zakładających, że zwycięstwo w Europie ma pierwszeństwo, odstąpiono od planu szybkiego pokonania Japonii na rzecz zmniejszenia zagrożenia ze strony japońskiego lotnictwa i marynarki wojennej bazujących w Rabaulu dla linii komunikacyjnych pomiędzy Stanami Zjednoczonymi a Australią. W marcu 1942 roku teatr działań na Pacyfiku został podzielony na dwie strefy: południowo-zachodnią pod dowództwem generała MacArthura i oceaniczną pod dowództwem admirała Chestera Nimitza. Rabaul znalazł się w strefie podlegającej MacArthurowi, ale pierwsze operacje w rejonie Wysp Salomona przeprowadził Nimitz. Odpowiedź Japończyków była gwałtowniejsza niż się spodziewano i minęło wiele miesięcy nim walki o Guadalcanal zostały zakończone zwycięstwem. W tym czasie siły podległe MacArthurowi toczyły boje na Nowej Gwinei.
Podczas konferencji w marcu 1943 roku szefowie sztabów przyjęli w kwestii bazy japońskiej w Rabaulu przedstawiony przez MacArthura tzw. plan Elktona, ale wobec braków środków bojowych, zwłaszcza ciężkich bombowców, zajęcie samego Rabaulu przesunęli na rok 1944. W lipcu 1943 roku szefowie sztabów rozważać zaczęli możliwość neutralizacji i pominięcia Rabaulu, ale US Navy potrzebowała wysuniętej bazy dla swej floty. Wyspy Admiralicji, które plan Elktona obejmował, mogły stanowić rozwiązanie, jako że były tam tereny nadające się na budowę lotnisk i baz zaopatrzeniowych dla wojska oraz Zatoka Seeadlera, wystarczająco obszerna, by pomieścić flotę uderzeniową. 6 sierpnia 1943 roku Kolegium Połączonych Szefów Sztabów przyjęło plan, zgodnie z którym Rabaul miał być zneutralizowany, a 1 czerwca 1944 miał nastąpić desant na Wyspach Admiralicji.
W ciągu stycznia 1944 roku samoloty amerykańskie z Wysp Salomona i Royal Australian Air Force (RAAF) bazujące na Kiriwinie prowadziły ciągłe bombardowania Rabaulu. W ich rezultacie japońska obrona powietrzna bazy tak osłabła, że możliwe stało się lądowanie i założenie alianckiego lotniska na Green Islands, które leżą mniej niż 200 km od Rabaulu. W dniach 16 i 17 lutego 58 Zespół Uderzeniowy (ang. "Task Force 58") Floty Pacyfiku przeprowadził, w ramach operacji "Hailstone", atak na Truk. Większość japońskich samolotów, operujących na obszarze południowo-zachodniego Pacyfiku, została wezwana do obrony tej oceanicznej bazy i w rezultacie 19 lutego był ostatnim dniem poważniejszego oporu w powietrzu nad Rabaulem. Nieco wcześniej, 13 lutego, generał MacArthur wydał rozkaz inwazji na Wyspy Admiralicji, co miało nastąpić 1 kwietnia. Siły przeznaczone do desantu składały się z 1 Dywizji Kawalerii, 73 Skrzydła RAAF (bliskie wsparcie lotnicze), 592 Regimentu Desantowego, 1 Batalionu Amfibijnego Marines oraz batalionów roboczych US Navy (Seabees), które miały przystąpić do budowy baz lotniczej i morskiej; łącznie 45 110 ludzi. Plan ten musiał ulec zmianie, bowiem 23 lutego 1944 roku trzy bombowce North American B-25 Mitchell dokonały lotu zwiadowczego nad Los Negros. Piloci zameldowali po powrocie, że nie dostrzegli śladów obecności Japończyków i że wyspa została przez nich prawdopodobnie opuszczona. Generał George Kenney, dowódca alianckich sił powietrznych na obszarze południowo-zachodniego Pacyfiku, udał się do MacArthura i zaproponował, by opuszczone przez nieprzyjaciela wyspy zająć szybko niewielkimi siłami. Reakcja MacArthura, według Kenneya, była następująca: „Generał słuchał tego co mówiłem chodząc po pokoju i od czasu do czasu kiwając głową, po czym nagle zatrzymał się i powiedział: To zakorkuje butelkę”.
Zgodnie z rozkazem wydanym 24 lutego zespół uderzeniowy, czyli wzmocniony szwadron (odpowiednik batalionu w formacjach piechoty) 1 Dywizji Kawalerii miał za pięć dni przeprowadzić rozpoznanie bojem. Gdyby okazało się, że wyspy naprawdę zostały przez Japończyków opuszczone, należało je zająć i przystąpić do budowy bazy. Gdyby jednak nieprzyjaciel stawił silny opór, oddział winien się wycofać. Generał MacArthur i wiceadmirał Thomas Kinkaid, dowódca alianckich sił morskich na obszarze południowo-zachodniego Pacyfiku, oddali siły uderzeniowe w ręce kontradmirała Williama Fechtelera, dowódcy 8 Grupy Amfibijnej. Do jego dyspozycji oddano lekki krążownik USS „Phoenix”. By móc wykorzystać moment zaskoczenia i dotrzeć do Wysp Admiralicji w pięć dni, potrzebne były jednostki typu High Speed Transport (APD); LST były zbyt wolne, by osiągnąć cel w wymaganym czasie. Jednakże dostępne były tylko trzy transportowce APD: USS „Brooks”, USS „Humphreys” i USS „Sands”. Każdy z nich mógł pomieścić 170 ludzi. Pozostali zostali przewiezieni na pokładach dziewięciu niszczycieli. W sumie APD i niszczyciele przewiozły 1026 żołnierzy.
Grupą szturmową dowodził gen. William C. Chase. W jej skład wchodziły trzy plutony strzeleckie i pluton karabinów maszynowych z 2 Szwadronu 5 Regimentu Kawalerii, bateria z 99 Batalionu Artylerii Polowej (2 haubice 75 mm) i 673 Bateria Przeciwlotnicza; uzupełnienie stanowiło 29 Australijczyków z Australijskiej Administracji Nowej Gwinei ("Australian New Guinea Administrative Unit" – ANGAU), którzy mieli pomagać w zbieraniu informacji wywiadowczych i nawiązywać kontakty z tubylczą ludnością, liczącą około 13 tysięcy osób. Po ewentualnym podjęciu decyzji o pozostaniu na wyspie, z Finschhafen miał wyjść konwój sześciu LST (każdy z nich z barką desantową LCM na holu) i dostarczyć na Wyspy Admiralicji resztę 5 Regimentu, 99 Batalion Artylerii Polowej, 40 Batalion Seabees oraz 2500 ton zaopatrzenia.
Wywiad wojskowy (G-2) nie wierzył w zapewnienia lotników, że wyspy zostały ewakuowane. Opierał się na odszyfrowanej korespondencji japońskiej i raporcie Allied Intelligence Bureau, które informowało, że 15 lutego na Wyspach Admiralicji było trzy tysiące Japończyków, a 24 lutego skorygowało posiadane dane i podniosło liczbę żołnierzy nieprzyjaciela do czterech tysięcy. G-2 przypisywał brak ognia przeciwlotniczego trudnej sytuacji logistycznej Japończyków uważając, że chodziło o oszczędzanie amunicji. Generał Walter Krueger, dowódca 6 Armii, wspominał później, iż w jego sztabie nikt nie wierzył, że wyspy zostały opuszczone. Zgodnie z oryginalnym planem desant miało poprzedzić rozpoznanie przeprowadzone przez Alamo Scouts. 6-osobowy zespół Alamo Scouts został przerzucony na południowy brzeg Los Negros za pomocą wodnopłatowca PBY Catalina podczas bombardowania wyspy w dniu 27 lutego. Zwiadowcy informowali po powrocie, że południe wyspy było „wręcz zapchane Japońcami”.
Siły japońskie.
Obrona Wysp Admiralicji znajdowała się w gestii 8 Armii japońskiej z kwaterą główną w Rabaulu. Jej dowódcą był generał Hitoshi Imamura. We wrześniu 1943 roku, po bezskutecznych próbach powstrzymania ofensywy Aliantów na Nowej Gwinei i Wyspach Salomona, Cesarska Kwatera Główna (CKG) postanowiła skrócić swoją linię obrony na południowym i środkowym Pacyfiku tak, by biegła od Morza Banda po Karoliny. CKG kazała Imamurze trzymać jego odcinek owej linii (w tym także Wyspy Admiralicji) tak długo jak się tylko da, by umożliwić marynarce wojennej i armii przygotowanie „decydującego przeciwuderzenia” na siły alianckie. Utrzymanie kontroli nad archipelagiem miało kluczowe znaczenie dla japońskiego planu obrony, bowiem w razie zajęcia go przez Aliantów, potężna baza oceaniczna na wyspie Truk znalazłaby się w zasięgu ich ciężkich bombowców. Najwyraźniej nie spodziewając się uderzenia alianckiego tak wcześnie, CKG dała Imamurze czas na przygotowanie obrony do połowy 1944 roku. W tym czasie największym oddziałem na Wyspach Admiralicji był 51 Regiment Transportowy, który przybył na Los Negros w kwietniu.
Imamura zabiegał o posiłki dla Wysp Admiralicji pod koniec 1943 i na początku 1944 roku. W październiku 1943 wystąpił o przysłanie na wyspy dywizji piechoty, ale żadna nie była dostępna. Kolejna prośba o przerzucenie na Wyspy Admiralicji 66 Regimentu, który „lizał rany” na Palau, również została odrzucona, bowiem CKG uznała, że oddział ten będzie bardziej potrzebny 18 Armii. Japońska Cesarska Marynarka Wojenna (JCMW) odmówiła również Imamurze wysłania na archipelag Specjalnego Oddziału Desantowego. Po serii kolejnych sukcesów alianckich CKG w styczniu 1944 zmieniła jednak plany i zgodziła się wysłać 66 Regiment, ale operacja została odwołana, gdy statek wiozący uzupełnienia dla regimentu został (z dużymi stratami w ludziach) zatopiony przez amerykański okręt podwodny . Po tej katastrofie Imamura polecił dowództwu 38 Dywizji skierować na wyspy jeden batalion i w rezultacie w nocy z 24 na 25 stycznia przybyło tam 750 ludzi z 2 Batalionu 1 Niezależnego Mieszanego Regimentu. Kolejne próby przerzucania piechoty i artylerii spełzały na niczym z powodu podwodnych i powietrznych ataków alianckich, ale 530 żołnierzy 1 Batalionu 229 Regimentu Piechoty ze składu 38 Dywizji zdołało się przedostać w nocy na 2 lutego. Większość tych przemieszczeń wojsk japońskich została odnotowana przez aliancki wywiad.
W chwili gdy nastąpił aliancki desant, Cesarska Armia Japońska posiadała w archipelagu Admiralicji siły, na które składały się: 51 Regiment Transportowy pod dowództwem pułkownika Yoshio Ezakiego, który był jednocześnie komendantem miejscowego garnizonu, 2 Batalion 1 Niezależnego Mieszanego Regimentu, 1 Batalion 229 Regimentu i elementy 14 Sił Bazowych JCMW. Były to oddziały bardzo nierówne. 1 Batalion 229 Regimentu składał się co prawda z weteranów kilku kampanii, ale cierpiał na brak dział i amunicji. 2 Batalion 1 Niezależnego Mieszanego Regimentu dowodzony był przez oficerów rezerwy, którzy służyli wprawdzie kiedyś w Chinach, ale większość ich podwładnych nigdy wcześniej nie uczestniczyła w akcji bojowej. G-2 wiedział o obecności wszystkich tych oddziałów na Wyspach Admiralicji.
51 Regiment Transportowy wybudował lotnisko Lorengau na wyspie Manus i rozpoczął budowę następnego, zwanego lotniskiem Momote na terenie Plantacji Momote na wyspie Los Negros. Lotnisko Lorengau było używane jako punkt postojowy dla samolotów krążących między Rabaulem a lotniskami południowo-wschodniej Nowej Gwinei. Znaczenie Wysp Admiralicji dla Japończyków znacznie wzrosło w wyniku alianckich postępów na Nowej Gwinei i Nowej Brytanii, w wyniku których zablokowane zostały inne korytarze powietrzne. Posiłki były wysyłane z Palau od grudnia 1942 roku, ale ze względu na ataki amerykańskich okrętów podwodnych musiały zostać odwołane. Dwa bataliony piechoty wysłano z Rabaulu w styczniu 1943. Mimo ataków alianckiego lotnictwa dotarły bezpiecznie do celu. W lutym oba lotniska nie były używane, a działa przeciwlotnicze milczały ze względu na konieczność oszczędzania amunicji i kamuflaż ich stanowisk. Ezaki nakazał swoim żołnierzom pozostawać w ciągu dnia w ukryciu.
Bój o Los Negros.
Lądowanie.
Wybranym przez Amerykanów miejscem lądowania była mała plaża na południowym brzegu Zatoki Hyane, w pobliżu Lotniska Momote. Okoliczny teren składał się z bagnisk porośniętych namorzynami, a wejście do zatoki miało zaledwie 460 m szerokości, ale ryzyko się opłaciło. Japończycy nie przewidywali desantu w tym miejscu i większość ich sił skupiona była na obrzeżach Zatoki Seeadlera, na przeciwległym krańcu wyspy. Prognoza pogody na 29 lutego 1944 przewidywała niski pułap chmur, a tym samym poważne utrudnienie ataków lotniczych. Tylko trzy B-24 i dziewięć B-25 odnalazło cele. W tej sytuacji przedłużono o 15 minut ostrzał z dział okrętowych. Każdy APD zwodował cztery barki desantowe, w których znalazło miejsce po około 150 ludzi.
Pierwsza fala desantu (Kompania G 2 Szwadronu 5 Reginentu) osiągnęła brzeg bez strat o godzinie 8.17, ale bombardowanie i ostrzał obudziły czujność Japończyków; ich baterie rozpoczęły ogień. Powracające ku okrętom barki desantowe dostały się pod krzyżowy ogień nieprzyjacielskich karabinów maszynowych rozmieszczonych po obu stronach zatoki. Ogień ten był tak intensywny, że druga fala desantu musiała odczekać do chwili stłumienia go przez działa niszczycieli. Trzecia i czwarta fala również lądowały pod niezbyt celnym ogniem.
Cztery z dwunastu barek uległy uszkodzeniom. Trzy udało się naprawić na miejscu, ale nie chciano ich narażać na zniszczenie wobec konieczności ewentualnej ewakuacji oddziałów zwiadowczych. Plan ratunkowy zakładał wejście APD do zatoki i ewakuację żołnierzy z pirsu, ale uznano to za ostateczność. Przez następne cztery godziny barki kursowały między okrętami a plażą, ale tylko wtedy, gdy niszczyciele przytłumiały nieprzyjacielski ogień. Pomocne okazały się gwałtowne opady deszczu, które utrudniały widoczność. Ostatni niszczyciel został rozładowany o godzinie 12.50. Do tego czasu straty US Navy wynosiły 2 zabitych i 3 rannych.
Przez krótki czas bezpieczniej było na brzegu. Kawalerzyści opanowali lotnisko. Niewielki opór nieprzyjaciela pozwolił im na rozstawienie na plaży działek przeciwlotniczych, wyładunek zaopatrzenia i rozpoczęcie patrolowania terenu. Straty były takie same jak w Marynarce: 2 zabitych, 3 rannych. O godzinie 16.00 na plaży pojawili się generał MacArthur i admirał Kinkaid. Generał odznaczył kilku żołnierzy i polecił Chase’owi utrzymać zajęty teren do czasu nadejścia większych sił, po czym powrócił na USS „Phoenix”. Flotylla Fechtelera odpłynęła o 17.29 – wyładunek został zakończony, a okręty wystrzelały większość posiadanej amunicji. Na miejscu zostały tylko niszczyciele i , które na wezwanie miały wspierać ogniem oddziały na lądzie.
Na przyczółku.
Po odejściu floty Chase wycofał swe wojska na bardziej zwarty przyczółek. Wobec braku drutów kolczastych obsadzony musiał być każdy metr terenu. Podłoże stanowił twardy koral, znakomicie nadający się do budowy pasów startowych, ale utrudniający kopanie okopów. Na pierwszej linii rozstawiono 12 ciężkich karabinów maszynowych 12,7 mm. W ciągu nocy trwały walki z niewielkimi grupkami Japończyków próbujących przedrzeć się na tyły obrońców. Chwilowa poprawa pogody pozwoliła trzem B-25 i czterem B-17 dokonać zrzutu zaopatrzenia: plazmy krwi, amunicji, granatów ręcznych i zwojów drutu kolczastego. Część amunicji wylądowała na ziemi niczyjej, ale z jakichś powodów żołnierze, którzy wyruszyli by zrzut odebrać, nie zostali ostrzelani.
Nie spodziewano się kolejnego ataku nieprzyjaciela przed zmierzchem, gdy nagle, około godziny 16, grupa Japończyków przedarła się przez linie obrony i dotarła na odległość 30 metrów od kwatery gen. Chase’a. Po pojedynczym strzale w kierunku stanowiska dowodzenia żołnierze stanowiący ochronę sztabu otworzyli ogień w stronę japońskiego patrolu, a major Julio Chiaramonte, oficer wywiadu, udał się na czele kilku ludzi w celu unieszkodliwienia przeciwnika. W chwili gdy żołnierze zbliżyli się do grupki nieprzyjaciół nastąpiła seria wybuchów. Trzej Japończycy popełnili samobójstwo rozrywając się granatami, a jeden dokonał "seppuku" przy pomocy miecza. W sumie naliczono piętnastu poległych oficerów i podoficerów; był wśród nich kapitan Baba, dowódca japońskiego batalionu, który dokonał ataku poprzedniej nocy. Japończycy próbowali zaatakować raz jeszcze o godzinie 17, ale zostali z łatwością odparci.
Następnego dnia rano przybyły spodziewane posiłki: sześć LST (każdy holując LCM), w eskorcie niszczycieli , i oraz poławiaczy min i , weszło do Zatoki Hyane pod ogniem z moździerzy. LST-202, należący do United States Coast Guard, odpowiedział ogniem swego działa 76 mm i przeciwlotniczych działek Boforsa 40 mm. Rozładunek LST trwał siedem godzin. By móc rozlokować magazyny amunicji na większej przestrzeni generał Chase zdecydował się na atak celem powiększenia przyczółka. Zażądano wsparcia z powietrza. Nadlatujące bombowce B-25 zostały zaatakowane przez około piętnaście japońskich myśliwców, ale poradziło sobie z nimi osiem eskortujących P-47, których piloci meldowali później o strąceniu ośmiu japońskich maszyn. Dwa B-17 dokonujące zrzutów zaopatrzenia również zostały zaatakowane i ich załogi informowały o zestrzeleniu jednego samolotu przeciwnika. Tymczasem dwa z czterech dywizjonów B-25 zrzuciły bomby na obszar zajęty przez Amerykanów. Zanim oficer łącznikowy US Air Forces zdołał skorygować pomyłkę, zginęło dwóch, a rannych zostało czterech żołnierzy. 5 Regiment Kawalerii ruszył do ataku o godzinie 15.00. Wszystkie zamierzone cele zostały osiągnięte i przyczółek został znacznie powiększony. 40 Batalion Roboczy wylądował z zamiarem przystąpienia do prac na pasie startowym lotniska Momote, tymczasem przypadła mu inna rola: seabees kazano oczyścić przedpole i zbudować fortyfikacje, a na dodatek dostali swój odcinek obronny. Koparki zbudowały sześć okopów, każdy dla dziesięciu ludzi oraz 250-metrową transzeję jako drugą linię obrony. Na obrzeżach pasa startowego powstały głęboko okopane gniazda karabinów maszynowych.
Poławiacze min miały oczyścić wejście do Zatoki Seeadlera pomiędzy wysepkami Hauwei i Ndrilo, ale dostały się pod ogień dział z Hauwei. Komandor Emile Dechaineux, odpowiedzialny za wspieranie wojsk na lądzie, polecił dowódcom niszczycieli „Ammen”, „Bush”, „Mullany” i „Warramunga” zbombardować wysepkę. Japońskie działa zamilkły, ale przemówiły ponownie, gdy trałowce spróbowały raz jeszcze oczyszczać kanał. W tej sytuacji Dechaineux odwołał akcję. Teraz niszczyciele i poławiacze min ostrzelały działa japońskie trzymające pod ogniem wejście do Zatoki Hyane, by umożliwić okrętom desantowym bezpieczne wyjście w morze. Jeden z LST opuścił zatokę nie do końca rozładowany; załogi tych jednostek nie miały zamiaru zostać przy brzegu podczas spodziewanego w nocy japońskiego ataku. Dechaineux eskortował je przez jakiś czas, dopóki nie dowiedział się od admirała Barbeya, że „Ammen”, „Mullany”, „Warramunga” i „Welles” mają zostać przy Los Negros. „Ammen” i „Mullany” zbombardowały Hauwei ponownie następnego dnia rano i rozbiły kilka składów amunicji, ale wciąż znajdowały się pod celnym ogniem czterech lub pięciu dział, w związku z czym Dechaineux był zmuszony poinformować Barbeya, że nie jest w stanie poradzić sobie z japońską artylerią na wysepce.
Generał Krueger był poważnie zaniepokojony rozwojem sytuacji na Los Negros. W odpowiedzi na usilne żądania generała Chase’a przygotował z admirałem Barbeyem przerzucenie reszty 1 Dywizji Kawalerii. Na rozkaz Kruegera 2 szwadron 7 Regimentu miał wyruszyć natychmiast na trzech APD. Inne oddziały miały przybyć na Los Negros 6 i 9 marca, a nie – jak planowano – 9 i 16 marca. Krueger zdawał sobie sprawę, że Zatoka Hyane jest zbyt mała, by pomieścić całą dywizję, ale na zachodnim wybrzeżu Los Negros, w okolicach Plantacji Salami nad Zatoką Seeadlera, znajdowały się dogodne do lądowania plaże. By móc je wykorzystać i prowadzić operację przeciw wyspie Manus, niezbędne stało się otwarcie wejścia do zatoki.
Również z japońskiego punktu widzenia walka nie przebiegała tak, jak powinna. Japończycy spodziewali się desantu Aliantów w Zatoce Seeadlera, która wydawała się głównym celem Amerykanów, w związku z czym skoncentrowali swe siły wokół lotniska Lorengau na wyspie Manus. Obrona lotniska Momote i Zatoki Hyane była zadaniem Zgrupowania Baba, utworzonego na bazie 1 Batalionu 229 Regimentu Piechoty. Pułkownik Ezaki kazał kapitanowi Babie atakować przyczółek, ale podejrzewając, że lądowanie w Zatoce Hyane było jedynie działaniem dywersyjnym i jednocześnie otrzymawszy fałszywą wiadomość o działaniach nieprzyjaciela w okolicach Salami, zatrzymał tam właśnie 2 Batalion 1 Niezależnego Regimentu Piechoty, zamiast posłać ten oddział jako wsparcie Zgrupowania Baba. 2 marca Ezaki zdecydował się wreszcie zaatakować przyczółek wszystkimi siłami, ale trudny teren i straty zadawane przez nieprzyjacielską artylerię i bombowce opóźniły rozpoczęcie ataku o całą dobę.
O godzinie 21 pojedynczy japoński samolot zrzucił na przyczółek 6 bomb, które poprzecinały linie telefoniczne. Zaraz potem wystrzelone zostały żółte flary i japońska piechota ruszyła do szturmu wspierana ogniem moździerzowym. Jednocześnie cztery bombowce "Betty" dokonały nalotu na niszczyciele Dechaineux’a. 1 Szwadron 5 Regimentu był atakowany przez dwa wzmocnione plutony piechoty, ale powitał je silnym ogniem broni maszynowej i moździerzy. Gęsta dżungla na tym odcinku pozwalała Japończykom przenikać na tyły, ale byli zbyt słabi, by zdobyć amerykańską pozycję. Główny atak przypuścił 2 Batalion 1 Niezależnego Mieszanego Regimentu od strony tubylczej pochylni, czemu towarzyszył atak mniejszych oddziałów z rejonu wioski Porlaka. Ten atak japoński spadł na pozycje 2 Szwadronu 5 Regimentu.
Żołnierze zauważyli zmianę japońskiej taktyki. Zamiast ukradkiem przenikać przez linie obrony, posuwali się po otwartym terenie rozmawiając, a nawet śpiewając i wykrzykując w stronę pozycji amerykańskich hasła w rodzaju „Już nigdy nie zobaczycie San Francisco!”. W ten sposób weszli na amerykańskie pole minowe, które w tej chwili wyleciało w powietrze, a następnie dostali się pod zmasowany ogień broni piechoty w tym kilku karabinów maszynowych Browning 7,62 mm, ale atak trwał nadal. Działa przeciwlotnicze 211 Batalionu Artylerii Nadbrzeżnej i 99 Batalionu Artylerii Polowej prowadziły ogień całą noc, starając się powstrzymać japoński atak od strony Porlaki. Krótko po północy barki japońskie próbowały sforsować Zatokę Hyane, ale napotkały ogień dział przeciwlotniczych i nie dotarły do amerykańskich pozycji. Stanowisko działa przeciwlotniczego Bofors 40 mm wpadło przejściowo w ręce Japończyków, których wkrótce wyparli "seabees". Sierżant Troy McGill bronił swego gniazda karabinu maszynowego z ośmioma ludźmi. Wszyscy polegli lub zostali ranni z wyjątkiem jednego żołnierza, którego sierżant odesłał na tyły. McGill strzelał ze swego karabinu dopóki ten się nie zaciął, wreszcie walczył kolbą i bagnetem. Pośmiertnie został udekorowany Medalem Honoru.
Przed świtem atak został odparty. Wokół amerykańskich pozycji naliczono ponad 750 ciał martwych Japończyków. Jeńców nie wzięto. Amerykańskie straty to 61 zabitych i 244 rannych, w tym 9 zabitych i 38 rannych "seabees". 2 Szwadron 5 Regimentu oraz 40 Batalion Roboczy otrzymały prezydenckie noty pochwalne. Generał Chase zażądał zrzutów amunicji, której ogromne ilości zostały zużyte w ciągu minionej nocy.
Zajęcie Zatoki Seeadlera.
4 marca rano wylądował 2 Szwadron 7 Regimentu Kawalerii, który miał zluzować 2 Szwadron 5 Regimentu. Następnego dnia przybył na pokładzie niszczyciela „Bush” generał Innis P. Swift, dowódca 1 Dywizji Kawalerii, obejmując komendę. Nakazał natychmiast 2 Szwadronowi 7 Regimentu uderzyć na północ, za tubylczą pochylnię, w kierunku Salami. W tej sytuacji 2 Szwadron 5 Regimentu wrócił do linii. W chwili, gdy odbywała się zmiana na stanowiskach, nastąpił nieoczekiwany dzienny atak japoński. Został odparty przez kawalerzystów wspomaganych przez działa i moździerze, ale uderzenie na północ mogło zacząć się dopiero późnym popołudniem. Nacierające oddziały natrafiły wkrótce na japońskie pole minowe, co spowolniło tempo natarcia tak, że do wieczora dotarto jedynie do pochylni.
Rankiem 6 marca do Zatoki Hyane przybył następny konwój: pięć LST, każdy z LCM na holu, z 12 Regimentem Kawalerii i innymi oddziałami oraz zaopatrzeniem i wyposażeniem, w tym pięcioma amtrakami, trzema lekkimi czołgami M3 Stuart i dwunastoma haubicami 105 mm z 271 Batalionu Artylerii Polowej. 12 Regiment otrzymał rozkaz podążać na północ za 2 Batalionem 7 Regimentu i zająć Plantację Salami. Droga do Salami okazała się jednak błotnistą ścieżką, na której wkrótce pojazdy zaczęły grzęznąć. Ponadto Japończycy pogrodzili drogę rowami, powalonymi drzewami, nasycili okolicę strzelcami wyborowymi i pułapkami minowymi. Podoficer R.J. Booker z ANGAU, wykorzystując swoją wiedzę, poprowadził 12 Regiment i 3 czołgi przez dżunglę. W Salami Japończycy stawili niezbyt silny opór. Walka trwała godzinę. Czołgi ostrzeliwały budynki i bunkry pociskami burzącymi i odłamkowymi.
Po zajęciu plantacji i wioski tubylcy poinformowali Australijczyków z ANGAU, że Japończycy wycofali się poprzez Zatokę Seeadlera do misji Papitalai. W tej sytuacji misja musiała stać się następnym celem. 5 Regiment miał zaatakować od wschodu plantację Papitalai, podczas gdy 2 Szwadron 12 Regimentu – misję. 5 Regiment zajął bez walki Porlakę, po czym w składanych i gumowych łodziach przeprawił się przez długą i wąską zatokę, odnogę Zatoki Papitalai, nazwaną przez żołnierzy Lemondrol Creek. Patrol pod dowództwem kapitana Williama C. Corneliusa starł się z około 50 Japończykami, którzy w rezultacie wycofali się. Kapitan Cornelius, który zabił czterech nieprzyjaciół, został ciężko ranny i zmarł następnego dnia. Pośmiertnie odznaczono go Distinguished Service Cross.
Ze względu na barierę raf koralowych konwencjonalne barki desantowe nie mogły lądować w Papitalai. Pięć amtraków (jeden bojowy i cztery transportowe) wyruszyło więc z Zatoki Hyane do Salami, ale droga była tak zła, że tylko bojowy i jeden transportowy amtrak dotarły na miejsce na czas. Atak – poprzedzony przygotowaniem artyleryjskim i bombardowaniem z powietrza – nastąpił mimo wszystko. Bojowy amtrak odpalił salwę 24 rakiet, na co Japończycy odpowiedzieli ogniem moździerzowym i maszynowym oraz jednej armaty 75 mm. Pierwsza fala desantu musiała wytrwać pod ogniem z japońskich bunkrów przez 45 minut, dopóki amtraki nie wróciły z drugą falą. Wkrótce potem kawalerzyści musieli odeprzeć kontratak około 30 Japończyków. Gdy dołączył trzeci amtrak, który wreszcie dotarł do Salami, pojazdy amfibijne wykonały 16 rejsów przez zatokę przewożąc, do zapadnięcia nocy, część 2 Szwadronu 12 Regimentu, a także racje żywnościowe, wodę i amunicję, a w drodze powrotnej ewakuując rannych i zabitych.
Pułkownik Ezaki zawiadomił o amerykańskim ataku na misję Papitalai dowództwo 8 Armii w Rabaulu i obiecał nocny kontratak, ale ten nigdy nie nastąpił. Japończycy wycofali się, a po pułkowniku Ezakim ślad zaginął.
Zadanie uciszenia japońskich dział blokujących Aliantom dostęp do Zatoki Seeadlera przypadło kontradmirałowi Victorowi Crutchleyowi i jego 74 Grupie Uderzeniowej (TF74), w skład której wchodził ciężki krążownik , lekkie krążowniki USS „Phoenix” i oraz niszczyciele , , i . Okręty bombardowały Hauwei przez godzinę 4 marca, ale 6 marca został trafiony japońskim pociskiem z Hauwei. Wobec tego, że poławiacze min miały wejść do zatoki 8 marca, admirał Kinkaid kazał Crutchleyowi spróbować raz jeszcze. Po południu 7 marca TF74 zbombardowała Hauwei, Ndrilo, Koruniat, Pityilu i północne brzegi Los Negros. „Shropshire” wystrzelił 64 pociski 203 mm i 92 pociski 102 mm, podczas gdy amerykańskie krążowniki i niszczyciele 1144 pociski 152 mm i 127 mm. Następnego dnia dwa niszczyciele, dwa poławiacze min, przeciwlotniczy LCM i sześć innych LCM wyładowanych zaopatrzeniem wpłynęło do zatoki bez jednego strzału ze strony nieprzyjaciela. To umożliwiło 2 Brygadzie 1 Dywizji Kawalerii wylądować na plażach Salami w dniu 9 marca.
7 marca "seebees" oddali lotnisko Momote do użytku. Samoloty obserwacyjne artylerii wykorzystywały pas startowy już dzień wcześniej, a następnego dnia lądował tam awaryjnie uszkodzony B-25. Dwanaście P-40 Kittyhawk z 76 Dywizjonu RAAF przybyło z Kiriwiny via Finschhafen 9 marca, a pozostałe 12 maszyn dywizjonu pojawiło się dzień później. Obsługa naziemna dotarła, na pokładach LST już 6 marca. Reszta 73 Skrzydła RAAF z samolotami Kittyhawk i Spitfire z 79 dywizjonu RAAF przybyła na Los Negros w ciągu dwóch tygodni. Od 10 marca okręty i wojska naziemne na Wyspach Admiralicji mogły otrzymywać osłonę powietrzną w ciągu kilku minut.
Pracownicy oddziału ANGAU dotarli 9 marca do miasteczka Mokerang i znaleźli tylko pięćdziesięciu pięciu mieszkańców. Okazało się, że wycofujący się Japończycy zabrali z ich ogrodów warzywnych wszystko, co nadawało się do zjedzenia, skazując tubylców na śmierć głodową, więc większość spośród nich wyruszyła na poszukiwanie czegoś do jedzenia. W tej sytuacji ANGAU zleciło zaopatrzenie tubylców w żywność Amerykanom.
W walkach o Los Negros Amerykanie stracili 116 zabitych i 434 rannych; straty japońskie to 1288 zabitych.
Bój o wyspę Manus.
Hauwei.
Operacja na Los Negros przeszła w stadium oczyszczania terenu, jednak około 2700 żołnierzy japońskich wciąż znajdowało się na wyspie Manus. Generał Swift postanowił wysadzić 2 Brygadę generała Verne’a D. Mudge’a pod misją Lugos, na zachód od Lorengau. Silnie – jak przypuszczano – ufortyfikowane Lorengau było głównym celem ataku. Znajdowało się tam lotnisko i zbieg czterech dróg. Pierwszym zadaniem dla zwiadowców było wyznaczenie pozycji dla artylerii, która miałaby osłaniać odcinki plaż lądowania na Manus. Trzy patrole zostały wysłane 11 marca. Pierwszy wylądował na przylądku nazwanym przez Amerykanów "Bear Point", który nie był obsadzony przez Japończyków, ale nie nadawał się na stanowisko dla artylerii. Drugi wylądował na wysepce Butjo Luo, stwierdził, że nie jest okupowana, a jej północny brzeg nadaje się na rozmieszczenie baterii. Trzeci patrol, składający się z 25 oficerów i żołnierzy z 302 Oddziału Rozpoznania Kawalerii, 2 oficerów z 99 Batalionu Artylerii Polowej i podoficera L. Robinsona z ANGAU oraz kilku tubylców jako przewodników, wyruszył na desantowym LCVP eskortowanym przez kuter torpedowy PT 329 ku Huawei.
Gdy patrol wylądował, major Carter S. Vaden dostrzegł dobrze zamaskowany bunkier i wrzucił do jego wnętrza dwa granaty. To spowodowało, że Japończycy otworzyli gwałtowny ogień z granatników i broni maszynowej. PT 329 został trafiony, jego dowódca ranny i kuter wycofał się z akcji. LCVP podszedł ponownie do brzegu i zabrał pięciu ludzi, w tym Robinsona. Jednostka zawracała właśnie na morze, kiedy zobaczono drugą grupę żołnierzy na plaży. LCVP powtórzył więc manewr i ich zabrał. Podczas wycofywania się jednostka została trafiona przez pocisk moździerzowy i zaczęła tonąć. Uszkodzony PT 329 przekazał informację o tym co się stało i dowództwo natychmiast wysłało samolot, który miał ocenić sytuację. Załoga nisko lecącej maszyny spostrzegła ludzi w wodzie i posłano w to miejsce kolejny kuter torpedowy, osłaniany przez niszczyciel . Po trzech godzinach w wodzie ludzie z patrolu zostali uratowani. W akcji zginęło ośmiu Amerykanów (między innymi major Veden), a piętnastu zostało rannych, w tym wszyscy z załogi LCVP. Zaginął jeden z krajowców o imieniu Kaihu i Robinson właśnie zastanawiał się jak powiadomić o tym rodzinę, gdy Kaihu pojawił się po przebyciu całej zatoki wpław.
Generał Swift odwołał lądowanie pod Lugos, rozkazał natomiast 2 Szwadronowi 7 Regimentu zająć Hauwei. Robinson i tym razem służył za przewodnika mimo rozległych oparzeń słonecznych, jakich doznał w wodzie poprzedniego dnia. Lądowanie wspierały niszczyciele „Arunta”, „Bush”, „Stockton” i , dwa rakietowe LCVP i przeciwlotniczy LCM, które wystrzeliły 168 rakiet oraz sześć myśliwców Kittyhawk z 76 Dywizjonu, które zrzuciły 500-funtowe bomby; ponadto ogień prowadziły działa 61 Batalionu Artylerii Polowej z Los Negros. Uderzenie zostało przeprowadzone z trzech transportowych LVT. Dla zaoszczędzenia czasu i paliwa zostały one przeholowane przez Zatokę Seeadlera przez szybsze LCM, a zwolnione dopiero tuż przed desantem. Na brzegu kawalerzyści napotkali solidnie zbudowane i dobrze rozmieszczone bunkry, które blokowały ogniem każde podejście w głąb wysepki, a także wszechobecnych strzelców wyborowych. Rano następnego dnia LCM dostarczył na plażę czołg, wobec którego Japończycy byli niemal bezbronni; kawalerzyści zdobyli wysepkę za cenę 8 poległych i 46 rannych; po bitwie doliczono się 43 zabitych japońskich marynarzy. Na Hauwei przerzucono 61 i 271 Bataliony Artylerii Polowej, natomiast 99 Batalion pozostał na Butjo Luo.
Lorengau.
Atak na Manus rozpoczął się 15 marca. Przed świtem dwa szwadrony 8 Regimentu, sześć transportowych amtraków i jeden bojowy amtrak zostały załadowane na pokład LST dla przebycia 18-kilometrowej drogi przez Zatokę Seeadlera z Salami. Wybrano plażę pod Lugos, około 4 km na zachód od Lorengau, w miejsce plaż bliższych Lorengau, które uważano za silnie umocnione. Niszczyciele , , i , którym towarzyszył ostrzał rakietowy dwóch LCVP, przeciwlotniczego LCM i bojowego LVT, zbombardowały plaże; wspierała je artyleria z Hauwei i Butjo Luo. Ponadto samoloty B-25 z 499 i 500 Dywizjonu zrzuciły 81 500-funtowych bomb, po czym ostrzelały cele z karabinów maszynowych i działek.
Japończycy najwyraźniej nie spodziewali się ataku w tym miejscu, w związku z czym ich pozycje obronne zostały szybko opanowane. 1 Szwadron 8 Regimentu posuwał się następnie na wschód po czym został zastopowany dopiero przed linią japońskich umocnień na obrzeżach lotniska Lorengau. Doszło do pojedynku artyleryjskiego, później do ataku samolotów Kittyhawk z 500-funtowymi bombami. Kawalerzyści podjęli atak i bez oporu zajęli pasmo wzgórz dominujących nad lotniskiem. Jednocześnie 7 Regiment dokonał lądowania pod Lugos i zajął pozycje obronne Japończyków, pozwalając 2 Szwadronowi 8 Regimentu dołączyć do ataku na Lorengau. Pierwsza próba zajęcia pasa startowego utknęła na linii bunkrów. Druga, podjęta 17 marca przy współdziałaniu 1 Szwadronu 7 Regimentu i czołgów, doprowadziła do zajęcia całego lotniska w dniu następnym.
Mimo że stoczono wiele walk, główne siły japońskie na Manus nie zostały zlokalizowane. Posuwając się w głąb wyspy, w kierunku Rossum, 7 Regiment natknął się na nie wreszcie 20 marca. Sześć dni zajęło 7 Regimentowi, by zlikwidować umocnioną japońską pozycję w okolicach Rossum. Japońskie bunkry, w rzeczywistości schrony bojowe z pni palmowych i piasku, okazały się odporne na ostrzał artylerii. Ostatecznie opór Japończyków został złamany 30 marca.
Pozostałe wysepki.
Wraz z coraz trudniejszą sytuacją Japończyków na Los Negros, pozbawionych dostaw żywności i amunicji, bój stawał się coraz bardziej nierówny. Zacięta bitwa pięćdziesięciu Japończyków na Wzgórzach Papitalai w dniu 24 marca była ostatnim zorganizowanym oporem na Los Negros. Koniec walk na Los Negros i Manus nie oznaczał jednak zniknięcia Japończyków z innych wysepek archipelagu. By zminimalizować straty ludności cywilnej ANGAU po cichu ewakuował mieszkańców przed spodziewanymi uderzeniami Amerykanów. Wysepka Pityilu miała być prawdopodobnie okupowana przez 60 japońskich żołnierzy. 30 marca 1 szwadron 7 Regimentu został przetransportowany tam z Lorengau przez 10 LCM holujących 7 LVT. Pamiętając nauczkę z Hauwei Amerykanie poprzedzili desant bombardowaniem z morza i powietrza. Lądowanie nie napotkało oporu, ale wewnątrz wysepki natrafiono na silnie broniony punkt, który udało się zdobyć dopiero przy użyciu czołgów i artylerii. 59 Japończyków zostało zabitych ze stratą 8 zabitych i 6 rannych Amerykanów.
Tak samo potraktowano 1 kwietnia wysepki Ndrilo i Koruniat, 1 Szwadron 12 Regimentu nie znalazł na nich wroga. Ostatnie lądowanie przeprowadzono na wysepce Rambutyo 3 kwietnia. Pierwsza fala uderzeniowa utknęła na rafie i żołnierze musieli brnąć do brzegu po pas w wodzie. Oporu na plażach nie było. Australijczycy z ANGAU wyśledzili kryjących się w dżungli Japończyków i w rezultacie 30 z nich zostało zabitych, a 5 wziętych do niewoli.
Patrole przeszukiwały wszystkie wyspy korzystając z pomocy tubylców. Na Los Negros 302. pluton zwiadu w maju zabił 48 i wziął do niewoli 15 Japończyków. Na Manus naliczono 586 zabitych i 47 wziętych do niewoli. 18 maja generał Krueger oficjalnie ogłosił zakończenie kampanii.
Ofiary.
W swym końcowym raporcie z dnia 30 maja 1944 roku generał Krueger informował, że 3280 Japończyków zginęło, a 75 wzięto do niewoli. Przypuszczalnie 1100 dalszych zginęło i zostało pochowanych przez swych współbratymców wcześniej. Amerykańskie straty to 326 zabitych, 1189 rannych i 4 zaginionych. 1625 Amerykanów zostało ewakuowanych z różnych powodów, głównie chorób. Tylko jeden Australijczyk został ranny. ANGAU donosiło, że 1 tubylec został zabity i 1 ranny w czasie działań bojowych, 3 zostało zamordowanych przez Japończyków, 20 zginęło, a 34 zostało rannych w czasie amerykańskich bombardowań i ostrzału artyleryjskiego.
Budowa baz.
Kwestia odpowiedzialności i dowodzenia.
Dyskusje dotyczące wielkości i przeznaczenia przyszłych baz na Wyspach Admiralicji między przedstawicielami dowództwa na południowo-zachodnim Pacyfiku (SWPA) i admirałem Williamem Halseyem, reprezentującym dowództwo południowego Pacyfiku (SOPAC), zaczęły się w lutym. Wstępnie zakładano, że siły będące w gestii SWPA zajmą archipelag i zbudują tam bazę lotniczą, natomiast budową bazy morskiej miałoby zająć się SOPAC. Oficerowie SOPAC podkreślali, że nie będą w stanie zaopatrywać wojsk we wczesnym stadium operacji, z czego wynikało, że to SWPA ma rozpocząć budowę bazy morskiej.
Admirał Nimitz radził Połączonym Szefom Sztabów, by sprawę rozbudowy i kontroli nad bazą oddać w gestię SOPAC, poprzez przesunięcie granic dowództwa na zachód tak, by objęło ono Wyspy Admiralicji. MacArthur był wściekły; twierdził, że granice SWPA nie mogą być zmienione bez skonsultowania sprawy z rządem australijskim. Propozycja Nimitza została ostatecznie odrzucona przez Połączonych Szefów Sztabów, ale dopiero gdy MacArthur ograniczył dostęp do bazy do okrętów 7 Floty US Navy i Brytyjskiej Floty Pacyfiku. 3 marca 1944 roku Halsey został wezwany do kwatery MacArthura w Brisbane, gdzie obaj doszli ostatecznie do porozumienia: z dniem 18 maja odpowiedzialnością za budowę obarczono Alianckie Siły Morskie admirała Kinkaida. Takie rozwiązanie otwierało przed SOPAC możliwość przejęcia kontroli nad bazą w przyszłości, ale nigdy do tego nie doszło.
Baza lotnicza.
Po bliższym zapoznaniu się ze stanem lotniska Momote okazało się, że wprawdzie podłoże stanowił twardy koral, to w czasie budowy Japończycy narzucili na podłoże warstwę humusu palmowego, którą przykryli cienką warstwą tłucznia i piasku koralowego. Taki pas startowy nie wytrzymałby intensywnego użytkowania, w związku z czym żołnierze z 40 Batalionu Inżynieryjnego, 8 Szwadronu Inżynieryjnego i batalionu ze składu 592 EBSR musieli usunąć te warstwy i narzucić nową warstwę korala. Dotychczasowy pas startowy o długości około 1200 m, wystarczający dla myśliwców Kittyhawk i Spitfire, wydłużono w kwietniu do 2600 m. W czasie prac trzeba było usunąć ponad 18 000 palm kokosowych i innych drzew. Bombowce B-24 z 5 Zgrupowania Bombowców przybyły na lotnisko 18 kwietnia, a w dwa dni później wystartowały do swej pierwszej operacji przeciw Woleai.
Plany przewidywały budowę drugiego lotniska na plantacji Salami, ale grunt tamtejszy okazał się niestabilny, w związku z czym wybrano okolice wioski Mokerang, kilka kilometrów dalej na północ. Podczas gdy 46 Batalion Inżynieryjny Marynarki oczyszczał teren pod budowę drogi dojazdowej, 836 Batalion Inżynieryjny Lotnictwa zbudował pas startowy, a 104 Batalion Inżynieryjny Marynarki, wraz z 46 Batalionem Inżynieryjnym Marynarki zbudowały drogi dobiegowe i miejsca postojowe dla samolotów. Samoloty B-24 z 307 Zgrupowania Bombowców przybyły 21 kwietnia. W maju wzięły udział w rajdach bombowych przeciw wyspie Biak i lotniskom japońskim na Nowej Gwinei.
Baza przeznaczona do przeglądów i napraw samolotów z lotniskowców zbudowana została przez 78 Batalion Inżynieryjny Marynarki na wyspie Ponam. Jako że połowę placu budowy pokrywały bagna, trzeba było kruszyć przy pomocy dynamitu i wydobywać z dna zatoki tysiące ton korala, który posłużył do osuszenia i utwardzenia gruntu. W czerwcu 1944 roku inną bazę dla samolotów z lotniskowców (wraz z pomieszczeniami wypoczynkowymi dla 2500 ludzi) wzniósł na Pityilu 71 Batalion Inżynieryjny Marynarki. Wschodni kraniec Pityilu został oczyszczony i zniwelowany, by mogło tam powstać centrum rekreacyjne marynarki, mogące pomieścić jednorazowo 10 000 osób.
Baza morska.
Budowa bazy morskiej na Los Negros przypadła w udziale 2 Regimentowi Inżynieryjnemu Marynarki z jego 11. 58. i 71. batalionami. Zakres prac obejmował place składowe na Papitalai ze zbiornikami na ~68 000 t mazutu, ~14 000 t oleju napędowego, ~10 000 t paliwa lotniczego i ~4 100 t benzyny; szpital ewakuacyjny z 500 łóżkami; dwa pirsy dla statków typu "Liberty"; 24 magazyny i 83 baraki administracyjne typu quonset hut. W Lombrum Seabees zbudowali warsztaty naprawcze wodnopłatowców, bazę remontową jednostek pływających i identyczną bazę dla jednostek desantowych; dla tych ostatnich sprowadzono 250-tonowy suchy dok pływający.
Na wyspie Manus 57 Regiment Inżynieryjny Marynarki, który przybył w połowie kwietnia, wzniósł 128 budynków magazynowych i 50 chłodni, każda o pojemności 19 m³. Zbudowano także dwa systemy zaopatrzenia w wodę, które zapewniały dostawę 15 000 000 l dziennie. Składały się ze zbiorników, filtrów i rurociągów. Wszystkie prace budowlane zostały ukończone w kwietniu 1945 roku, a baza była w ciągłym użytkowaniu do końca wojny.

</doc>
<doc id="2231244" url="https://pl.wikipedia.org/wiki?curid=2231244" title="Suitbert z Kaiserswerth">
Suitbert z Kaiserswerth



</doc>
<doc id="2231251" url="https://pl.wikipedia.org/wiki?curid=2231251" title="USA-225">
USA-225

USA-225 – amerykański satelita technologiczny Narodowego Biura Rozpoznania.
Pierwotnie start satelity miał się odbyć w marcu 2011. Pierwsza próba odbyła się jednak 5 lutego, ale z powodu usterki nadajnika została przerwana (T-15 minut 55 sekund) i przesunięta na 6 lutego.

</doc>
<doc id="2231252" url="https://pl.wikipedia.org/wiki?curid=2231252" title="Blood Pressures">
Blood Pressures

Blood Pressures - czwarty album zespołu The Kills, wydany 4 kwietnia 2011 roku przez Domino Records (5 kwietnia 2011 roku w Stanach Zjednoczonych).

</doc>
<doc id="2231254" url="https://pl.wikipedia.org/wiki?curid=2231254" title="Joseph Bossi">
Joseph Bossi

Joseph Giuseppe Bossi (ur. 27 sierpnia 1911, zm. ?) - szwajcarski piłkarz, reprezentant kraju.
Kariera klubowa.
Bossi przygodę z futbolem rozpoczął w 1933 w FC Lausanne-Sport. Po roku gry w tym klubie odszedł do zespołu ze stolicy Szwajcarii, FC Bern. W drużynie tej spędził 1,5 roku. W styczniu 1936 opuścił kraj i wyjechał do Francji. Dostał propozycję gry w klubie CA Paris-Charenton, którą przyjął. W klubie występował przez rok, w 17 spotkaniach strzelił 9 bramek. 
Po opuszczeniu Paryża nastąpiła dwuletnia przerwa w karierze Bossiego, którą wznowił w 1939 w FC La Chaux-de-Fonds. 
Bossi dołączył do zespołu FC Basel w sezonie 1940/41, kiedy to trener zespołu był Eugen Rupf. Bossi zadebiutował w lidze krajowej w barwach Basel w meczu wyjazdowym w dniu 8 września 1940, kiedy Bazylea wygrała 3:1 z FC Fribourg. Swojego pierwszego gola dla klubu strzelił 27 października w meczu u siebie w Landhof, gdy Bazylea wygrała 4:3 z lokalnymi rywalami BSC Old Boys. Bossi strzelił swojego pierwszego ligowego gola dla swojego klubu 22 grudnia, kiedy Bazylea wygrała 2:1 z FC Fribourg. Bossi zagrał w 13 z 14 meczów ligowych klubu, a Bazylea wygrała grupę 1. Ligi i awansowała do finału. Jednak w barażach o awans Basel została pokonana przez Cantonal Neuchâtel.
W pierwszej połowie sezonu 1941/42 Bossi regularnie wychodził na spotkania w pierwszym składzie. Bazylea zakończyła sezon jako zwycięzcy grupy, odnieśli 18 zwycięstw i 3 remisy w 22 meczach, notując tylko jedną porażkę. Baraże o awans toczyły się wtedy przeciwko zwycięzcy grupy zachodniej FC Bern. Pierwszy mecz zakończył się wyjazdowym bezbramkowym remisem. Basel wygrało drugi mecz u siebie 3-1. Po tym meczu i osiągnięciu awansu, Bossi zakończył karierę piłkarską.
Kariera reprezentacyjna.
Bossi po raz pierwszy w kadrze zagrał 3 grudnia 1933 w spotkaniu przeciwko Włochom, przegranym 2:5. Bossi w tamtym spotkaniu strzelił swoją debiutancką bramkę dla Szwajcarii. 
W 1934 Heini Müller, ówczesny selekcjoner reprezentacji Szwajcarii powołał Bossiego na Mistrzostwa Świata. Na tym turnieju wystąpił w spotkaniu pierwszej rundy przeciwko reprezentacji Holandii wygranym 3:2 przez ekipę Helwetów. Razem z ekipą osiągnął na włoskim turnieju ćwierćfinał. Mecz z Holandią był ostatnim w karierze reprezentacyjnej Bossiego. Łącznie przez 2 lata wystąpił w 4 spotkaniach w barwach Helwetów, w których strzelił 2 bramki.
Sukcesy.
FC Basel

</doc>
<doc id="2231262" url="https://pl.wikipedia.org/wiki?curid=2231262" title="Pradawny ląd (serial animowany)">
Pradawny ląd (serial animowany)

Pradawny ląd (, 2007-2008) – amerykański serial animowany, na podstawie filmów z serii Pradawny ląd, stworzony przez Charlesa Grosvenora.
Fabuła.
Serial opowiada o przygodach 7 dinozaurów: Liliputa (apatozaur), Cery (triceratops), Pterusia (pteranodon), Kaczusi (zaurolof), Szpica (stegozaur), Chapusia (tyranozaur) i Ruby (oviraptor).
Wersja polska.
Opracowanie i udźwiękowienie wersji polskiej: na zlecenie MiniMini – Studio Sonica
Reżyseria: Jerzy Dominik
Dźwięk i montaż: Maciej Sapiński
Dialogi: Jan Chojnacki
Organizacja produkcji: Dorota Furtak
Kierownictwo muzyczne: Marek Krejzler
Udział wzięli:
i inni
Tekst piosenki czołówkowej: Marek Krejzler
Śpiewał: Adam Krylik
Lektor: Jerzy Dominik

</doc>
<doc id="2231263" url="https://pl.wikipedia.org/wiki?curid=2231263" title="Grand Hamad Stadium">
Grand Hamad Stadium

Grand Hamad Stadium – stadion piłkarski w Dosze, stolicy Kataru. Jego pojemność wynosi 15 000 widzów. Na obiekcie swoje mecze rozgrywa klub Al-Arabi SC, rozegrano na nim także część spotkań turnieju piłkarskiego na Igrzyskach Azjatyckich 2006 oraz wszystkie spotkania turnieju finałowego Mistrzostw Azji U-16 1998.

</doc>
<doc id="2231264" url="https://pl.wikipedia.org/wiki?curid=2231264" title="Monteagudo (Boliwia)">
Monteagudo (Boliwia)

Monteagudo – miasto w Boliwii, w departamencie Chuquisaca, w prowincji Hernando Siles.

</doc>
<doc id="2231265" url="https://pl.wikipedia.org/wiki?curid=2231265" title="Camargo (Boliwia)">
Camargo (Boliwia)

Camargo – miasto w Boliwii, w departamencie Chuquisaca, w prowincji Nor Cinti.

</doc>
<doc id="2231268" url="https://pl.wikipedia.org/wiki?curid=2231268" title="Sam Cronin">
Sam Cronin

Sam Cronin (ur. 12 grudnia 1986 w Atlancie) – amerykański piłkarz występujący na pozycji pomocnika. Zawodnik klubu Minnesota United FC.
Kariera klubowa.
Cronin karierę rozpoczynał w zespole Wake Forest Demon Deacons z uczelni Wake Forest University. Grał tam w latach 2005–2008. W tym samym czasie reprezentował barwy klubu Carolina Dynamo z USL Premier Development League. W 2009 roku poprzez MLS SuperDraft trafił do kanadyjskiego zespołu Toronto FC występującego w MLS. W tych rozgrywkach zadebiutował 21 marca 2009 roku w wygranym 3:2 pojedynku z Kansas City Wizards. 14 czerwca 2009 roku w wygranym 2:1 spotkaniu z New York Red Bulls strzelił pierwszego gola w MLS. W tym samym roku zdobył z zespołem mistrzostwo Kanady, a w MLS zajął z nim 12. miejsce.
W 2010 roku Cronin podpisał kontrakt z amerykańskim San Jose Earthquakes. Pierwszy ligowy mecz rozegrał tam 25 czerwca 2010 roku przeciwko Realowi Salt Lake (0:0). W 2015 roku przeszedł do Colorado Rapids, a w 2017 roku został zawodnikiem Minnesoty United.
Kariera reprezentacyjna.
W reprezentacji Stanów Zjednoczonych Cronin zadebiutował 12 lipca 2009 roku w zremisowanym 2:2 meczu Złotego Pucharu CONCACAF z Haiti. Zagrał na nim także w finałowym pojedynku z Meksykiem (0:5), po którym zespół Stanów Zjednoczonych zajął 2. miejsce w turnieju.

</doc>
<doc id="2231269" url="https://pl.wikipedia.org/wiki?curid=2231269" title="Strzelec Opolski">
Strzelec Opolski

"Strzelec Opolski" – polski lokalny tygodnik wydawany od 1998 roku w Strzelcach Opolskich. Redaktorem naczelnym jest Beata Kowalczyk, w skład redakcji wchodzą także: Karol Cebula (wydawca oraz autor cotygodniowych felietonów), Elżbieta Jacheć, Justyna Kubik (Lehun), Romuald Kubik, Agnieszka Pospiszyl, Urszula Janda, Martyna Mirek, Piotr Warner.
Pierwszy numer został wydany 1 października 1998. Początkowo periodyk ukazywał się jako dwutygodnik, później - tygodnik. Redaktorami naczelnymi byli: Edward Pochroń, Adam Pochroń, Henryk Pawłowski.

</doc>
<doc id="2231271" url="https://pl.wikipedia.org/wiki?curid=2231271" title="Zakład Badania Ssaków Polskiej Akademii Nauk">
Zakład Badania Ssaków Polskiej Akademii Nauk



</doc>
<doc id="2231273" url="https://pl.wikipedia.org/wiki?curid=2231273" title="Konkurs Wsadów Tissota 2010">
Konkurs Wsadów Tissota 2010



</doc>
<doc id="2231275" url="https://pl.wikipedia.org/wiki?curid=2231275" title="Pietà (wg Delacroix)">
Pietà (wg Delacroix)

Pietà (wg Delacroix) (hol. "Pietà (naar Delacroix)", ang. "Pietà (after Delacroix)") – obraz autorstwa Vincenta van Gogha, namalowany w dwóch wersjach we wrześniu 1889 roku, podczas pobytu artysty w miejscowości Saint-Rémy. 
Nr kat.: F 630, JH 1775; F 757, JH 1776.
Historia.
Pietà – Matka Boża opłakująca zmarłego Chrystusa – została namalowana w oparciu o litografię Célestina Nanteuila, sporządzoną na podstawie obrazu Eugène Delacroix, przechowywanego obecnie w zbiorach Nasjonalmuseet w Oslo.
Van Gogh namalował obraz podczas pobytu w szpitalu psychiatrycznym w Saint-Rémy, nadając mu własny styl. O fakcie tym poinformował brata Theo w liście z 7 lub 8 września 1889:
Pietà jako dzieło religijne to rzadkość w dorobku van Gogha. Inspiracja religijna mogła wziąć się z faktu, iż szpital, w którym przebywał, znajdował się na terenie starego klasztoru, a artysta stykał się z zakonnicami, u których znajdował pewne wsparcie duchowe.
Wydaje się, że van Gogh, jeśli chodzi o cierpienie i niezrozumienie, mógł identyfikować się w pewnym sensie z Chrystusem; świadczyć by o tym mogła ruda broda tego ostatniego na obrazie. Nie wiadomo jednak czy był to świadomy zamysł artysty.
Opis.
Van Gogh tak opisał ukończony obraz w liście do siostry Willeminy z 19 września 1889:

</doc>
<doc id="2231276" url="https://pl.wikipedia.org/wiki?curid=2231276" title="Konkurs Wsadów Tissota">
Konkurs Wsadów Tissota



</doc>
<doc id="2231277" url="https://pl.wikipedia.org/wiki?curid=2231277" title="Corazon Salvaje">
Corazon Salvaje



</doc>
<doc id="2231278" url="https://pl.wikipedia.org/wiki?curid=2231278" title="George L. Murphy">
George L. Murphy



</doc>
<doc id="2231281" url="https://pl.wikipedia.org/wiki?curid=2231281" title="Podziemia w Igławie">
Podziemia w Igławie

System podziemnych korytarzy w Igławie, zwany igławskimi katakumbami ("Jihlavské katakomby"), o powierzchni 50 tys. m² i długości ok. 25 km. Jest drugim co do wielkości systemem podziemi w Czechach, po podziemiach w Znojmie. Podziemia znajdują się pod całym miastem i pod większością zabytków w mieście. Ta historyczna i techniczna osobliwość jest jedną z ostatnich dochowanych resztek działalności średniowiecznych górników w Igławie, ponieważ większość starych kopalni srebra w okolicy miasta zanikła.
Podziemia w Igławie zaczęły powstawać już w czasie budowania miasta, najpierw jako piwnice, które później powiększano i pogłębiano. Historycy długo myśleli, że katakumby powstały dzięki wydobyciu srebra, ale badania geologiczne tę teorię obaliły. Następnie rozważano wykorzystywanie przez wojsko, jednakże również ta teoria nie była udowodniona. Najprawdopodobniej podziemia wybudowano z powodów ekonomicznych: w XIV wieku rozwój ekonomiczny był przyczyną zapotrzebowania na nowe pomieszczenia do składowania lub produkcji a ponieważ brakowało miejsca na powierzchni, mieszczanie zwrócili swoją uwagę na podziemia. W XIV do XVI wieku górnicy wygłębili w gnejsowych i granitowych skałach trzy piętra – kopanie ówczesnymi narzędziami trwało bardzo długo i mozolnie.
Później właściciele wykorzystywali podziemia również do ukrywania kosztowności, bądź do wybudowania kanalizacji i instalacji wodociągowej. W czasie drugiej wojny światowej korytarze prawdopodobnie wykorzystywało Gestapo jako schron przeciwlotniczy. W latach sześćdziesiątych XX wieku korytarze zaczęły rozlegle osiadać, co prowadziło do zabetonowania prawie całej powierzchni podziemi a w ten sposób poważnemu zniszczeniu wartości historycznej kompleksu. W trakcie tych prac podziemia zostały zbadane. Miasto wykuło kolektory, ale ze względu na brak pieniędzy oraz dokładniejszej koncepcji pozostają niewykorzystane.
Podziemia były po raz pierwszy udostępnione do zwiedzania w roku 1936, w czasie drugiej wojny światowej faszyści zamknęli je ze względów bezpieczeństwa, w latach 1949–1969 turyści powrócili do podziemi, potem miasto znów je zamknęło z powodu prac budowlanych. Korytarze udostępniło dopiero w roku 1990 stowarzyszenie Georgii Agricola, które się nimi opiekuje do dzisiaj.

</doc>
<doc id="2231282" url="https://pl.wikipedia.org/wiki?curid=2231282" title="Neustadt an der Orla">
Neustadt an der Orla

Neustadt an der Orla – miasto w Niemczech, w kraju związkowym Turyngia, w powiecie Saale-Orla, nad rzeką Orlą, dopływem Soławy. Nazwa miasta dosłownie oznacza "Nowe Miasto nad Orlą". Miasto pełni funkcję "gminy realizującej" (niem. "erfüllende Gemeinde") dla gminy Kospoda.
Historia.
Miejscowość założona w XII w. W latach 1621–1622 działała tu mennica. W latach 1657–1718 miasto przynależało do księstwa Saksonii-Zeitz, po czym od 1718 do 1763 znajdowało się we władaniu Augusta II i Augusta III. W 1708 ustanowiono w mieście stację na trakcie pocztowym łączącym Lipsk i Norymbergę, a w 1728 z polecenia króla Augusta II ustawiono dwa pocztowe słupy dystansowe.
Od 1806 część Królestwa Saksonii, a od 1815 Wielkiego Księstwa Saksonii-Weimar-Eisenach, wraz z którym w 1871 znalazło się w granicach Niemiec. W 1871 otwarto poprowadzoną przez miasto linię kolejową, łączącą Lipsk i Probstzellę.
U schyłku II wojny światowej 14 kwietnia 1945 do miasta wkroczyły wojska amerykańskie, a 1 lipca miasto znalazło się w radzieckiej strefie okupacyjnej.
Do 31 grudnia 2018 miasto pełniło funkcję "gminy realizującej" (niem. "erfüllende Gemeinde") dla gminy Stanau, która dzień później została przyłączona do miasta i stała się jego dzielnicą. Do 30 grudnia 2019 miasto pełniło taką funkcję również dla gminy Linda bei Neustadt an der Orla, ale dzień później wraz z gminami Dreba oraz Knau stały się jego dzielnicami.
Współpraca.
Miejscowości partnerskie:

</doc>
<doc id="2231283" url="https://pl.wikipedia.org/wiki?curid=2231283" title="Carol Frech">
Carol Frech

Carol Frech - rumuński piłkarz trzykrotny reprezentant Rumunii. Był kadrze na Igrzyska Olimpijskie w 1924 w Paryżu, jednakże nie wystąpił w jedynym meczu reprezentacji na igrzyskach. W reprezentacji zadebiutował w meczu z Jugosławią w 1922.

</doc>
<doc id="2231284" url="https://pl.wikipedia.org/wiki?curid=2231284" title="Andrew A. Humphreys">
Andrew A. Humphreys



</doc>
<doc id="2231289" url="https://pl.wikipedia.org/wiki?curid=2231289" title="Sprang">
Sprang

Sprang – antyczna technika tkacka wywodząca się prawdopodobnie ze starożytnego Egiptu. Jest starsza od technik dziewiarskich. Polega ona na formowaniu z jednej nici rozciągliwych oczek. W niektórych krajach europejskich przetrwała do czasów współczesnych w tkactwie ludowym, np. w Czechach i na Słowacji.
Typowe wyroby wykonywane tą techniką
i drobne dodatki do odzieży.

</doc>
<doc id="2231290" url="https://pl.wikipedia.org/wiki?curid=2231290" title="Colin Clark (piłkarz)">
Colin Clark (piłkarz)

Colin Clark (ur. 11 kwietnia 1984 w Fort Collins, zm. 26 sierpnia 2019) – amerykański piłkarz występujący na pozycji pomocnika. Zawodnik klubu Los Angeles Galaxy.
Kariera klubowa.
Clark karierę rozpoczynał w 2002 roku w zespole SMU Mustangs z uczelni Southern Methodist University. W 2005 roku przeszedł do drużyny Boulder Rapids Reserve z USL Premier Development League. W 2006 roku podpisał kontrakt z Colorado Rapids. W MLS zadebiutował 30 kwietnia 2006 roku w przegranym 0:1 pojedynku z Houston Dynamo. 27 sierpnia 2007 roku w wygranym 3:0 spotkaniu z Los Angeles Galaxy strzelił pierwszego gola w MLS. W Colorado spędził 4 lata.
We wrześniu 2010 roku Clark odszedł do Houston Dynamo w zamian za Briana Mullana oraz wybór w czwartej rundzie MLS SuperDraft 2013. W 2013 przeszedł do Los Angeles Galaxy, a w 2014 do Colorado Rush.
Kariera reprezentacyjna.
W reprezentacji Stanów Zjednoczonych Clark zadebiutował 12 lipca 2009 roku w zremisowanym 2:2 meczu Złotego Pucharu CONCACAF z Haiti. Było to jedyne spotkanie rozegrane przez niego na tamtym turnieju, który zespół Stanów Zjednoczonych zakończył na 2. miejscu.

</doc>
<doc id="2231291" url="https://pl.wikipedia.org/wiki?curid=2231291" title="Saalfeld">
Saalfeld

Geografia.
Polska.
Dawna nazwa miejscowości:

</doc>
<doc id="2231292" url="https://pl.wikipedia.org/wiki?curid=2231292" title="Rezerwat przyrody Okólny Ług">
Rezerwat przyrody Okólny Ług

Rezerwat przyrody Okólny Ług – torfowiskowy rezerwat przyrody, utworzony w roku 2001, położony na terenie Kozienickiego Parku Krajobrazowego i jego otuliny, częściowy o powierzchni 168,94 ha. Znajduje się 2 km na zachód od wsi Wilczowola leżącej przy drodze . Jest zlokalizowany na terenie gmin Policzna i Pionki. Posiada otulinę o powierzchni 130,4825 ha.
Rezerwat został utworzony dla zachowania siedlisk o charakterze torfowiska przejściowego z charakterystycznymi dla tego typu siedlisk roślinami. Szczególnie dużo jest tu torfowców oraz gatunków rzadkich i chronionych, m.in. rosiczka, bagno zwyczajne, żurawina błotna, liczne gatunki turzyc. Ze świata zwierzęcego spotkać tu można podlegającego ścisłej ochronie żółwia błotnego, a także żurawia, rycyka, krwawodzioba, bąka, bączka, cyrankę, bociana czarnego oraz zaskrońca i żmiję zygzakowatą. Występuje tu również około 30 gatunków ważek oraz 40 gatunków motyli, m.in. paź królowej, modraszek bagniczek i strzępotek soplaczek.
Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
Przy wschodniej granicy rezerwatu znajduje się wieś Antoniówka, spalona w znacznym stopniu w 1944 r. przez wojska hitlerowskie, w odwet za akcję partyzancką oddziału BCh Józefa Abramczyka „Tomasza”. We wsi znajduje się głaz upamiętniający pacyfikację.

</doc>
<doc id="2231293" url="https://pl.wikipedia.org/wiki?curid=2231293" title="J. F. Kennedy">
J. F. Kennedy



</doc>
<doc id="2231295" url="https://pl.wikipedia.org/wiki?curid=2231295" title="Gwara zagórzańska">
Gwara zagórzańska

Gwara zagórzańska (gorczańska) – gwara góralska, którą posługują się Zagórzanie. Została wprowadzona do literatury przez Władysława Orkana (1875–1930). Początkowo była ona zaliczana do tzw. pasa podgórsko-karpackiego, szczegółowe badania wykazały jednak, że jest blisko spokrewniona z gwarami podhalańsko-beskidzkimi. Posiada wiele cech wspólnych z dialektem małopolskim, a także z gwarą podhalańską. Gwara ta szczególnie nabiera cech podhalańskich we wsiach okolicznych dla Poręby Wielkiej. Według Józefy Kobylińskiej zasięg gwary bierze pod uwagę wszystkie wsie poza Olszówką, która posiada już gwarę podhalańską.

</doc>
<doc id="2231299" url="https://pl.wikipedia.org/wiki?curid=2231299" title="Teatr lalkowy">
Teatr lalkowy



</doc>
<doc id="2231300" url="https://pl.wikipedia.org/wiki?curid=2231300" title="Parafia Kościoła Katolickiego Mariawitów w Dąbrówce Małej">
Parafia Kościoła Katolickiego Mariawitów w Dąbrówce Małej

Parafia Niepokalanego Poczęcia Najświętszej Maryi Panny w Dąbrówce Małej – mariawicka parafia kustodii płockiej, Kościoła Katolickiego Mariawitów w RP. 
Świątynią parafialną jest kaplica domowa we wsi Dąbrówka Mała, w gminie Brzeziny, powiecie brzezińskim, województwie łódzkim. Nabożeństwa w kaplicy celebrują kapłani i kapłanki ludowe.
Historia.
Parafia Niepokalanego Poczęcia Najświętszej Maryi Panny w Dąbrówce Małej wyodrębniła się w 1935 po rozłamie w parafii Matki Boskiej Szkaplerznej i św. Wojciecha w Lipce. Parafia mariawicka w Lipce była pierwszą, która na 8 lutego 1906, ogłosiła swoją niezależność i wyodrębniła się z rzymskokatolickiej parafii w Niesułkowie. Parafianie lipkowscy zorganizowali również kaplice domowe w Dąbrówce Małej i Dużej, w Poćwiardówce, w Nowostawach Górnych i Dolnych i w Niesułkowie. W 1935 parafia podzieliła się. Duża część wiernych zorganizowała się w odrębne parafie nowo powstałego Kościoła Katolickiego Mariawitów. Powstały wtedy parafie w Dąbrówce Małej, Poćwiardówce, Niesułkowie i w Nowostawach Dolnych (ta ostatnia obecnie nie istnieje).

</doc>
<doc id="2231301" url="https://pl.wikipedia.org/wiki?curid=2231301" title="Schron przeciwlotniczy">
Schron przeciwlotniczy



</doc>
<doc id="2231303" url="https://pl.wikipedia.org/wiki?curid=2231303" title="Bojarski (herb szlachecki)">
Bojarski (herb szlachecki)

Bojarski – polski herb szlachecki, używany przez rodzinę osiadłą w Rosji.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu błękitnym półksiężyc złoty, nad którym strzała srebrna.
W klejnocie nad hełmem w koronie ogon pawi przeszyty strzałą w prawo.
Labry: Z prawej błękitne podbite srebrem, z lewej błękitne podbite złotem.
Najwcześniejsze wzmianki.
Herb polskiej rodziny Bojarskich, której przedstawiciel, Michał, miał osiąść w 1658 w Rosji. Herb wzmiankowany przez "Obszczij gerbovnik dvorianskich rodow Wsierossijskoj Imperii" (1863).
Zwraca uwagę podobieństwo herbu Bojarski do herbu Sas, oraz fakt, że polscy Bojarscy używali tego herbu (zob. lista nazwisk w artykule Sas).
Rozsiedlenie rodu Bojarskich na obszarze Cesarstwa.
Fiodor Bojarski, zapisany został w VI genealogicznej księdze szlachty połtawskiej z prowincji charkowskiej. Niemniej z uwagi na braki w udokumentowaniu, pochodzenie rodziny Bojarskich nie zostało zatwierdzone w rozdziale dotyczącym „starej szlachty”, a w następnym rozdziale, będącym wykazem nowej szlachty. Tam wymieniony został kapitan wojsk polskich, Michał Bojarski (połowa XVII w.) i zatwierdzony przez Heroldię. W powyższym dokumencie, wymienieni są wszyscy potomkowie Fiodora Bojarskiego. Dokumenty wystawił oddział heroldii w Kijowie, z zapisami do ksiąg w guberniach: podolskiej, moskiewskiej, mińskiej.
Przodkowie rodu Bojarskich służyli w armii polskiej. Byli to: Kazimierz, Iwan Bojarscy. W 1658 roku, Iwan awansował do stopnia kapitana i został nobilitowany. Jego to potomkowie byli właścicielami wiosek i zapisani do 6 księgi genealogicznej na województwa wołyńskie. 9 marca 1851 przyznane zostało szlachectwo Edwardowi Bojarskiemu, o czym świadczy wydany wówczas dyplom.
Herbowni.
Herb ten, jako herb własny, przysługiwał jednej tylko rodzinie herbownych:
Bojarski.

</doc>
<doc id="2231304" url="https://pl.wikipedia.org/wiki?curid=2231304" title="HTML5 canvas">
HTML5 canvas



</doc>
<doc id="2231305" url="https://pl.wikipedia.org/wiki?curid=2231305" title="Schron przeciwatomowy">
Schron przeciwatomowy



</doc>
<doc id="2231306" url="https://pl.wikipedia.org/wiki?curid=2231306" title="Bunt solny">
Bunt solny

Powstanie moskiewskie (1648)

</doc>
<doc id="2231307" url="https://pl.wikipedia.org/wiki?curid=2231307" title="Krępiec (rzeka)">
Krępiec (rzeka)

Krępiec (na niektórych mapach występuje jako Krępianka) – strumień, lewy dopływ Krypianki. Jego początek znajduje się w bardzo głębokim wąwozie o długości około 1,5 km, w którym bije jedno z największych i najpiękniejszych źródeł w Puszczy Kozienickiej. Nad wąwozem rosną jawory o fantazyjnych skręconych konarach (największy z nich ma obwód 300 cm), a także dęby i sosny. Na obszarze tym w roku 1994 utworzono "Rezerwat przyrody Krępiec". W zimnych wodach strumienia żyją m.in. wypławki alpejskiej. Niegdyś na skraju wsi Molendy wody Krępca napędzał młyn. Krępiec wpada do rzeki Krypianki (Breźniczki), będącej lewym dopływem Łachy.

</doc>
<doc id="2231310" url="https://pl.wikipedia.org/wiki?curid=2231310" title="HTML5 Canvas">
HTML5 Canvas

HTML5 Canvas — element języka HTML wprowadzony w HTML 5 pozwalający na dynamiczne, skryptowe renderowanie kształtów i obrazów bitmapowych.
Dzięki wprowadzeniu obiektu canvas możliwe stało się tworzenie dynamicznych dwu- i trójwymiarowych animacji czy gier działających w przeglądarkach bez dodatkowych wtyczek.
Przykład.
Przykładowy fragment kodu HTML5 wykorzystujący tag codice_1. Jeżeli tag ten nie jest obsługiwany, wyświetli się wpisany tekst.
&lt;canvas id="example" width="200" height="200"&gt;
Twoja przeglądarka nie obsługuje elementu Canvas.
&lt;/canvas&gt;
Korzystając z języka JavaScript, można rysować na elemencie Canvas
var example = document.getElementById('example');
var context = example.getContext('2d');
context.fillStyle = "rgb(255,0,0)";
context.fillRect(30, 30, 50, 50);
Powyższy kod rysuje na ekranie czerwony prostokąt.
Kompatybilność z przeglądarkami.
Element canvas jest obecnie obsługiwany przez takie przeglądarki jak: Mozilla Firefox, Google Chrome, Internet Explorer, Safari, Konqueror i Opera.
Canvas fingerprinting.
Element Canvas jest wykorzystywany do ustalenia tożsamości konkretnej przeglądarki za pomocą "odcisku palca", czyli informacji wysyłanej do serwera o parametrach rysowanego przez przeglądarkę kształtu. Kiedy przeglądarka użytkownika narysuje niewidoczny obrazek, tworzony jest identyfikator, który następnie przypisywany jest użytkownikowi w celu śledzenia jego zachowań.
Canvas w HTML5 jest generowany na każdym komputerze w inny sposób i przez to każda maszyna otrzymuje inny hash i przy jego pomocy można śledzić aktywność internetową każdego użytkownika. Mając hash Canvas do identyfikacji nie są potrzebne inne elementy (np. ciasteczka czy identyfikator User-Agent, które można blokować.
Metodę zaprezentowano w 2012. Zastosowanie jej w komercyjnym przedsięwzięciu śledzenia użytkowników technologia pozostawiania sygnatur przez odwiedzających zaniepokoiło opinię publiczną.
W 2014 Uniwersytet Princeton opublikował wyniki badań, podczas których przeanalizowano 100 000 najczęściej odwiedzanych witryn z całego świata w zakresie stosowania cyfrowych śladów w postaci sygnatur. Ponad 5500 (5%) badanych witryn internetowych stosowało skrypty tworzące ślady odwiedzin w celu identyfikowania internautów bez używania plików cookie. 
Opublikowana lista witryn zawiera także zewnętrzne domeny śledzące usługę (Fingerprinting Domain), do których przekazywane były dane o sygnaturach użytkowników. Czołowym portalem śledzących był wówczas serwis AddThis. W większości przypadków mechanizmy technologii canvas fingerprinting zostały zaimplementowane przez firmy marketingowe bez wiedzy operatorów witryn. Przedsiębiorstwa zleciły zewnętrznym firmom marketingowym realizowanie reklam online, tymczasem sprzedawcy reklam użyli metod śledzenia, nie powiadamiając o tym swoich zleceniodawców.

</doc>
<doc id="2231311" url="https://pl.wikipedia.org/wiki?curid=2231311" title="Tramwaje w Lipawie">
Tramwaje w Lipawie

Tramwaje w Lipawie – system komunikacji tramwajowej funkcjonujący w Lipawie, jeden z trzech systemów tramwajowych na Łotwie. Jest to także najstarszy system tramwajowy w krajach bałtyckich. Rozstaw toru wynosi 1000 mm.
Historia.
Tramwaje w Lipawie uruchomiono 26 września 1899. Od początku system był zelektryfikowany. Pierwszymi tramwajami były wagony produkcji niemieckiej firmy Herbrand w liczbie 9 sztuk. W 1903 otrzymano kolejne 6 tramwajów Herbrand. Z powodu nalotów bombowych zawieszono kursowanie tramwajów od czerwca do lipca 1941. W 1950 rozpoczęto budowę nowej linii tramwajowej która miała połączyć centrum z cukrownią. Pierwsze wagony Gotha T57 w liczbie 8 sztuk otrzymano w 1957. W 1970 tramwaje przewiozły 12 mln pasażerów. Nowością w Lipawie było wprowadzenie zapłaty za bilet przy pomocy SMS, którą wprowadzono w 2007. 3 września 2009 miał miejsce pierwszy w historii tramwajów w Lipawie pożar tramwaju, spłonął wówczas tramwaj Tatra KT4 o numerze 242. Od 2007 trwała budowa nowej linii tramwajowej o długości 1662 m do dzielnicy Ezerkrasts nad brzegiem jeziora Lipawskiego, linię uruchomiono jesienią 2013. W mieście działa jedna zajezdnia tramwajowa.
Linie.
Stan z 28 kwietnia 2020 r.
Tabor.
Pierwszymi tramwajami w Lipawie było 10 wagonów Herbrand, których później dokupiono jeszcze 8. Numery tych wagonów to od 1 do 18. W 1957 zakupiono 8 tramwajów Gotha T57 oznaczono je numerami od 125–132. Trzy lata później otrzymano 10 tramwajów również produkcji Gothy T59E (139-148) W 1962 dostarczono 8 tramwajów Gotha T2-62 o numerach 149-156. W latach 1975–1979 otrzymano 15 tramwajów Tatra T4. Oznaczono je numerami 201 do 215. Od 1983 do 1988 otrzymano 15 nowych tramwajów Tatra KT4. W Lipawie oznaczono je od 216 do 235, 200, 221. W latach 2000–2005 zakupiono z miast byłego NRD łącznie 12 tramwajów:
Tabor eksploatowany liniowo według stanu z 28 kwietnia 2020 r.:

</doc>
<doc id="2231314" url="https://pl.wikipedia.org/wiki?curid=2231314" title="Sergi Vidal">
Sergi Vidal

Sergi Plana Vidal (ur. 9 kwietnia 1981 w Badalonie) - hiszpański koszykarz, narodowości katalońskiej, obecnie zawodnik Realu Madryt. Mierzy 199 cm i waży 89 kg. Gra no pozycji rzucającego obrońcy lub niskiego skrzydłowego. Były reprezentant Hiszpanii.

</doc>
<doc id="2231315" url="https://pl.wikipedia.org/wiki?curid=2231315" title="Hablot Knight Browne">
Hablot Knight Browne

Hablot Knight Browne pseud. N.E.M.O. i Phiz (ur. 15 czerwca 1815 w Lambeth, zm. 8 lipca 1882 w Brighton) – brytyjski rytownik i ilustrator.
Życiorys.
Rodzina Browne'a miała pochodzenie hugenockie. Hablot początkowo pobierał naukę u Williama Findena. W 1833 zdobył nagrodę "Society of Arts" za ilustrację do przygody Johna Gilpina.
Zasłynął jako ilustrator książek Karola Dickensa. Po samobójczej śmierci ilustratora Roberta Seymoura, Dickens wybrał Browne'a, by ten dokończył ilustracje do "Klubu Pickwicka". Browne ilustrował również powieści irlandzkiego pisarza Charlesa Levera oraz angielskiego powieściopisarza Harrisona Ainswortha. Tworzył także ilustracje do gazet i czasopism, m.in. do magazynu Punch.
W 1867 uległ paraliżowi, co uniemożliwiło mu dalszą pracę ilustratorską.

</doc>
<doc id="2231318" url="https://pl.wikipedia.org/wiki?curid=2231318" title="Parafia Kościoła Katolickiego Mariawitów w Woli Cyrusowej">
Parafia Kościoła Katolickiego Mariawitów w Woli Cyrusowej

Parafia św. Franciszka z Asyżu w Woli Cyrusowej – mariawicka parafia kustodii płockiej, Kościoła Katolickiego Mariawitów w RP.
Świątynią parafialną jest kaplica domowa pod wezwaniem św. Franciszka z Asyżu, znajdująca się w Woli Cyrusowej-Kolonii, w gminie Dmosin, powiecie brzezińskim, województwie łódzkim.
Parafia powstała w 1935, wskutek rozłamu w mariawityzmie (w Woli Cyrusowej-Kolonii znajduje się też kościół pw. Narodzenia NMP, będący siedzibą parafii Kościoła Starokatolickiego Mariawitów).
Nabożeństwa celebrują kapłani i kapłanki ludowe, w tym adorację ubłagania, odprawianą 23. dnia każdego miesiąca. Uroczystość parafialna obchodzona jest w najbliższą niedzielę od 4 października.
W powiecie brzezińskim funkcjonują jeszcze 3 inne parafie Kościoła Katolickiego Mariawitów – w Dąbrówce Małej, Grzmiącej i Poćwiardówce.

</doc>
<doc id="2231320" url="https://pl.wikipedia.org/wiki?curid=2231320" title="Allington (Bulford, Allington and Figheldean)">
Allington (Bulford, Allington and Figheldean)

Allington – wieś i civil parish w Anglii, w hrabstwie Wiltshire, w dystrykcie (unitary authority) Wiltshire. Leży 11 km na północny wschód od miasta Salisbury i 117 km na zachód od Londynu. W 2011 roku civil parish liczyła 493 mieszkańców. Allington jest wspomniana w Domesday Book (1086) jako "Al(l)entone".

</doc>
<doc id="2231321" url="https://pl.wikipedia.org/wiki?curid=2231321" title="Bishopstone (Fovant and Chalke Valley)">
Bishopstone (Fovant and Chalke Valley)

Bishopstone – wieś i civil parish w Anglii, w hrabstwie Wiltshire. Leży 9 km na południowy zachód od miasta Salisbury i 135 km na południowy zachód od Londynu. W 2011 roku civil parish liczyła 684 mieszkańców.

</doc>
<doc id="2231325" url="https://pl.wikipedia.org/wiki?curid=2231325" title="Charlton (Brinkworth)">
Charlton (Brinkworth)

Charlton – wieś w Anglii, w hrabstwie Wiltshire, w pobliżu Brinkworth. Leży 62 km na północ od miasta Salisbury i 134 km na zachód od Londynu.

</doc>
<doc id="2231326" url="https://pl.wikipedia.org/wiki?curid=2231326" title="Ewelina Marcisz">
Ewelina Marcisz

Ewelina Marcisz (ur. 4 lutego 1991 w Krośnie) – polska biegaczka narciarska, uczestniczka Igrzysk Olimpijskich w Pjongczangu (2018), trzykrotna uczestniczka mistrzostw świata (Oslo 2011, Falun 2015, Lahti 2017), dziesięciokrotna medalistka mistrzostw Polski, w tym indywidualna mistrzyni w sprincie (2011). W 2018 roku zakończyła karierę na poziomie startów w Pucharze Świata.
Życie prywatne.
Jest córką Marka (wielokrotnego medalisty mistrzostw Polski w biegach narciarskich) i Barbary. Jej siostrami są Marcela i Izabela, również biegaczki narciarskie.
Kariera sportowa.
Po raz pierwszy w zawodach rangi Pucharu Kontynentalnego wystąpiła 30 grudnia 2007 roku podczas konkursu Slavic Cup w Zakopanem. Zajęła wtedy 21. miejsce w sprincie techniką dowolną. W 2009 roku wzięła udział w Zimowym Europejskim Festiwalu Młodzieży w Szczyrku. Wystartowała wówczas w trzech konkurencjach, jej najwyższym miejscem była 10. pozycja w sprincie stylem dowolnym.
W 2010 roku wystąpiła na Mistrzostwach Świata Juniorów w Hinterzarten. Jej najlepszym indywidualnym wynikiem było tam piętnaste miejsce w biegu łączonym na 10 km oraz jedenaste miejsce w sztafecie. Rok później podczas Mistrzostw Świata Juniorów w Otepää w biegu łączonym na 10 km była piąta, a w biegu na 5 km techniką dowolną zajęła 17. pozycję.
W Pucharze Świata zadebiutowała 20 listopada 2010 roku w Gällivare, gdzie zajęła 79. miejsce w biegu na 10 km stylem dowolnym.
W 2011 roku zadebiutowała na dużej seniorskiej imprezie, startując na Mistrzostwach Świata w Oslo. Wspólnie z Justyną Kowalczyk, Pauliną Maciuszek i Agnieszką Szymańczak zajęła tam ósme miejsce w sztafecie 4 × 5 km, a indywidualnie zajęła 47. miejsce w sprincie stylem dowolnym oraz 54. miejsce w biegu na 10 km klasykiem.
19 stycznia 2014 po raz pierwszy w karierze zajęła punktowaną pozycję w zawodach Pucharu Świata. Było to 30. miejsce w biegu na 10 km stylem klasycznym rozgrywanym w Szklarskiej Porębie.
Uczestniczyła w Mistrzostwach Świata 2015 w Falun. 19 lutego zajęła 25. miejsce w sprincie stylem klasycznym (w eliminacjach zajęła 30. pozycję, w swoim biegu ćwierćfinałowym była piąta). 21 lutego zajęła 27. miejsce w biegu łączonym na 15 km. 24 lutego zajęła 43. miejsce w biegu na 10 km stylem dowolnym (początkowo była sklasyfikowana na 44. pozycji, przesunęła się o jedno miejsce po dyskwalifikacji Mariny Piller). 26 lutego wystartowała w sztafecie 4 × 5 km, w której pobiegła na trzeciej zmianie (techniką dowolną). Swoją zmianę rozpoczęła oraz ukończyła na 4. pozycji, sztafeta zajęła 5. miejsce.
W 2017 wzięła udział w Mistrzostwach Świata w Lahti. 23 lutego 2017 roku odbył się sprint stylem dowolnym. Ewelina Marcisz w kwalifikacjach sprintu zajęła 52. miejsce i nie zakwalifikowała się do ćwierćfinałów. 26 lutego 2017 roku odbył się sprint drużynowy stylem klasycznym (6 × 1,3 km). Na pierwszej, trzeciej i piątej zmianie biegła Ewelina Marcisz, natomiast na drugiej, czwartej i szóstej zmianie biegła Justyna Kowalczyk. Polki zajęły 5. miejsce w swoim biegu półfinałowym i zakwalifikowały się do finału jako "szczęśliwe przegrane", w którym zajęły 9. miejsce.
Uczestniczyła w Igrzyskach Olimpijskich 2018 w Pjongczangu. Indywidualnie wystartowała w trzech zawodach: 10 lutego zajęła 15. miejsce w biegu łączonym na 15 km, 13 lutego zajęła 38. miejsce w sprincie stylem klasycznym, a 15 lutego była 42. na 10 km techniką dowolną. 17 lutego wystartowała w sztafecie 4 × 5 km, w której pobiegła na pierwszej zmianie (stylem klasycznym). Swoją zmianę ukończyła na 9. pozycji, a cała sztafeta ukończyła bieg na 10. miejscu. W trakcie igrzysk zmagała się z przeziębieniem.
Po sezonie 2017/2018 ogłosiła zakończenie kariery. Dołączyła wówczas do sztabu trenerskiego kadry niepełnosprawnych jako asystentka trenera Wiesława Cempy oraz przewodniczka Łukasza Kubicy. Rozpoczęła również studia doktoranckie na Akademii Wychowania Fizycznego w Katowicach.
Pomimo zakończenia kariery na poziomie Pucharu Świata, 2 lutego 2019 wystartowała w konkursie Slavic Cup w Zakopanem, w którym zajęła 7. miejsce.
Osiągnięcia.
Igrzyska olimpijskie.
Źródło:
Mistrzostwa świata.
Źródło:
Mistrzostwa świata juniorów.
Źródło:
Mistrzostwa świata młodzieżowców (do lat 23).
Źródło:
Uniwersjada.
Źródło:
Puchar Świata.
Miejsca w klasyfikacji generalnej.
Źródło:
Miejsca w poszczególnych zawodach Pucharu Świata.
Źródło:
Slavic Cup.
Miejsca w klasyfikacji generalnej.
Źródło:
Miejsca w poszczególnych konkursach.
Źródło:
Mistrzostwa Polski.
W poniższej tabeli zostały przedstawione pozycje medalowe. Źródło:

</doc>
<doc id="2231330" url="https://pl.wikipedia.org/wiki?curid=2231330" title="Charlton St Peter">
Charlton St Peter

Charlton St Peter – wieś w Anglii, w hrabstwie Wiltshire, w pobliżu Pewsey. Leży 26 km na północ od miasta Salisbury i 121 km na zachód od Londynu.

</doc>
<doc id="2231336" url="https://pl.wikipedia.org/wiki?curid=2231336" title="Augustin Semler">
Augustin Semler

Augustin Semler – rumuński piłkarz pięciokrotny reprezentant Rumunii. Był kadrze na Igrzyska Olimpijskie w 1924 w Paryżu, jednakże nie wystąpił w jedynym meczu reprezentacji na igrzyskach. W reprezentacji zadebiutował w meczu z Czechosłowacją w 1924.

</doc>
<doc id="2231340" url="https://pl.wikipedia.org/wiki?curid=2231340" title="Jugador Revelación de la ACB">
Jugador Revelación de la ACB

Jugador Revelación de la ACB – nagroda przyznawana koszykarzowi, który zrobił największe postępy w danym sezonie w lidze ACB. Nagroda ta jest przyznawana od sezonu 2004/2005.
Od sezonu 2013/14 nagroda zmieniła nazwę na Best Young Player Award. Zawodnik nominowany do jej otrzymania musi mieć najwyżej 22 lata i rozegrać co najmniej połowę spotkań sezonu zasadniczego, spędzając na parkiecie średnio co najmniej 10 minut. Zaczęto również wybierać skład All-ACB Young Players Team.

</doc>
<doc id="2231343" url="https://pl.wikipedia.org/wiki?curid=2231343" title="Puchar Świata w biathlonie 2010/2011 – Fort Kent 2011">
Puchar Świata w biathlonie 2010/2011 – Fort Kent 2011

Zawody pucharu świata w biathlonie w Fort Kent były ósmymi w sezonie 2010/2011 w tej dyscyplinie sportu. Konkurencje odbywały się w dniach 10-13 lutego. Rywalizacja odbywała się w sprincie, biegu pościgowym i biegu masowym.
Pierwszego dnia odbywał się sprint mężczyzn. Wygrał go Norweg Emil Hegle Svendsen przed Czechem Michalem Šlesingrem i Norwegiem Tarjeiem Bø. Drugiego dnia w sprincie rywalizowały kobiety. Wszystkie miejsca na podium zajęły Niemki, w kolejności Andrea Henkel, Miriam Gössner i Magdalena Neuner. Trzeciego dnia rozgrywane były biegi pościgowe. Wśród mężczyzn wygrał Norweg Emil Hegle Svendsen przed Francuzem Martinem Fourcade i Norwegiem Tarjeiem Bø. Wśród kobiet wygrała Niemka Andrea Henkel przed swoją rodaczką Magdaleną Neuner i Francuzką Marie Dorin. Ostatniego dnia rozgrywane były biegi masowe. Wśród mężczyzn wygrał Francuz Martin Fourcade przed Polakiem Tomaszem Sikorą i Norwegiem Tarjeiem Bø. Wśród kobiet wygrała Niemka Magdalena Neuner przed swoją rodaczką Andreą Henkel i Białorusinką Darią Domraczewą.
Sprinty – 10.02.2011, 11.02.2011.
Mężczyźni.
Do zawodów zostało zgłoszonych 74 zawodników. Na starcie nie stawili się Arnd Peiffer i Jeremy Teela, a biegu nie ukończył Krzysztof Pływaczyk.
Wyniki: "Uwzględniono tylko miejsca punktowane"
Klasyfikacja generalna po zawodach.
"Uwzględniono tylko pierwszą dziesiątkę"
Kobiety.
Do zawodów zostało zgłoszonych 57 zawodniczek. Na starcie nie pojawiła się Ludmyła Pysarenko.
Wyniki: "Uwzględniono tylko miejsca punktowane"
Klasyfikacja generalna po zawodach.
"Uwzględniono jedynie pierwszą dziesiątkę"
Biegi pościgowe – 12.02.2011.
Mężczyźni.
Do zawodów zostało zgłoszonych 60 zawodników. Na starcie nie pojawili się Michael Greis, Simon Fourcade, Tobias Eberhard, Maksim Czudow oraz Thomas Frei. W trakcie rywalizacji zdublowany został Martin Bogdanow i musiał wycofać się z biegu. Zdyskwalifikowany został Christoph Stephan
Wyniki: "Uwzględniono tylko miejsca punktowane"
Klasyfikacja generalna po zawodach.
"Uwzględniono tylko pierwszą dziesiątkę"
Kobiety.
Do zawodów przystąpiło 56 najlepszych zawodniczek w sprincie. Na starcie nie pojawiły się Marie-Laure Brunet, Laure Soulié i Swietłana Slepcowa, a biegu z powodu zdublowania nie ukończyły Katja Haller, Claude Godbout, Réka Ferencz, Kari Henneseid Eie, Zina Kocher, Jekatierina Winogradowa, Luminița Pișcoran, Olga Nazarowa i Rosanna Crawford.
Wyniki: "Uwzględniono tylko miejsca punktowane"
Klasyfikacja generalna po zawodach.
"Uwzględniono jedynie pierwszą dziesiątkę"
Biegi masowe – 13.02.2011.
Mężczyźni.
W biegu masowym wzięło udział 25 pierwszych zawodników w klasyfikacji generalnej oraz pięciu najlepszych zawodników, którzy zajęli wysokie miejsce w sprincie, ale nie znaleźli się w owej "25". Wszyscy ukończyli bieg.
Wyniki: 
Klasyfikacja generalna po zawodach.
"Uwzględniono tylko pierwszą dziesiątkę"
Kobiety.
W biegu masowym wzięło udział 25 pierwszych zawodniczek w klasyfikacji generalnej oraz pięć najlepszych zawodniczek, które zajęły wysokie miejsce w sprincie, ale nie znalazły się w owej "25". Wszyscy ukończyli bieg.
Wyniki: 
Klasyfikacja generalna po zawodach.
"Uwzględniono jedynie pierwszą dziesiątkę"

</doc>
<doc id="2231371" url="https://pl.wikipedia.org/wiki?curid=2231371" title="Corona 92">
Corona 92

Corona 92 – amerykański satelita rozpoznawczy do wykonywania zdjęć powierzchni Ziemi. Siedemnasty statek serii KeyHole-4A tajnego programu CORONA. Pięć okrążeń Ziemi przed końcem misji nastąpiła usterka migawki. Kapsuły opadły do Oceanu Spokojnego w pierwszej połowie marca 1965.
Statek wyniósł na pokładzie również dookólny licznik promieniowania jonizującego ze stałym scyntylatorem, emulsje czułe na promieniowanie kosmiczne, i czujniki podczerwieni i ultrafioletu.

</doc>
<doc id="2231372" url="https://pl.wikipedia.org/wiki?curid=2231372" title="Awgoru">
Awgoru

Awgoru (gr. "Αυγόρου") – wieś na Cyprze, w dystrykcie Famagusta. Jedna z większych wsi w dystrykcie.

</doc>
<doc id="2231378" url="https://pl.wikipedia.org/wiki?curid=2231378" title="Giulio Tonti">
Giulio Tonti

Giulio Tonti (ur. 9 grudnia 1844 w Rzymie, zm. 11 grudnia 1918 tamże) – włoski kardynał i dyplomata, prefekt Kongregacji ds. Zakonów.
Życiorys.
Ukończył Pontyfikalne Seminarium Rzymskie gdzie uzyskał doktoraty z filozofii, teologii i "utroque iure". Święcenia kapłańskie otrzymał 21 grudnia 1867. Pracował jako wykładowca i wicerektor w Ateneum "De Propaganda Fide" (lata 1868-1879). Od roku 1879 dyplomata papieski. Początkowo służył jako audytor w nuncjaturach we Francji, a następnie w Portugalii.
11 lipca 1892 otrzymał nominację na tytularnego biskupa "Samos". Miesiąc później został delegatem apostolskim w Santo Domingo, Haiti i Wenezueli. Konsekrowany w Rzymie przez kardynała Vincenzo Vannutelli. Od 24 lutego 1893 sprawował funkcję administratora apostolskiego archidiecezji Port-au-Prince i diecezji Les Gonaïves na Haiti. W tym okresie promowany został do nowej stolicy tytularnej – "Sardes". 1 października 1894 mianowany metropolitą Port-au-Prince. 27 sierpnia 1902 przeniesiony na funkcję nuncjusza w Brazylii. Otrzymał jednocześnie stolicę tytularną "Ancira". W latach 1906-1910 nuncjusz w Portugalii.
Na konsystorzu 6 grudnia 1915 otrzymał kapelusz kardynalski z tytułem prezbitera Santi Silvestro e Martino ai Monti. 13 lutego 1917 mianowany prefektem Kongregacji ds. Zakonów i pozostał nim do śmierci. Pochowany na Campo Verano.

</doc>
<doc id="2231379" url="https://pl.wikipedia.org/wiki?curid=2231379" title="Carlos Suárez">
Carlos Suárez

Carlos Suárez García-Osorio, znany także jako Carlos Suárez (ur. 23 maja 1986 roku w Madrycie) – hiszpański koszykarz, występujący w Unicaji Málaga.
Koszykarską karierę rozpoczął w 2004 roku. W latach 2004/2005 bronił barw CB Estudiantes. W roku 2006 odebrał nagrodę Jugador Revelación de la ACB. W sezonie 2009/2010 był wybrany do pierwszego składu ligi ACB.
Gra na pozycji niskiego skrzydłowego lub silnego skrzydłowego. Mierzy 203 cm i waży 106 kg.
Życie prywatne.
Jego młodszy brat Dani Suárez jest zawodowym piłkarzem grającym w Górniku Zabrze.

</doc>
<doc id="2231385" url="https://pl.wikipedia.org/wiki?curid=2231385" title="Wiesław Wabik">
Wiesław Wabik

Wiesław Władysław Wabik (ur. 23 stycznia 1969 w Szprotawie) – polski ekonomista, samorządowiec, urzędnik, burmistrz Polkowic w latach 2006–2018.
Życiorys.
Po ukończeniu szkoły podstawowej w 1984, kontynuował naukę w Technikum Samochodowym w Legnicy, które ukończył pięć lat później. Studiował ekonomikę i organizację przedsiębiorstw na wrocławskiej Akademii Ekonomicznej imienia Oskara Langego, uzyskując w 1994 tytuł magistra. Ponadto na tej samej uczelni odbył studia podyplomowe z zarządzania i marketingu.
Od 1994 pracuje w Urzędzie Miasta i Gminy Polkowice. Początkowo był kierownikiem Wydziału Finansowego (do 1996), a następnie (do 1998) kierownikiem Wydziału Rozwoju Gospodarczego i pełnomocnikiem burmistrza ds. inwestycji kapitałowych. W latach 1998–2000 pełnił funkcję sekretarza gminy. W marcu 2000 został powołany na urząd zastępcy burmistrza, którą pełnił do momentu, kiedy został w lipcu 2005 pełniącym obowiązki burmistrza miasta i gminy po odwołaniu z tej funkcji Emiliana Stańczyszyna oskarżanego o korupcję.
W 2006 ubiegał się w wyborach samorządowych o stanowisko burmistrza, wygrywając w II turze z Andrzejem Pilimonem, stosunkiem głosów 52:48%. Cztery lata później uzyskał reelekcję, pokonując już w I turze swoich kontrkandydatów z wynikiem 76% głosów. W 2014 także uzyskał reelekcję w I turze, uzyskując nieco ponad 50% głosów. W wyborach tych kandydował również z listy Bezpartyjnych Samorządowców do sejmiku województwa dolnośląskiego. W 2018 przegrał II turę w wyborach samorządowych na burmistrza Polkowic z Łukaszem Puźnieckim. Został natomiast wybrany do rady miasta i gminy, pełni funkcję wiceprzewodniczącego Rady Miejskiej.
W sierpniu 2019 został pełnomocnikiem zarządu ds. inwestycji i rozwoju w Legnickim Przedsiębiorstwie Gospodarki Komunalnej Spółka z o.o.
W 2015 odznaczony Brązowym Krzyżem Zasługi.
Życie prywatne.
Jest żonaty z Elżbietą, ma trzy córki.

</doc>
<doc id="2231389" url="https://pl.wikipedia.org/wiki?curid=2231389" title="John Smith (amerykański zapaśnik)">
John Smith (amerykański zapaśnik)

John William Smith (ur. 9 sierpnia 1965 w Oklahoma City) – jeden z najbardziej utytułowanych amerykańskich zapaśników w historii i najlepszych atletów XX wieku. Dwukrotny złoty medalista olimpijski – Seul 1988 i Barcelona 1992. Czterokrotny Mistrz Świata – 1987,89,90,91. Dwa razy wygrał Igrzyska i Mistrzostwa Panamerykańskie w 1987 i 1991, a także Igrzyska Dobrej Woli w 1986 i 1990 roku. Pierwsze miejsce w Pucharze Świata w 1984 i 1991; drugie w 1989 roku.
Zawodnik Del City High School w Del City i University of Oklahoma. Trzy razy All American (1985, 1987 i 1988). Pierwszy w NCAA Division I w 1987 i 1988; drugi w 1985. Outstanding Wrestler w 1987. W 1997 roku przyjęty do National Wrestling Hall of Fame.
Po zakończeniu kariery trener zapaśników na swoim dawnym uniwersytecie. Jego zespoły zdobyły pięć tytułów NCAA (1993,2003,04,05,06) a jego zapaśnicy 26 indywidualnych tytułów NCAA i 102 w zawodach All-American.
Jego bracia Leroy Smith i Pat Smith również byli zapaśnikami. Zdobywali Mistrzostwa Uniwersyteckie.

</doc>
<doc id="2231390" url="https://pl.wikipedia.org/wiki?curid=2231390" title="Nikola Mirotić">
Nikola Mirotić

Nikola Mirotić (cyr. Никола Миротић; ur. 11 lutego 1991 w Titogradzie) – czarnogórski koszykarz, posiadający także hiszpańskie obywatelstwo, występujący na pozycji silnego skrzydłowego, obecnie zawodnik FC Barcelony.
W 2010 wystąpił w meczu wschodzących gwiazd – Nike Hoop Summit.
Jest wychowankiem Realu Madryt, w 2014 roku podpisał kontrakt z Chicago Bulls (3 lata/ 16,6 mln $).
Kariera klubowa.
Niko, jak nazywany jest przez kolegów, swoją koszykarską karierę rozpoczął na hiszpańskich parkietach. W sezonie 2008/09 reprezentował barwy Realu Madryt B, po czym przeniósł się na jeden sezon do drugoligowej Pamesy Valencia. Po powrocie do stolicy Hiszpanii, stopniowo zaczął przebijać się do pierwszego składu, a przełomowy okazał się 2011 rok, w którym Mirotić zaczął odgrywać kluczową rolę w zespole. Został dwukrotnie uznany najlepiej zapowiadającym się zawodnikiem starego kontynentu, co znacząco zwiększyło jego rynkową wartość.
W tym samym roku, został wybrany w drafcie z numerem 23 przez Chicago Bulls. Nikola chcąc jeszcze bardziej rozwinąć swoje umiejętności postanowił pozostać w Europie, aby nabrać większego doświadczenia przed wyjazdem do USA.
W sezonie 2014/2015 zajął drugie miejsce w głosowaniu na debiutanta roku NBA.
1 lutego 2018 trafił w wyniku wymiany do New Orleans Pelicans. 7 lutego 2019 dołączył w wyniku transferu do Milwaukee Bucks.
6 lipca 2019 podpisał umowę z hiszpańską FC Barceloną. 25 września 2020 przedłużył umowę z klubem.
Kariera reprezentacyjna.
Nikola Mirotić największe sukcesy w reprezentacji juniorskiej odniósł z kadrą U-20, z którą udało mu się zdobyć brązowy medal na Mistrzostwach Europy, a także złoty medal na Mistrzostwach Świata rozgrywanych w Hiszpanii, podczas których wychowanek Realu został uznany MVP turnieju.

</doc>
<doc id="2231396" url="https://pl.wikipedia.org/wiki?curid=2231396" title="Kosmos 58">
Kosmos 58

Kosmos 58 – radziecki eksperymentalny satelita meteorologiczny, drugi satelita meteorologiczny wystrzelony z kosmodromu Bajkonur (lub trzeci, jeśli uwzględni się satelitę rozpoznawczego Kosmos 45, który również prowadził badania meteorologiczne). Prototyp statków serii Meteor 1, zainaugurowanej lotem Kosmos 122.
Jego misją było sprawdzenie funkcjonowania podstawowych elementów wyposażenia przyszłych satelitów Meteor, w tym anteny pracującej na częstotliwości 90 MHz i 137,3 MHz (przesyłanie zdjęć). Testowano też proste kamery TV (rozdzielczość 0,7×1,4 km, z wys. 1000 km, w nadirze) i podczerwieni (zakres 8–12 μm, rozdzielczość 8 km), oraz instrumenty aktynometryczne, które prawdopodobnie nie działały poprawnie. Dane były przesyłanie do stacji naziemnych w Moskwie, Nowosybirsku i Chabarowsku.

</doc>
<doc id="2231403" url="https://pl.wikipedia.org/wiki?curid=2231403" title="Edmund John">
Edmund John

Edmund John (ur. 21 lutego 1894 w Warszawie, zm. 1989 tamże) – polski architekt, grafik, plakacista, ilustrator, malarz, pedagog i wykładowca na Wydziale Architektury Politechniki Warszawskiej oraz autor palindromów.
Był synem adwokata Aleksandra Johna, prezesa Towarzystwa Śpiewaczego „Lutnia” i malarki Ignacji Konstancji John, córki księdza unickiego.
Edmund John uczył się w latach 1905–1913 w Średniej Szkole Handlowej Zgromadzenia Kupców im. Rontalera w Warszawie, a po jej ukończeniu rozpoczął studia na Wydziale Architektury Politechniki Lwowskiej. Z chwilą wybuchu I wojny światowej przerwał studia. W latach 1916–1919 kontynuował przerwane studia na Politechnice Warszawskiej, studiując równocześnie w Warszawskiej Szkole Sztuk Pięknych u Stanisława Lentza i Edwarda Trojanowskiego. Uczył się też malarstwa prywatnie u Konrada Krzyżanowskiego. Po ukończeniu studiów John został asystentem, później starszym asystentem w Katedrze Rysunku Odręcznego Wydziału Architektury Politechniki Warszawskiej. W czasie wojny 1920 roku zgłosił się ochotniczo do wojska. Po wojnie odbył kilka podróży artystycznych.
W latach 1919–1939 był członkiem Związku Polskich Artystów Grafików. W roku 1933 był współzałożycielem i sekretarzem, od 1937 prezesem Koła Artystów Grafików Reklamowych (KAGR).
Edmund John był stałym bywalcem Kazimierza Dolnego. Tam zastał go wybuch II wojny światowej. 15 października 1939 powrócił do Warszawy.
Po Powstaniu Warszawskim znalazł się w Pruszkowie, skąd przedostał się do majątku Czarysz na Kielecczyźnie. Po powrocie do Warszawy zastał zburzoną kamienicę Johna na placu Zamkowym, gdzie uległ zniszczeniu jego dorobek artystyczny.
Po wojnie został powołany na wykładowcę w Katedrze Rysunku i Malarstwa Wydziału Architektury Politechniki Warszawskiej (kierownik prof. Zygmunt Kamiński). Przeszedł na emeryturę w roku 1969.
Twórczość.
W okresie II Rzeczypospolitej Edmund John uczestniczył w wielu konkursach na godła i plakaty wielu instytucji. Malował głównie akwarelą, stosując własną technikę tworzącą charakterystyczną strukturę obrazu. Zajmował się też malarstwem ściennym, m.in. stworzył plafon w Teatrze Narodowym (z Zygmuntem Kamińskim) i polichromie na Rynku Starego Miasta (z Wacławem Borowskim).
Projektował znaczki pocztowe, ekslibrisy, banknoty oraz medale. Projektował ponadto ilustracje, okładki i winiety książek oraz czasopism, prospekty reklamowe, papiery wartościowe i godła państwowe. 
W latach dwudziestych był współzałożycielem jednej z wytwórni filmowych, projektował scenografie, , filmowe i teatralne, wystąpił w kilku filmach, .
Edmund John miał wiele zainteresowań pozaartystycznych. Był autorem 2500 palindromów. Konstruował odbiorniki radiowe. Uprawiał fotografię, także stereoskopową.
Przez wiele dziesięcioleci był związany z Kazimierzem Dolnym. Prowadził tam kursy plenerowe dla studentów. Był postacią powszechnie znaną w miasteczku, jego osoba w berecie baskijskim i z fajką należała do charakterystycznych elementów krajobrazu kazimierskiego. Przyjaźnił się z malarzem Tadeuszem Pruszkowskim i pozował do jego obrazów. Jako pedagog był popularny wśród studentów warszawskiej architektury, każdą korektę kończył postawieniem wielkiej, zamaszystej litery „J” z kropką.
W katalogach monet okresu PRL jego nazwisko jest wymieniane jako współprojektanta, obok Kazimierza Zielińskiego, "10-złotówki z Tadeuszem Kościuszką", wybitej przez Mennicę Państwową przede wszystkim w postaci kolekcjonerskiej próby niklowej, sygnowanej literami E J.
Odwiedzał Kazimierz do połowy lat osiemdziesiątych. Zmarł kilka lat później w wieku 94 lat i został pochowany na Cmentarzu Powązkowskim (kwatera S-4-18).

</doc>
<doc id="2231405" url="https://pl.wikipedia.org/wiki?curid=2231405" title="The Eyes Of Alice Cooper">
The Eyes Of Alice Cooper



</doc>
<doc id="2231409" url="https://pl.wikipedia.org/wiki?curid=2231409" title="Myriam Casanova">
Myriam Casanova

Myriam Casanova (ur. 20 czerwca 1985 w Altstätten) – szwajcarska tenisistka.
Zadebiutowała w 1999 roku w turnieju ITF w szwajcarskim Schlieren, w którym zagrała dzięki "dzikiej karcie". Przegrała w pierwszym meczu ze swoją o rok starszą siostrą, Danielą. Rok później, w turnieju ITF w Zadarze po przejściu eliminacji, została pokonana w pierwszej rundzie, ponownie przez swoją siostrę. Sezon 2001 przyniósł jej pierwsze sukcesy w postaci trzech wygranych turniejów ITF w grze pojedynczej i trzech w podwójnej. W następnych latach wygrała jeszcze trzy turnieje singlowe tej rangi, natomiast w deblu nie wygrała już żadnego turnieju.
W 2001 roku zagrała dwukrotnie w kwalifikacjach do turniejów WTA, dwukrotnie odpadając w 1. rundzie. W kwietniu 2002, grając jako kwalifikantka, doszła do finału turnieju Gaz de France Budapest Grand Prix w Budapeszcie, gdzie przegrała z Martiną Müller. W czerwcu zagrała w wielkoszlemowym Wimbledonie i awansowała do trzeciej rundy, pokonując Henrieta Nagyovą i Barbarę Schett. Tydzień później, w Brukseli, wygrała turniej French Community Championships. W finale wygrała z Arantxą Sánchez Vicario.
Reprezentowała również swój kraj w rozgrywkach Pucharu Federacji i na igrzyskach olimpijskich w Atenach.

</doc>
<doc id="2231410" url="https://pl.wikipedia.org/wiki?curid=2231410" title="PZL SM-4 Łątka">
PZL SM-4 Łątka

PZL SM-4 Łątka – lekki śmigłowiec wielozadaniowy konstrukcji polskiej.
Historia.
Śmigłowiec SM-4 Łątka, został zaprojektowany przez zespół konstrukcyjny zakładów PZL-Świdnik, pod kierunkiem mgr inż. Jerzego Kotlińskiego. Miał to być lekki śmigłowiec przeznaczony do celów dyspozycyjno-łącznikowych. W konstrukcji przewidziano zastosowanie elementów laminatowych, których produkcję opracowano w Instytucie Lotnictwa. Z laminatów miał być wykonany wirnik, osłona kabiny, podwozie płozowe, statecznik na belce ogonowej oraz śmigło ogonowe. Prace nad projektem rozpoczęto w 1961 roku. W 1962 zbudowano egzemplarz do badań statycznych oraz prototyp wersji łącznikowej. Miała to być odmiana podstawowa. Przewidywane były również wersje: szkolna, sanitarna i rolnicza. Gotowe elementy laminatowe zostały zaprezentowane w kwietniu i maju 1963 roku na wystawie „Tworzywa sztuczne w gospodarce narodowej”. 
Próby naziemne rozpoczęły się w końcu 1962 roku, po otrzymaniu przeznaczonego dla tego śmigłowca silnika WN-6. W ich trakcie stwierdzono silne drgania zespołu napędowego. Ostatecznie prototyp nie został oblatany, z powodu niedopuszczenia silnika do eksploatacji. 
Doświadczenia zebrane podczas prac przy „Łątce” wykorzystano do zaprojektowania laminatowych łopat wirnika głównego w śmigłowcach MS-1 i SM-2. Pod koniec 1964 roku w biurze konstrukcyjnym WSK -Świdnik opracowano wersję rozwojową „Łątki” oznaczoną symbolem SM-5. Projekt przewidywał zastosowanie silnika odrzutowego GTD-350, jednak nie wyszedł poza zakres studium.
Konstrukcja.
Trzymiejscowy śmigłowiec wielozadaniowy o konstrukcji mieszanej.
Kadłub o konstrukcji kratownicowej ze spawanych rur. W przedniej części mieści się trzyosobowa kabina załogi, o konstrukcji skorupowej, z dwoma drzwiami.
Wirnik nośny trółopatowy. Łopaty o obrysie trapezowym i profilu NACA-23015, ze zwichrzeniem geometrycznym. Konstrukcja łopat laminowa ze stalowym okuciem nasadowym. Wirnik osadzony na piaście z przegubami, wyposażonej w tłumik wahań. Tarcza sterująca wirnika oparta na przegubie kulistym. 
Podwozie stałe, płozowe o konstrukcji laminatowo-metalowej. Płozy wykonane z rur stalowych, golenie łączące je z kadłubem wykonano z laminatu.
Silnik WN-6S, sześciocylindrowy płaski, chłodzony powietrzem, umieszczony skośnie do osi wirnika. Poprzez sprzęgło napędzał przekładnię główną wirnika nośnego i przekładnię końcową śmigła ogonowego. Do rozruchu silnika stosowano sprężone powietrze. Zużycie paliwa wynosiło 44l/h.

</doc>
<doc id="2231413" url="https://pl.wikipedia.org/wiki?curid=2231413" title="D’or Fischer">
D’or Fischer

D’or Fischer (ur. 12 października 1981 w Filadelfii) – amerykański koszykarz występujący na pozycjach sinego skrzydłowego lub środkowego, posiadający także izraelskie obywatelstwo, reprezentant tego kraju.
Fischer grał na uniwersytecie Northwestern State i West Virginia.
Fischer rozpoczął profesjonalną karierę w 2005 w Polskiej Lidze Koszykówki i Pucharze ULEB w barwach Anwilu Włocławek. Następnie trafił do NBA D-League, a dokładniej do Roanoke Dazzle w 2006. Potem trafił do Basketball-Bundesligi i został zawodnikiem EWE Baskets Oldenburg.
W sezonie 2007/2008 był zawodnikiem Euphony Bree. Kolejno trafił do Maccabi Tel Awiw. W lipcu 2010 podpisał kontrakt z Realem Madryt.
8 sierpnia 2017 został zawodnikiem japońskiego Shiga L-Stars.
10 lutego 2019 dołączył do izraelskiego Bene Herclijja. 27 września zawarł umowę z malezyjskim Westports Malaysia Dragons. 11 grudnia został zawodnikiem Elicur Eito Aszkelon.

</doc>
<doc id="2231414" url="https://pl.wikipedia.org/wiki?curid=2231414" title="Germanizacja w Polsce (1939–1945)">
Germanizacja w Polsce (1939–1945)

Germanizacja w Polsce (1939–1945) – polityka germanizacyjna prowadzona przez nazistowskie Niemcy w okupowanej Polsce podczas II wojny światowej.
Tło ideologiczne.
„Adolf Hitler w Mein Kampf głosił, że zniemczenie czysto językowe nie oznacza jeszcze germanizacji, a obcy rasowo naród, który wyraża w nieniemieckiej mowie swoje myśli, kompromituje wielkość i godność narodu niemieckiego. Realizacja akcji germanizacyjnej wymagała zmiany charakteru narodowego okupowanego terenu poprzez wysiedlenie części ludności polskiej i asymilację pozostałej, uznanej za element „pożądany ze względów rasowych”
Największą skalę osiągnęła germanizacja na terenach zdobytych przez wojska niemieckie w czasie II wojny światowej. Adolf Hitler w swoich przemówieniach wielokrotnie podkreślał potrzebę wyparcia i wyniszczenia Polaków na terenie Polski. Najbardziej znaną wypowiedzią na ten temat jest tzw. cytat armeński, który był częścią przemówienia Adolfa Hitlera do dowódców niemieckich. 25 listopada 1939 r. w Urzędzie do Spraw Polityki Rasowej NSDAP powstał kodyfikujący te uprzedzenia memoriał Erharda Wetzela i Günthera Hechta pt. „Traktowanie ludności byłych obszarów Polski z punktu widzenia polityki rasowej”, który głosił wprost:
„Dziel i rządź”.
Niemcy stosowali wobec podbitej Polski starą zasadę dziel i rządź. Według niej przeprowadzono plany germanizacyjne skierowane wobec etnicznych mieszkańców różnych polskich regionów. Najbardziej znaną akcją germanizacyjną była tzw. Goralenvolk. Heinrich Himmler w swoim ściśle tajnym memorandum pt. „Traktowanie obcych rasowo na wschodzie”, datowanym na 25 maja 1940 roku opisał niemiecką taktykę w Polsce:„Musimy podzielić Polskę na tak wiele różnych grup etnicznych, na wiele części i podzielonych grup jak to jest tylko możliwe”. Natomiast w swoich refleksjach pt. „Kilka myśli o traktowaniu obcoplemiennych na wschodzie” (niem. "Einige Gedanken über die Behandlung der Fremdenvölker im Osten") pisze: „Musimy starać się uznawać i podtrzymywać jak najwięcej odrębnych narodowości, a więc obok Polaków i Żydów także Ukraińców, Białorusinów, Górali, Łemków i Kaszubów. Jeśli gdziekolwiek jeszcze się da znaleźć jakieś odłamy narodowościowe – to te także.(...) Chcę przez to powiedzieć, że najbardziej zainteresowani jesteśmy nie tym ażeby ludność wschodu jednoczyć, lecz przeciwnie, ażeby ją rozbić na możliwie wiele części i odłamów. Nie leży w naszym interesie doprowadzanie wymienionych narodowości do jedności i wielkości i stopniowe budzenie wśród nich świadomości narodowej i rozwijanie kultury narodowej, lecz przeciwnie, rozbicie ich na niezliczone małe odłamy i cząstki. (...)W ciągu (...) 4 do 5 lat np. pojęcie Kaszubów musi stać się nieznane, ponieważ wówczas kaszubskiego narodu już nie będzie (odnosi się to szczególnie do Prus Zachodnich). Musi być także możliwe w okresie nieco dłuższym spowodowanie zniknięcia na naszym obszarze narodowych pojęć Ukraińców, Górali i Łemków. To co zostało powiedziane o tych odłamach narodowych, odnosi się w odpowiednio większych rozmiarach także do Polaków”.
Germanizacja nazw.
Na konferencji Hansa Franka z Josefem Bühlerem na temat zniemczania nazewnictwa w Generalnym Gubernatorstwie, które odbyło się 1 sierpnia 1940 roku w Krakowie ustalono, że od 1 września 1940 każdy centralny plac w miastach ma nosić nazwę "Adolf Hitler Platz", a prowadzące do niego główne ulice mają się nazywać "Reichsstrasse", "Strasse der Wehrmacht" oraz "Strasse der Bewegung".
Niemal wszystkie nazwy miejscowości na terenach włączonych do Rzeszy, a także część nazw miejscowości w Generalnym Gubernatorstwie zostały zmienione na niemieckie. Dla przykładu Łódź zmieniono na "Litzmannstadt", Rzeszów zmieniono w 1941 na "Reichshof", Zamościowi, którzy Niemcy uznawali za miasto niemieckie, planowano nadać nazwę "Himmlerstadt" na cześć Heinricha Himmlera. Germanizowano również nazwy ulic, do których początkowo dodawano drugą niemiecką nazwę, a później zmieniano na całkowicie niemieckie. W czasie okupacji hitlerowskiej wszystkie nazwy ulic zmienione zostały na niemieckie pisano gotykiem, czasem tylko z zachowaniem pierwotnego sensu nazewnictwa. W każdym praktycznie mieście główna ulica była nazywana „Hitlerstraße” od imienia Adolfa Hitlera. W Łodzi 7.11.1939 roku prezydent policji zarządził usunięcie w miejscach publicznych wszystkich tablic z polskimi nazwami włącznie z polskimi nazwami towarów sprzedawanych w sklepach.
Niszczenie polskiej kultury i nauki.
Joseph Goebbels stwierdził natomiast 31 X 1939 roku: „Polacy zasadniczo nie powinni mieć teatrów, kin (...). W Generalnym Gubernatorstwie należy zamknąć wyższe szkoły i seminaria (...). Polakom należy zostawić takie możliwości kształcenia, które ukażą im beznadziejność ich położenia narodowego”. Rozporządzeniem Hansa Franka zlikwidowano na terenie GG szkolnictwo powyżej podstawowego oraz całkowicie zakazano nauczania historii.
Okupacyjne władze niemieckie Generalnego Gubernatorstwa podejmowały działania mające na celu uniemożliwienie rozwoju kulturalnego ludności polskiej w szerokim zakresie, główne wytyczne w tym zakresie zawierał program polityki narodowościowej autorstwa dr. E. Wetzla i dr. G. Hechta opracowany przez Urząd do Spraw Rasowo-Politycznych NSDAP z 25 listopada 1939, oparty na wytycznych Adolfa Hitlera przedstawionych na konferencji w niemieckim Ministerstwie Spraw Wewnętrznych w dniu 23 listopada 1939. Dokument stwierdzał m.in.: 
Kierownika polskiego Ministerstwa Oświaty, K. Szelągowskiego wraz z kilkoma wyższymi urzędnikami tego ministerstwa wywieziono do obozu koncentracyjnego w Sachsenhausen. Następnie zlikwidowano szkoły wyższe i średnie. Decyzją generalnego gubernatora Franka z 18 czerwca 1940 wznowiono działalność części szkół podstawowych i zawodowych z ograniczonym programem nauczania, ograniczonym do poziomu niemieckiego wyszkolenia technicznego. Dodatkowe drastyczne rozwiązania w sferze edukacji zaproponował Heinrich Himmler w dokumencie z dnia 15 maja 1940, w którym proponuje aby na terenie Polski pozostały jedynie czteroklasowe szkoły powszechne, uczono by w nich liczenia do 500, pisania nazwiska i wpajano by zasadę, iż nakazem bożym ludności polskiej jest posłuszeństwo wobec Niemców, uczciwość, pilność i grzeczność. Nie byłoby konieczne aby ludność polska potrafiła czytać.
Eksterminacja biologiczna.
Germanizacji ludności polskiej służyły także drobiazgowo zaplanowane i systematyczne akcje planowej eliminacji ludności polskiej. W czasie ataku na Polskę w roku 1939 do poszczególnych grup armii niemieckiej przydzielone zostały oddziały Einsatzgruppen, które według list proskrypcyjnych zwanych Sonderfahndungsbuch Polen stworzonych przez wywiad w przedwojennej Polsce wspólnie z bojówkami mniejszości niemieckiej Volksdeutscher Selbstschutz prowadziły eksterminację elity polskiej Intelligenzaktion. Po klęsce militarnej Rzeczypospolitej eksterminacja polskiej inteligencji realizowana była w wielu akcjach jak Operacja Tannenberg, Akcja AB, które miały pozbawić Polskę elity politycznej, naukowej, społecznej, kulturalnej i wojskowej.
Łącznie, w wyniku „Akcji Inteligencja”, zginęło ok. 100 000 Polaków, spośród których 50 000 zamordowano w ramach tzw. „akcji bezpośredniej” (tj. rozstrzelano), a kolejne 50 000 wysłano do obozów koncentracyjnych, gdzie przeżył jedynie znikomy procent. Najbardziej ucierpiały ziemie włączone do Rzeszy, gdzie zamordowano ok. 40 000 osób, a dalszych 20 000 wysłano do obozów koncentracyjnych. 
Wysiedlenia.
Przeprowadzano także na szeroką skalę szereg akcji wysiedleńczych z terenów zajętych przez Niemcy. Niemcy przeprowadzili je w ramach szeroko zarysowanego planu tzw. Generalnego Planu Wschodniego. Celem akcji była próba sprowadzenia narodu polskiego do stanu społeczeństwa bezkulturowego, które łatwo będzie wynarodowić i podporządkować. Hans Frank, gubernator Generalnego Gubernatorstwa, na posiedzeniu rządu 11 marca 1942 w Krakowie stwierdził: „...celem naszym (...) winno być opróżnienie dla osadnictwa niemieckiego całego Kraju Wisły (niem. "Weichselland") włącznie z Galicją. Będzie to oczywiście możliwe tylko wówczas, jeśli się z biegiem czasu usunie stąd obce narodowości – Polaków i Ukraińców. Nie ulega wątpliwości, że przeprowadzenie takich zmian potrwa dziesiątki lat; jest to jednakże jedynie słuszna linia postępowania; każda inna jest błędna”.
Rabunek dzieci polskich.
Już od samego początku wojny metodycznie realizowano wytyczne polityki germanizacyjnej wobec polskich dzieci sformułowane przez Heinricha Himmlera, który podczas przemówienia do generałów SS wygłoszonym w Poznaniu pod koniec 1943 roku stwierdził:
"„Weźmy od innych narodów to, co dla naszej krwi przedstawia pewną wartość, porywając, o ile to będzie konieczne, dzieci i wychowując je tu wśród nas”".
Sposób realizacji tego przedsięwzięcia został sprecyzowany w programie narodowościowym Urzędu do Spraw Rasowo-Politycznych NSDAP z 25 listopada 1939 r., autorstwa dr. E. Wetzla i dr. G. Hechta, oraz w memoriale Himmlera z 1940 r. Nakazywano w nim coroczne obowiązkowe badania dzieci polskich z Generalnego Gubernatorstwa w przedziale wiekowym od 6 do 10 lat. Wszystkie, które odpowiadały wymogom rasowym, w świetle tego dokumentu miano wysiedlić do Rzeszy i zgermanizować. Dużą liczbę dzieci Niemcy wywieźli z Zamojszczyzny podczas przymusowych wysiedleń ludności polskiej w ramach Generalplan Ost. Część dzieci polskich, u których niemieccy lekarze-antropolodzy stwierdzili obecność odpowiednich cech rasowych, przeznaczono do germanizacji w niemieckich rodzinach i domach dziecka.
W 1942 roku Główny Urząd Rzeszy dla Spraw Umocnienia Niemczyzny z siedzibą w Berlinie wystosował tzw. rozporządzenie nr. 67/I, które stanowiło podstawę dla działalności germanizacyjnej szeregu niemieckich instytucji działających w okupowanej Polsce jak sieć ośrodków Lebensborn, Niemieckie Szkoły Ojczyźniane, Urzędy Rasy i Osadnictwa oraz szereg władz administracyjnych i wojskowych. Dokument ten dotyczący „zniemczania dzieci z rodzin polskich i byłych polskich sierocińców” zalecał weryfikację dzieci „nadających się do zniemczenia” poprzez ich selekcje na podstawie badań rasowych i psychologicznych oraz umieszczanie:
"„...dzieci w wieku od 6 do 12 lat w Niemieckich Szkołach Ojczyźnianych, a w wieku od 2 do 6 lat u rodzin, które wskaże Lebensborn”".
Ofiarami nazistowskiego programu selekcji rasowej oraz germanizacji padły dzieci z Polski, Rumunii, Czechosłowacji, Słowenii, Francji, Belgii, Luksemburga i Norwegii. Szacuje się, że w tym czasie rodzicom różnych narodowości odebrano około 250 tysięcy dzieci, w tym najwięcej, bo aż 150 tysięcy z Polski. Wiele z nich wywieziono do Austrii. Po zakończeniu wojny jedynie 25 tysięcy polskich dzieci przeznaczonych do germanizacji powróciło do swoich rodziców. Z kilkunastu tysięcy dzieci wywiezionych z zamojskiego tzw. Dzieci Zamojszczyzny udało się po wojnie odzyskać około 800. Jednym z najbardziej znanych losów takiego dziecka jest historia Alojzego Twardeckiego.

</doc>
<doc id="2231415" url="https://pl.wikipedia.org/wiki?curid=2231415" title="Kosmos 59">
Kosmos 59

Kosmos 59 – radziecki satelita rozpoznawczy. Piąty statek typu Zenit-4 należącego do programu Zenit, którego konstrukcja została oparta na załogowych kapsułach Wostok. Statek przenosił testowo śluzę powietrzną dla załogowych statków Woschod.
Kapsuła ze śluzą wylądowała o 12:09, 170 km od miasta Kustanaj, 50 km na północ od planowanego miejsca. Test pokazał, że śluza jest bezpieczna, rotacja statku akceptowalna. Pomyślna próba umożliwiła start załogowego Woschoda 2 18 marca 1965.

</doc>
<doc id="2231416" url="https://pl.wikipedia.org/wiki?curid=2231416" title="Głębokość celu">
Głębokość celu



</doc>
<doc id="2231422" url="https://pl.wikipedia.org/wiki?curid=2231422" title="Bang &amp; Olufsen">
Bang &amp; Olufsen

Bang &amp; Olufsen a/s – duńskie przedsiębiorstwo zajmujące się produkcją sprzętu audiowizualnego – m.in. radioodbiorników, głośników, telewizorów, telefonów i systemów car audio. Siedziba przedsiębiorstwa znajduje się w mieście Struer.
Przedsiębiorstwo zostało założone w 1925 roku przez Petera Banga i Svenda Olufsena. Spółka jest notowana na giełdzie OMX.

</doc>
<doc id="2231425" url="https://pl.wikipedia.org/wiki?curid=2231425" title="United States Postmaster General">
United States Postmaster General



</doc>
<doc id="2231428" url="https://pl.wikipedia.org/wiki?curid=2231428" title="Dżalabija">
Dżalabija



</doc>
<doc id="2231430" url="https://pl.wikipedia.org/wiki?curid=2231430" title="Dżallabijja">
Dżallabijja



</doc>
<doc id="2231431" url="https://pl.wikipedia.org/wiki?curid=2231431" title="Galabijja">
Galabijja



</doc>
<doc id="2231435" url="https://pl.wikipedia.org/wiki?curid=2231435" title="Victor Ruiz">
Victor Ruiz



</doc>
<doc id="2231436" url="https://pl.wikipedia.org/wiki?curid=2231436" title="Ignacy Gosławski">
Ignacy Gosławski

Ignacy Gosławski z Bebelna (ur. 1769 – zm. 5 stycznia 1823 w Promniku) – poseł na sejm grodzieński (1793), członek konfederacji grodzieńskiej w 1793 roku, rotmistrz 3. Brygady Kawalerii Narodowej w 1793 roku.
Konsyliarz konfederacji sandomierskiej w 1793 roku, poseł sandomierski na sejm. Był jednym z nielicznych posłów-patriotów na rozbiorowym sejmie grodzieńskim. Zabierał kilkakrotnie głos na sesjach sejmowych. W lipcu podpisał protest wobec zawarcia traktatu rozbiorowego z Imperium Rosyjskim. 12 sierpnia zaatakował magnatów, którzy ściągnęli do kraju wojska rosyjskie. Protestował i żądał zerwania wszystkich układów z Królestwem Prus. Oskarżył posła rosyjskiego Jakoba Sieversa o zastraszanie sejmu przez porwanie czterech posłów. Oskarżany przez Sieversa o jakobinizm opuścił obrady. Na sejmiku w Kielcach relacjonował gwałty dokonane na sejmie. 
W czasie insurekcji kościuszkowskiej, delegowany do Rady Najwyższej Narodowej, do Komisji Porządkowej powiatów chęcińskiego i opoczyńskiego.

</doc>
<doc id="2231437" url="https://pl.wikipedia.org/wiki?curid=2231437" title="Víctor Ruiz (meksykański piłkarz)">
Víctor Ruiz (meksykański piłkarz)

Víctor Ruiz del Valle (ur. 7 czerwca 1969 w Santiago Tepeyahualco) – były meksykański piłkarz występujący najczęściej na pozycji środkowego pomocnika.
Ruiz swoją karierę piłkarską zaczynał w stołecznym zespole Cruz Azul. Jego największym osiągnięciem odniesionym z tą drużyną było wicemistrzostwo Meksyku w sezonie 1994/95. W latach 1996–2001 reprezentował barwy Deportivo Toluca, z którym to osiągał najbardziej spektakularne sukcesy w karierze – trzy mistrzostwa kraju (Verano 1998, Verano 1999, Verano 2000) oraz jedno wicemistrzostwo (Invierno 2000). Z ostatnim klubem podczas przygody z piłką, Necaxą, zdołał wywalczył tytuł wicemistrzowski podczas rozgrywek Verano 2002. Karierę piłkarską zakończył po sezonie Clausura 2006.
Ruiz rozegrał także 26 spotkań dla seniorskiej reprezentacji Meksyku, strzelając w nich 6 goli. Został powołany na Puchar Konfederacji 2001, kiedy to w meczu z Koreą Południową strzelił jedynego gola dla "El Tri" podczas tego turnieju.
Kariera klubowa.
Cruz Azul.
Ruiz jest wychowankiem stołecznego zespołu Cruz Azul. Do seniorskiego zespołu został włączony w wieku 23 lat przez trenera Nelsona Acostę. W meksykańskiej Primera División zadebiutował 22 sierpnia 1992 w wygranym 2:1 spotkaniu z Leónem, kiedy to przebywał na placu gry przez pełne 90 minut. Już w kolejnym meczu ligowym, z Tigres UANL (2:2), Ruiz otrzymał pierwszą czerwoną kartkę w karierze (w 40 minucie spotkania). Pierwszą bramkę zawodnik zdobył 27 marca 1993, w wygranym 5:1 meczu z Tecos UAG. Wówczas w 26 minucie otworzył wynik spotkania. Do końca swojego pobytu w Cruz Azul Ruiz był jego podstawowym zawodnikiem. Ponadto w sezonie 1994/95 wywalczył z zespołem "La Máquina" wicemistrzostwo Meksyku. Stołeczna drużyna w dwumeczu finałowym przegrała z Necaxą łącznym wynikiem 1:3 (1:1, 0:2), jednak Ruiz nie wystąpił w żadnym meczu fazy play–off.
Toluca.
Latem 1996 Ruiz został sprzedany do klubu Deportivo Toluca. Miejsce w podstawowym składzie Toluki wywalczył jednak dopiero rok później, kiedy to trenerem zespołu został Enrique Meza. W rozgrywkach Verano 1998 (po pokonaniu łącznym wynikiem 6:4 Necaxy), Verano 1999 (5:5, 5:4 po karnych z Atlasem) i Verano 2000 (7:1 z Santos Laguną) "Diablos Rojos" zostawali mistrzami kraju. Duży wkład w te sukcesy miał także Ruiz, który łącznie w wymienionych sezonach zanotował 15 goli i 15 asyst w 67 meczach (łącznie z fazą play–off). W dwóch meczach finałowych, z Necaxą i Santos Laguną, wpisywał się na listę strzelców. Wywalczył także wicemistrzostwo w sezonie Invierno 2000 po porażce z Morelią (1:3, 2:0). Podczas pięciu lat spędzonych w Toluce Ruiz w regularnym sezonie ligowym strzelił 33 gole w 157 meczach, natomiast w play–offach 6 bramek w 30 spotkaniach.
Necaxa.
W styczniu 2002 Ruiz odszedł do Necaxy. Już w premierowym sezonie w nowym zespole, Verano 2002, wywalczył z drużyną "Rayos" tytuł wicemistrzowski. Necaxa uległa w dwumeczu finałowym Américe 2:3 (2:0, 0:3). Ruiz wpisał się na listę strzelców w pierwszym spotkaniu, w 12 minucie meczu pokonując z rzutu wolnego bramkarza Amériki Adolfo Ríosa, natomiast pół godziny później zaliczył asystę przy trafieniu Zague. Miejsce w wyjściowym składzie Necaxy stracił wiosną 2004 i rolę rezerwowego pełnił już do zakończenia kariery, po sezonie Clausura 2006. Ostatnim meczem w jego karierze było rozegrane 29 kwietnia 2006 spotkanie z Tecos UAG, zakończone wynikiem 0:1.
Kariera reprezentacyjna.
Dorosła reprezentacja.
Ruiz po raz pierwszy do seniorskiej reprezentacji Meksyku został powołany w 1993 roku, jeszcze jako gracz Cruz Azul. Swój debiut w drużynie narodowej rozegrał 29 czerwca 1993 w wygranym 2:0 meczu towarzyskim z Kostaryką, w 60 minucie wchodząc na plac gry w roli zmiennika Ricardo Cadeny. Pierwszego gola w zespole "Tri" strzelił 30 listopada 1995 w sparingu z Kolumbią, zremisowanym ostatecznie 2:2. W reprezentacji Ruiz występował regularnie jedynie za kadencji Enrique Mezy, byłego trenera z Toluki. Meza zabrał zawodnika na Puchar Konfederacji 2001, na którym Ruiz zagrał we wszystkich trzech spotkaniach – z Australią (0:2, grał 1–90'), Koreą Płd. (1:2, 60–90') oraz Francją (0:4, 1–90'). Meksyk zakończył fazę grupową na ostatnim miejscu z trzema porażkami na koncie, natomiast Ruiz w meczu z Koreą zdobył jedynego gola dla "Tri". Zanotował także trzy gole w dziewięciu meczach eliminacyjnych do Mundialu 2002.
Styl gry.
Ruiz słynął z precyzyjnie wykonywanych rzutów wolnych.

</doc>
<doc id="2231441" url="https://pl.wikipedia.org/wiki?curid=2231441" title="Brother Devon">
Brother Devon



</doc>
<doc id="2231444" url="https://pl.wikipedia.org/wiki?curid=2231444" title="Bully Ray">
Bully Ray



</doc>
<doc id="2231445" url="https://pl.wikipedia.org/wiki?curid=2231445" title="Mason Ryan">
Mason Ryan



</doc>
<doc id="2231446" url="https://pl.wikipedia.org/wiki?curid=2231446" title="Attila Molnar (piłkarz)">
Attila Molnar (piłkarz)

Attila Molnar (ur. 1897, zm. ?) – rumuński piłkarz, jednokrotny reprezentant Rumunii. Jedyny występ w kadrze był na Igrzyskach Olimpijskich 1924 przeciwko reprezentacji Holandii.

</doc>
<doc id="2231450" url="https://pl.wikipedia.org/wiki?curid=2231450" title="Andrzej Ciemniewski">
Andrzej Ciemniewski

Andrzej Ciemniewski herbu Prawdzic – poseł na sejm grodzieński (1793) z ziemi różańskiej.
Syn Jana Ciemniewskiego, sędziego ziemi różańskiej i Marianny Okęckiej. W 1794 ożenił się z Anielą Piotrowską. 
Kancelista Departamentu Skarbowego Rady Nieustającej. Drugi kancelista Wydziału Policji Kancelarii Straży Praw.
Był jednym z najwybitniejszych mówców patriotycznych na sejmie grodzieńskim w 1793 roku. Gwałtownie protestował przeciwko podpisaniu traktatu podziałowego z Imperium Rosyjskim. Przeforsował uchwałę sejmową, pozbawiającą pensji przebywających za granicą przywódców konfederacji targowickiej i dygnitarzy, którzy nie wypełniali swych funkcji urzędowych. 
W czasie insurekcji kościuszkowskiej był członkiem Rady Zastępczej Tymczasowej w Wydziale Skarbowym i Komisji Porządkowej Księstwa Mazowieckiego.

</doc>
<doc id="2231451" url="https://pl.wikipedia.org/wiki?curid=2231451" title="Brneńskie pałace mieszczańskie">
Brneńskie pałace mieszczańskie

Przy Náměstí Svobody.
Dům pánů z Lipé (Dom Panów z Lipy, znany także jako Schwanzův palác) – renesansowa kamienica mieszczańska przy Náměstí Svobody 17, w Brnie, w Czechach, zbudowana w latach 1589-1596 przez architektów włoskich, Antonio Gabriego i Giorgio Gialdiego dla handlarza win, Kryštofa Schwanza. Jednym z późniejszych właścicieli domu był Luis Raduit de Souches, dowodzący obroną miasta w czasie wojny ze Szwedami w roku 1645. W chwili obecnej – centrum handlowe i punkt przedsprzedaży biletów na imprezy kulturalne.
Kleinův palác (Pałac Kleinów) – neorenesansowa kamienica mieszczańska przy Náměstí Svobody 15, zbudowana w latach 1847–1848 dla braci Kleinów. Architekci: Theofil Hansen i Ludwig Förster użyli żelaza do ozdobienia fasady, szczególnie w wykuszach na pierwszym i drugim piętrze. Wykorzystanie żelaza w celach zdobniczych było uzasadnione faktem, że Kleinowie byli wówczas właścicielami huty w Sobotínie, budowali też drogi i linie kolejowe (trasa: Hodonin-Ołomuniec-Praga), prowadzili prace związane z regulacją rzek i prace fortyfikacyjne. Pałac Kleinów, po długotrwałych pracach konserwatorskich otwarto ponownie w roku 1997. Od roku 2011 znajduje się tu Dział Muzyki Poważnej Biblioteki Mahena, oddział Czeskiej Izby Adwokackiej na Morawach oraz oddział Banku Credit Lyonnais.
Dům u Čtyř mamlasů ("Dom Czterech Gigantów", "Dom z Czterema Atlantami" czasami błędnie tłumaczony jako "Dom Czterech Mamlasów") – kamienica mieszczańska przy Náměstí Svobody zbudowana w latach 1901–1902 dla fundacji Gerstbauera. Fasadę zaprojektował Germano Wanderley, zaś czterej atlanci projektu A. Tomoli stanowią o wyjątkowej atrakcyjności i popularności budynku. Na parterze znajduje się dzisiaj tradycyjna cukiernia.
Przy ul. Kobližná.
Schrattenbachův palác – barokowy pałac przy ulicy Kobližná 4. Obecnie służy jako siedziba główna Biblioteki Jiřího Mahena. Na miejscu obecnego gmachu stały początkowo dwa domy, które w roku 1703 odkupiła Marie Elisabeth hrabina Breunerová, a w ich miejscu wystawiła pałac według projektu wiedeńskiego architekta Alexandra Christiana Oedtla. W roku 1725 pałac przeszedł w posiadanie ołomunieckiego kardynała Wolfganga Hannibala hrabiego von Schrattenbach. Na jego polecenie obiekt przebudowano w latach 1735–1738 i dodano drugie piętro. Na przełomie 1767 i 1768 roku mieszkał tu Wolfgang Amadeus Mozart, a na pamiątkę jego pobytu na fasadzie umieszczono tablicę.

</doc>
<doc id="2231453" url="https://pl.wikipedia.org/wiki?curid=2231453" title="II liga argentyńska w piłce nożnej (2002/2003)">
II liga argentyńska w piłce nożnej (2002/2003)

Primera B Nacional 2002/2003
Mistrzem drugiej ligi argentyńskiej został klub Atlético Rafaela, natomiast wicemistrzem - klub CA Argentino de Quilmes.
Tabela sumaryczna II ligi argentyńskiej 2002/03.
Baraż o wicemistrzostwo.
Bezpośredni awans do I ligi, obok mistrza II ligi Atlético Rafaela, uzyskał klub CA Argentino de Quilmes.
Mecze barażowe o awans do I ligi.
Oba kluby drugoligowe, San Martín Mendoza i Argentinos Juniors Buenos Aires, przegrały swoje baraże i nie awansowały do pierwszej ligi.
Tabela spadkowa.
O tym, które kluby drugoligowe spadną do III ligi decydował dorobek punktowy w przeliczeniu na jeden rozegrany mecz uzyskany przez kluby w ostatnich trzech sezonach.
Interior.
Do trzeciej ligi spadły bezpośrednio dwa kluby - najgorszy w tabeli spadkowej klub prowincjonalny (Almirante Brown Arrecifes) oraz najgorszy w tabeli spadkowej klub stołeczny (Deportivo Español).
Na ich miejsce awansowały: mistrz III ligi stołecznej (Primera C Metropolitana) klub Ferro Carril Oeste oraz mistrz III ligi prowincjonalnej (Torneo Argentino A) klub Tiro Federal Rosario.
Baraże o utrzymanie się w II lidze.
Metropolitana.
Przedostatni z klubów stołecznych w tabeli spadkowej, klub Club El Porvenir, zmierzył się z wicemistrzem III ligi stołecznej (Primera C Metropolitana), klubem CA All Boys.
Ponieważ trzecioligowy CA All Boys nie zdołał wykazać swej wyższości, klub Club El Porvenir pozostał w drugiej lidze.
Interior.
Przedostatni, spośród klubów prowincjonalnych, w tabeli spadkowej, klub CAI Comodoro Rivadavia, zmierzył się z wicemistrzem III ligi prowincjonalnej (Torneo Argentino A), klubem Racing Córdoba.
Klub Racing Córdoba pozostał w III lidze, a klub CAI Comodoro Rivadavia utrzymał się w II lidze.

</doc>
<doc id="2231454" url="https://pl.wikipedia.org/wiki?curid=2231454" title="Fitoestrogen">
Fitoestrogen



</doc>
<doc id="2231455" url="https://pl.wikipedia.org/wiki?curid=2231455" title="Ilhéu Caroço">
Ilhéu Caroço

Ilhéu Caroço (dawniej "Ilhéu Boné de Jóquei") – niezamieszkana wysepka wulkaniczna na Oceanie Atlantyckim, w Zatoce Gwinejskiej, położona na południowy wschód od Wyspy Książęcej. Wyspa należy do państwa Wyspy Świętego Tomasza i Książęca.

</doc>
<doc id="2231456" url="https://pl.wikipedia.org/wiki?curid=2231456" title="Ilhéu Boné de Jóquei">
Ilhéu Boné de Jóquei



</doc>
<doc id="2231457" url="https://pl.wikipedia.org/wiki?curid=2231457" title="Defenestracje praskie">
Defenestracje praskie



</doc>
<doc id="2231458" url="https://pl.wikipedia.org/wiki?curid=2231458" title="Kenny Monday">
Kenny Monday

Kenneth Dale „Kenny” Monday (ur. 25 listopada 1961) – amerykański zapaśnik. Brał udział w trzech Igrzyskach Olimpijskich – (Seul 88, Barcelona 92, Atlanta 96), na dwóch zdobywał medale. Złoty medalista mistrzostw świata w 1989, srebrny w 1991. Zwycięzca Igrzysk i Mistrzostw Panamerykańskich w 1991 roku. Drugie miejsce w Pucharze Świata w 1988 i 1989 roku.
W młodości reprezentant Uniwersytetu Oklahoma. Członek National Wrestling Hall of Fame.
Po zakończeniu kariery amatorskiej, zawodnik MMA. W 1997 roku odnotował zawodowe zwycięstwo w MMA wygrywając z Johnem Lewisem przez techniczny nokaut. W kwietniu 2013 roku został trenerem zespołu MMA – Blackzilians.

</doc>
<doc id="2231462" url="https://pl.wikipedia.org/wiki?curid=2231462" title="Paul Lazarsfeld">
Paul Lazarsfeld

Paul Felix Lazarsfeld (ur. 13 lutego 1901 w Wiedniu, zm. 30 sierpnia 1976 w Nowym Jorku) – amerykański socjolog austriackiego pochodzenia. Zajmował się metodologią nauk społecznych. Autor ogromnej liczby rozpraw naukowych. Przedstawiciel neopozytywizmu w socjologii. Od 1933 roku zamieszkały w Stanach Zjednoczonych. Profesor Columbia University. W 1962 roku pełnił obowiązki przewodniczącego Amerykańskiego Stowarzyszenia Socjologicznego. Uznawany za jednego z najwybitniejszych amerykańskich socjologów XX wieku.
W młodości interesował się naukami ścisłymi. W 1925 roku Lazarsfeld uzyskał doktorat z matematyki na Uniwersytecie Wiedeńskim. W rozprawie doktorskiej zastosował on teorię grawitacji Einsteina do ruchu Merkurego.
Był współredaktorem (razem z Morrisem Rosenbergiem) antologii "The Language of Social Research. A Reader in the Methodology of Social Research" (1955).
Podobnie jak filozofowie ze szkoły frankfurckiej, w 1935 roku został zmuszony udać się na amerykańskie wygnanie. Lazarsfelda i filozofów szkoły frankfurckiej łączy także to, że "żywi przekonania, które prowadzą go do podania w wątpliwość potocznych założeń o mediach, a także odnoszących się do nich obiegowych metod refleksji". Dodatkowo na jego poglądy oraz badania miała wpływ przynależność do Koła Wiedeńskiego, które doprowadziło do zrodzenia pozytywizmu logicznego. Lazarsfeld uznawał także wpływ takich osób jak: Ernst Mach, Henri Poincaré oraz Albert Einstein. Jego przywiązanie do pozytywizmu doprowadziło do zbierania informacji oraz analizy zachowań, które uważał za istotniejsze, niż tylko kwestie do poruszania w spekulacyjnych debatach. Działalność naukowa polega na porządkowaniu prawd z doświadczenia, co jest bardzo istotne w odniesieniu do kwestii mediów, które są mało udokumentowane. Każde pojęcie formułujące dane kwestie może być kodowane i tłumaczone za pomocą wskaźników matematycznych. Te dyskusje pobudziły Lazarsfelda "do wejścia w projekty ilościowej analizy programów dostarczanych przez przemysł". To także pozwala mu na wkład w metodologię socjologii mediów.
Wkład Lazarsfelda w rozwój metodologii nauki.
Lazarsfeld mierzył w laboratorium reakcje słuchaczy i analizował treści programów w ramach projektów finansowanych przez CBS oraz Fundację Rockefellera. Dopracował także długofalowe badania za pomocą wywiadów powtarzalnych (follow- up interviews). Przeprowadzano je na dużych grupach, w celu testowania tezy o wszechmocy mediów i hipotezy o rozdrobnieniu społeczeństwa. Wyniki tych badań "pozwalają na ponowne włączenie społecznej dynamiki grup pierwotnych w debatę nad wpływem mediów i rozwijaniem teorii o wpływie oryginalnym".
Lazarsfeld zaproponował trzy kryteria przyczynowego związku między zmiennymi w wyjaśnieniach nomotetycznych:
1) przyczyna poprzedza skutek
2) empiryczna korelacja między zmiennymi
3) skutek nie może być wyjaśniany w kategoriach jakiejś trzeciej zmiennej
Lazarsfeld stworzył model analizy rozbudowanej, który jest znany też pod nazwą: metoda interpretatywna, metoda szkoły Columbia, metoda Lazarsfelda. Jest to jedna z metod prowadzenia analizy wielozmiennowej. Ma ona na celu "rozbudowanie naszej wiedzy o empirycznych zależnościach pomiędzy zmiennymi w celu dokonania interpretacji tych zależności".
Mówiono o nim, że był "usłużnym założycielem międzynarodowej korporacji naukowej", która miała łączyć swoje interesy z interesami przedsiębiorstw komunikacyjnych. Lazarsfeld pracował dla nich w obecności wielu studentów, a techniki, którymi się posługiwał wykorzystane były jako modele dla przedsiębiorstw sondażowych czy marketingowych.
Poglądy Lazarsfelda.
Lazarsfeld był orędownikiem badań empirycznych w socjologii. Uważał, że socjologia potrzebuje przede wszystkim skutecznych, naukowych narzędzi badawczych. Dlatego zajmował się metodologią nauki, starał się rozjaśnić język, którym posługują się socjologowie, a także zgłębić warsztat socjologa-empiryka. W porównaniu do wielu innych socjologów jego twórczość wydaje się filozoficznie powściągliwa i antydogmatyczna.
Liderzy opinii w teorii Lazarsfelda.
W 1955 roku ukazała się książka Lazarsfelda "Personal Influence" prezentująca wyniki długiego i bardzo szczegółowego badania, prowadzonego wraz z jednym ze studentów, Elihu Katzem. Celem badania było wyłonienie czynników determinujących podejmowanie decyzji przez kobiety powyżej 16 roku życia, w sferze produktów konsumpcyjnych, kina, mody, a także spraw publicznych. Badanie miało formę ankiety i łączyło pytania odwołujące się do socjometrii, socjologii gustów i korzystania z mediów. Wyniki badania potwierdziły hipotezę o "wyższości relacji międzyludzkich nad mediami w akcie decyzyjnym". Liderzy opinii mają znacznie większy wpływ na decyzje konsumentów niż reklamy, w szczególności te dotyczące dóbr konsumpcyjnych i kina. Reklama zapewni sukces jedynie przez pierwsze dni po premierze nowego filmu, jednak pozytywne opinie rozprzestrzeniane z ust do ust przyniosą długotrwały efekt. Społeczna wartość danej osoby i to kim jest okazuje się być ważniejsze od tego co mówi. Liderami opinii w kwestiach dotyczących produktów konsumpcyjnych okazały się być kobiety zamężne, w przypadku spraw publicznych – kobiety z wyższych sfer społecznych, a w temacie mody i kina kobiety młodsze. Lider opinii nie ma takiego samego wpływu na ludzi w swoim otoczeniu we wszystkich kwestiach. W jednej może być liderem opinii, a w innej być naśladowcą. Zależy to od okoliczności, czasu i sytuacji życiowej. Liderzy opinii wywodzą się z tego samego środowiska, co ludzie na których mają wpływ co czyni ich bardziej wiarygodnymi, wyróżniają się jedynie towarzyskością, kompetencją towarzyską i budzą zaufanie.
Ograniczona reakcja jednostek na strumień komunikacyjny w teorii Lazarsfelda.
Lazarsfeld wyróżnia 3 modele reagowania jednostek na komunikat w mediach :
1. Wybiórcze wystawianie na media i programy – jednostki same decydują, co i kiedy oglądają, jest to jednak zależne od ich społecznego i osobistego zainteresowania jakim darzą media.
2. Wzmocnienie opinii już wcześniej istniejących – jednostki zwracają swoją uwagę na komunikaty, które są zgodne z ich tokiem myślenia (ich opinią na dany temat), pomijając inne (niezgodne) komunikaty
3. Wybiórcze postrzeganie i zapamiętywanie – odbierany komunikat zależy od zdolności jednostki do interpretacji i utrwalania zapamiętanych informacji.

</doc>
<doc id="2231463" url="https://pl.wikipedia.org/wiki?curid=2231463" title="Blackburn Perth">
Blackburn Perth

Blackburn Perth − brytyjska łódź latająca z pierwszej połowy lat 30. XX wieku, największa dwupłatowa maszyna w swej klasie używana operacyjnie przez Royal Air Force.
Historia.
Perth powstał w wytwórni lotniczej Blackburn Aircraft jako rozwinięcie wcześniejszej konstrukcji Blackburn Iris. Główne zmiany polegały na zastąpieniu silników Rolls-Royce Condor trzema Rolls-Royce Buzzard o większej mocy oraz wprowadzeniu zamkniętego kokpitu pilotów. Ponadto w nosie kadłuba zainstalowano szybkostrzelne działko automatyczne kal. 37 mm, co było w połowie lat 30. ewenementem w konstrukcji łodzi latających.
Pierwszy lot prototypu, powstałego z przebudowy jednego z egzemplarzy testowych Iris (specyfikacja Ministerstwa Lotnictwa 20/32), odbył się w 1933 roku. Do roku następnego wybudowano cztery egzemplarze seryjne (numery S3580, S3581, S3582, K4011), które zastąpiły Iris w 209. dywizjonie, stacjonującym w bazie RAF Mount Batten niedaleko Plymouth. Służyły tam, i przez krótki okres także w 204. dywizjonie, głównie do ćwiczeń z zespołami floty na Morzu Irlandzkim. Niedługo przed ich wycofaniem z linii, co nastąpiło ostatecznie w 1938 roku, 209. dywizjon został przebazowany do Felixstowe. Wkrótce Perthy zostały zastąpione w służbie przez samoloty Short Singapore.
Opis konstrukcji.
Blackburn Perth był trójsilnikową, pięciomiejscową (dwóch pilotów, nawigator i dwóch strzelców pokładowych), dwupłatową łodzią latającą konstrukcji całkowicie metalowej, z aluminiowym poszyciem kadłuba i płóciennym skrzydeł. Przestronny kadłub mieścił zakrytą kabinę pilotów, kabiny nawigacyjną i radiostacji oraz załogową kantynę. Napęd stanowiły trzy silniki rzędowe Rolls-Royce Buzzard II MS o mocy po 825 hp.
Samolot był uzbrojony w pojedyncze automatyczne działko kal. 37 mm, o szybkostrzelności 100 strzałów na minutę, zainstalowane w nosie kadłuba, oraz trzy karabiny maszynowe Vickers kal. 7,7 mm na obrotnicach stanowisk strzeleckich w nosie i pośrodku kadłuba oraz w części ogonowej. Ponadto mógł przenosić na zaczepach ładunek do 908 kg bomb lotniczych.

</doc>
<doc id="2231466" url="https://pl.wikipedia.org/wiki?curid=2231466" title="Grigol Czanturia">
Grigol Czanturia

Grigol (Giorgi) Czanturia (gruz. გრიგოლ (გიორგი) ჭანტურია, ur. 25 września 1973 w Samtredii) - gruziński piłkarz, grający na pozycji bramkarza, reprezentant Gruzji, od 2009 roku zawodnik Olimpi Rustawi.

</doc>
<doc id="2231468" url="https://pl.wikipedia.org/wiki?curid=2231468" title="Franciszek Gautier">
Franciszek Gautier

Franciszek Gautier – kupiec warszawski.
Był synem Jana Baptysty Gautier i Anny Chevalier. Po ojcu prowadził sklep sukienniczy przy ulicy Świętojańskiej w Warszawie. Członek sprzysiężenia przygotowującego wybuch insurekcji kościuszkowskiej. Zrekonstruował plan dyslokacji wojsk rosyjskich i pruskich w kraju, który wykorzystał Tadeusz Kościuszko w memoriale wręczonym Komitetowi Ocalenia Publicznego. 18 kwietnia 1794 wszedł do Rady Zastępczej Tymczasowej Księstwa Mazowieckiego, zasiadając w jej Wydziale Skarbowym. 29 maja 1794 roku został członkiem Rady Najwyższej Narodowej w jej Wydziele Skarbowym. 

</doc>
<doc id="2231470" url="https://pl.wikipedia.org/wiki?curid=2231470" title="Gemini 6A">
Gemini 6A

Gemini 6A – piąty załogowy lot programu Gemini, lot zespołowy ze statkiem Gemini 7. Podczas misji przeprowadzono pierwsze w historii spotkanie dwóch statków kosmicznych. Połączone misje nosiły roboczą nazwę Gemini 76.
Załoga.
Podstawowa.
Załoga podstawowa pełniła wcześniej funkcję dublerów podczas lotu Gemini 3.
Rezerwowa.
Po raz pierwszy w programie Gemini załoga dublerska składała się wyłącznie z doświadczonych astronautów.
Cele.
Podstawowym celem lotu było dokowanie ze zmodyfikowaną wersją stopnia rakiety Ageny D, członem Agena Target Vehicle. Misja Gemini 6 miała pierwotnie odbyć się w listopadzie 1965 r. W trakcie jej trwania miało dojść do połączenia z Ageną. Po utracie Ageny w kilka minut po starcie (25 października), odliczanie wsteczne dla Gemini 6 na platformie 19 wciąż trwało. Pięćdziesiąt minut przed startem odliczanie zostało przerwane i przekazano astronautom złe wieści. Agena uległa zniszczeniu, a jej fragmenty wpadły do Atlantyku. Po tych wydarzeniach zmieniono cel misji na spotkanie z drugim statkiem Gemini. Zaplanowany na 25 października 1965 roku start przesunięto na 12 grudnia. Nazwę misji zmieniono na Gemini 6A. Do spotkania miało dojść podczas czwartego okrążenia. Do najważniejszych celów programu Gemini należało spotkanie i połączenie już w pierwszych godzinach lotu. Nabycie umiejętności dokowania było koniecznym warunkiem udanych późniejszych lotów na Księżyc.
Również tej misji, jak poprzednim, wyznaczono cele drugoplanowe. Obejmowały trzy eksperymenty naukowe oraz doskonalenie procedury sterowanego przejścia przez atmosferę. 
Misja.
Start.
Pierwsza próba startu Gemini 6A miała miejsce w niedzielę 12 grudnia 1965 r. o godz. 09:54 EST. Wszystko przebiegało poprawnie, aż do zapłonu silników. W chwili, kiedy miał nastąpić start wokół podstawy rakiety wzniosła się chmura pomarańczowego dymu, buchnęły kłęby pary, ryknęły silniki, a następnie wszystko ucichło. Schirra i Stafford zachowali spokój. Wstrzymali odpalenie foteli i spokojnie złożyli raport na temat wskazań kokpitu. W tym czasie nad przylądkiem pojawił się Gemini 7. Astronauci Borman i Lovell kończyli 118 okrążenie. Uruchomienie rakiet ratunkowych wyrzuciłoby astronautów z kabiny wraz z fotelami i spadochronami. Wylądowaliby w odległości kilkuset metrów od stanowiska startowego, ale kabina Gemini 6 wymagałaby dłuższej naprawy i ze spotkania z Gemini 7 trzeba byłoby na dłuższy czas zrezygnować. Kilka minut później astronauci zostali ewakuowani z wyrzutni. 
Jedną z różnic dzielących Gemini od statków Merkury było zastąpienie wieży ratowniczej katapultowanymi fotelami wzorowanymi na modelach stosowanymi w samolotach odrzutowych. Załoga miała do dyspozycji mierniki wskazujące poziom ciśnienia w zbiornikach i lampki sygnalizujące siłę ciągu silnika. Na platformie startowej astronauci mogli katapultować się jedynie w kierunku poziomym. Każdy z członków załogi mógł katapultować się pociągając za uchwyt umieszczony między nogami.Czas reakcji podczas startu na polecenie „Przerwać” nie mógł przekroczyć trzech sekund, w przeciwnym razie astronautów czekała śmierć w płomieniach.
Po przeanalizowaniu wypadku okazało się, że siła wzrosła nominalnie, ale wypadła wtyczka z podstawy rakiety. Zgodnie z procedurą startową w chwili T=0 zostają uruchomione silniki. Po dwóch sekundach, gdy siła ciągu przekracza siedemdziesiąt siedem procent, następuje zdetonowanie bolców mocujących rakietę. W chwili kiedy rakieta wzniesie się na wysokość czterech centymetrów, następuje zwolnienie pępowin i uruchomienie zegarów w kabinie i w centrum lotów. Nawet jednak gdyby nie wypadła wtyczka przewodu kontrolnego, silnik również nie pracowałby przez trzy sekundy. Następnego dnia technicy stwierdzili, że w przewodzie doprowadzającym utleniacz do jednego z silników pierwszego stopnia tkwi przezroczysty ochraniacz, który służył do zamykania przewodu w chwili montażu rakiety, celem ochrony przed pyłem. Tak więc nie wiadomo czy niesprawność wtyczki nie uchroniła misji przed zupełnym niepowodzeniem. Problem został rozwiązany, a nową datę startu wyznaczono na 15 grudnia 1965 roku.
15 grudnia o godz. 13:37:26 UTC statek Gemini 6A wystartował.
Lot.
W chwili gdy statek zaczynał pierwsze okrążenie Gemini 7 znajdował się 1920 km przed nim i na znacznie wyższej orbicie. Gemini 6 wykonywał wszystkie manewry, które doprowadziły do spotkania. Miał na ten cel przygotowane 272 kg paliwa. Gemini 7 po jedenastu dniach lotu miał w swoich zbiornikach około 6 kg i załoga nie wykonywała żadnych manewrów. W 94. minucie lotu astronauci pierwszy raz włączyli silniki. Kolejny raz użyli silniki po upływie dwóch godzin i osiemnastu minut, i w ten sposób osiągnęli orbitę Gemini 7. W tym momencie statki znajdowały się w odległości 483 kilometrów. Na radarze statku Gemini 6 po trzech godzinach i piętnastu minutach pojawił się Gemini 7; był wtedy w odległości 434 kilometrów. Trzecie odpalenie spowodowało zbliżenie do statku Franka Bormana i Jamesa Lovella, nieco poniżej ich orbity. Dalsze podejście przejął komputer pokładowy. Po pięciu godzinach i czterech minutach Schirra i Stafford widzieli Gemini 7 jako „jasną gwiazdę”. Kolejne manewry pozwoliły na zbliżenie kapsuł na odległość czterdziestu metrów. W ciągu następnych pięciu godzin pojazdy zbliżały się do siebie i oddalały. Udowodniono w ten sposób, że operacja spotkania, a praktycznie i dokowania na orbicie jest wykonalna. Najmniejsza odległość między nimi wyniosła zaledwie 30 centymetrów, największa – 90. metrów. Manewry były w pełni udane. Spotkanie miało miejsce w chwili gdy Gemini 7 wykonywał 163 okrążenie, a Gemini 6 kończył piątą godzinę misji. Pomimo ogromnej prędkości orbitalnej wynoszącej około 27 000 km/godz, względna różnica prędkości wyniosła zaledwie 3 km/godz. Po ich zakończeniu Gemini 6 oddalił się na szesnaście kilometrów. Czas jaki pozostał do końca misji załoga przeznaczyła na odpoczynek i przygotowanie się do powrotu na Ziemię. 
Osiągnięte zostały wszystkie podstawowe cele i wszystkie, z wyjątkiem jednego, cele drugoplanowe. 
Powrót na Ziemię.
16 grudnia rano załoga rozpoczęła procedury powrotu na Ziemię. Wodowanie nastąpiło 16 grudnia 1965 o godzinie 15:28:50 na zachodnim Atlantyku, w odległości 12,9 km od zaplanowanego miejsca. Załogę i kapsułę ewakuował okręt odbiorczy – lotniskowiec USS Wasp. Po raz pierwszy lądowanie było transmitowane na żywo przez telewizję.
Lokalizacja statku.
Statek znajduje się obecnie na wystawie w muzeum Oklahoma History Center. Wcześniej był wystawiany w Saint Louis Science Center.

</doc>
<doc id="2231477" url="https://pl.wikipedia.org/wiki?curid=2231477" title="Klasztor w Maulbronn">
Klasztor w Maulbronn



</doc>
<doc id="2231480" url="https://pl.wikipedia.org/wiki?curid=2231480" title="Fernando San Emeterio">
Fernando San Emeterio

Fernando San Emeterio Lara (ur. 1 stycznia 1984 w Santanderze) – hiszpański profesjonalny koszykarz, obecnie zawodnik Saski Baskonia i reprezentant Hiszpanii. Od początku kariery gra w lidze ACB. Koszykarką karierę rozpoczął w 2001. W latach 2001–2006 zawodnik CB Valladolid. Następnie trafił do Girony, gdzie występował w latach 2006–2008.
8 lipca 2015 roku podpisał umowę z zespołem z Walencji.

</doc>
<doc id="2231483" url="https://pl.wikipedia.org/wiki?curid=2231483" title="Stadion Międzynarodowy w Ammanie">
Stadion Międzynarodowy w Ammanie

Stadion Międzynarodowy w Ammanie (arab. ستاد عمان الدولي) – wielofunkcyjny stadion w Ammanie, stolicy Jordanii. Jego pojemność wynosi 25 000 widzów, co czyni go największym tego typu obiektem w kraju. Został otwarty w 1963 roku. Na stadionie odbyły się wszystkie spotkania piłkarskiego turnieju o Puchar Azji Zachodniej 2007, kobiecy Puchar Azji Zachodniej 2005 i 2007 oraz lekkoatletyczne Mistrzostwa Azji 2007.

</doc>
<doc id="2231495" url="https://pl.wikipedia.org/wiki?curid=2231495" title="Tempel 2">
Tempel 2



</doc>
<doc id="2231501" url="https://pl.wikipedia.org/wiki?curid=2231501" title="Rumunia na Letnich Igrzyskach Olimpijskich 1928">
Rumunia na Letnich Igrzyskach Olimpijskich 1928

Reprezentacja Rumunii na Letnich Igrzyskach Olimpijskich 1928 w Amsterdamie składała się z 21 zawodników: 13 lekkoatletów (w tym dwie kobiety) i 8 szermierzy, obie te reprezentacje debiutowały na igrzyskach olimpijskich. Po raz pierwszy w historii rumuńskich startów na igrzyskach w reprezentacji wystąpiły kobiety. Dla wszystkich zawodników i zawodniczek oprócz Denisa Dolesko były to jedyne starty w letnich igrzyskach olimpijskich. Rumunia na Letnie Igrzyska Olimpijskie 1932 w Los Angeles nie wystawiła, żadnych sportowców.
Reprezentacja Rumunii nie zdobyła żadnego medalu i podobnie jak 12 innych reprezentacji nie była sklasyfikowana w klasyfikacji medalowej. Były to drugie, wliczając nieoficjalny występ na igrzyskach w 1900, a zarazem ostatnie letnie igrzyska olimpijskie, na których wystąpili sportowcy z Rumunii i nie wywalczyli przynajmniej jednego medalu olimpijskiego.
Wyniki.
Lekkoatletyka.
Reprezentacja Rumunii w lekkoatletyce zadebiutowała na tych igrzyskach olimpijskich. Na igrzyskach w Amsterdamie po raz pierwszy w historii lekkoatletyki na letnich igrzyskach olimpijskich wystąpiły kobiety w tym dwie Rumunki. Lekkoatleci z Rumunii odpadli w większości konkurencji w kwalifikacjach. Dla wszystkich zawodników i zawodniczek były to jedyne występy na igrzyskach olimpijskich.
Mężczyźni
Kobiety
Punkty policzone według ówczesnej tabel dziesięcioboju.
Szermierka.
Na Igrzyskach Olimpijskich 1928 w Amsterdamie zadebiutowała również reprezentacja szermiercza. Mimo że podczas zawodów szermierczych rozgrywano również konkurencje kobiecie, w składzie ekipy rumuńskiej nie było żadnej zawodniczki. 
W zawodach zdominowanych przez Francję, Włochy i Węgry, Rumuni zajmowali miejsca w końcu stawki odpadając zazwyczaj w pierwszej rundzie, aczkolwiek zajmując często najwyższe lokaty wśród zawodników, którzy nie zakwalifikowali się do dalszej rundy. Wśród rumuńskich szermierzy tylko Denis Dolecsko wystąpił na Igrzyskach Olimpijskich 1936 w Berlinie.
Mężczyźni

</doc>
<doc id="2231505" url="https://pl.wikipedia.org/wiki?curid=2231505" title="E0">
E0



</doc>
<doc id="2231507" url="https://pl.wikipedia.org/wiki?curid=2231507" title="BMW Nazca C2">
BMW Nazca C2

BMW Nazca C2 – koncepcyjny supersamochód coupé skonstruowany przez włoską firmę Italdesign przy współpracy z BMW. Autorem prototypu opublikowanego w 1991 r. był włoski projektant Giorgetto Giugiaro. Wyprodukowano jedynie 3 egzemplarze. W roku 1993 Italdesign ogłosiło wersję Spider z nadwoziem targa.
Dane techniczne.
Model ten, bazował na BMW Nazca M12. Dzięki centralnie ułożonemu, pięciolitrowemu silnikowi V12 Neuromotion FC6 od BMW (o mocy ok. 380 KM) prędkość maksymalna dochodzi do 327 km/h, zaś prędkość 100 km/h osiąga po 3,7 sekundy.

</doc>
<doc id="2231511" url="https://pl.wikipedia.org/wiki?curid=2231511" title="Auto Giełda Dolnośląska">
Auto Giełda Dolnośląska



</doc>
<doc id="2231513" url="https://pl.wikipedia.org/wiki?curid=2231513" title="Stadion Króla Abdullaha w Ammanie">
Stadion Króla Abdullaha w Ammanie

Stadion Króla Abdullaha – wielofunkcyjny stadion w Ammanie, stolicy Jordanii. Jego pojemność wynosi 18 000 widzów. Został otwarty w 1999 roku. Na stadionie odbyły się wszystkie spotkania turniejów piłkarskich o Puchar Azji Zachodniej w roku 2000 i 2010.

</doc>
<doc id="2231515" url="https://pl.wikipedia.org/wiki?curid=2231515" title="It’s Better If You Don’t Understand">
It’s Better If You Don’t Understand

It’s Better If You Don’t Understand (pol. "Lepiej jeśli nie zrozumiesz") – pierwszy minialbum amerykańskiego piosenkarza Bruno Marsa. Płytę wydano 11 maja i 11 sierpnia 2010 w Stanach Zjednoczonych, Francji i Wielkiej Brytanii tylko cyfrowo. Album został nagrany na Hawajach oraz w Los Angeles i Kalifornii. Zawiera tylko cztery piosenki, a singlem promującym album jest przebój „The Other Side”, nagrany w duecie z Cee Lo Green i B.o.B. Wideoklip do piosenki został zrealizowany przez Nicka Bilardello i Cameron Duddy. Piosenka zadebiutowała na #99 pozycji w Billboard 200 i na #97 w UK Singles Chart.

</doc>
<doc id="2231516" url="https://pl.wikipedia.org/wiki?curid=2231516" title="Jordi Trias">
Jordi Trias

Jordi Trias Feliu (ur. 5 listopada 1980 w Gironie) – hiszpański koszykarz narodowości katalońskiej, występujący na pozycji silnego skrzydłowego. Został wybrany MVP pucharu Hiszpanii.
Kariera.
Po spędzeniu początku kariery w rodzinnej Gironie, przeszedł do FC Barcelony w sezonie 2004/05. Został wybrany MVP pucharu Hiszpanii 2007. Następnie przeszedł do Joventutu Badalona. Trias reprezentował Hiszpanie podczas Igrzysk Śródziemnomorskich 2005, w których Hiszpania zdobyła brązowy medal.

</doc>
<doc id="2231517" url="https://pl.wikipedia.org/wiki?curid=2231517" title="Kurek Mazurski (1849–1851)">
Kurek Mazurski (1849–1851)

Kurek Mazurski () – dwujęzyczne pismo ludowe ze Szczytna wydawane na Mazurach z inicjatywy Ligi Polskiej po polsku i po niemiecku w latach 1849–1851.
Historia.
Pismo od 1849 roku wraz z pismem „Prawdziwy Ewangelik Polski” wydawał Antoni Alojzy Gąsiorowski, który otworzył drukarnię w Piszu.

</doc>
<doc id="2231520" url="https://pl.wikipedia.org/wiki?curid=2231520" title="The Other Side (singel)">
The Other Side (singel)

The Other Side (pol. "Inna strona") - pierwszy singel amerykańskiego piosenkarza Bruno Marsa, promujący minialbum "It's Better If You Don't Understand". Singel wspiął się na #99 pozycję w Billboard 200 i na #97 w UK Singles Chart. Gościnnie w piosence występują Cee Lo Green i B.o.B. Reżyserem teledysku jest Nick Bilardello i Cameron Duddy.

</doc>
<doc id="2231527" url="https://pl.wikipedia.org/wiki?curid=2231527" title="Terra Militaris">
Terra Militaris

Terra Militaris – przeglądarkowa, strategiczna gra czasu rzeczywistego MMO stworzona przez chińskie studio Suzhou Snail Electronic Co., Ltd. (Snail Games). Wydana w Europie 27 listopada 2010 roku, przez gPotato Europe, portal z grami online firmy Gala Networks Europe.
Rozgrywka.
Rozpoczynając grę gracz jest zmuszony wybrać jedną z czterech starożytnych cywilizacji. Do wyboru ma jedną z historycznych nacji: Rzym, Egipt, Persję i Chiny. Każda nacja posiada inne bonusy, m.in. Chiny mają szybszą rozbudowę miast oraz zwiększoną produkcję żywności o 20%. Każda cywilizacja posiada także specjalne jednostki, np. Egipski Rydwan Anubisa, czy Perski Słoń Bojowy. Po wyborze nacji oraz podaniu nazwy postaci oraz miasta, rozpoczyna się samouczek w formie zadań otrzymywanych od bohaterów niezależnych w pałacu stolicy. Zadania te zaprojektowane są z myślą o wprowadzeniu graczy w mechanikę gry. Gracz zaczyna grę z małą armią oraz wysokiej jakości bohaterem.
Gracze rozpoczynają z małą osadą w architektonicznym stylu cywilizacji, którą wybrali, ale z czasem mogą poszerzać swoje terytorium, rozwijać miasto i budować nowe obozy wraz z postępem w grze. Na samym początku osada składa się z Ratusza, Koszarów i Domu cywili. Dzięki zadaniom otrzymanym podczas trwania samouczka, gracze uczą się jak budować kolejne budynki, ulepszać je, trenować jednostki i wynajdować umiejętności ulepszające wiele z aspektów ich imperium. Maksymalny poziom każdego z budynków to 20, każdy kolejny poziom wymaga odpowiednio więcej czasu i zasobów aby go postawić. W "Terra Militaris" do dyspozycji jest pięć zasobów, których używa się do wszelkich konstrukcji: żywność, drewno, kamień, metal oraz złoto. Produkowane są one w granicach miasta, a wielkość produkcji można zwiększyć poprzez umiejętności i ulepszenia. 
Bohaterowie są drugim głównym elementem gry, zaraz po rozbudowywaniu cywilizacji. Bohaterowie są liderami imperialnych armii gracza i są również silną jednostką na polu bitwy. Dzięki bohaterom gracza, wojska mogą maszerować po mapie świata i plądrować, pobierać podatki oraz przeprowadzać zwiad w miastach innych graczy. Dodatkowo może on zgłosić bohatera do walk na Arenie lub wysłać na podbicie neutralnych ziem. Każdy bohater, zdobywa poziomy przez zbieranie punktów doświadczenia, pokonując przeciwników w walce oraz może zakładać zbroje, bronie i akcesoria zdobyte jako łupy.
"Terra Militaris" to MMORTS, a na jednym serwerze może się znajdować pomiędzy kilkaset a kilka tysięcy graczy. 
Walka.
Walka jest głównym aspektem "Terra Militaris". Aby zdobywać doświadczenie i przedmioty dla bohaterów, gracz musi niszczyć potwory i armie, napadać na neutralne terytoria i ich kaplice oraz atakować i bronić się przed innymi graczami. Bohaterowie wraz ze zdobytym doświadczeniem, mogą zwiększyć wielkość dowodzonej przez nich armii oraz siłę ich żołnierzy. Dodatkowo posiadają unikalne umiejętności, dzięki którym mogą jeszcze bardziej zwiększyć możliwości bojowe swojej armii podczas bitwy.
Bitwy można kontrolować manualnie, lub pozwolić aby rozegrały się automatycznie, co powoduje, że bitwa kontrolowana jest przez system SI. W każdym momencie gracz może dołączyć lub wyjść z pola bitwy. Przed rozpoczęciem bitwy, jest krótki okres, w czasie którego, gracz może zdecydować czy będzie kontrolował wojsko czy nie. Gdy bitwa się rozpocznie, gracz ma trzy minuty aby pokonać przeciwnika. W zależności z kim lub czym się walczy, bohater otrzyma doświadczenie, zasoby i/lub przedmioty. Po przegranej, jednostki należy ponownie wytrenować w mieście, lecz bohater nigdy zupełnie nie ginie.
Cele gry.
W zależności od stylu gry, jest wiele celów jakie można osiągnąć. Jeden gracz może chcieć posiadać najwięcej terytoriów, więc skoncentruje się na rozwoju wpływów poprzez świątynie i misjonarzy. Inni gracze mogą zechcieć się połączyć i stworzyć gildię aby podbić jak najwięcej terytoriów i okradać wrogie miasta. Jeszcze inni gracze mogą chcieć być najlepszymi w walce 1 na 1 na arenie i stanąć na pierwszym miejscu w rankingu.
Gildie.
"Terra Militaris" wymaga od graczy łączenia się w gildie w celu osiągnięcia jakichkolwiek długoterminowych podbojów. Gracze dołączający do gildii prowadzą wojny na neutralnych terytoriach, budują tam nowe obozy i konkurują z innymi cywilizacjami. W przyszłości, gildie będą mogły prowadzić kampanie o kontrolę nad miastami jak Madryt, Aleksandria czy Dali. 
Odbiór gry.
"Terra Militaris" otrzymała 8 na 10 na stronie OnRPG.com. "Terra Militaris" została nominowana do “Best of gamescom 2010” (“Najlepsza gra gamescom 2010“) przez GamingXP.com. "Terra Militaris" otrzymała wynik 12/13 od magazynu o grach T1. "Terra Militaris" jest nominowana na Most Popular Browser Game of 2010 (Najbardziej popularna gra 2010) przez na stronie BBGsite.com.

</doc>
<doc id="2231528" url="https://pl.wikipedia.org/wiki?curid=2231528" title="Roger Grimau">
Roger Grimau

Roger Grimau Gragera (ur. 14 lipca 1978 w Barcelonie) – hiszpański koszykarz, występujący na pozycjach rzucającego obrońcy lub niskiego skrzydłowego. Po zakończeniu kariery zawodniczej trener koszykarski, obecnie trener JAC Sants.

</doc>
<doc id="2231529" url="https://pl.wikipedia.org/wiki?curid=2231529" title="Agnieszka Śnieżek">
Agnieszka Śnieżek

Agnieszka Śnieżek (ur. 25 października 1991 w Głuchołazach) – polska koszykarka grająca na pozycji rzucającej, mistrzyni Polski (2011, 2012, 2017).
Jest wychowanką MUKS Chrobrego Basket Głuchołazy. W latach 2007-2010 była uczennicą SMS PZKosz Łomianki, w barwach szkolnej drużyny debiutowała w sezonie 2007/2008 w ekstraklasie. W latach 2010-2012 była zawodniczką Wisły Kraków, z którą dwukrotnie zdobyła mistrzostwo Polski (2011 i 2012). W rundzie jesiennej sezonu 2012/2013 była zawodniczką Centrum Wzgórze Gdynia, od rundy wiosennej tego sezonu jest zawodniczką Ślęzy Wrocław, z którą w 2014 awansowała do ekstraklasy, a w 2016 zdobyła brązowy medal mistrzostw Polski.
Z reprezentacją Polski U–20 zdobyła w 2011 brązowy medal mistrzostw Europy, reprezentowała też Polskę na mistrzostwach Europy U–18 w 2009 (12 miejsce).

</doc>
<doc id="2231530" url="https://pl.wikipedia.org/wiki?curid=2231530" title="Katarzyna Krężel">
Katarzyna Krężel

Katarzyna Danuta Krężel, po mężu Maliszewska (ur. 4 lutego 1985 w Krakowie) – polska koszykarka grająca na pozycji skrzydłowej, mistrzyni i reprezentantka Polski.
Kariera sportowa.
Jest wychowanką Korony Kraków. Od 2000 była uczennicą Szkoły Mistrzostwa Sportowego w Łomiankach, w barwach drużyny szkolnej debiutowała w sezonie 2000/2001 w II lidze, w sezonie 2001/2002 w ekstraklasie. Po ukończeniu szkoły w 2004 wyjechała do USA, była zawodniczką University of Texas at El Paso. W 2008 powróciła do Polski, została zawodniczką Tęczy Leszno (2008/2009), następnie reprezentowała barwy Utex ROW Rybnik (2009/2010). W latach 2010-2014 występowała w Wiśle Kraków, z którą zdobyła mistrzostwo Polski w 2011, 2012 i 2014 oraz wicemistrzostwo Polski w 2013. W sezonie 2013/2014 była zawodniczką Artego Bydgoszcz, z którym zdobyła brązowy medal mistrzostw Polski, od 2015 występuje w Ślęzy Wrocław, z którą w 2016 zdobyła brązowy medal mistrzostw Polski.
Z reprezentacją Polski juniorek wystąpiła na mistrzostwach Europy w 2002 (6 miejsce), z młodzieżową reprezentacją Polski (U20) zajęła 6. miejsce na mistrzostwach Europy w 2004 i wicemistrzostwo Europy w 2005. W 2007 wystąpiła na turnieju Uniwersjady w Bangkoku, zdobywając z drużyną brązowy medal. Reprezentowała Polskę także na Uniwersjadzie w Belgradzie (2009) (5. miejsce) i mistrzostwach Europy w 2015 (18. miejsce).
Jest córką reprezentacyjnej koszykarki Haliny Kaluty.
19 lipca 2017 została zawodniczką Energi Toruń.

</doc>
<doc id="2231532" url="https://pl.wikipedia.org/wiki?curid=2231532" title="Skala twardości Vickersa">
Skala twardości Vickersa

Skala twardości Vickersa – skala oznaczania twardości metali, węglików spiekanych i ceramiki na podstawie testu dokonanego metodą opracowaną w 1924 r. przez Smitha i Sandlanda w firmie Vickers Ltd. Twardość w skali Vickersa oznacza się HV.
Pomiar twardości.
Pomiar twardości metodą Vickersa polega na wgnieceniu w powierzchnię badanego materiału czworobocznego foremnego ostrosłupa diamentowego o kącie wierzchołkowym 136° pod zadanym statycznym obciążeniem "F" i zmierzeniu przekątnych "d" powstałego odcisku w kształcie kwadratu.
Wartość liczbową twardości wyrażaną w skali Vickersa HV otrzymuje się dzieląc siłę "F" w kilogramach siły (kgf) przez pole powierzchni bocznej odcisku "A" w milimetrach kwadratowych:
Gdzie: "A" to pole powierzchni odcisku, obliczane ze wzoru: formula_2
W praktyce należy skorzystać ze wzoru:
gdzie "F" wyrażono w kilogramach-siły a "d" w mm.
Lub w układzie SI:
gdzie "F" w niutonach a "d" w mm.
Zapis HV 30 oznacza, iż próbę przeprowadzono przy obciążeniu równym 30 kgf. Obciążenia używane przy próbie Vickersa są znormalizowane i wynoszą: 1, 5, 10, 20, 30, 50 i 100 kgf lub odpowiednie obciążenie w N. W zależności od wartości zastosowanego obciążenia rozróżnia się trzy zakresy skali Vickersa:
Procedurę dokonywania pomiarów metodą Vickersa opisuje Polska Norma PN-EN ISO 6507-1
Porównanie z innymi metodami obliczeń.
Metoda Vickersa łączy w sobie cechy metody Brinella i Rockwella. Używana jest jedna skala, uniwersalna dla wszystkich klas materiałów, tak jak w metodzie Brinella, lecz możliwe jest badanie próbek bardzo cienkich podobnie jak w metodzie Rockwella. W stosunku do metody Rockwella pomiar metodą Vickersa jest bardziej pracochłonny, gdyż wymaga pomiaru przekątnych odcisku za pomocą mikroskopu (jak w metodzie Brinella) i obliczenia twardości. Pomiar metodą Vickersa jest mało inwazyjny i nadaje się do stosowania przy badaniu gotowych wyrobów (głównie pokryć metalicznych związanych z obróbką powierzchniową jak: cyjanowanie, nawęglanie, kaloryzowanie oraz cienkich powierzchni metalicznych – platerowanie). Pomiar metodą Vickersa obdarzony jest także najmniejszą niepewnością pomiarową, jednak odciśnięty ślad jest często niesymetryczny, co jest związane z anizotropowymi właściwościami metali.

</doc>
<doc id="2231534" url="https://pl.wikipedia.org/wiki?curid=2231534" title="José Ignacio Hernández">
José Ignacio Hernández

José Ignacio Hernández Fraile (ur. 12 sierpnia 1969 w Salamance) – hiszpański trener koszykówki.
Pracował w klubie Wisły Kraków w latach 2009–2013 oraz 2015–2017. Były trener m.in. hiszpańskiej Rivas Ecópolis.

</doc>
<doc id="2231535" url="https://pl.wikipedia.org/wiki?curid=2231535" title="Kobiecy Klub Zbrodni (serial telewizyjny)">
Kobiecy Klub Zbrodni (serial telewizyjny)

Kobiecy Klub Zbrodni (ang. "Women’s Murder Club", 2007–2008) – amerykański serial dramatyczny, który powstał w oparciu o serię bestsellerowych thrillerów, autorstwa Jamesa Pattersona o tym samym tytule.
Fabuła.
Inspektor Lindsay (Angie Harmon), lekarz sądowy Claire (Paula Newsome), prokurator Jill (Laura Harris) i dziennikarka Cindy (Aubrey Dollar) wspólnie i z niebywałym zaangażowaniem rozwiązują zagadki kryminalne w San Francisco.

</doc>
<doc id="2231543" url="https://pl.wikipedia.org/wiki?curid=2231543" title="Víctor Sada">
Víctor Sada

Víctor Sada Remisa (ur. 8 marca 1984 w Badalonie w regionie Katalonii) - hiszpański koszykarz, narodowości katalońskiej, obecnie zawodnik FC Barcelony B. Gra na pozycji rozgrywającego. 

</doc>
<doc id="2231544" url="https://pl.wikipedia.org/wiki?curid=2231544" title="Lampa z lawą">
Lampa z lawą



</doc>
<doc id="2231545" url="https://pl.wikipedia.org/wiki?curid=2231545" title="Ignacy Łyskowski">
Ignacy Łyskowski

Ignacy Łyskowski (ur. 12 września 1820 w Mileszewach, zm. 1886 w Poznaniu) – dziennikarz, polski działacz narodowy, oświatowy, gospodarczy i polityczny na Pomorzu, a także poseł na sejm pruski.
Życiorys.
Urodził się 12 IX 1820 w Mileszewach w powiecie brodnickim. Był synem Konstantego Łyskowskiego, deputowanego ziemstwa kredytowego i Anny Rutkowskiej. Pochodził z częściowo zgermanizowanej polskiej rodziny szlacheckiej herbu Doliwa. W 1848 roku reprezentował w parlamencie frankfurckim polską ludność na Pomorzu, gdzie protestował przeciwko ogłoszeniu Pomorza Gdańskiego częścią Rzeszy Niemieckiej. W 1866 był posłem na sejm pruski; a od 1881 r. do parlamentu niemieckiego. W 1867 roku I. Łyskowski wspólnie z Teodorem Donimirskim i Mieczysławem Łyskowskim powołał instytucję, której celem było organizowanie corocznych sejmików gospodarczych. Po dwu latach z Teodorem Donimirskim założył w Toruniu Towarzystwo ku Wspieraniu Moralnych Interesów Ludności Polskiej pod Panowaniem Pruskim. Towarzystwo upowszechniało polską książkę, organizując czytelnie i biblioteki. Z inicjatywy Zygmunta Działowskiego z Mgowa w Toruniu powstaje Towarzystwo Naukowe, I. Łyskowski zostaje jego prezesem.
Został pochowany w krypcie kościoła parafialnego w Lembargu.
Publicystyka.
W latach 1848–1850 z inicjatywy Łyskowskiego w Chełmnie wychodziło pierwsze polskie czasopismo na Pomorzu „Szkółka Narodowa”. Utwory publicystyczne Łyskowskiego drukowano także w „Nadwiślaninie” oraz „Gazecie Olsztyńskiej”.
Upamiętnienie.
Jego imię nadano ulicy w Toruniu (dzielnica Rubinkowo), w Szczecinie (dzielnica Grabowo), a także w Brodnicy, Grudziądzu, Gdyni. Jest także patronem Biblioteki Publicznej w Brodnicy oraz Zespołu Szkół CKP w Grubnie. 12 września 2020 w dwusetną rocznicę urodzin w centrum wsi w Mileszewach, gdzie Ignacy Łyskowski się urodził i spędził całe życie, została odsłonięta pamiątkowa tablica na kamiennym obelisku. Sejm Rzeczypospolitej Polskiej Uchwałą z dnia 7 października 2020 upamiętnił Ignacego Łyskowskiego w 200. rocznicę urodzin. Dnia 29.04.2021 Rada Miasta i Gminy Jabłonowo Pomorskie podjęła uchwałę o nadaniu imienia Ignacego Łyskowskiego Szkole Podstawowej w Góralach.

</doc>
<doc id="2231548" url="https://pl.wikipedia.org/wiki?curid=2231548" title="Bоtir Qоraev">
Bоtir Qоraev



</doc>
<doc id="2231549" url="https://pl.wikipedia.org/wiki?curid=2231549" title="Schrattenbachův palác">
Schrattenbachův palác

Schrattenbachův palác - barokowy pałac w Brnie, w Czechach, przy ulicy Kobližná 4. Obecnie służy jako siedziba główna Biblioteki Jiřího Mahena. Na miejscu obecnego gmachu stały początkowo dwa domy, które w roku 1703 odkupiła Marie Elisabeth hrabina Breunerová, a w ich miejscu wystawiła pałac według projektu wiedeńskiego architekta Alexandra Christiana Oedtla. W roku 1725 pałac przeszedł w posiadanie ołomunieckiego kardynała Wolfganga Hannibala hrabiego von Schrattenbach. Na jego polecenie obiekt przebudowano w latach 1735–1738 i dodano drugie piętro. Na przełomie 1767 i 1768 roku mieszkał tu Wolfgang Amadeus Mozart, a na pamiątkę jego pobytu na fasadzie umieszczono tablicę.

</doc>
<doc id="2231550" url="https://pl.wikipedia.org/wiki?curid=2231550" title="Bogazi">
Bogazi

Bogazi (gr. "Μπογάζι", tur. "Boğaz") – wieś na Cyprze, w dystrykcie Famagusta, 7 km na północny wschód od Trikomo. "De facto" pod kontrolą samozwańczej republiki Cypru Północnego.

</doc>
<doc id="2231551" url="https://pl.wikipedia.org/wiki?curid=2231551" title="6V6">
6V6

6V6 – lampa elektronowa (tetroda strumieniowa) o cokole oktalowym. Była powszechnie stosowana w stopniach końcowych wzmacniaczy mocy (od kilku do kilkunastu watów) w sprzęcie elektroakustycznym i wzmacniaczach gitarowych. Dała początek dużej liczbie konstrukcji o podobnej charakterystyce.
Radziecką kopią jednej z wersji tej lampy (6V6-GT) jest 6P6S (6П6С).
Historia i zastosowania.
W 1935 zaczęto wprowadzać w USA lampy z cokołem oktalowym, zwykle w metalowej obudowie. Wśród nich znalazła się 6F6, pentoda mocy używana jako głośnikowa w odbiornikach radiowych. W 1937 firma RCA wprowadziła na rynek lampę 6L6, pierwszą tetrodę strumieniową, która zdobyła olbrzymią popularność. Niedługo po niej ukazała się mniejsza tetroda 6V6, która zastąpiła 6F6 (miała od niej nieco większe nachylenie i mniejszy pobór mocy na żarzenie. Pierwsze 6V6 miały obudowę metalową, później pojawiły się 6V6-G ("glass") w bańce szklanej i 6V6-GT ("glass tubular") w szklanej bańce o walcowym kształcie. Z biegiem lat wersje szklane praktycznie całkowicie wyparły metalowe.
Lampy 6V6 i coraz liczniej pojawiające się jej kopie i klony były aż do lat 50 podstawową lampą stosowaną w niewielkich stopniach mocy małej częstotliwości w USA. Jeszcze dłużej stosowano je w ZSRR i Rosji, gdzie są produkowane do dziś, głównie z przeznaczeniem do wzmacniaczy gitarowych. Pozostają w ten sposób jednymi z najdłużej produkowanych w sposób ciągły i w praktycznie niezmienionej formie elementów elektronicznych.
W Polsce lampy 6V6 ani ich elektrycznie identyczne odpowiedniki nie były produkowane, choć stosowano je we wczesnych licencyjnych odbiornikach AGA (1651 – lampa 6V6, 1743 czy RSZ-47 – lampa 7C5). W późniejszych odbiornikach zostały zastąpione lampą EBL21. W telewizorze Wisła stosowano radziecką 6P1P (w układzie wzmacniacza odchylania pionowego). Lampy 6P6S były popularne w importowanych odbiornikach radiowych i telewizyjnych produkcji ZSRR.
Dane techniczne.
Żarzenie:
Odpowiedniki.
Lampy 6V6 były produkowane przez różnych producentów pod różnymi nazwami. Projektowano również lampy z innymi cokołami, ale o identycznych charakterystykach elektrycznych. Stosowano zarówno konstrukcję tetrody strumieniowej, jak i pentody. W ten sposób powstało wiele lamp o różnych cechach konstrukcyjnych, ale takich samych parametrach:
Niekiedy pod tym samym oznaczeniem produkowano zarówno tetrody strumieniowe, jak i pentody. Na przykład lampy 6V6 produkcji RFT z NRD są pentodami (przez innych producentów oznaczanymi zwykle jako 6AY5). Lampy z małymi cokołami (na przykład 6AQ5) miały często niższe dopuszczalne maksymalne napięcia.
Produkowano również wiele lamp różniących się od typów z powyższej listy parametrami żarzenia.
Ciekawostki.
Pentodowa część popularnej lampy EBL21 (produkowanej również w Polsce) ma charakterystyki bardzo zbliżone do lampy 6V6.
W latach 50 lampy 6V6 zastosowano w stopniach końcowych wielu popularnych wzmacniaczy gitarowych firmy Fender (Champ 5E1, 5F1, Vibro Champ i inne). Uzyskały one status "kultowych". Niektóre z tych wzmacniaczy Fender nadal produkuje.

</doc>
<doc id="2231553" url="https://pl.wikipedia.org/wiki?curid=2231553" title="Anselmo Guido Pecorari">
Anselmo Guido Pecorari

Anselmo Guido Pecorari (ur. 19 maja 1946 w Sermide) – włoski duchowny katolicki, arcybiskup, nuncjusz apostolski.
Życiorys.
27 września 1970 otrzymał święcenia kapłańskie i został inkardynowany do diecezji Mantui. W 1977 rozpoczął przygotowanie do służby dyplomatycznej na Papieskiej Akademii Kościelnej.
29 listopada 2003 został mianowany przez Jana Pawła II nuncjuszem apostolskim w Rwandzie oraz arcybiskupem tytularnym "Populonia". Sakry biskupiej 11 stycznia 2004 udzielił mu ówczesny Sekretarz Stanu Angelo Sodano.
24 maja 2008 został przeniesiony do nuncjatury w Urugwaju. 25 kwietnia 2014 został mianowany nuncjuszem apostolskim w Bułgarii, a 11 lipca 2014 w Macedonii.

</doc>
<doc id="2231554" url="https://pl.wikipedia.org/wiki?curid=2231554" title="6P6S">
6P6S



</doc>
<doc id="2231556" url="https://pl.wikipedia.org/wiki?curid=2231556" title="Grzegorz Gierak">
Grzegorz Gierak

Grzegorz Gierak (ur. w 1956) – polski aktor teatralny i filmowy.
Życiorys.
Absolwent Zespołu Szkół Łączności w Warszawie. W 1981 roku ukończył studia na PWST w Warszawie.

</doc>
<doc id="2231559" url="https://pl.wikipedia.org/wiki?curid=2231559" title="Coracopsinae">
Coracopsinae



</doc>
<doc id="2231565" url="https://pl.wikipedia.org/wiki?curid=2231565" title="Przesunięcie językowe">
Przesunięcie językowe

Przesunięcie językowe () – proces przechodzenia dużej części społeczeństwa z jednego języka na inny. Proces ten może być długotrwały, trwać przez stulecia, lecz bywa widoczny już w ciągu życia jednego, dwóch pokoleń. Do najczęstszych przyczyn należą: asymilacja mniejszościowych grup etnicznych do języka dominującego, świadoma polityka językowa władz oświatowych, wyraźnie wyższy prestiż kulturowy jednego z języków. Proces ten czasami powiązany jest z wymieraniem języka słabszego. Do historycznych przesunięć językowych należą:
W najnowszych czasach, w związku z gwałtowną globalizacją, procesy przesunięcia językowego uległy znacznemu przyspieszeniu i widoczne są już w następnym pokoleniu.
Przykłady przesunięć językowych z okresu po II wojnie światowej:

</doc>
<doc id="2231567" url="https://pl.wikipedia.org/wiki?curid=2231567" title="Félix del Blanco Prieto">
Félix del Blanco Prieto

Félix del Blanco Prieto (ur. 15 czerwca 1937 w Morgovejo, zm. 10 kwietnia 2021 w Rzymie) – hiszpański biskup rzymskokatolicki, arcybiskup, jałmużnik papieski w latach 2007–2012.
Życiorys.
27 maja 1961 otrzymał święcenia kapłańskie.
31 maja 1991 został mianowany przez Jana Pawła II nuncjuszem apostolskim w Angoli i w Republice Zielonego Przylądka ze stolicą tytularną Vannida. Sakry biskupiej 6 lipca 1991 udzielił mu ówczesny sekretarz Stanu Agostino Casaroli. 4 maja 1996 został przeniesiony do nuncjatury w Kamerunie, będąc akredytowanym w Gwinei Równikowej. W latach 2003–2007 pełnił funkcję nuncjusza apostolskiego na Malcie i w Libii.
28 lipca 2007 wrócił do Watykanu, gdzie objął urząd jałmużnika papieskiego, kierując Urzędem Dobroczynności Apostolskiej. 3 listopada 2012 papież przyjął jego rezygnację z urzędu złożoną ze względu na wiek. 22 grudnia 2012 mianowany przez Benedykta XVI członkiem Kongregacji Spraw Kanonizacyjnych.

</doc>
<doc id="2231570" url="https://pl.wikipedia.org/wiki?curid=2231570" title="Walter J. Hickel">
Walter J. Hickel



</doc>
<doc id="2231571" url="https://pl.wikipedia.org/wiki?curid=2231571" title="Stanley K. Hathaway">
Stanley K. Hathaway



</doc>
<doc id="2231573" url="https://pl.wikipedia.org/wiki?curid=2231573" title="Mistrzostwa Europy w Łyżwiarstwie Szybkim w Wieloboju 1894">
Mistrzostwa Europy w Łyżwiarstwie Szybkim w Wieloboju 1894

4. mistrzostwa Europy w łyżwiarstwie szybkim w wieloboju odbyły się w dniach 24–25 lutego 1894 roku w Hamarze w Norwegii. W zawodach brali udział tylko mężczyźni. Zawodnicy startowali na trzech dystansach: 500 m, 1500 m i 5000 m. W biegach na 500 i 1500 m rozgrywano eliminacje oraz finał do którego awansowała najlepsza 4. W przypadku biegu na 500 m potrzebna była również dogrywka, aby wyłonić zwycięzcę. Ponieważ żaden z zawodników nie wygrał wszystkich dystansów zwycięzcy nie ogłoszono. Miejsca zawodników są nieoficjalne. W trakcie zawodów ustanowiono 6 rekordów świata.
Uczestnicy.
W zawodach wzięło udział 13 łyżwiarzy z 2 krajów. Sklasyfikowanych zostało 6.

</doc>
<doc id="2231574" url="https://pl.wikipedia.org/wiki?curid=2231574" title="Rogers C. B. Morton">
Rogers C. B. Morton



</doc>
<doc id="2231575" url="https://pl.wikipedia.org/wiki?curid=2231575" title="Ophthalmosauridae">
Ophthalmosauridae



</doc>
<doc id="2231576" url="https://pl.wikipedia.org/wiki?curid=2231576" title="Veaceslav Sofroni">
Veaceslav Sofroni

Veaceslav Sofroni (ur. 30 kwietnia 1984 roku) – mołdawski piłkarz, grający na pozycji napastnika. Od 2010 roku jest piłkarzem azerskiego Bakı FK.

</doc>
<doc id="2231578" url="https://pl.wikipedia.org/wiki?curid=2231578" title="Naradka tępolistna">
Naradka tępolistna

Naradka tępolistna ("Androsace obtusifolia" L.) – gatunek rośliny z rodziny pierwiosnkowatych.
Zasięg występowania.
Występuje tylko w Europie: w Alpach, Apeninach, górach Półwyspu Bałkańskiego, Sudetach i Karpatach. W Polsce jest bardzo rzadki. Podany został tylko z jednego stanowiska w Sudetach (w Małym Śnieżnym Kotle) i kilku stanowisk w Tatrach. W Sudetach jednak występowanie jest niepewne i jeśli w ogóle jeszcze występuje, to tylko w pojedynczych egzemplarzach. W Tatrach w 2008 potwierdzono występowanie tylko na dwóch stanowiskach: na Mięguszowieckiej Przełęczy pod Chłopkiem i na kopule szczytowej Ciemniaka. W Tatrach podawany był dawniej jeszcze z kilku innych stanowisk. Na trzech z nich nie został w 2002 odnaleziony, pozostałe podane z XIX w. (Pyszniańska Przełęcz, Dolina Pięciu Stawów Polskich, Małołączniak, Świnica) nie zostały zweryfikowane.
Biologia i ekologia.
Bylina, hemikryptofit, oreofit. Kwitnie od czerwca do sierpnia. W Tatrach rośnie na skalistych stokach, półkach skalnych w halnym. Liczba chromosomów 2n=36. Gatunek charakterystyczny klasy "Juncetea trifidi".
Zagrożenia.
Według klasyfikacji IUCN z 2001 jest gatunkiem narażonym na wyginięcie (kategoria EN). W Polsce gatunek zagrożony wyginięciem. Został umieszczony na polskiej czerwonej liście w kategorii EN (zagrożony). Jego populacja na Ciemniaku liczy tylko około 100 okazów, na Przełęczy pod Chłopkiem jest dużo mniejsza. Obydwa stanowiska znajdują się tuż przy szlaku turystycznym, co grozi ich zadeptaniem. Dużo liczniej natomiast naradka tępolistna występuje w słowackich Tatrach (kilkanaście istniejących stanowisk).

</doc>
<doc id="2231579" url="https://pl.wikipedia.org/wiki?curid=2231579" title="Androsace obtusifolia">
Androsace obtusifolia



</doc>
<doc id="2231580" url="https://pl.wikipedia.org/wiki?curid=2231580" title="Cmentarz rzymskokatolicki w Piasecznie">
Cmentarz rzymskokatolicki w Piasecznie

Cmentarz parafialny w Piasecznie – zabytkowy cmentarz rzymskokatolicki należący do parafii św. Anny w Piasecznie. 
Historia.
Cmentarz został założony na przełomie XVIII i XIX wieku. Założono go pomiędzy 1796–1806 rokiem. Wcześniej (do II poł. XVIII w.) zmarli grzebani byli w pobliżu kościoła parafialnego. Na cmentarzu zachowały się nagrobki pochodzące z początku XIX wieku. Znajdują się też na nim mogiły powstańców styczniowych i poległych w czasie II wojny światowej. W 1993 roku ustawiono pomnik ku czci zamordowanych w Katyniu.
W grudniu 1999 roku z inicjatywy obywatelskiej został powołany Społeczny Komitet Renowacji Cmentarza Parafialnego w Piasecznie (od 9.09.2019 r. Komitet działa jako Stowarzyszenie), podejmując szereg niezbędnych prac porządkowych. Utwardzone zostały wszystkie alejki (kostka brukowa), przeprowadzono kontrolowaną wycinkę starych i chorych drzew, wykonano oświetlenie alei głównej. Na cmentarzu pojawiły się słupki sektorowe. 
W roku 2011 Komitet przystąpił do budowy nowego ogrodzenia cmentarza. Wykonano je zgodnie z zaleceniami konserwatora, z cegły klinkierowej. Odrestaurowano pylony bramy głównej (od strony ulicy Tadeusza Kościuszki).
Równolegle z pracami porządkowymi podjęto prace renowacyjne starych, zabytkowych pomników nagrobnych, które są kontynuowane w miarę pozyskiwanych środków pochodzących z corocznych kwest listopadowych, a także dzięki dotacjom uzyskiwanym od władz samorządowych Miasta i Gminy Piaseczno i Urzędu Marszałkowskiego Województwa Mazowieckiego. 
Wszystkie prace podejmowane przez organizacje pozarządowe (w tym ww. Stowarzyszenie) prowadzone są pod ścisłym nadzorem parafii oraz Wojewódzkiego Konserwatora Zabytków. 

</doc>
<doc id="2231583" url="https://pl.wikipedia.org/wiki?curid=2231583" title="Zamczyska (Beskid Niski)">
Zamczyska (Beskid Niski)

Zamczyska (568 m n.p.m.) – zwane Zamkową Górą wzniesienie w Beskidzie Niskim, we wschodniej części Wzgórz Rymanowskich. Zachodnie stoki schodzą do uzdrowiska Rymanów-Zdrój w dolinę Taboru, północno-zachodnie opadają w kierunku wsi Posada Górna. Od północy graniczy z Wierchową (510 m n.p.m.), z której roztaczają się widoki na Rymanów, Doły Jasielsko-Sanockie, pasma pogórza i Góry Słonne. Południowe zbocza schodzą do doliny Czarnego Potoku. Od wschodu graniczy z Kopcem (635 m n.p.m.). Nazwa góry pochodzi od zamku, który stał nad doliną Taboru, strzegąc traktu węgierskiego, prowadzącego z Rymanowa przez Jaśliska na Węgry. Zamek powstał prawdopodobnie w XIV w. Obecnie nie ma po nich śladu, ale w XIX wieku W. E. Radzikowski wspominał o pozostałościach wałów. Wzniesienie jest zalesione. Poniżej szczytu pozostałości kamieniołomu, z którego wydobywano kamień do budowy rymanowskiego kościoła w XVIII w. 
Szlaki lokalne (spacerowe):

</doc>
<doc id="2231585" url="https://pl.wikipedia.org/wiki?curid=2231585" title="Mistrzostwa Europy w Łyżwiarstwie Szybkim w Wieloboju 1895">
Mistrzostwa Europy w Łyżwiarstwie Szybkim w Wieloboju 1895

5. mistrzostwa Europy w łyżwiarstwie szybkim w wieloboju odbyły się w dniach 26–27 stycznia 1895 roku w Budapeszcie na terenie Austro-Węgier. W zawodach brali udział tylko mężczyźni. Zawodnicy startowali na trzech dystansach: 500 m, 1500 m i 5000 m. W biegach na 500 i 1500 m rozgrywano eliminacje oraz finał do którego awansowała najlepsza 4. Mistrzem został Norweg Alfred Ingvald Næss. Miejsca pozostałych zawodników są nieoficjalne.
Uczestnicy.
W zawodach wzięło udział 4 łyżwiarzy z 3 krajów. Sklasyfikowanych zostało 3.

</doc>
<doc id="2231586" url="https://pl.wikipedia.org/wiki?curid=2231586" title="Wojciech Proszowski">
Wojciech Proszowski

Wojciech (Albert) Proszowski (XVII w.) – malarz z krakowskiej rodziny malarzy. Syn Marcina Proszowskiego i Doroty. Brat nadwornego malarza króla Jana Kazimierza, Jana Chryzostoma Proszowskiego.
Był czeladnikiem malarza Stanisława Kiełbowica. 21 września 1642 r. starał się o przyjęcie do cechu malarzy. Pracą mistrzowską miało być namalowanie krucyfiksu. Tak proste zadanie było wyznaczone dzięki temu, że mistrzem cechowym i wielokrotnym starszym cechu był jego ojciec. Nie wiadomo, czy praca się nie udała, czy też Wojciech Proszowski wystąpił z cechu, podobnie jak zdarzyło się to wcześniej jego bratu (1640), gdyż 12 czerwca 1651 r. ponownie starał się o przyjęcie do cechu. O działalności zawodowej Wojciecha Proszowskiego nie zachowały się żadne informacje. W 1639 r. był wzmiankowany w aktach sądowych.

</doc>
<doc id="2231587" url="https://pl.wikipedia.org/wiki?curid=2231587" title="Grevé">
Grevé

Grevé – szwedzki ser produkowany z krowiego mleka. Jest to ser półtwardy, wzorowany na szwajcarskim ementalerze; zawiera 30-40% tłuszczu i dojrzewa około 10 miesięcy. Charakteryzuje się jasnożółtym kolorem, zwartą konsystencją, dziurami o zróżnicowanej wielkości i rozmieszczeniu oraz łagodnym, orzechowym smakiem. Po raz pierwszy wyprodukowany został w 1964 w Örnsköldsviku.

</doc>
<doc id="2231591" url="https://pl.wikipedia.org/wiki?curid=2231591" title="Wspólny pień tętniczy">
Wspólny pień tętniczy

Wspólny pień tętniczy (ang. persistent truncus arteriosus, PTA) – rzadka (ok. 1%) wada serca polegająca na odchodzeniu od serca pojedynczego naczynia tętniczego, w którym płynie krew do krążenia systemowego, wieńcowego i płucnego. Wada powstaje w wyniku przetrwaniu pnia tętniczego na skutek nie wytworzenia się przegrody aortalno-płucnej. Z komór serca odchodzi jedno wspólne naczynie w formie wspólnego pnia tętniczego, które następnie rozdziela się na aortę i tętnice płucne. Zastawka aortalna w tym wypadku nazywana jest zastawką wspólnego pnia i często jest nieprawidłowo wykształcona. Dochodzi do ciągłego mieszania się krwi utlenowanej z nieutlenowaną, która zaopatruje tętnice wieńcowe, tętnice płucne i krążenie stemowe. Wada jest zaliczana do wad wczesnosiniczych. Chorzy, którzy nie są leczeni we wczesnym okresie po urodzeniu rzadko przeżywają do okresu dorosłości.
Wada po raz pierwszy została zauważona podczas autopsji w 1798 przez Wilsona. Anatomiczne szczegóły zostały opisane w latach późniejszych przez Buchanana.
Klasyfikacja.
Najbardziej znaną klasyfikacją jest system opracowany przez Collett i Edwards w 1947:
Leczenie.
Leczenie jest wyłącznie chirurgiczne. Zabieg przeprowadza się w pierwszych tygodniach życia z niską śmiertelnością. Wcześniejsza operacja chroni krążenie płucne przed powstaniem nadciśnienia w krążeniu małym i przed niewydolnością serca. Lepsze wyniki osiąga się dzięki naprawie zastawki wspólnego pnia, niż przy jej wymianie. 
Operacja wykonywana jest w krążeniu pozaustrojowym w hipotermii ok. 20°C często z krótkotrwałym zatrzymaniem krążenia. Po otworzeniu serca zamyka się VSD łatą ze sztucznego tworzywa (dakron). Po odseparowaniu naczyń płucnych od wspólnego pnia zamyka się otór (otwory) po ich usunięciu. Następnie rekonstruuje się ciągłość między prawą komorą serca a naczyniami płucnymi z użyciem homograftu, heterograftu (proteza naczyniowa z zastawką lub bez) lub heterograftu biologicznego (np. proteza zastawkowa Contegra).
Pacjenci po operacyjnym leczeniu wymagają okresowej kontroli kardiologicznej, ponieważ w późniejszym okresie mogą wystąpić zaburzenia w zakresie zastawki aortalnej, wraz ze wzrostem pacjentów homografty wymagają też wymiany na nowe o większej średnicy.
Długoterminowy stan funkcjonalny osób, które przeżyły, jest dobry, a ich jakość życia zbliżona do grupy kontrolnej w tym samym wieku. Wydolność zastawki aortalnej wydaje się być najważniejszym czynnikiem wpływającym na wczesne i późne wyniki. Osoby z łagodną niewydolnością zastawki aortalnej są wolne od reoperacji z tego powodu przez okres do 25 lat.

</doc>
<doc id="2231592" url="https://pl.wikipedia.org/wiki?curid=2231592" title="Podział administracyjny Kościoła katolickiego na Ukrainie">
Podział administracyjny Kościoła katolickiego na Ukrainie



</doc>
<doc id="2231593" url="https://pl.wikipedia.org/wiki?curid=2231593" title="Gaetano De Sanctis">
Gaetano De Sanctis

Gaetano De Sanctis (ur. 15 października 1870 w Rzymie, zm. 9 kwietnia 1957 tamże) – włoski historyk, specjalista z zakresu historii antycznej, senator dożywotni.
Życiorys.
W latach 1900–1929 był profesorem historii starożytnej na Uniwersytecie Turyńskim, następnie przez dwa lata wykładał w Rzymie. W 1931 musiał zrezygnować z pracy na uczelni w związku z odmową złożenia przysięgi wierności reżimowi faszystowskiemu. Do pracy naukowej powrócił w 1944.
1 grudnia 1950 prezydent Włoch Luigi Einaudi w uznaniu zasług powierzył mu godność dożywotniego senatora. Gaetano De Sanctis zasiadał w Senacie I i II kadencji, tj. do czasu swojej śmierci.
Był autorem licznych prac naukowych z zakresu historii, m.in. "Per la scienza dell'antichità" (1909), "Atthis" (1912), "Problemi di storia antica" (1932), "Storia dei Greci, 2 voll." (1939), "Storia dei Romani" (8 tomów 1907–1964).

</doc>
<doc id="2231595" url="https://pl.wikipedia.org/wiki?curid=2231595" title="Aedelost">
Aedelost



</doc>
<doc id="2231601" url="https://pl.wikipedia.org/wiki?curid=2231601" title="Davy Arnaud">
Davy Arnaud

Davy Arnaud (ur. 22 czerwca 1980 w Nederland) – amerykański piłkarz występujący na pozycji pomocnika.
Kariera klubowa.
Arnaud karierę rozpoczynał w 1999 roku w zespole West Texas A&amp;M Buffaloes z uczelni Texas A&amp;M University System. W 2002 roku poprzez MLS SuperDraft trafił do Kansas City Wizards. W MLS zadebiutował 31 lipca 2002 roku w wygranym 1:0 pojedynku z FC Dallas. 7 czerwca 2003 roku w wygranym 2:1 spotkaniu z New York Red Bulls strzelił pierwszego gola w MLS. W 2004 roku zajął z zespołem 2. miejsce w MLS Cup oraz w klasyfikacji MLS Supporters' Shield. W latach 2012-2013 grał w Montreal Impact, a w latach 2014-2015 w D.C. United.
Kariera reprezentacyjna.
W reprezentacji Stanów Zjednoczonych Arnaud zadebiutował 9 września 2007 roku w przegranym 2:4 towarzyskim meczu z Brazylią.
W 2009 roku został powołany do kadry na Złoty Puchar CONCACAF. Zagrał na nim w pojedynkach z Grenadą (4:0), Haiti (2:2), Panamą (1:1, 2:1 po dogrywce), Hondurasem (2:0) i Meksykiem (0:5). W spotkaniu z Haiti strzelił także gola, który był jednocześnie jego pierwszym w drużynie narodowej. Tamten turniej zespół Stanów Zjednoczonych zakończył na 2. miejscu.

</doc>
<doc id="2231602" url="https://pl.wikipedia.org/wiki?curid=2231602" title="Tochigi">
Tochigi

 – miasto w Japonii, w prefekturze Tochigi. Ma powierzchnię 331,50 km2 . W 2020 r. mieszkało w nim 155 628 osób, w 60 526 gospodarstwach domowych. W 2010 r. miało 139 268 mieszkańców w 48 401 gospodarstwach domowych, a wraz z miasteczkiem Ichigata (włączonym do miasta Tochigi 01-10-2011) i miasteczkiem Iwafune (włączonym do miasta Tochigi 05-04-2014) 164 033 mieszkańców, w 56 445 gospodarstwach domowych.
Miasto zostało założone 1 kwietnia 1937. 29 marca 2010 Tochigi zostało połączone z trzema miastami leżącymi w powiecie Shimotsuga: Fujioka, Ōhira i Tsuga.
Przez Tochigi przechodzą trzy linie kolejowe: Ryōmō, Nikkō, Utsunomiya.

</doc>
<doc id="2231604" url="https://pl.wikipedia.org/wiki?curid=2231604" title="Jazz, dwa, trzy">
Jazz, dwa, trzy

Jazz, dwa, trzy – jedenasty album polskiego rapera i producenta muzycznego O.S.T.R.-a. Wydawnictwo ukazało się 22 lutego 2011 roku nakładem wytwórni muzycznej Asfalt Records. Do albumu została dołączona dodatkowa płyta CD zawierająca dwadzieścia niezatytułowanych utworów. Wszystkie utwory wyprodukował Ostrowski, z kolei miksowanie i mastering wykonał Marek Dulewicz. Oprawę graficzną albumu wykonał Grzegorz "Forin" Piwnicki. Premierę płyty poprzedził utwór zatytułowany "Abstynent" który został opublikowany 24 stycznia 2011 roku na profilu YouTube firmy Asfalt Records. Płyta dotarła do 2. miejsca listy OLiS w Polsce. Według informacji opublikowanych na łamach serwisu CGM materiał w przedsprzedaży uzyskał status złotej płyty sprzedając się w nakładzie 15. tys. egzemplarzy. 24 marca 2011 r. ukazał się pierwszy teledysk promujący album nagrany do utworu "Szpiedzy tacy jak my".
W 2012 roku wydawnictwo uzyskało nominację do nagrody polskiego przemysłu fonograficznego Fryderyka w kategoriach "Album roku hip-hop/reggae/R&amp;B". Album uzyskał status platynowej płyty.
Lista utworów.
Opracowano na podstawie materiału źródłowego.

</doc>
<doc id="2231606" url="https://pl.wikipedia.org/wiki?curid=2231606" title="Thomas Gullickson">
Thomas Gullickson

Thomas Edward Gullickson (ur. 14 sierpnia 1950 w Sioux Falls w USA) – duchowny katolicki, arcybiskup, emerytowany nuncjusz apostolski.
Życiorys.
27 czerwca 1976 otrzymał święcenia kapłańskie i został inkardynowany do diecezji Sioux Falls. W 1981 rozpoczął przygotowanie do służby dyplomatycznej na Papieskiej Akademii Kościelnej.
2 października 2004 został mianowany przez Jana Pawła II nuncjuszem apostolskim w Trynidadzie i Tobago oraz arcybiskupem tytularnym "Polymartium". Sakry biskupiej 11 listopada 2004 udzielił mu kard. Giovanni Lajolo. Równocześnie został nuncjuszem akredytowanym w innych krajach regionu Małych Antyli: na Bahamach, Dominice, Saint Kitts i Nevis, Saint Lucia, Saint Vincent i Grenadynach, Antigua i Barbudzie, Barbadosie, Jamajce, Grenadzie i w Surinamie i Gujanie.
21 maja 2011 został przeniesiony do nuncjatury na Ukrainę. 5 września 2015 został nuncjuszem w Szwajcarii i Liechtensteinie.
31 grudnia 2020 papież Franciszek przyjął jego rezygnację z pełnionej funkcji.

</doc>
<doc id="2231609" url="https://pl.wikipedia.org/wiki?curid=2231609" title="Kruk australijski">
Kruk australijski

Kruk australijski ("Corvus coronoides") – gatunek dużego ptaka z rodziny krukowatych (Corvidae).
To największy przedstawiciel rodzaju "Corvus" w Australii i zarazem jeden z 3 gatunków, który nazywany jest powszechnie na tamtym kontynencie krukiem. Jest bardziej smukły niż kruk "Corvus corax" żyjący na północnej półkuli, choć oba są bardzo podobne. Ma w całości czarne upierzenie, dziób i nogi oraz białą tęczówkę, podobnie jak inne australijskie ptaki z rodzaju "Corvus" (i niektóre inne zasiedlające wyspy leżące bardziej na północ). Jest wszystkożerny i dobrze przystosował się do życia w mieście – w Sydney i Canberze to popularny ptak.
Systematyka i nazewnictwo.
Kruk australijski został po raz pierwszy opisany przez Nicholasa Aylwarda Vigorsa i Thomasa Horsfielda w 1827 roku. Nazwa naukowa "coronoides" oznacza „krukokształtny”, z języka greckiego "corone"/κορονη „kruk” i "eidos"/ειδος „kształt” lub „forma”. Dwóch badaczy historii naturalnej dostrzegło duże podobieństwo kruka australijskiego do europejskiego czarnowrona ("C. corone").
Chociaż jest to kruk, najbliższe pokrewieństwo dzieli z innymi czterema gatunkami australijskich krukowatych. Są to: wrona papuaska, wrona mała, kruk tasmański i kruk mały.
Czasem używa się innych nazw, np. „kruk południowy”, „wrona południowa” lub „Kelly”. Przez rdzenną aborygeńską ludność Eora i Darug, żyjącą w okolicy Sydney, zwany jest „wuganem”.
Wyróżnia się dwa podgatunki:
Charakterystyka.
Mierzy 46–53 cm długości i ma 100 cm rozpiętości skrzydeł. Waży około 650 g. Dorosły kruk australijski jest w całości czarny, takiej barwy są też nogi i dziób. Tęczówka jest biała. Ubarwienie ma niebiesko-fioletowy lub niebiesko-zielony połysk, pióra na pokrywach usznych mienią się na zielono (kolor zależy od intensywności światła). Spodnia część ciała nie ma połyskliwych piór. Upierzenie na gardle jest dłuższe niż u innych gatunków. Kruka australijskiego można rozróżnić od innych podobnych australijskich gatunków po szarej podstawie piór (u innych ptaków jest biała). Osobniki młodociane przypominają z wyglądu dorosłe, ale mają ciemne oczy, krótsze pióra na gardle, a czasem widać u nich różowe, połyskujące tłusto wnętrze dzioba.
Terytorialny okrzyk kruka australijskiego to przeciągliwe, wysokie "ah-ah-aaaah" z ostatnim wydłużonym tonem. Wykorzystuje ten odgłos do komunikacji z innymi osobnikami, które znajdują się w pobliżu. Identyfikacja kruka po głosie jest najprostszym sposobem rozróżnienia go od pięciu innych podobnych do siebie z wyglądu gatunków.
Występowanie.
Kruk australijski jest szeroko rozpowszechniony we wschodniej i południowo-wschodniej Australii oraz południowej części Australii Zachodniej (populacje są połączone wąskim pasem przebiegającym przez nizinny Nullarbor Plain), ale nie spotyka się go w północnej części kontynentu.
Ptak bardzo dobrze zaadaptował się do ludzkich siedlisk w niektórych miastach – powszechnie występuje w Melbourne, Sydney i na wyspie Rottnest.
Zachowanie.
Na obszarach wiejskich pojedyncze pary i ich lęgi zajmują około 1 km² terytorium, podczas gdy na terenach zurbanizowanych występują 10 razy liczniej (wynika to z łatwiej dostępnego tam pokarmu).
Pożywienie.
W diecie znajduje się padlina, owady, nasiona, owoce, małe gady, pisklęta i jaja. Udział poszczególnych elementów pokarmu to 34% padliny, 42% bezkręgowców i 24% składników roślinnych. Jedzenie znajduje głównie na ziemi, ale czasami karmi się też na drzewach. Kruki australijskie dobrze przystosowały się do jedzenia wyrzuconych resztek i odpadków w miejskich warunkach, np. na szkolnych placach zabaw. Doniesiono o przypadku, gdzie kruk wyjada nektar z kwiatów eukaliptusa.
Okres lęgowy.
Okres reprodukcji przypada na lipiec – sierpień. Kruki zawsze gnieżdżą się na wysokich drzewach, nigdy nie blisko gruntu, co zdarza się u innych gatunków. Gniazda są przeważnie duże i chaotycznie zbudowane. Gałęzie, które je budują, są ułożone w kształcie miski lub stanowią platformę wypełnioną trawą, korą i piórami. W lęgu znajduje się 3–6 jaj, choć samica składa zwykle 4–5. Mierzą 45 na 30 mm. Jaja są bladozielono lub niebieskawo-zielono plamkowane z ciemniejszymi oliwkowymi, brązowymi i czarnymi kropkami. Samica sama wysiaduje jaja przez około 20 dni. W ciągu roku jest wyprowadzany jedynie jeden lęg. Pisklęta pierzą się w ciągu 45 dni i pozostają z rodzicami przez kolejne 4 miesiące.
Związki z człowiekiem.
Kruki australijskie są często obwiniane o straty czynione w hodowlach młodych jagniąt. Obserwacje ornitologiczne poczynione na obszarach wiejskich na południowym wschodzie wykazały, że kruki rzadko zabijają zdrowe jagnięta, a celem ich ataków są głównie zwierzęta chore.
Status.
IUCN uznaje kruka australijskiego za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako pospolity. Trend liczebności uznawany jest za wzrostowy ze względu na rozwój rolnictwa i urbanizację.

</doc>
<doc id="2231616" url="https://pl.wikipedia.org/wiki?curid=2231616" title="Pierwiastki pierwszego okresu">
Pierwiastki pierwszego okresu

Pierwiastki pierwszego okresu – pierwiastki chemiczne znajdujące się w pierwszym rzędzie (tzw. "okresie") układu okresowego pierwiastków. Pierwszy okres zawiera tylko dwa pierwiastki: wodór i hel. Stanowią one pod względem masy ok. 98% materii barionowej we Wszechświecie (oszacowanie oparte na zawartości pierwiastków w Drodze Mlecznej).
Wodór.
Wodór (łac. "hydrogenium") – pierwiastek chemiczny, niemetal z bloku s układu okresowego. Jest to najprostszy możliwy pierwiastek o liczbie atomowej 1, posiadający jeden proton w jądrze i jeden elektron. Jest wyznacznikiem w szeregu aktywności metali, który dzieli metale na wypierające wodór ze związków i na niewypierające go.
Hel.
Hel (łac. "helium") – pierwiastek chemiczny z grupy gazów szlachetnych w układzie okresowym. Jest po wodorze drugim najbardziej rozpowszechnionym pierwiastkiem chemicznym we Wszechświecie, jednak na Ziemi występuje wyłącznie w śladowych ilościach (4·10-7% w górnych warstwach atmosfery).

</doc>
<doc id="2231617" url="https://pl.wikipedia.org/wiki?curid=2231617" title="Pietro Canonica">
Pietro Canonica

Pietro Canonica (ur. 1 marca 1869 w Moncalieri, zm. 8 czerwca 1959 w Rzymie) – włoski rzeźbiarz, malarz, kompozytor, a także senator dożywotni.
Życiorys.
Kształcił się w Accademia Albertina w Turynie, po czym rozpoczął karierę artysty-rzeźbiarza, kultywując tradycję kultury włoskiej. Uczestniczył w wielu krajowych i międzynarodowych wystawach w Europie (w tym w Paryżu, Wenecji, Londynie i innych). Był członkiem m.in. Akademii Świętego Łukasza oraz szeregu organizacji kulturalnych i naukowych. W czasie swojej aktywności odwiedzał kręgi arystokratyczne, był zapraszany przez głowy państw, wykonując na zlecenie dworów popiersia i portrety panujących.
Komponował także opery, m.in. "Miranda", "La Sposa di Corinto", "Enrico di Mirval", "Medea", "Impressioni" i "Sacra Terra". W drugiej połowie lat 20. XX wieku, kiedy już cieszył się międzynarodową sławą, władze miejskie Rzymu udostępniły mu kompleks Villa Borghese, który wykorzystał jako miejsce zamieszkania i pracy. Po śmierci urządzono w tym miejscu muzeum jego imienia.
1 grudnia 1950 prezydent Włoch Luigi Einaudi w uznaniu zasług powierzył mu godność dożywotniego senatora. Pietro Canonica zasiadał w Senacie I, II i III kadencji, tj. do czasu swojej śmierci.

</doc>
<doc id="2231618" url="https://pl.wikipedia.org/wiki?curid=2231618" title="MS Mazury">
MS Mazury

MS Mazury – drugi z serii masowców zbudowany dla Polskiej Żeglugi Morskiej w chińskiej stoczni Xingang w Tjanjin. Ochrzczony został 25 kwietnia 2005 roku, matką chrzestną została żeglarka Monika Bronicka z Mrągowa. Mazury to typowy masowiec typu handy-size wyposażony w 4 dźwigi pokładowe o zasięgu od 4 m do 28 m i udźwigu 30 ton oraz 5 ładowni w których może przewozić ponad 37 tys. ton rudy, węgla, nawozów, ziarna, fosfatów lub innych ładunków masowych. To nowoczesny konstrukcyjnie statek, odpowiadający wymaganiom najnowszych przepisów Międzynarodowej Organizacji Morza (IMO) oraz towarzystw klasyfikacyjnych. Jest wyposażony w skomplikowane urządzenia elektroniczne, nawigacyjne, antykolizyjne oraz zaawansowaną technologicznie maszynownię. Adekwatnie do tych standardów, obsługują go najwyższej klasy specjaliści. Napędzany jest dwusuwowym, wysokoprężnym silnikiem Diesla typu Sulzer 6RTA48T-B. Załogę stanowi 21 marynarzy. Obecnie statek pływa pod banderą Wysp Bahama. Imiona pierwszych 13 jednostek tej serii pochodzą od polskich krain geograficznych, pozostałe noszą nazwy polskich miast. Ze względu na miejsce budowy nazywane są potocznie „"Chińczykami"”.
Zamówienie tych jednostek jest realizowane przez PŻM od 2003. w ramach programu wymiany floty wysłużonych masowców, którego plan obejmuje do 2015 roku wprowadzanie 38 nowych statków.

</doc>
<doc id="2231623" url="https://pl.wikipedia.org/wiki?curid=2231623" title="Nate Jaqua">
Nate Jaqua

Jonathan Nathan „Nate” Jaqua (ur. 28 października 1981 w Eugene) – amerykański piłkarz występujący na pozycji napastnika. Były reprezentant Stanów Zjednoczonych.
Życiorys.
Kariera klubowa.
Jaqua karierę rozpoczynał w 2000 roku w zespole Portland Pilots z uczelni University of Portland. W 2003 roku przeszedł do Minnesoty Thunder z USL First Division. W tym samym roku poprzez MLS SuperDraft trafił do Chicago Fire z MLS. W tych rozgrywkach zadebiutował 13 kwietnia 2003 w zremisowanym 1:1 pojedynku z New England Revolution. 13 września 2003 w wygranym 2:0 spotkaniu z Los Angeles Galaxy strzelił pierwszego gola w MLS. W 2003 roku zajął z zespołem 2. miejsce w MLS Cup, a także otrzymał z nim nagrodę MLS Supporters' Shield.
Pod koniec 2006 roku poprzez MLS SuperDraft trafił do kanadyjskiego Toronto FC. W jego barwach nigdy jednak nie zagrał, gdyż wkrótce po selekcji odszedł do Los Angeles Galaxy, również grającego w MLS. Pierwszy ligowy mecz zaliczył tam 9 kwietnia 2007 roku przeciwko Houston Dynamo (0:0). W lipcu 2007 roku w zamian za Kelly’ego Graya oraz wybór w drugiej rundzie SuperDraft 2008, przeszedł do Houston Dynamo (MLS). W tym samym roku zdobył z nim MLS Cup.
W styczniu 2008 roku Jaqua podpisał kontrakt z austriackim zespołem SCR Altach. W austriackiej Bundeslidze zadebiutował 16 lutego 2008 w zremisowanym 1:1 pojedynku z Austrią Wiedeń, w którym zdobył także bramkę. W Altach spędził pół roku.
Latem 2008 roku wrócił do Houston Dynamo, a w 2009 roku poprzez MLS SuperDraft 2008 trafił do Seattle Sounders (MLS). Pierwszy ligowy mecz w jego barwach zaliczył 20 marca 2009 roku przeciwko New York Red Bulls (3:0).
Kariera reprezentacyjna.
W reprezentacji Stanów Zjednoczonych Jaqua zadebiutował 29 stycznia 2006 w wygranym 5:0 towarzyskim meczu z Norwegią.

</doc>
<doc id="2231624" url="https://pl.wikipedia.org/wiki?curid=2231624" title="Janusz Maciejewski">
Janusz Maciejewski

Janusz Julian Maciejewski (ur. 2 czerwca 1930 w Łodzi, zm. 9 lutego 2011 w Warszawie) – polski filolog, specjalizujący się w historii literatury polskiej, krytyce literackiej i socjologii literatury. Polski wolnomularz.
Studiował polonistykę na Uniwersytecie Łódzkim, wśród jego wykładowców był Zdzisław Skwarczyński. w 1951 roku ukazały się jego pierwsze prace dotyczące historii literatury, a także (w tygodniku „Wieś”) teksty krytyczne. Pracował na Wydziale Polonistyki Uniwersytetu Warszawskiego, w 1968 roku po wydarzeniach marcowych został odsunięty od zajęć dydaktycznych. W 1969 roku zatrudnił się w Instytucie Badań Literackich PAN.
Na Uniwersytet Warszawski wrócił w 1981 roku, pracował w Instytucie Literatury Polskiej do przejścia na emeryturę w 2000 roku. W roku 1990 otrzymał tytuł profesora nauk humanistycznych.
Był członkiem polskiego PEN-Clubu, a w latach 1999–2001 jego prezesem.
W 2007 roku został odznaczony Złotym Medalem „Zasłużony Kulturze Gloria Artis”.
Współtwórca powojennego odrodzenia polskiego wolnomularstwa. Mistrz Loży Matki „Kopernik”, kilkakrotnie wybierany jej czcigodnym, w latach 1994-1999 wielki mistrz, a potem wielki mistrz honorowy Wielkiej Loży Narodowej Polski.
Został pochowany na cmentarzu ewangelicko-augsburskim w Warszawie (aleja 39, grób 60)
Bibliografia.
 

</doc>
<doc id="2231625" url="https://pl.wikipedia.org/wiki?curid=2231625" title="Funkcja przynależności">
Funkcja przynależności

Funkcja przynależności (formula_1) - uogólniona postać funkcji charakterystycznej zbioru, określona na zbiorach rozmytych. W zbiorach klasycznych przyjmuje wartość 1, gdy element w pełni należy do zbioru albo 0, gdy nie należy wcale. W teorii zbiorów rozmytych element może należeć do zbioru w pewnym stopniu, więc funkcja przynależności może przyjmować wartości z całego przedziału jednostkowego [0,1].

</doc>
<doc id="2231626" url="https://pl.wikipedia.org/wiki?curid=2231626" title="Friedrich Max Müller">
Friedrich Max Müller



</doc>
<doc id="2231629" url="https://pl.wikipedia.org/wiki?curid=2231629" title="Hermann Krone">
Hermann Krone

Hermann Krone (ur. 1827 we Wrocławiu, zm. 1916 w Dreźnie) – niemiecki fotograf, profesor.
Był synem litografa, dzięki czemu już od dzieciństwa zapoznawał się z technikami graficznymi. W 1843 roku, w cztery lata po ogłoszeniu wynalazku fotografii, samodzielnie opanował dwie najwcześniejsze techniki: dagerotypię i kalotypię. Absolwent Gimnazjum św. Elżbiety we Wrocławiu. Ukończył studia astronomiczne we Wrocławiu, ale zdecydował się wykonywać zawód fotografa. W 1849 roku przeniósł się do Drezna, by na tamtejszej Akademii Nauk uzupełniać swoją wiedzę. W 1853 otworzył studio fotograficzne. Przyczynił się do utworzenia na drezdeńskiej politechnice Katedry Fotografii Naukowej, gdzie pracował. Uzyskał habilitację w 1878, w 1895 otrzymał tytuł profesora, a w 1913 został doktorem honoris causa tejże uczelni.
Jako fotograf działał na wielu polach. Wykonywał zdjęcia komercyjne (np. portrety), podróżnicze, artystyczne i naukowe (sfotografował zaćmienie Księżyca). Stosował wszystkie pojawiające się nowe techniki, a oprócz tego sam wyprowadzał innowacje; eksperymentował z fotografią rentgenowską i lotniczą. Działał na rzecz przyznania praw autorskich fotografom. Nauczał fotografii i technik fotograficznych w szkołach i na prywatnych lekcjach. Na potrzeby studentów stworzył ok. 150 tablic dydaktycznych (niem. "Lehrtafeln") o wymiarach ok. 100 × 80 cm, zawierających od jednej do kilkudziesięciu jego własnych prac. Ilustrowały one różne techniki (takie jak dagerotypia, kalotypia, technika kolodionowa) i zastosowania fotografii (np. w medycynie, astronomii, historii sztuki – szczególnie dużo miejsca zajmują reprodukcje dzieł sztuki). Obecnie tablice te znajdują się w zbiorach Technische Universität w Dreźnie.
Jego dorobek przez dłuższy czas pozostawał zapomniany. Przypomniała go wystawa poświęcona początkom fotografii w Niemczech (1989) i wystawa monograficzna w Dreźnie (1998). Poza Niemcami największy zbiór jego prac znajduje się w Muzeum Narodowym we Wrocławiu, prezentowany na wystawie w 1999 roku.

</doc>
<doc id="2231630" url="https://pl.wikipedia.org/wiki?curid=2231630" title="Gyula Donáth">
Gyula Donáth

Gyula Donáth ("Julius Donath", ur. 29 grudnia 1849 w Baja, zm. 11 kwietnia 1944 w Budapeszcie) – węgierski lekarz psychiatra i neurolog, jeden z założycieli Międzynarodowej Ligi Przeciwpadaczkowej.
Studiował na Uniwersytecie Wiedeńskim i Uniwersytecie w Innsbrucku. Od 1877 wykładał jako Privatdozent na Politechnice w Grazu. Brał udział w wojnie rosyjsko-tureckiej, służąc jako chirurg wojskowy po stronie tureckiej. Był ordynatorem oddziału neurologicznego w budapeszteńskim szpitalu św. Stefana. W 1893 roku został docentem elektroterapii w Budapeszcie. Redaktor czasopism „Klinkai Füzetek” i „Epilepsia”. W 1903 roku otrzymał nagrodę Craig Colony for Epileptics.

</doc>
<doc id="2231631" url="https://pl.wikipedia.org/wiki?curid=2231631" title="Protesty w Egipcie (2011)">
Protesty w Egipcie (2011)



</doc>
<doc id="2231634" url="https://pl.wikipedia.org/wiki?curid=2231634" title="Józef Polewka">
Józef Polewka

Józef Polewka (ur. 1963 w Myślenicach) – polski rzeźbiarz, pedagog. Absolwent Państwowego Liceum Sztuk Plastycznych im. Antoniego Kenara w Zakopanem. W 1990 ukończył Akademię Sztuk Pięknych w Warszawie uzyskując dyplom w pracowni rzeźby prof. Jana Kucza. Stypendysta Ministra Kultury i Sztuki w l. 1990-1991. Nauczyciel rzeźby w Zespole Sztuk Plastycznych w Krakowie.

</doc>
<doc id="2231637" url="https://pl.wikipedia.org/wiki?curid=2231637" title="MS Podhale">
MS Podhale

MS Podhale – masowiec zbudowany dla Polskiej Żeglugi Morskiej w chińskiej stoczni Xingang w Tjanjin. Ochrzczony został w lipcu 2005 roku, matką chrzestną została Małgorzata Skupień z Białego Dunajca. Podhale to typowy masowiec typu handy-size wyposażony w 4 dźwigi pokładowe o zasięgu od 4 m do 28 m i udźwigu 30 ton oraz 5 ładowni w których może przewozić ponad 37 tys. ton rudy, węgla, nawozów, ziarna, fosfatów lub innych ładunków masowych. To nowoczesny konstrukcyjnie statek, odpowiadający wymaganiom najnowszych przepisów Międzynarodowej Organizacji Morza (IMO) oraz towarzystw klasyfikacyjnych. Jest wyposażony w skomplikowane urządzenia elektroniczne, nawigacyjne, antykolizyjne oraz zaawansowaną technologicznie maszynownię. Adekwatnie do tych standardów, obsługują go najwyższej klasy specjaliści. Napędzany jest dwusuwowym, wysokoprężnym silnikiem Diesla typu Sulzer 6RTA48T-B. Załogę stanowi 21 marynarzy. Obecnie statek pływa pod banderą Wysp Bahama. Imiona pierwszych 13 jednostek tej serii pochodzą od polskich krain geograficznych, pozostałe noszą nazwy polskich miast. Ze względu na miejsce budowy nazywane są potocznie „Chińczykami”.
Zamówienie tych jednostek jest realizowane przez PŻM od 2003 r. w ramach programu wymiany floty wysłużonych masowców, którego plan obejmuje do 2015 roku wprowadzanie 38 nowych statków.

</doc>
<doc id="2231638" url="https://pl.wikipedia.org/wiki?curid=2231638" title="Dlaczego ja">
Dlaczego ja



</doc>
<doc id="2231639" url="https://pl.wikipedia.org/wiki?curid=2231639" title="Papugi">
Papugi



</doc>
<doc id="2231647" url="https://pl.wikipedia.org/wiki?curid=2231647" title="Utwór cykliczny">
Utwór cykliczny

Utwór cykliczny, czyli wieloczęściowy. Forma cykliczna powstaje w wyniku zestawienia obok siebie form, które istnieją również samodzielnie (np. tańce stylizowane, scherzo, preludium, fuga, rondo, forma sonatowa, utwory liryczne).
Części cyklu zestawiane są na zasadzie kontrastu melodyczno-rytmicznego, tempa, tonacji, faktury, budowy itp. Jednocześnie uzupełniają się wyrazowo.
Formy cykliczne:

</doc>
<doc id="2231654" url="https://pl.wikipedia.org/wiki?curid=2231654" title="Kanał Szajch Zajid">
Kanał Szajch Zajid



</doc>
<doc id="2231655" url="https://pl.wikipedia.org/wiki?curid=2231655" title="Forgiveness Rock Record">
Forgiveness Rock Record

Forgiveness Rock Record – czwarty album studyjny zespołu Broken Social Scene, wydany przez Arts &amp; Crafts 4 maja 2010 roku. Jest to pierwszy album grupy wyprodukowany przez muzyka zespołu Tortoise Johna McEntire'a. W nagraniu albumu pojawili się gościnnie: Leslie Feist, Emily Haines, Scott Kannberg z zespołu Pavement oraz Sebastien Grainger z Death from Above 1979.
Lista utworów.
"Lo-Fi for the Dividing Nights".
Lo-Fi for the Dividing Nights - EP nagrane przez zespół podczas sesji do albumu. Dostępne do ściągnięcia przed wydaniem płyty.

</doc>
<doc id="2231656" url="https://pl.wikipedia.org/wiki?curid=2231656" title="Grettir Ásmundarson">
Grettir Ásmundarson

Grettir Ásmundarson (zw. Silnym) − islandzki banita i bohater narodowy.
Saga o Grettirze.
Życie Grettira jest znane z "Sagi o Grettirze", która powstała w XIV wieku. Ponadto istnieje wiele podań ludowych i baśni opartych o jego życiorys lub jego elementy. Sama historyczność postaci nie jest pewna.
Saga umiejscawia czas jego życia w przedziale lat 996–1031. Opisywany jest jako człowiek agresywny i porywczy. Kiedy Grettir miał 10 lat, jego ojciec próbował przyuczyć go do roli gospodarza, jednak młody Grettir wykazał się jedynie niechęcią do pracy, lenistwem i okrucieństwem, które przejawiało się w zranieniu oddanych mu pod opiekę zwierząt. W okresie wejścia w dorosłość Grettir został skazany na trzyletnią banicję, którą nałożono na niego za zabójstwo. Tłumaczeń Grettira, że zmarły zginął z rąk trolli nie przyjęto, ponieważ zabójstwo miało miejsce w dzień, gdy mitologiczne trolle nie opuszczają jaskiń.
Grettir udał się na wygnanie do Norwegii, gdzie pomimo początkowej niechęci, zdołał zdobyć sławę i sympatię swoimi działaniami, m.in. pokonał w zapasach straszącego w okolicy żywego trupa i obronił miejscową ludność przed rozbójnikami. Pod koniec okresu trzyletniej banicji popadł jednak w konflikt z możnowładcami i był zmuszony opuścić Norwegię.
Udał się wtedy do rodzinnego kraju, gdzie został ciepło przyjęty przez ludność, która znała już jego bohaterskie czyny. Z czasem popadł jednak w konflikty, co powodowane jego wybuchowym charakterze i wysokim mniemaniem o sobie. Wkrótce potem Grettir został zatrudniony do pomocy w gospodarstwie Thorhalla, które było nawiedzane przez demony. Zdołał pokonać widmo w zapasach i uciąć mu głowę, ale wcześniej upiór zdążył rzucić na niego klątwę. Zapowiedział on, że odtąd Grettir stanie się banitą, a każdy jego czyn przyniesie mu nieszczęście, co zmusi go do życia w samotności. Widmo zapowiedziało także, że odtąd Grettir będzie widzieć nocą świat duchów i było to powodem dla którego odtąd panicznie bał się on ciemności.
Grettir początkowo nie przejął się klątwą i zaciągnął się na służbę króla norweskiego, Olafa Haraldsona, ale w czasie podróży wdał się nocą w starcie z ludźmi, którzy wzięli go omyłkowo za trolla. Po odkryciu ich śmierci został skazany na dożywotnią banicję w Norwegii, a także na Islandii, dokąd wieści o zdarzeniu szybko dotarły.
Grettir żył na odludziu od czasu obłożenia karą banicji i nie cieszył się sympatią ludzi. Kilkakrotnie organizowano na niego zamach, który realizowali rozbójnicy udający jego przyjaciół. Ostatni zamach zorganizował Thorbjörn Kaptur. Namówił on do pomocy wiedźmę, która rzuciła na Grettira chorobę. Osłabiony banita nie miał sił się bronić, ale jego zabójca nie został uznany za bohatera, a za działającego podstępem łotra.
Grettir został uznany za bohatera i pochowany w miejscu przeznaczonym dla zasłużonych – w kościele.
Z czasem jego postać stała się symbolem narodowym Islandii i bohaterem utworów literackich.

</doc>
<doc id="2231662" url="https://pl.wikipedia.org/wiki?curid=2231662" title="Melodyka ornamentalna">
Melodyka ornamentalna

Melodyka ornamentalna – rodzaj melodyki, w której muzyka nasycona jest różnymi ozdobnikami, czyli ornamentami, np. takimi jak 

</doc>
<doc id="2231664" url="https://pl.wikipedia.org/wiki?curid=2231664" title="MS Warmia">
MS Warmia

MS Warmia – statek z serii masowców zbudowany dla Polskiej Żeglugi Morskiej w chińskiej stoczni Xingang w Tjanjin. Ochrzczony został w 2005 roku, matką chrzestną została Małgorzata Jackiewicz-Garniec. Warmia to typowy masowiec typu handy-size wyposażony w 4 dźwigi pokładowe o zasięgu od 4 m do 28 m i udźwigu 30 ton oraz 5 ładowni w których może przewozić ponad 37 tys. ton rudy, węgla, nawozów, ziarna, fosfatów lub innych ładunków masowych. To nowoczesny konstrukcyjnie statek, odpowiadający wymaganiom najnowszych przepisów Międzynarodowej Organizacji Morza (IMO) oraz towarzystw klasyfikacyjnych. Jest wyposażony w skomplikowane urządzenia elektroniczne, nawigacyjne, antykolizyjne oraz zaawansowaną technologicznie maszynownię. Adekwatnie do tych standardów, obsługują go najwyższej klasy specjaliści. Napędzany jest dwusuwowym, wysokoprężnym silnikiem Diesla typu Sulzer 6RTA48T-B. Załogę stanowi 21 marynarzy. Obecnie statek pływa pod banderą Wysp Bahama. Imiona pierwszych 13 jednostek tej serii pochodzą od polskich krain geograficznych, pozostałe noszą nazwy polskich miast. Ze względu na miejsce budowy nazywane są potocznie „Chińczykami”.
Zamówienie tych jednostek jest realizowane przez PŻM od 2003 r. w ramach programu wymiany floty wysłużonych masowców, którego plan obejmuje do 2015 roku wprowadzanie 38 nowych statków.

</doc>
<doc id="2231666" url="https://pl.wikipedia.org/wiki?curid=2231666" title="Zetor 5211/5245">
Zetor 5211/5245

Zetor 5211 / 5245 – czeski ciągnik rolniczy produkowany w latach 1984 – 1992 z serii UR I.
Dane techniczne.
Układ kierowniczy.
Układ hydrauliczny
Kabina bezpieczna
Ogumienie
Wymiary (mm)
Pojemności (l)
Inne opcje

</doc>
<doc id="2231668" url="https://pl.wikipedia.org/wiki?curid=2231668" title="88 Dywizjon Artylerii Ciężkiej">
88 Dywizjon Artylerii Ciężkiej

88 Dywizjon Artylerii Ciężkiej (88 dac) – pododdział artylerii ciężkiej Wojska Polskiego II RP.
Dywizjon nie występował w pokojowej organizacji wojska. Został sformowany w 1939 przez 8 pułk artylerii ciężkiej z Torunia.
88 dac w kampanii wrześniowej.
Mobilizacja.
88 dywizjon artylerii ciężkiej został sformowany zgodnie z planem mobilizacyjnym „W” w dniach 24–25 sierpnia 1939 roku przez 8 pułk artylerii ciężkiej. Dywizjon mobilizował się w miejscowościach: Lulkowo (dowództwo dyonu i kolumna amunicyjna), Piwnice (baterie 1 i 2) oraz Różankowo (bateria 3). Każda bateria otrzymała cztery 155 mm haubice wz. 1917. Zabrakło do etatu części radiostacji, wozy z poboru wymagały napraw i remontów z uwagi na ich bardzo zły stan.
Stanowisko dowódcy dywizjonu objął major Marian Taczak, lecz drugiego dnia mobilizacji zachorował. Od 26 sierpnia obowiązki dowódcy dywizjonu pełnił kapitan Stefan Słowikowski, natomiast obowiązki dowódcy 1 baterii wykonywał porucznik rezerwy Maksymilian Kreutzinger. 30 sierpnia o godz. 23.00 dowództwo dywizjonu objął major Jerzy Durski-Trzaska. Major Taczak nie powrócił już do oddziału. W 1940 roku został zamordowany w Charkowie.
Rano 27 sierpnia dywizjon wyruszył do Torunia, z którego odjechał transportem kolejowym do rejonu operacyjnego. 28 sierpnia dywizjon przyjechał do Ciechanowa, gdzie wszedł w skład Armii „Modlin”. Tego samego dnia dywizjon pomaszerował pod Grudusk. Zajął kwatery w Grudusku dowództwo dywizjonu i 1 bateria, w dworze Wiśniewo 2 bateria, w dworze Zawady 3 bateria, a kolumna amunicyjna w Sokołowie. Dywizjon podlegał pod dowództwo 20 Dywizji Piechoty. Zgodnie z rozkazem dowódcy 20 DP został przydzielony do wsparcia 79 pułku piechoty, który obsadził pozycję rzęgnowską. 88 dac przejął od 59 dywizjonu artylerii lekkiej sieć topograficzno-ogniową wraz z planami ogni. Pluton topograficzno-ogniowy 20 pułku artylerii lekkiej uzupełnił dane dla potrzeb dywizjonu. 29 sierpnia 88 dac zajął stanowiska ogniowe u podnóża Kamiennej Góry, pomiędzy wzgórzami Czubak i Czubatka.
Działania bojowe.
1 września ze względu na to, że nieprzyjaciel został zatrzymany na linii ubezpieczeń, dywizjon nie uczestniczył w walce. 2 września od godz. 11.00 88 dac zgodnie z ustaleniami z dowódcą 79 pp położył ogień zaporowy w rejonie Szumska i Dzierzgowa powstrzymując natarcie niemieckich oddziałów z 1 Dywizji Piechoty. W godzinach popołudniowych 88 dac brał udział w pojedynku ogniowym z niemieckimi bateriami lekkimi i ciężkimi. Ostrzał niemieckiej piechoty przez 88 dac powstrzymał skutecznie jej natarcia. Ok. godz. 18.00 silny ostrzał niemieckiej artylerii zerwał łączność telefoniczną z bateriami 2 i 3. Osłabienie wsparcia artyleryjskiego pozwoliło niemieckiej piechocie na zdobycie o godz.19.30 Góry Kamieńskiej. Obsady punktów obserwacyjnych dywizjonu i baterii poniosły duże straty od artylerii niemieckiej i ostrzału piechoty, ich pozostałości wycofały się. Ok. godz. 23.00 88 dac został skoncentrowany w rejonie dworu Wiskin, skąd pomaszerował do Szulmierza przez Grudusk do dyspozycji 8 Dywizji Piechoty, która miała wykonać natarcie odciążające na prawe skrzydło Armii „Modlin”. Rejon Szulmierza osiągnął dywizjon 3 września ok. godz. 4.30, pomiędzy godz.7.00, a 13.00 zajął stanowiska ogniowe na zachód od Szulmierza i punktami obserwacyjnymi w rejonie Koziczyna. Późnym popołudniem dywizjon ostrzelał niemiecką piechotę w pobliżu Woli Wierzbowskiej, powstrzymując jej dalsze przemieszczanie się. Rozkazem dowódcy Artylerii Dywizyjnej 8 DP, 1 bateria została przydzielona do 8 dywizjonu artylerii ciężkiej w rejonie Szulmierza. Reszta dywizjonu została skoncentrowana w rejonie folwarku Pawłowo, gdzie po walce z niemiecką grupą dywersyjną wycofał się dywizjon do Rigimina, gdzie stanął na nocnym postoju. 4 września o godz. 9.00 88 dac bez 1 baterii wykonał marsz przez Lekowo i Czeruchy do lasów opinogórskich. Skąd następnie pomaszerował do Rydzewa, gdzie został ostrzelany przez niemiecki samolot, nie poniósł strat. Następnie z Rydzewa pomaszerował przez Sulerzyż do szosy Ciechanów-Glinojeck. W trakcie marszu piaszczystymi drogami utknęły w nim trzy haubice, które z braku wystarczającej ilości silnych koni, pozostawiono je. Po dotarciu do Glinojecka kontynuowano dalsze przemieszczanie się przez Raciąż do Płońska. Po północy zatrzymano się na odpoczynek w dworze Skarzyn, niedaleko Płońska. 5 września o świcie podjęto dalszy marsz do Wyszogrodu, skąd z uwagi na wysadzenie mostu przez własnych saperów, podjęto dalszy marsz do Modlina prawym brzegiem Wisły. W nocy 5/6 września 88 dac dotarł do Zakroczymia skąd został skierowany do wsi Górki na odpoczynek i uzupełnienie. 1 bateria 88 dac przez cały dzień 4 września zajmowała stanowiska ogniowe w rejonie Szulmierza. Wobec braku rozkazów bateria 1/88 dac, wieczorem zwinęła stanowiska ogniowe i pomaszerowała bocznymi drogami do Płońska, gdzie przez cały 5 września wypoczywała. Następnie udała się w kierunku Modlina, który osiągnęła 7 września, ponosząc w trakcie marszu niewielkie ubytki stanu osobowego i koni. 8 września 1/88 dac dotarła do w rejon Dębe, Orzechowe, gdzie weszła w skład obrony linii Narwi na odcinku „Dębe”. Bateria zajęła stanowiska w pobliżu wsi Poddębe. 
Pozostała część dywizjonu została zreorganizowana, z uwagi na utratę haubic, 2 bateria została rozwiązana. Dokonano przesunięć personalnych, żołnierzami i końmi uzupełniono 3 baterię. 9 września wieczorem 88 dac przydzielono do Grupy gen. bryg. Zulaufa koncentrującej się w rejonie Struga, Zielonka. Rano 10 września 88 dac dotarł do rejonu wsi Poddębe, Skrzeszew, gdzie dołączył do 1 baterii. 11 września dotarł w rejon Strugi i Zielonki, gdzie został podporządkowany pod dowództwo 11 pułku artylerii ciężkiej ppłk. Makowskiego. Zadaniem dywizjonu było wsparcia batalionów 21 pułku piechoty i III/41 pułku piechoty. Od 12 września zajął stanowiska ogniowe w rejonie Czarnej Strugi obok szosy Struga-Radzymin, na tym odcinku walk nie prowadził. 12 września wieczorem po zwinięciu stanowisk odmaszerował przez Marki na Pragę do Warszawy. Od 14 września w składzie artylerii ogólnego działania miał zamykać ogniem kierunki, od Jabłonny do Kawęczyna oraz zwalczać artylerię niemiecką. W dniu 15 września w 1 i 3 baterii dywizjon posiadał 7 haubic. Baterie zajęły stanowiska ogniowe; 1/88 dac w ogrodzie sejmowym, a 3/88 dac w Parku Sobieskiego, kolumna amunicyjna i tabory w Parku Łazienkowskim. W trakcie obrony Warszawy dywizjon prowadził ogień przeciwbateryjny i pojedynki z artylerią niemiecką. 17 września poległo 10 żołnierzy ze składu dywizjonu, 6 zostało rannych. 21 września dywizjon ostrzelał niemiecki pociąg pancerny w rejonie Wawra. Intensywność prowadzenia ostrzału przez 88 dac sukcesywnie spadała, z uwagi na występujące niedobory amunicji. Na skutek intensywnych niemieckich bombardowań i ostrzału niemieckiej artylerii, coraz większą trudność napotykano z łącznością pomiędzy punktami obserwacyjnymi na Pradze, a stanowiskami ogniowymi obu baterii. 25 września od ostrzału niemieckiego uszkodzeniu uległa jedna haubica w 3 baterii i poniesiono straty osobowe, 27 września ostrzał artylerii niemieckiej zniszczył punkty obserwacyjne 1 i 3 baterii, gdzie poległ jeden żołnierz, a kilku odniosło rany. Tego dnia wystrzelono ostatnie pociski na stanowiska niemieckie, gdyż po godz. 14.00 nastąpiło zawieszenie broni. 29 września nastąpiła koncentracja 88 dac w Parku Praskim, gdzie uszkodzono pozostałe 6 haubic i broń strzelecką, przed ich złożeniem i odmarszem do niewoli. Łącznie w obronie Warszawy dywizjon utracił 20% stanu osobowego i 75% stanu koni. 
Organizacja wojenna i obsada personalna.
Organizacja wojenna i obsada personalna dywizjonu we wrześniu 1939 roku

</doc>
<doc id="2231675" url="https://pl.wikipedia.org/wiki?curid=2231675" title="Paolo Emilio Taviani">
Paolo Emilio Taviani

Paolo Emilio Taviani (ur. 6 listopada 1912 w Genui, zm. 18 czerwca 2001 w Rzymie) – włoski polityk, wykładowca akademicki, wieloletni parlamentarzysta, wielokrotny minister w latach 50., 60. i 70., senator dożywotni, współtwórca powojennej chadecji.
Życiorys.
Kształcił się w zakresie prawa, filozofii i nauk społecznych. Pracował jako profesor historii i doktryn gospodarczych w Genui. W okresie II wojny światowej służył jako kapitan wojsk artyleryjskich. Od 1943 uczestniczył we włoskim antyfaszystowskim ruchu oporu. Działał w nielegalnym komitecie wyzwolenia narodowego ("Comitato di Liberazione Nazionale") w Ligurii. Brał udział w organizacji antyniemieckiego powstania w Genui, odbierając kapitulację od hitlerowskiej załogi tego miasta.
W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. W tym samym roku po raz pierwszy uzyskał mandat posła do Izby Deputowanych, w niższej izbie włoskiego parlamentu zasiadał nieprzerwanie do 1983 w ramach I, II, III, IV, V, VI, VII i VIII kadencji.
Należał do założycieli reaktywowanej Chrześcijańskiej Demokracji. Od 1949 do 1950 pełnił funkcję jej lidera (sekretarza partii). Karierę rządową rozpoczynał jako podsekretarz stanu w resorcie spraw zagranicznych. Sprawował urząd ministra obrony w latach 1953–1958, w rządach na czele których stali Giuseppe Pella, Amintore Fanfani, Mario Scelba, Antonio Segni i Adone Zoli. Trzykrotnie zajmował stanowisko ministra spraw wewnętrznych: w latach 1962–1963 (premier Amintore Fanfani), w latach 1963–1968 (premier Aldo Moro) i w latach 1973–1974 (premier Mariano Rumor). W międzyczasie był również ministrem finansów, ministrem skarbu, ministrem ds. Mezzogiorno i ministrem budżetu. W ostatnim okresie kierowania przez niego MSW doszło do uaktywnienia się terrorystów z Czerwonych Brygad. Pojawiały się wobec niego oskarżenia o prowadzenie rozmów ze skrajną prawicą, jednocześnie jako minister doprowadził do delegalizacji neofaszystowskich grup "Ordine Nuovo" czy "Avanguardia Nazionale".
W 1983 i 1987 był wybierany do Senatu IX i X kadencji. W trakcie tej ostatniej 1 czerwca 1991 prezydent Włoch Francesco Cossiga w uznaniu zasług powierzył mu godność dożywotniego senatora. Paolo Taviani kontynuował działalność w izbie wyższej także w XI, XII, XIII i XIV kadencji, tj. do czasu swojej śmierci.

</doc>
<doc id="2231677" url="https://pl.wikipedia.org/wiki?curid=2231677" title="Operacje pokojowe NATO">
Operacje pokojowe NATO



</doc>
<doc id="2231678" url="https://pl.wikipedia.org/wiki?curid=2231678" title="Mike i Molly">
Mike i Molly

Mike i Molly (ang. "Mike &amp; Molly") – amerykański serial komediowy stworzony przez Marka Robertsa, nadawany na antenie CBS od 2010 roku. 12 marca 2014 roku stacja CBS zamówiła piątą serię.
13 stycznia 2016 roku, stacja CBS ogłosiła zakończenie produkcji serialu; szósty sezon jest ostatni
Opis fabuły.
Perypetie dwojga otyłych ludzi, którzy poznają się na spotkaniach osób walczących z nadwagą: policjanta Mike’a (Billy Gardell) i nauczycielki Molly (Melissa McCarthy). Żeby być razem, muszą pokonać wiele przeciwności m.in. kompleksy, żarty czy słowa krytyki dotyczące ich wyglądu.

</doc>
<doc id="2231680" url="https://pl.wikipedia.org/wiki?curid=2231680" title="Buhajrat Tuszka">
Buhajrat Tuszka

Buhajrat Tuszka (arab.: بحيرات توشكى) – sztuczne zbiorniki wodne na Saharze, w południowej części Egiptu, w muhafazie Nowa Dolina.
Jeziora utworzono w późnych latach 90. XX wieku przez doprowadzenie wody z Jeziora Nasera, napełnionego już wtedy do wysokiego poziomu wodami Nilu.
Woda została skierowana kanałem na zachód od Jeziora Nasera na Pustynię Zachodnią (egipska część Pustyni Libijskiej).
Według oceny na podstawie zdjęć satelitarnych powierzchnia jezior osiągnęła maksymalnie 1740 km², jakiś czas później spadła do 900 km². Na zdjęciach z 11 grudnia 2005 roku widać, że z powrotem odsłonięte zostały wcześniej zalane wydmy, a część terenu jezior zamieniła się w mokradła.

</doc>
<doc id="2231681" url="https://pl.wikipedia.org/wiki?curid=2231681" title="Lwiwśki wisti">
Lwiwśki wisti

Lwiwśki wisti () – ukraińskojęzyczny dziennik wydawany we Lwowie przez władze okupacyjne Generalnego Gubernatorstwa od 9 sierpnia 1941 do lipca 1944.
W dniu 10 sierpnia w „Ukrajinśkich szczodennich wistiach” pojawiła się notatka, że poprzedniego dnia ukazały się „Lwiwśki wisti", a 24 sierpnia 1941 roku redakcja pisma „Ukrajinśki szczodenni wisti” poinformowała czytelników o przejściu całego zespołu do nowej gazety.
Od połowy 1942 roku „Lwiwśki wisti” stały się jedynym ukraińskim pismem codziennym dla dystryktu Galizien. Podobny profil merytoryczny prezentowały również wydawane w tym samym czasie „Krakiwśki wisti” oraz tygodniki „Ridna Zemla”, „Ternopilśkyj hołos” (wydawany od 23 lipca 1942), „Stanysławiwśke słowo” (od 2 sierpnia 1942), „Czortkiwśka Dumka” (od 9 sierpnia 1942) i kilka innych.

</doc>
<doc id="2231684" url="https://pl.wikipedia.org/wiki?curid=2231684" title="Rajania">
Rajania

Rajania L. – dawniej wyróżniany rodzaj wieloletnich, ziemnopączkowych pnączy z rodziny pochrzynowatych ("Dioscoreaceae"), obejmujący 19 gatunków endemicznych dla Karaibów. We współczesnych ujęciach włączony do rodzaju pochrzyn.
Morfologia.
Morfologia i biologia roślin z rodzaju "Rajania" jest słabo poznana. Są to rośliny nagie, prawdopodobnie tworzące bulwy pędowe, o liściach naprzemianległych, o całobrzegiej blaszce. Kwiaty męskie 6-pręcikowe, drobne, szypułkowe, rzadko siedzące, zebrane w kwiatostan wierzchotkowy. Owocami są jednokomorowe, jednonasienne skrzydlaki, spłaszczone, jednostronnie oskrzydlone. Nasiona spłaszczone.
Zastosowanie.
Rośliny z gatunku "Rajania cordata" były dawniej masowo uprawiane z uwagi na jadalne bulwy. Obecnie, po introdukowaniu w Ameryce innych roślin typu "yam" z rodziny obrazkowatych (żółtosocza, kolokazja), są one uprawiane tylko w Dominikanie i na Kubie

</doc>
<doc id="2231690" url="https://pl.wikipedia.org/wiki?curid=2231690" title="Algorytm maszerujących sześcianów">
Algorytm maszerujących sześcianów

Algorytm maszerujących sześcianów (ang. "Marching cubes algorithm") – algorytm z dziedziny grafiki komputerowej, który dla zadanego przestrzennego pola skalarnego tworzy siatkę wielokątów przybliżającą powierzchnię ekwipotencjalną o wybranej wartości granicznej potencjału. Analogiczny algorytm na płaszczyźnie nosi nazwę "marching squares" "algorithm" (z ang. algorytm maszerujących kwadratów).
Algorytm został opracowany przez Williama E. Lorensena i Harvey E. Cline, a jego opis opublikowano w 1987 roku, w artykule pt. „Marching Cubes: A high resolution 3D surface construction algorithm”.
Jednym z zastosowań tej metody jest przestrzenna wizualizacja danych medycznych na podstawie szeregu dwuwymiarowych obrazów przekroju ciała pacjenta (patrz ilustracja). Natomiast w programach graficznych używana jest do wizualizacji tzw. metaballs, tj. obrazów pól skalarnych, w których źródłami pola są punkty, odcinki lub płaszczyzny rozmieszczane przez grafika.
Algorytm.
Przestrzeń dzielona jest na regularną siatkę sześcianów; od gęstości podziału zależy dokładność zrekonstruowanego obrazu oraz czas potrzebny na wykonanie algorytmu, a tym samym czas otrzymania gotowego obrazu trójwymiarowego.
Pojedynczy krok algorytmu rozpatruje jeden wirtualny sześcian. W każdym jego wierzchołku wyznaczana jest wartość pola skalarnego i porównywana z wartością graniczną – istotna jest tutaj wyłącznie relacja liczb, tj. większy lub mniejszy. Istnieje zatem 256 orientacji sześcianu względem powierzchni, jednak z nich można wyróżnić 15 kanonicznych orientacji (patrz ilustracja), które powtarzają się jako odbicia symetryczne.
Jeśli wszystkie wartości są mniejsze od wartości granicznej, taki sześcian nie formuje żadnego wielokąta. W przeciwnym razie na krawędziach przecinających powierzchnię wyznacza się (zwykle metodą interpolacji liniowej) wierzchołki wielokąta.
Efektywność.
Ze względu na fakt współdzielenia wierzchołków i krawędzi przez sąsiednie sześciany, część obliczeń nie musi być powtarzana. Ponadto można zastosować technikę śledzenia powierzchni (ang. "surface tracking"). W praktyce okazuje się, że zwykle niewielka część sześcianów może formować wielokąty, dlatego po znalezieniu takiego, który nie jest pusty, testuje się tylko sąsiednie sześciany, które potencjalnie również nie będą puste.

</doc>
<doc id="2231691" url="https://pl.wikipedia.org/wiki?curid=2231691" title="Belgijski kryzys rządowy (2010–2011)">
Belgijski kryzys rządowy (2010–2011)

Belgijski kryzys rządowy – trwający od czerwca 2010 roku do grudnia 2011 (541 dni), był najdłuższym kryzysem rządowym we współczesnej historii politycznej świata. Od czasu czerwcowych wyborów parlamentarnych w 2010 roku kraj nie był w stanie powołać konstytucyjnego rządu. Administracyjną władzę sprawował ustępujący rząd Yves’a Leterme’a. Nowym premierem został Elio Di Rupo – waloński polityk pochodzenia włoskiego.
Tło.
Przyczyną kryzysu był brak zgody pomiędzy partiami politycznymi z różnych części językowych i regionalnych.
Protesty społeczne.
23 stycznia 2011 r. 30 tysięcy osób wzięło udział w demonstracji w centrum Brukseli, domagając się zakończenia przeciągającego się kryzysu. W kraju organizowane były również różnego rodzaju happeningi mające na celu przekonanie polityków do uformowania rządu federalnego (m.in. niegolenie twarzy przez mężczyzn i nóg przez kobiety, nawoływanie życiowych partnerów polityków do nieuprawiania seksu do czasu zawarcia porozumienia).
Negocjacje.
Najtrudniejszymi obszarami negocjacyjnymi były:
Porozumienie.
30 listopada 2011 sześć ugrupowań (partie socjalistyczne, chadeckie i liberalne flamandzkie i walońskie) uzgodniło umowę koalicyjną, w wyniku której Elio Di Rupo został oficjalnym kandydatem na urząd premiera Belgii. Jednym z powodów przyspieszających negocjacje był pogarszający się stan finansów państwa i związane z tym obniżenie ratingu Belgii. Rząd Di Rupo został zaprzysiężony i rozpoczął urzędowanie 6 grudnia 2011.

</doc>
<doc id="2231692" url="https://pl.wikipedia.org/wiki?curid=2231692" title="Teoria postępu">
Teoria postępu

Teoria postępu – teoria społeczna stworzona w XVIII wieku przez Jeana Antoine’a Nicolasa de Condorceta oraz Anne Roberta Jacques’a Turgota. Jest ona uznawana za wyraz oświeceniowego optymizmu oraz wiary w potęgę ludzkiego rozumu.
Podstawowe założenia teorii postępu:
Nowatorstwo teorii postępu.
Nowatorstwo teorii postępu polegało na tym, że stanowiła ona zaprzeczenie tradycyjnego poglądu istniejącego w kulturze europejskiej od początku średniowiecza. Według tego poglądu starożytni badacze i filozofowie osiągnęli szczyty rozwoju myśli i w związku z tym ludzie nowożytni nigdy nie będą mogli nad nimi górować intelektualnie. Pierwsza myśl, że jednak nowożytni badacze mogliby prześcignąć w swych odkryciach starożytnych, pojawiła się w XVII wieku. Myśl ta była przyjmowana z oporami. Powstanie teorii postępu oznaczało zakwestionowaniu wielu poglądów i wartości, z którymi Europejczycy żyli od setek lat. Pojawienie się tej teorii oznaczało: zakwestionowanie autorytetu starożytnych (a także uczonych średniowiecznych, którzy bezwzględnie uznawali autorytet starożytnych); uznanie wbrew tradycji chrześcijańskiej wartości ludzkich osiągnięć, ludzkiego rozumu i wartości życia doczesnego; przyjęcie założenia o stałości praw natury (bez czego nie można by mówić o kumulatywnym rozwoju wiedzy); przyjęcie założenia, że instytucje społeczne nie są dane raz na zawsze, lecz że podlegają one zmianom.
Popularyzacja teorii postępu.
Teoria postępu została wyrażona przez Jeana Antoine’a Nicolasa de Condorceta w pracy "Szkic obrazu postępu ducha ludzkiego poprzez dzieje" w roku 1794, zaś przez Anne Roberta Jacques’a Turgota w pracy "Discours sur l’histoire universelle" w roku 1750. Największe znaczenie dla spopularyzowania tej teorii miało dzieło Condorceta, który wywarł zresztą silny wpływ na Auguste’a Comte’a, twórcę socjologii.
Teoria postępu nie zdobyła w XVIII wieku powszechnego zasięgu, choć w tamtym okresie wśród filozofów oświeceniowych powszechne było przekonanie, że świat zmienia się na lepsze. Pojawiła się idea "postępu", w którą wierzyli filozofowie i uczeni (np. Wolter), ale w przeciwieństwie do Condorceta i Turgota, nie zadawali oni sobie trudu zbadania istoty postępu.
Teoria postępu wywarła ogromny wpływ na późniejszy rozwój nauk społecznych i filozofii.

</doc>
<doc id="2231708" url="https://pl.wikipedia.org/wiki?curid=2231708" title="MS Pomorze">
MS Pomorze

MS Pomorze – statek z serii masowców zbudowanych dla Polskiej Żeglugi Morskiej w chińskiej stoczni Xingang w Tjanjin. Ochrzczony został 26 sierpnia 2008 roku, matką chrzestną została Henryka Krzywonos-Strycharska. Pomorze to typowy masowiec typu handy-size wyposażony w 4 dźwigi pokładowe o zasięgu od 4 m do 28 m i udźwigu 30 ton oraz 5 ładowni w których może przewozić ponad 37 tys. ton rudy, węgla, nawozów, ziarna, fosfatów lub innych ładunków masowych. To nowoczesny konstrukcyjnie statek, odpowiadający wymaganiom najnowszych przepisów Międzynarodowej Organizacji Morza (IMO) oraz towarzystw klasyfikacyjnych. Jest wyposażony w skomplikowane urządzenia elektroniczne, nawigacyjne, antykolizyjne oraz zaawansowaną technologicznie maszynownię. Adekwatnie do tych standardów, obsługują go najwyższej klasy specjaliści. Napędzany jest dwusuwowym, wysokoprężnym silnikiem Diesla typu Sulzer 6RTA48T-B. Załogę stanowi 21 marynarzy. Obecnie statek pływa pod banderą Wysp Bahama. Imiona pierwszych 13 jednostek tej serii pochodzą od polskich krain geograficznych, pozostałe noszą nazwy polskich miast. Ze względu na miejsce budowy nazywane są potocznie „"Chińczykami"”.
Zamówienie tych jednostek jest realizowane przez PŻM od 2003 r. w ramach programu wymiany floty wysłużonych masowców, którego plan obejmuje do 2015 roku wprowadzanie 38 nowych statków.

</doc>
<doc id="2231709" url="https://pl.wikipedia.org/wiki?curid=2231709" title="Giorgio Gusmini">
Giorgio Gusmini

Giorgio Gusmini (ur. 9 grudnia 1855 w Gazzaniga, zm. 24 sierpnia 1921 w Bolonii) – włoski duchowny katolicki, arcybiskup Bolonii i kardynał.
Życiorys.
Ukończył seminarium w rodzinnej diecezji Bergamo, a także rzymskie Ateneum "S. Apolinare", gdzie uzyskał doktoraty z filozofii i teologii. Święcenia kapłańskie otrzymał 8 września 1878 w Rzymie, z rąk abpa. Giulio Lenti, wiceregenta Rzymu. W latach 1882-1888 wykładał w seminarium w Bergamo, później także w "Collegio San Alessandro". W latach 1888-1910 pracował duszpastersko w rodzimej diecezji. Był m.in. archiprezbiterem i dziekanem w Clusone, a także rektorem parafii S. Alessandro in Colonna, największej pod względem liczby wiernych parafii w Bergamo.
15 kwietnia 1910 otrzymał nominację na biskupa diecezji Foligno. Sakry udzielił mu Giacomo Radini Tedeschi, ówczesny ordynariusz Bergamo. 8 września 1914 przeniesiony na metropolię Bolonia jako następca Giacomo della Chiesa, który został wybrany na papieża (Benedykt XV). Na konsystorzu z grudnia 1915 otrzymał kapelusz kardynalski. Umarł po długiej chorobie i pochowany został początkowo na cmentarzu kartuzjańskim w Bolonii. W roku 1923 ciało przeniesiono do katedry metropolitalnej.

</doc>
<doc id="2231722" url="https://pl.wikipedia.org/wiki?curid=2231722" title="Stenomeris">
Stenomeris

Stenomeris Planch. – rodzaj wieloletnich, ziemnopączkowych pnączy z rodziny pochrzynowatych ("Dioscoreaceae"), obejmujący dwa gatunki: "Stenomeris borneensis" Oliv., występujący w Azji Południowo-Wschodniej, od zachodniej Malezji do Filipin oraz "Stenomeris dioscoreifolia" Planch., występujący na Filipinach.
Morfologia.
Morfologia tych roślin jest słabo poznana. Rośliny tworzą podziemne, wydłużone organy spichrzowe, bogate w skrobię. Pędy powietrzne skręcone w lewo. Liście naprzemianległe, całobrzegie, głównie sercowate. Kwiaty obupłciowe, 6-pręcikowe, szypułkowe, z podkwiatkami. Okwiat zrośnięty w rurkę. Owocem jest równowąska torebka.
Systematyka.
Według APW (aktualizowany system APG IV z 2016) rodzaj należy do rodziny pochrzynowatych ("Dioscoreaceae"), w rzędzie pochrzynowców ("Dioscoreales") w obrębie kladu jednoliściennych ("monocots").
W systemie Kubitzkiego zaliczany był do podrodziny "Stenomeridoideae" Dahlgren.

</doc>
<doc id="2231724" url="https://pl.wikipedia.org/wiki?curid=2231724" title="Wadi Mubarak">
Wadi Mubarak

Wadi Mubarak ("Wādī Mubārak") – ued (dolina) na Pustyni Wschodniej w muhafazie Al-Bahr al-Ahmar w Egipcie, ok. 50 km na północny zachód od Marsa Alam. Ujście doliny znajduje się niedaleko nadmorskiej miejscowości wypoczynkowej Port Ghalib.

</doc>
<doc id="2231725" url="https://pl.wikipedia.org/wiki?curid=2231725" title="MS Roztocze">
MS Roztocze

MS Roztocze – masowiec zbudowany dla Polskiej Żeglugi Morskiej w chińskiej stoczni Xingang w Tjanjin. Ochrzczony 27 października 2008 roku, matką chrzestną została Aleksandra Zamoyska, żona prezydenta Zamościa Marcina Zamoyskiego
Roztocze to typowy masowiec typu handy-size wyposażony w 4 dźwigi pokładowe o zasięgu od 4 m do 28 m i udźwigu 30 ton oraz 5 ładowni w których może przewozić ponad 37 tys. ton rudy, węgla, nawozów, ziarna, fosfatów lub innych ładunków masowych. To nowoczesny konstrukcyjnie statek, odpowiadający wymaganiom najnowszych przepisów Międzynarodowej Organizacji Morza (IMO) oraz towarzystw klasyfikacyjnych. Jest wyposażony w skomplikowane urządzenia elektroniczne, nawigacyjne, antykolizyjne oraz zaawansowaną technologicznie maszynownię. Adekwatnie do tych standardów, obsługują go najwyższej klasy specjaliści. Napędzany jest dwusuwowym, wysokoprężnym silnikiem Diesla typu Sulzer 6RTA48T-B. Załogę stanowi 21 marynarzy. Obecnie statek pływa pod banderą Wysp Bahama. Imiona pierwszych 13 jednostek tej serii pochodzą od polskich krain geograficznych, pozostałe nazwy polskich miast. Ze względu na miejsce budowy nazywane są potocznie „"Chińczykami"”.
Zamówienie tych jednostek jest realizowane przez PŻM od 2003 r. w ramach programu wymiany floty wysłużonych masowców, którego plan obejmuje do 2015 roku wprowadzanie 34 nowych statków.

</doc>
<doc id="2231743" url="https://pl.wikipedia.org/wiki?curid=2231743" title="Tarak">
Tarak

Tarak – polski i tatarski herb szlachecki.
Najwcześniejsze wzmianki.
Herbem tym pieczętuje się tatarska rodzina Murza Tarak-Buczackich pochodząca pierwotnie z Krymu lub Dagestanu, a osiadła na Litwie w XV wieku.
Herbowni.
Buczacki, Murza Tarak-Buczacki.

</doc>
<doc id="2231745" url="https://pl.wikipedia.org/wiki?curid=2231745" title="Klasztor Bernardynów w Bydgoszczy">
Klasztor Bernardynów w Bydgoszczy

Klasztor Bernardynów w Bydgoszczy – konwent bernardynów w zakonnej prowincji polskiej, od 1628 r. w prowincji wielkopolskiej, istniejący w latach 1480–1829 w Bydgoszczy. Do chwili obecnej zachował się przebudowany częściowo w 1866 r. kościół konwentualny (obecnie garnizonowy) oraz fragment zabudowań klasztornych, od 1970 r. w gestii Uniwersytetu Technologiczno-Przyrodniczego w Bydgoszczy.
Historia.
Fundacja klasztoru.
Osadzenie bernardynów w Bydgoszczy nastąpiło 5 grudnia 1480 r. w czasie prowincjalstwa Mariana z Jeziorka. Był to trzeci konwent bernardynów (gałęzi obserwanckiej Zakonu Braci Mniejszych) pod względem starszeństwa w Polsce, po Krakowie (1454) i Warszawie.
Zakonników wprowadził biskup kujawski Zbigniew z Oleśnicy z polecenia króla Kazimierza Jagiellończyka. Prowincję zakonną reprezentował Michał Bal oraz Stanisław z Kłobucka, którzy w obecności biskupa i starosty bydgoskiego Jana Kościeleckiego wybrali miejsce pod mającą powstać fundację w ogrodzie zamkowym zwanym Obora, w pobliżu najstarszej miejscowej świątyni św. Idziego, na prawym brzegu rzeki Brdy. Powstanie nowej fundacji musiały poprzedzić rozmowy między królem a którymś z wpływowych bernardynów, być może Michałem Balem, które doprowadziły do wydania królewskiego listu polecającego. Sprzyjał temu fakt, że w latach 1457–1466 (wojna trzynastoletnia) król Kazimierz Jagiellończyk był częstym gościem w Bydgoszczy, przebywając tu dłuższy czas z uwagi na potrzeby wojenne.
Biskup kujawski osiedlił tymczasowo bernardynów przy kościele św. Idziego do czasu wybudowania własnego kościoła i klasztoru. Z fundacji królewskiej pochodził jedynie teren pod budowę. Pierwszy przełożony bydgoski Stanisław z Kłobucka zjednał poparcie finansowe dla powstającej fundacji: Hińczy z Rogowa, Jaranda z Grabi i Brudzewa, Kościeleckich i miejscowych mieszczan.
Uposażenie klasztoru.
U podstaw uposażenia konwentu bydgoskiego legła donacja króla Kazimierza Jagiellończyka, który ofiarował bernardynom grunt pod założenie fundacji. Uzyskano wtedy także spory teren, dochodzący do brzegu Brdy, który przeznaczono na ogrody klasztorne. Część tego terenu przywłaszczył sobie bezprawnie żupnik bydgoski, z którym konwent prowadził proces sądowy w latach 1601–1604. Po wygraniu procesu bernardyni ogrodzili posiadłość murem.
Konwent bydgoski otrzymał jako jedyny ze wszystkich klasztorów bernardyńskich prawo kwesty w Prusach, a kwestarze docierali nawet do Gdańska. W 1520 r. bernardyni zostali zwolnieni przez króla Zygmunta Starego z płacenia podatku czopowego.
Dekrety królów: Stefana Batorego i Zygmunta III nadawały bezpłatnie konwentowi sól z żupy bydgoskiej, która sąsiadowała od wschodu z klasztorem. Konwent otrzymywał również ofiary pieniężne przy pogrzebach dobrodziejów, szczególnie członków bractw, istniejących przy kościele.
Uposażenie klasztoru w I połowie XVII w. musiało być znaczne, skoro wydatkowano wówczas spore sumy na zakup kosztownych naczyń i paramentów liturgicznych (kielichy srebrne, pozłacane, humerały naszywane perłami i drogimi kamieniami, ornaty bądź kapy ze srebrnej lamy). Finansowano wtedy także poważne inwestycje gospodarcze, jak wznoszenie murowanych zabudowań w podwórzu klasztornym, browaru itp. Prowincjał Krzysztof Scipio Campo zabronił nawet pobierania dochodów z tartaku, który zapisał w 1574 r. starosta bydgoski Jan Kościelecki oraz zakazał odprawiania mszy w kaplicy Rychnowskich przy kościele parafialnym, za które konwent otrzymywał rocznie 15 złotych polskich.
Dużą troską otaczano ogród klasztorny, który chcąc zabezpieczyć przed wylewami rzeki, otoczono groblą i wykopano rowy odwadniające. Gwardian Paweł z Łęczycy założył wielki sad owocowy. W czasach późniejszych troskę o ogród i sad wykazywali gwardiani Wawrzyniec Bocheński i Atanazy Lintner.
Szczególnym dobrodziejem klasztoru okazał się Stanisław Słopanowski (zm. 1719), prepozyt szamotulski, który przyszedł z pomocą konwentowi, zdewastowanemu przez wojska szwedzkie, saskie i rosyjskie w latach 1707–1708. Złożył on klasztorowi ofiary w naturze oraz udzielił poparcia finansowego.
Kościół i zabudowania klasztorne.
Budowa drewnianych i murowanych obiektów fundacji została zakończona w 1485 r. przez gwardiana Sebastiana z Bieczyny, a konsekrowany kościół otrzymał wezwanie Matki Boskiej, św. Hieronima i św. Franciszka. We wznoszeniu fundacji duży udział mieli bracia zakonni, którzy przygotowali teren pod budowę, gromadzili potrzebne materiały budowlane, w trakcie wznoszenia budynków służyli fachową pomocą, a brat Sylwester wykonał stalle do kościoła. Rozbudowa klasztoru trwała jednak dalej. Gwardian Cherubin, po 1490 r. spotkał się nawet z zarzutem, że wzniesione przezeń budynki nie licują z ubóstwem zakonnym.
Zbudowane z muru pruskiego zabudowania uległy spaleniu w 1545 r. w pożarze powstałym od uderzenia pioruna. Odbudowa murowanych obiektów, podjęta ok. 1550 r. chwilowo została wstrzymana w 1552 r. zakazem króla Zygmunta Augusta. Zachodziła bowiem obawa, że wznoszony murowany kościół może stanowić przeszkodę w systemie obronnym zamku bydgoskiego. Po interwencji i wyjaśnieniu starostów bydgoskich: Janusza i Andrzeja Kościeleckich zakaz królewski został cofnięty. Budowę kościoła ukończono w 1557 r. przy wielkim wkładzie pracy braci Seweryna i Antoniego podczas gwardianatów Hieronima z Łękna oraz Gabriela Luśni z Bydgoszczy.
Kościół.
Jednonawowy kościół, z nieco węższym i wydłużonym prezbiterium, zbudowano z cegły w stylu późnego gotyku. Otrzymał on wezwanie Świętej Trójcy. Wyposażenie kościoła ograniczyć się musiało do rzeczy najniezbędniejszych lub tymczasowych. Z upływem czasu nabierało ono właściwego wystroju. Ołtarz św. Krzyża w 1559 r. konsekrował sufragan gnieźnieński Sebastian Żydowski. Gwardian Marcin z Bieganowa przed 1588 r. zadbał o pomalowanie chóru zakonnego oraz wykonanie stall, prawdopodobnie przez brata Stanisława Przemowę. Cały kościół został pomalowany w 1613 r. Zaopatrzenie zakrystii wedle wizytacji z 1590 r. dość znaczne.
Ołtarze.
Ołtarz główny, zbudowany w 1605 r., konsekrował w roku następnym sufragan włocławski Franciszek Łącki ku czci Świętej Trójcy, Matki Bożej oraz świętych: Franciszka z Asyżu, Bernardyna z Sieny, Ludwika i Bonawentury. Miasto, trapione częstymi epidemiami ufundowało w 1608 r. ołtarz św. Rocha, patrona „od morowego powietrza”.
Ołtarze Matki Boskiej i św. Anny w przyległej do kościoła kaplicy św. Franciszka konsekrował w 1645 r. sufragan włocławski Piotr Myszkowski, a w 1663 r. opat koronowski bp Jan Karol Czolański konsekrował ołtarze św. Antoniego i św. Bonawentury.
Ołtarze Matki Boskiej Niepokalanej i św. Antoniego zostały pod koniec XVIII wieku za gwardiaństwa Jana Kapistrana Brzozowskiego zastąpione nowymi. Budowa tych ołtarzy przebiegała etapami: złocenia wykonano w 1780 r., nowe obrazy Niepokalanego Poczęcia NMP i św. Franciszka sprawiono w 1782 r., a rok później przyozdobiono je srebrnymi sukienkami z poprzednich ołtarzy. W 1771 r. gwardian Wawrzyniec Bocheński przeprowadził również renowację wielkiego ołtarza Św. Trójcy, wykonał nowe okna oraz dębowe stalle i konfesjonały.
Organy.
Ofiary Andrzeja Grudzińskiego z 1604 i Daniela Jastrzębskiego z 1605 r. umożliwiły budowę organów i chóru organowego. W 1618 r. rozbudowano je, a w kolejnych latach poddawano naprawom. Gruntownie wyremontowane w 1715 r. przez braci zakonnych przetrwały aż do kasaty kościoła.
Nowa posadzka marmurowa została położona w 1662 r. Dzwony kościelne, nabywane sukcesywnie w latach 1563 r. w Gdańsku u Hermana Bennicka, w 1605 oraz 1618 r. także w Gdańsku, budziły uznanie nie tylko w mieście, lecz również w okolicy.
Klasztor.
Budynek klasztorny, zbudowany na planie litery „U”, przylegał do kościoła od strony północnej. Był jednopiętrowy z parterowym krużgankiem wzdłuż kościoła. Odbudowany z cegły po pożarze w 1545 r. z upływem czasu był przebudowywany i modernizowany.
Największe inwestycje przeprowadzono podczas gwardiaństwa Wojciecha z Sambora (do 1591 r.) Powstał wtedy krużganek przykościelny, część klasztoru z pomieszczeniem na bibliotekę, cele zakonne oraz murowane budynki gospodarcze. Ogród klasztorny i browar ciągnący się w stronę rzeki Brdy, w dużej części został otoczony murem. Prace budowlane podjął w 1605 r. gwardian Tomasz z Parczewa i doprowadził do wybudowania innej części klasztoru, w której parter przeznaczono na infirmerię klasztorną, a piętro na potrzeby studium filozoficznego.
Gruntowna renowacja klasztoru, połączona z częściową budową, miała miejsce w latach 1761–1770. Zainicjował ją gwardian Wawrzyniec Bocheński i doprowadził do końca. Klasztor posiadał własne ujęcie wodne, nazwane w dokumentach akweduktem, ścieki natomiast odprowadzano do rzeki krytym kanałem, przeprowadzonym przez ogród klasztorny.
Domek loretański.
Fundatorem domku loretańskiego był szlachcic Jan Piniński (zm. 1690), a inicjatorem budowy bernardyn o. Franciszek z Warty (zm. 1690). Zbudowano ją w latach 1682–1685 w miejscu gdzie znajdowała się zrujnowana kaplica pod wezwaniem św. Marii Magdaleny, ufundowana przez rodzinę Paulusików. Był to jeden ze pierwszych obiektów tego rodzaju w Polsce. konsekracji kaplicy wraz z ołtarzem, dokonał 17 czerwca tego roku sufragan włocławski Piotr Myszkowski. W ołtarzu głównym poświęconym Świętej Trójcy i Najświętszej Marii Pannie zostały umieszczone relikwie, przeniesione tutaj z kościoła św. Idziego. Odpusty papieskie, przyznane kaplicy połączone z uroczystościami, przypadały na dzień 10 grudnia każdego roku.
W 1686 r. erygowano bractwo Domku Loretańskiego pod wezwaniem Wniebowzięcia NMP. Na skutek wadliwej konstrukcji sklepienie kaplicy trzykrotnie się waliło (1691–1692). Odbudowę przeprowadzono w latach 1723–1728 kosztem 6 tys. złotych polskich. Domek otoczony był murem z wieżami, kopuły pokryto od wewnątrz polichromią, a ołtarz ozdobiono złotem i srebrem. W grobowcu pod domem loretańskim pochowano wielu znamienitych duchownych, mieszczan i szlachciców z Bydgoszczy i okolic. Kaplica została rozebrana w 1838 r. po kasacie klasztoru przez władze pruskie.
Działalność duszpasterska.
Działalność duszpasterska koncentrowała się przede wszystkim na prowadzeniu bractw, propagowaniu nabożeństwa loretańskiego i pracy kaznodziejskiej. Pieczołowicie zajmowano się kultem św. Antoniego, którego obraz bydgoski uchodził za łaskami słynący. Za patrona obrali go sobie żeglarze. Cech garncarzy, który gromadził się na nabożeństwa w kościele bernardynów od 1622 r., zastrzegł sobie, by msze kwartalne za zmarłych członków cechu, odprawiały się przy ołtarzu św. Antoniego. Drogę krzyżową w kościele zaprowadzono w 1737 r., a stacje fundował Jan Grabowski, kasztelan chełmiński. Zaprowadzeniu nabożeństwa towarzyszyła uroczysta procesja z kościoła jezuitów z udziałem duchowieństwa i wiernych.
Procesje organizowano z okazji większych obchodów religijnych, inspirowanych przez zakonników konwentu bydgoskiego. Gwardian Melchior Dębiński w 1614 r. uroczyście wprowadził relikwie Towarzyszek św. Urszuli z opactwa w Lądzie. Wprowadzenie kultu bł. Szymona z Lipnicy w 1600 r. oraz uroczystości z okazji kanonizacji Jana Kapistrana i Paschalisa Baylon otrzymały solenną oprawę i były ubogacone odpustami papieskimi.
W 1690 r. oddano bernardynom pod opiekę kościół św. Idziego, gdzie odprawiały się nabożeństwa dla katolików niemieckich. Od tej pory, aż do kasaty zakonu istniała w klasztorze funkcja kaznodziei niemieckiego. Bernardyni prowadzili także pracę wśród protestantów. Kronika klasztorna odnotowuje, że w latach 1735–1738 udało się uzyskać 17 konwersji do Kościoła katolickiego. Dokonały się one wskutek oddziaływania przede wszystkim bernardyńskich kaznodziejów niemieckich i lektorów filozofii. W XVII i XVIII wieku ojcowie zakonni bywali również spowiednikami miejscowych bernardynek (klarysek).
Bractwa.
Trzeci zakon św. Franciszka.
Trzeci zakon św. Franciszka istniał zapewne w Bydgoszczy od początku fundacji; nie ma jednak udokumentowanej działalności. Kronika klasztorna dopiero w 1733 r. odnotowuje fakt obłóczyn Katarzyny Jaranowskiej przez prowincjała. Podano wówczas nazwiska znaczniejszych tercjarzy: ks. Jana Bukowskiego prepozyta kościoła św. Krzyża i św. Stanisława wraz z bratem Wojciechem i matką Reginą, Józefa Chrząstowskiego kasztelana nakielskiego i jego krewnych oraz Tomasza Gałeckiego pisarza grodzkiego wraz z żoną.
Bractwo św. Anny.
Bractwo św. Anny zostało zaprowadzone w 1595 r. przez kaznodzieję bydgoskiego Jana Stanisława z Krakowa przy poparciu starościny Doroty Kościeleckiej. Skupiało się ono przy kaplicy św. Anny w kaplicy pod tym wezwaniem, przylegającej do kościoła od południa. Przełożeni tego bractwa zamierzali ją rozbudować.
Inne bractwa.
Bractwo Biczowników św. Franciszka zostało erygowane w 1605 r., a w 3 lata później posiadało swój własny sztandar, zakupiony ze składek członków. W 1649 r. zaprowadzone zostało bractwo Niepokalanego Poczęcia NMP. Bractwo św. Antoniego, erygowane na mocy pozwolenia papieża Aleksandra VII w 1660 r., otoczyło opieką ołtarz św. Antoniego i zajmowało się szerzeniem kultu swojego patrona. Breve papieskie nadało temu ołtarzowi prawa ołtarza uprzywilejowanego oraz odpusty na wszystkie dni w oktawie Wszystkich Świętych i na każdy drugi dzień miesiąca. Na użytek bractwa gwardian Wacław Bieczyński zakupił w 1664 r. nowy mszał.
Studium filozofii.
Studium filozofii w konwencie bydgoskim założono ok. 1530 r. Nieprzerwanie prowadziło swoją działalność do 1725 r. W tym roku przeniesiono je do reaktywowanego klasztoru bernardynów w Toruniu, a w jego miejsce powołano do życia studium retoryki. Studium filozoficzne powróciło do Bydgoszczy z Torunia w 1737 r. Ostatecznie zamknięto je w 1774 r., po przejściu Bydgoszczy pod władzę pruską, a lektorów i studentów przeniesiono do Łowicza. W szkole uczono kandydatów na zakonników w cyklu dwu- lub trzyletnim: logiki, przyrody, metafizyki, kosmologii, retoryki, filozofii i prawa kanonicznego.
Biblioteka klasztorna.
Początki biblioteki bernardynów w Bydgoszczy sięgają 1488 r. W 1545 r. podczas pożaru kościoła i klasztoru biblioteka szczęśliwie ocalała. W 1591 r. wzniesiono nowe murowane pomieszczenie dla biblioteki. W XVI–XVIII wieku liczba ksiąg znacznie wzrosła w wyniku darowizn zakonników, duchowieństwa, szlachty i mieszczan. W 1810 r. księgozbiór liczył 2400 tomów.
Po kasacie klasztoru w 1829 r., biblioteka została umieszczona w domku loretańskim, następnie w schowku za ołtarzem kościoła pobernardyńskiego. W okresie międzywojennym ocalały księgozbiór został przejęty przez Bibliotekę Miejską w Bydgoszczy, gdzie do dziś stanowi wyodrębniony zespół jako tzw. Bibliotheca Bernardyna.
Ważniejsze wydarzenia w klasztorze.
W 1541 r. w klasztorze bernardynów odbyła się kapituła prowincjonalna. Prowincjałem wybrano o. Innocentego z Kościana. Kolejna kapituła odbyła się w 1591 r. w odbudowanym, ceglanym klasztorze. Do Bydgoszczy przybyło wówczas około 140 zakonników z obsługą i końmi. Podejmowali ich swoim kosztem Kościeleccy: Andrzej, dziekan poznański i Jan, starosta bydgoski. Prowincjałem delegaci obrali gwardiana bydgoskiego Wojciecha z Sambora, zwanego Język, budowniczego wielu obiektów murowanych, m.in. krużganka z towarzyszącymi mu celami, biblioteki z mieszkaniem.
W latach 1601–1604 toczył się spór między bernardynami a żupnikiem bydgoskim Maciejem Węgierskim o plac i postawione na nim budynki królewskiego składu solnego, które stanowiły własność klasztoru. Sprawa oparła się o króla Zygmunta III, który powołał specjalną komisję do jej rozstrzygnięcia. Ostatecznie król wydał orzeczenie przyznające rację bernardynom.
W latach 1703–1710 w klasztorze okresowo kwaterowały wojska szwedzkie, saskie, rosyjskie oraz Tatarzy, którzy wyrządzili poważne szkody. Dodatkowo w 1708 r. przywędrowała zaraza, czyniąc wielkie spustoszenie. Klasztor okresowo był zamknięty, a zakonnicy przenieśli się nad jezioro Pełczyn (prawdopodobnie chodzi o Jezioro Jezuickie).
15 grudnia 1730 r. doszło do gorszących zajść z udziałem bernardynów w kościele farnym. Wysłani tam przez gwardiana bracia próbowali przenieść zwłoki bogatego mieszczanina Adama Froszka, licząc na darowizny związane z pogrzebem. Doszło do szarpaniny i rozruchów w mieście. Zajście to spowodowało odwołanie gwardiana Augustyna Kobylińskiego z Bydgoszczy.
21 marca 1759 r. ustanowiono braterstwo między opactwem cystersów w Koronowie, a konwentem bernardynów w Bydgoszczy. Istotę związku stanowił współudział w duchowych korzyściach z uprawiania różnego rodzaju dzieł pobożnych (msze św., odpusty, ćwiczenia duchowe, śpiewanie psalmów, karność, jałmużna, pokuta, pogrzeby).
Zespół klasztorny po sekularyzacji.
Po przejściu Bydgoszczy pod władzę Królestwa Prus w 1772 r. rozpoczął się trudny okres dla klasztoru. Władze zaborcze początkowo unikały zadrażnień na tle religijnym, ale po 1815 r. kasata placówki była już przesądzona.
Poprzedziła je państwowa (pruska) lustracja, przeprowadzona w 1815 r., oraz inwentaryzacja nieruchomości i ruchomości klasztoru w 1817 r. Ta ostatnia orzekła, że zabudowania klasztorne są utrzymane w dobrym stanie, a zakonnicy nie posiadają starych kapitałów. Kwesta została ograniczona do najbliższej okolicy. Klasztor pozbawiony dopływu młodych zakonników został skazany na wymarcie. Ostatni gwardian bydgoski Feliks Kokoszewski zmarł w 1826 r. Pozostali jeszcze dwaj bracia zakonni; z których o. Modest Nagabczyński zmarł w 1829 r., a drugi w tymże roku opuścił klasztor.
Kościół po likwidacji klasztoru pozostawał zamknięty, a w 1830 r. oddany niemieckiej gminie ewangelickiej. W latach 1843–1852 zamieniono go na magazyn i ostatecznie w 1860 r. utworzono w nim kościół garnizonowy pod wezwaniem św. Jerzego. Budynek klasztorny natomiast w 1829 r. przekazano na seminarium nauczycielskie. Później, częściowo wyburzony i przebudowany, był adaptowany na rozmaite cele.
Bernardyni związani z Bydgoszczą.
Klasztor bernardynów w Bydgoszczy liczył od kilku w początkowym okresie, do kilkudziesięciu zakonników. Wiadomo, że w 1699 r. w klasztorze znajdowało się 22 zakonników, z których 14 posiadało święcenia kapłańskie i związane z tym tytuły „ojców”. Wśród nich dwie osoby legitymowały się tytułami lektorów filozofii.
Gwardianowie konwentu.
Informacje na podstawie kalendarium historii kościoła katolickiego w Bydgoszczy.

</doc>
<doc id="2231751" url="https://pl.wikipedia.org/wiki?curid=2231751" title="Paweł z Łęczycy">
Paweł z Łęczycy

Paweł z Łęczycy (ur. ok. 1572 w Łęczycy, zm. 1642 w Bydgoszczy) – bernardyn, gwardian, kustosz, definitor, egzorcysta, tłumacz.
Życiorys.
Urodził się w 1572 w Łęczycy, nie wiadomo z jakich rodziców, prawdopodobnie plebejskich. Już jako czternastoletni chłopiec wstąpił w 1586 r. do zakonu bernardynów. Po odbyciu nowicjatu i zakonnego studium teologii został skierowany do Akademii Wileńskiej (1598-1599). Tam sprawował nadzór nad innymi bernardynami, studiującymi w tej uczelni. W 1600 r. wysłano go do Rzymu jako socjusza (towarzysza) Hieronima Przybińskiego, udającego się na kapitułę generalną. Pobyt we Włoszech wykorzystał na dobre opanowanie języka włoskiego. Stamtąd też przywiózł dzieła, które stały się zalążkiem jego późniejszej biblioteki.
W 1602 r. został kustoszem warszawskim oraz definitorem (doradcą prowincjała). Zbudował wówczas przy klasztorze budynek dla gości (forasterium), w którym do 1643 r. mieściła się nuncjatura. W 1604 r. ponownie jeździł do Rzymu, aby spowodować odwołanie z prowincji komisarza Włocha, a mianowanie w jego miejsce Polaka.
W początkach marca 1606 r. wszedł w skład bernardyńskiej misji, towarzyszącej Marynie Mniszchównie do Moskwy. Po zamordowaniu w końcu maja 1606 r. Dymitra Samozwańca, został internowany i pozostał przy Mikołaju Oleśnickim, pośle Zygmunta III Wazy do cara. Ponad dwuletni pobyt w więzieniu wykorzystał na tłumaczenie książek z włoskiego i łacińskiego na język polski. Najważniejszym jego osiągnięciem jako tłumacza było przełożenie z języka włoskiego dzieła jezuity Giovanniego Botero, które następnie ukazało się drukiem w Krakowie w 1609 r. Była to pierwsza, ciesząca się dużą popularnością, geografia powszechna w języku polskim. Już po czterech latach została wydana powtórnie (Kraków 1613). Trzecia edycja tej książki wyszła również w Krakowie w 1659 r., jednak pod tytułem: „"Teatrum świata wszystkiego, na którym Europa, Asia, Afryka i Ameryka, takie narodów, krajów, miast, nacji, obyczaje, bogactwa i insze przymioty są wystawione"”.
Dokonał również przekładu na język polski (z włoskiego), być może w więzieniu, dzieła portugalskiego zakonnika Marka z Lizbony „"Kroniki Trzech Zakonów postanowionych od Ojca Św. Franciszka pierwsza część na dziesięć ksiąg rozdzielona"” (Kraków 1610, cz. 1 i 2). Kroniki wznowiono w 1747 r. w Supraślu, a dwie dalsze części tego dzieła również przełożone przez niego, wyszły w Krakowie dopiero w 1772 r.
Wypuszczony z więzienia (1607) wrócił do Polski w 1608 r. W 1611 r. został gwardianem klasztoru bernardynów w Sokalu nad Bugiem. Doprowadził tam do końca budowę okazałego kościoła. Posiadał „"wielką sławę jako budowniczy, bracia mu to cenili nierównie bardziej, niż prace piśmienniczą"”. (ks. K. Kantak). Powiększył również tamtejszą bibliotekę. W latach 1620-1623 był gwardianem klasztoru w Nowem nad Wisłą, a w 1623-1625 gwardianem w Bydgoszczy. W klasztorze bydgoskim urządził po myśli prowincjała Leonarda Starczewskiego dom rekolekcyjny, wprowadzając surowszy tryb życia zakonników. Przy klasztorze założył także wielki sad owocowy.
W 1626 r. wszedł do zarządu prowincji warszawskiej i później znowu był gwardianem w Sokalu. Pod koniec życia osiadł w Bydgoszczy i tam zmarł 27 maja 1642 r.
Jego imię nosiła jedna z ulic międzywojennej Bydgoszczy, przy zabudowaniach pobernardyńskich. Po II wojnie światowej nazwę ulicy Pawła z Łęczycy zmieniono. Obecnie jego imię nosi ulica na osiedlu Przylesie w bydgoskiej dzielnicy Fordon.

</doc>
<doc id="2231755" url="https://pl.wikipedia.org/wiki?curid=2231755" title="Gabriel Luśnia">
Gabriel Luśnia

Gabriel Luśnia (ur. ok. 1510 r. w Bydgoszczy – zm. 1571 w Wenecji) – bernardyn, gwardian, prowincjał.
Był gwardianem konwentu w Bydgoszczy. Za jego gwardianatu ukończono w 1557 r. budowę murowanego kościoła bernardynów w Bydgoszczy (drewniane zabudowania klasztoru spaliły się w 1545 r.) W latach 1558-1561 był prowincjałem prowincji bernardyńskiej w Polsce. Jako prowincjał uczestniczył w 1559 r. w kapitule generalnej w Aquili we Włoszech. W czasie swego prowincjalstwa ofiarował kilka książek bibliotece bernardynów bydgoskich, w tym dzieło Angela de Clavasio „"Summa angelica"”.
Później sprawował urząd kustosza poznańskiego (1561–1564), lwowskiego (1566–1567) i krakowskiego (1570–1571). W 1571 r. jako kustosz kustoszy wyjechał na kapitułę generalną do Rzymu. Wracając z niej, zmarł w Wenecji 2 lipca 1571 r.

</doc>
<doc id="2231756" url="https://pl.wikipedia.org/wiki?curid=2231756" title="Jakub Moreno">
Jakub Moreno



</doc>
<doc id="2231758" url="https://pl.wikipedia.org/wiki?curid=2231758" title="Giuseppe Paratore">
Giuseppe Paratore

Giuseppe Paratore (ur. 31 maja 1876 w Palermo, zm. 26 lutego 1967 w Rzymie) – włoski prawnik i polityk, w latach 1952–1953 przewodniczący Senatu, senator dożywotni.
Życiorys.
Kształcił się w zakresie ekonomii. Między 1909 i 1929 aktywnie uczestniczył w życiu publicznym jako parlamentarzysta, a także minister ds. poczt i telegrafów, a następnie minister skarbu. Kontynuując pracę naukową, specjalizował się w zagadnieniach finansowych, publikował prace poświęcone polityce pieniężnej i gospodarce, m.in. "La responsabilità dell'armatore" (1914), "Note di politica monetaria" (1925), "La politica del denaro" (1930). Pod koniec lat 20. wycofał się z życia publicznego.
W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. Następne pięć lat zasiadał w Senacie I kadencji (od 1952 do 1953 jako jego przewodniczący). 9 listopada 1957 prezydent Giovanni Gronchi w uznaniu zasług powierzył mu godność dożywotniego senatora. Giuseppe Paratore zasiadał w Senacie II, III i IV kadencji do czasu swojej śmierci.

</doc>
<doc id="2231766" url="https://pl.wikipedia.org/wiki?curid=2231766" title="Teofil z Bydgoszczy">
Teofil z Bydgoszczy

Teofil z Bydgoszczy – bernardyn, kaznodzieja, pisarz.
Nie jest znana data, ani miejsce jego urodzenia. Około 1502 r. sporządził obszerny rękopis zwany sylwą, zawierający informacje z różnych dziedzin. Zamieścił m.in.: spis dostojników zakonu poznańskiego, różnego rodzaju modlitwy, wykaz wezwań wszystkich konwentów polskich, uwagi o bractwach kościelnych, teksty kilku kazań, przepisanych z podręczników, dekrety kościelnych synodów prowincjonalnych z 1337 i 1420 r., wykaz błędów teologicznych wyznań prawosławnego i ormiańskiego. Obok tego w rękopisie znalazł się dekret kościelny potępiający powtórny chrzest dorosłych, co świadczy o zainteresowaniu autora problemem anabaptyzmu. 
W 1522 r. był wikarym we Wschowie, co wskazywałoby, że znał język niemiecki. Tam otrzymał od kaznodziei Michała Gertute egzemplarz książki Herolta „"Speculum exemplorum"” (Hagenau 1507). Dzieło to włączył następnie do biblioteki podręcznej bydgoskiego kaznodziei bernardyńskiego. Jest prawdopodobne, że on sam pełnił tę funkcję.
Dalsza jego działalność oraz data i miejsce zgonu nie są znane. Jednak pozostawienie przez niego książki Herolda, jak i sylwy w Bydgoszczy zdaje się świadczyć, że umarł właśnie w tym mieście.

</doc>
<doc id="2231767" url="https://pl.wikipedia.org/wiki?curid=2231767" title="MS Kaszuby">
MS Kaszuby

MS Kaszuby – masowiec zbudowany dla Polskiej Żeglugi Morskiej w chińskiej stoczni Xingang w Tjanjin. Ochrzczony został 22 grudnia 2008 roku. Kaszuby to typowy masowiec typu handy-size wyposażony w 4 dźwigi pokładowe o zasięgu od 4 do 28 m i udźwigu 30 ton oraz 5 ładowni w których może przewozić ponad 37 tys. ton rudy, węgla, nawozów, ziarna, fosfatów lub innych ładunków masowych. To nowoczesny konstrukcyjnie statek, odpowiadający wymaganiom najnowszych przepisów Międzynarodowej Organizacji Morza (IMO) oraz towarzystw klasyfikacyjnych. Jest wyposażony w skomplikowane urządzenia elektroniczne, nawigacyjne, antykolizyjne oraz zaawansowaną technologicznie maszynownię. Adekwatnie do tych standardów, obsługują go najwyższej klasy specjaliści. Napędzany jest dwusuwowym, wysokoprężnym silnikiem Diesla typu Sulzer 6RTA48T-B. Załogę stanowi 21 marynarzy. Obecnie statek pływa pod banderą Wysp Bahama. Imiona pierwszych 13 jednostek tej serii pochodzą od polskich krain geograficznych, pozostałe nazwy polskich miast. Ze względu na miejsce budowy nazywane są potocznie „"Chińczykami"”.
Zamówienie tych jednostek jest realizowane przez PŻM od 2003 r. w ramach programu wymiany floty wysłużonych masowców, którego plan obejmuje do 2015 roku wprowadzanie 38 nowych statków.

</doc>
<doc id="2231776" url="https://pl.wikipedia.org/wiki?curid=2231776" title="Dobrzyczno (Lubosz Wielki)">
Dobrzyczno (Lubosz Wielki)

Dobrzyczno ("częściej" Lubosz Wielki) – jezioro morenowe w woj. wielkopolskim, w powiecie międzychodzkim, we wschodniej części gminy Kwilcz, na pograniczu z gminą Pniewy. Ściśle na zachodnim brzegu zbiornika położona jest wioska Chudobczyce. Około 300 m od północnego brzegu biegnie droga krajowa nr 24, a na wschodnim brzegu zlokalizowane jest kąpielisko we wsi Zamorze. Lubosz Wielki jest największym jeziorem w gminie Kwilcz.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Dobrzyczno". Współcześnie, znacznie częściej w różnych publikacjach i mapach topograficznych jezioro to występuje pod nazwą "Lubosz Wielki". Czasem wspominana jest też nazwa "Dobrzyczne".
Historia.
Jezioro jako "Dobrzyczno" po raz pierwszy zostało wspomniane w roku 1435. W źródłach historycznych określane było także jako "Dobryczno maius". 
Właśnie w 1435 roku jezioro zostało wymienione jako własność szlachecka Niemierza i Sędziwoja, braci z Grodziska Wlkp. Ci zapisują swojej matce, Annie, 200 grzywien posagu i wiana na wsi Lubosz z jeziorem k. Lubosza, rezerwując tylko jedną toń dla wsi Chorzewo, z jeziorami "Lewoszyna", "Gogoline", "Oćmiech", "Obierze", "Czarne", "Uścięcino" i "Dobrzyczno" (rezerwując dla wsi Chudopsice w tymże jeziorze "Dobrzycznie Wielkim" tonie "Zgon", "Postrzalna", "Sitna" i "Sosnka") oraz z obiektami nieokreślonymi: "Wilcze Ostrowy" i "Jankowice", przynależnymi do Lubosza, a także "Rozpędowo", "Ochodza", "Obryciec", "Wierzbowiec", z folwarkiem "Uścięcino" i częścią jeziora zwanego "Zamorskim".
Warunki naturalne.
Jezioro ma wydłużony kształt z kierunku północnego na południowo-zachodni. Jego muliste dno jest zróżnicowane i posiada dwa głęboczki. Linia brzegowa jest natomiast średnio rozwinięta lecz urozmaicona. Długość linii brzegowej wynosi 5,5 km. Akwen posiada niskie brzegi, w znacznej części podmokłe, ale prawie bezleśne. Wzdłuż prawie całej linii brzegowej jeziora silnie rozwinięta jest roślinność wodna wynurzona. Zlewnia jeziora położona jest w bezpośrednim dorzeczu rzeki Mogilnicy. Lubosz Wielki zasilany jest przez okresowo płynące cieki, odwadniające przyległe grunty oraz ciek wpływający od strony północnej, łączący je z odległym o około 500 m jeziorem Luboszek. Ze wschodniej części jeziora wypływa ciek łączący je z odległym o około 3 km jeziorem Pniewskim.
Zlewnia.
Zlewnia jeziora wynosi 13,7 km². Największą część zlewni bezpośredniej jeziora zajmują:
Dane morfometryczne.
Powierzchnia zwierciadła wody według różnych źródeł wynosi od 94 ha do 94,52 ha. Jest to największe pod względem powierzchni jezioro w gminie Kwilcz.
Zwierciadło wody położone jest na wysokości 94,3 m n.p.m.. Średnia głębokość jeziora wynosi 9,4 m, natomiast głębokość maksymalna 29,2 m.
Badania wód.
Jezioro jest zbiornikiem o wodach średniej jakości, umiarkowanie podatnym na wpływy zewnętrzne. Na podstawie przeprowadzonych w roku 2000 badań wód jeziora stwierdzono deficyt tlenowy latem w warstwie hypolimnionu, pozaklasowe wartości wskaźnika przewodności elektrolitycznej właściwej oraz wysokie stężenia potasu, wskazujące na dużą koncentrację soli mineralnych pochodzenia rolniczego. Badania hydrobiologiczne wykazały wysoką liczebność fitoplanktonu wiosną i bardzo wysoką latem, mianowicie:
Zooplanktonowy wskaźnik stanu trofii wskazuje na wysoką eutrofię. Według badań przeprowadzonych w roku 2000, stan sanitarny wód odpowiadał II klasie czystości. W stosunku do wyników poprzednich badań (rok 1989) stwierdzono poprawę stanu sanitarnego jeziora (z klasy III do II) oraz korzystniejsze wartości wskaźników fizyczno-chemicznych (wynik punktacji w roku 1989 - 2,47, w roku 2000 - 2,27), co nie wpłynęło jednak na sumaryczną ocenę klasy czystości według tych parametrów. 
Źródła zanieczyszczeń stanowią spływy z pól położonych w zlewni bezpośredniej jeziora, a także stanowiska wędkarskie i kąpielisko we wsi Zamorze.
Turystyka.
Warunki do wędkowania.
W klasyfikacji rybackiej jezioro określane jest typem sielawowym.
Rekreacja.
Zbiornik mimo dużego potencjału turystycznego, tylko w niewielkim stopniu wykorzystywane jest właśnie w tych celach. Na południowym brzegu we wsi Zamorze zlokalizowane jest niewielkie kąpielisko, oraz osiedle domków letniskowych. Na zachodnim brzegu usytuowany jest ośrodek wczasowy stowarzyszenia "Barka" oraz wypożyczalnia sprzętu wodnego.

</doc>
<doc id="2231777" url="https://pl.wikipedia.org/wiki?curid=2231777" title="Technologia olejków eterycznych">
Technologia olejków eterycznych

Technologia olejków eterycznych – dział technologii chemicznej zajmujący się metodami wytwarzania olejków eterycznych z olejkodajnych surowców roślinnych na skalę przemysłową, ściśle związany z inżynierią procesową. Technologia obejmuje sposoby przygotowania surowców, wyodrębniania użytecznych składników oraz ich oczyszczania, przetwarzania i przechowywania. Jakość produktów (w tym ich zapach) i wydajność procesów technologicznych zależy od rodzaju stosowanych urządzeń przemysłowych (instalacji).
Olejki lotne pozyskuje się na skalę przemysłową ze świeżych bądź suszonych roślin. Są wyodrębniane z odpowiedniego surowca roślinnego najczęściej przez destylację z parą wodną lub ekstrakcję. Są stosowane, wraz z innymi substancjami zapachowymi, np. w perfumiarstwie (np. perfumy, wody toaletowe. tj. woda kolońska). Olejki lub całe rośliny olejkodajne są też wykorzystywane jako przyprawy, środki terapeutyczne (ziołolecznictwo) oraz w aromaterapii.
Rys historyczny.
Naturalne substancje zapachowe człowiek wykorzystuje od tysiącleci. Istnieją dokumenty potwierdzające prowadzenie uprawy ziół w Mezopotamii i Egipcie już 3000 lat p.n.e. W Mezopotamii uprawiano np. rumianek, szafran, lulek, piołun i inne rośliny o działaniu terapeutycznym lub stosowanych do wytwarzania pachnideł. W Egipcie uprawiano w tym czasie m.in. biedrzeniec anyż, kolendrę, miętę, rącznik, mak, sezam. Około roku 1500 p.n.e. zorganizowano wyprawę floty egipskiej po wonności do krainy Punt. Rozpoczęto aklimatyzację przywiezionych z wyprawy drzewek balsamowca mirry i kadzidłowca.
W Egipcie faraonów wytwarzano różne kadzidła, maści i balsamy. W okresie Starego i Średniego Państwa służyły celom kultowym (namaszczenia pogrzebowe, ofiary składane bogom, ceremonie oczyszczające). W Nowym Państwie (1580–1085 p.n.e.) weszły do codziennego użytku, jako środki do pielęgnacji urody, środki terapeutyczne lub afrodyzjaki.
W Edfu i Philae znaleziono hieroglificzne opisy metod przetwarzania roślin – pierwowzory dzisiejszych przepisów technologicznych. Tak zwany papirus Ebersa zawiera około 900 tego typu receptur. Znana jest receptura tzw. „kyphi”, otrzymywanego z mirry, lentyszka (pistacja kleista), szyszkojagód jałowca, nasion kozieradki, pistacji i cibory jadalnej. Rozdrobnione i przesiane surowce mieszano z winem, a następnie z miodem gotowanym z żywicą.
Stosowano kadzielnice z drewna lub brązu, np. w formie ręki z otwartą dłonią, w której była umieszczana miseczka z kadzidłem. Z IV–III wieku p.n.e. pochodzą aleksandryjskie kropielniczki i flakony ze staroegipskich nekropolii. Pomady, otrzymywane metodą absorpcji substancji zapachowych w olejach roślinnych lub tłuszczach zwierzęcych, przechowywano w wazach z alabastru, kamiennych dzbanuszkach lub ceramicznych naczyniach, często w kształcie zwierząt.
Starożytni Grecy przejęli egipskie zwyczaje, wzbogacając zbiór receptur i zakres zastosowań. Szczególnie duże znaczenie przypisywano w Grecji ziołolecznictwu. Zielarstwem zajmowali się nie tylko kapłani, ale również uczeni, np. filozofowie Archimedes i Arystoteles. Powstał tu zawód „rhizotomików” (korzeniokrajczych), zajmujących się zbieraniem, uprawą i suszeniem ziół oraz przegotowywaniem preparatów. W V wieku p.n.e. powstało dzieło Hipokratesa z Kos "Corpus Hippocraticum" z opisami leków pochodzenia roślinnego, zwierzęcego i mineralnego. Sławnym dziełem nt. ziołolecznictwa jest też "De materia medica", napisanym przez Pedaniosa Dioskurydesa (I wiek p.n.e.), i zawierającym opisy około 1500 gatunków roślin.
Pochodzące z VI w. p.n.e. flakony do perfum, o kształtach zwierząt, syren, popiersi boginek i stóp w sandałach, znaleziono na wyspie Rodos. Zapachom przypisywano boskie pochodzenie. Pachnidłami skrapiano i namaszczano ciała zmarłych. Flakoniki wkładano do grobów, razem z innymi osobistymi przedmiotami zmarłego. Stosowanie olejków wonnych było w Grecji tak powszechne wśród kobiet i mężczyzn, że zdaniem niektórych przesadne. Sprzeciw nadmiernemu korzystaniu z olejków wyrażali m.in. Sokrates i Ksenofanes.
W Imperium Rzymskim wonności z Grecji, Indii, Afryki i Arabii wykorzystywano w czasie różnych uroczystości świeckich i religijnych oraz w celach leczniczych. Popularne stały się naczynia szklane, wydmuchiwane metodą wymyśloną w Syrii w I wieku p.n.e. Nieskutecznie sprzeciwiał się importowi pachnideł Gajusz Juliusz Cezar. W rozwoju ziołolecznictwa bardzo ważną rolę odegrał nadworny lekarz Marka Aureliusza, Galen (Claudius Galenus, 130–210 n.e.), od którego nazwiska pochodzi nazwa „leki galenowe”.
W Starożytności korzystano z olejków odmiennie niż współcześnie. Poza wzmiankami o „destylacji” (szeroko i odmiennie niż obecnie rozumianej) na ogół aromatyzowano tylko tłuszcze wonnymi kwiatami, korzeniami lub innymi częściami roślin. Do naczyń zawierających oleje wkładano aromatyczne części roślin i wystawiano na działanie słońca, tak by nasycić je aromatem, po czym cedzono zawartość.
Szczególne znaczenie przywiązywano do zapachów w świecie muzułmańskim. Mahomet stwierdził m.in., że na tej ziemi najbardziej „lubi kobiety, dzieci i zapachy”. Jako przykład ilustrujący wagę, jaką przywiązywali do zapachów, przytacza się ogrody Alhambry w Grenadzie. Arabowie prowadzili ożywiony handel korzeniami, wynaleźli alembik i opracowali destylacyjne techniki wytwarzania perfum, dbali o uprawy roślin olejkodajnych.
W chrześcijańskiej Europie korzystanie z pachnideł długo było uznawane za przejaw próżności. Wzrost zainteresowania środkami zapachowymi nastąpił po wyprawach krzyżowych oraz wyprawach odkrywczych w XIV i XV w. Rosła liczba gatunków roślin olejkodajnych, np. Linneusz w połowie XVIII w. wymienił zaledwie 12 gatunków róż, a niespełna wiek później w europejskich ogrodach hodowano setki odmian. Spośród nich w perfumiarstwie są stosowane dwie:
W Polsce uprawiane są przede wszystkim odmiany róż (np. girlandowa, pomarszczona, dzika i rdzawa) o wysokiej zawartości witamin (C, A, P, B2 i K).
Stosowana w perfumerii odmiana jaśminu wielkokwiatowego ("Jasminum grandiflorum") została sprowadzona do Grasse przez hiszpańskich żeglarzy w 1560, prawdopodobnie z Persji. Była tu intensywnie uprawiana w XIX w. Ze względu na bardzo dużą pracochłonność zbiorów liczba plantacji w Grasse zmniejszyła się. Są prowadzone na dużą skalę w krajach, w których siła robocza jest tańsza (np. Egipt, Maroko, Indie).
Pozyskiwanie olejków eterycznych.
Zależnie od rodzaju surowców zielarskich olejki eteryczne uzyskuje się przez:
Procesy przetwarzania olejków, wyodrębnionych z roślin, to np. ich oczyszczanie lub rozdzielanie – wyodrębnienie poszczególnych substancji chemicznych.
Przygotowanie surowców.
Proces „od rośliny do olejku” obejmuje zbiór materiału roślinnego, sortowanie, suszenie, rozdrabnianie, czasem – dodatkowo – wstępną fermentację. Poszczególne gatunki roślin przemysłowych wymagają stosowania różnych technik prowadzenia każdego z wymienionych procesów.
Zbiory.
W czasie zbiorów często jest konieczne korzystanie z pracy ręcznej, co pozwala uniknąć uszkodzeń roślin i umożliwia równoczesne sortowanie według jakości.
Kwiaty jaśminu zbiera się ręcznie przed świtem, aby rosa i ciepło nie uszkodziły płatków. Wykwalifikowany pracownik plantacji zbiera 700 g kwiatów w ciągu godziny. Zebrane kwiaty natychmiast dostarcza się do wytwórni, w której są poddawane ekstrakcji. Wyprodukowanie 1 g czystego olejku wymaga użycia około 750 g świeżych kwiatów.
Kwiaty róży stulistnej zbiera się w Grasse przez trzy tygodnie maja. Również w tym przypadku najlepszy surowiec uzyskuje się w godzinach porannych (najwięcej olejków kwiaty zawierają około 8:30). Jeden pracownik może zebrać w ciągu godziny 5–8 kg płatków. Zebrane dostarcza się do olejkarni tak prędko, jak to możliwe. Efekt 1 h pracy zbieracza pozwala uzyskać około 1 g olejku.
Podobne wydajności uzyskują zbieracze róż damasceńskich w bułgarskiej Dolinie Róż (obwód Burgas) oraz w Turcji (np. w Burdur).
Ilości materiału, który należy zgromadzić, aby uzyskać 1 g olejku, są zależne od warunków meteorologicznych w czasie uprawy. Ilustruje to przykład, dotyczący olejku anyżkowego (tabela poniżej). Ilość otrzymywanego olejku nie zawsze rośnie, wraz ze wzrostem średniej dobowej temperatury, ponieważ nie mniej istotne są inne warunki meteorologiczne, np. ilość opadów, ich charakter i temperatura maksymalna.
Koszyczki rumianku zbiera się od początku pełni kwitnienia, stosując od trzech do pięciu zbiorów. Materiał, zebrany w kolejnych zbiorach, ma coraz niższą jakość – mniejszą zawartość olejków i azulenu i większy udział tzw. rozkruszu. Koszyczki zbiera się w pogodne dni, po opadnięciu rosy. Stosuje się tzw. grzebienie o różnej konstrukcji, czyli rodzaj szufelek z głębokimi nacięciami brzegu. Zbierany w ten sposób materiał jest dużo mniej jednolity od uzyskiwanego wcześniej kosztowną metodą zrywania pojedynczych koszyczków. Zebrany materiał jest gromadzony w cienkich warstwach, co ogranicza zagrzewanie się.
W przypadku niektórych dużych plantacji (np. lawenda, mięta stosuje się maszyny rolnicze, podobne do stosowanych w innych dziedzinach rolnictwa (np. kosiarki, żniwiarki, silosokombajny, prasy rolnicze). Silosokombajny służą do ścinania, rozdrabniania i częściowego sortowania zbieranego materiału (pełnią funkcje kosiarki, sieczkarni i wialni).
Sortowanie.
Wialnie są stosowane do usuwania zanieczyszczeń nasion i owoców. Podstawowe elementy ich konstrukcji, to kosz zsypowy, sita (górne i dolne) i wentylator. Surowiec jest zsypywany na sito górne, które zatrzymuje większe zanieczyszczenia. Sito dolne przepuszcza zanieczyszczenia drobne, np. piasek i ziemię. Prąd powietrza między sitami, wytwarzany przez wentylator, porywa zanieczyszczenia lekkie, np. plewy. Dodatkowo stosuje się magnesy, wychwytujące zanieczyszczenia ferromagnetyczne.
Innymi urządzeniami do sortowania nasion i owoców są młynek, tryjer, sortownik ślimakowy „żmijka” (tak samo jest nazywany przenośnik śrubowy) i sortownik Schilbacha. W wielu przypadkach wciąż niezastąpiona jest praca ręczna.
Suszenie.
Suszenie może powodować straty części lotnych składników, czyli zmiany składu radykalnie zmieniające jakość otrzymywanych olejków. W stanie świeżym przetwarza się np. szczyty pędów drzew i krzewów iglastych (np. sosna, jodła, kosodrzewina) lub kłącze tataraku.
W przypadkach, gdy zmiany składu w czasie suszenia nie są duże (np. mięta pieprzowa, szałwia), jest ono chętnie stosowane. Umożliwia zgromadzenie większych ilości surowca, niezbędnych do prowadzenia procesów ciągłych. Procesy ciągłe są często mniej kosztowne (np. oszczędność energii). W wielu przypadkach umożliwiają też uzyskiwanie produktów o lepszej jakości, dzięki bardziej precyzyjnej kontroli parametrów procesu. Rośliny suszy się w suszarniach powietrznych lub na tzw. kozłach.
Nasiona i owoce (np. kolendra, kminek, jałowiec) przechowuje się podobnie jak zboża, w spichrzach podłogowych lub silosach.
Wpływ warunków suszenia na jakość materiału zielarskiego ilustruje przykład rumianku. Zebrane koszyczki rozsypuje się pojedynczą warstwą w przewiewnych, osłoniętych pomieszczeniach (z wymuszaną wentylacją i dodatkowym ogrzewaniem lub bez). Temperatura nie powinna przekraczać 35 °C. Zwiększanie temperatury powoduje przyspieszanie ulatniania się lotnych składników z materiału, lecz równocześnie skraca niezbędny czas suszenia.
Małe rolnicze suszarnie roślin zielarskich mogą być ogrzewane z wykorzystaniem odnawialnych źródeł energii. Instytut Technologiczno-Przyrodniczy w Falentach zaleca stosowanie zestawu kolektorów słonecznych, (dachowego i wolnostojącego) oraz pieca do spalania trocin i wiórów, z rurowym, spiralnym wymiennikiem ciepła. Źródła ciepła pracują zamiennie lub równocześnie, zależnie od pory dnia i pogody. Wentylator promieniowy kieruje ciepłe powietrze do komory suszarki – pomieszczenia, w którym może być utrzymywana stała temperatura z zakresu 40–65 °C. Umożliwia to suszenie grup surowców zielarskich o różnych wymaganiach. Ocenia się, że jednostkowe koszty zużycia energii są niewielkie 0,10–0,16 zł/kg suszu.
Rozdrabnianie.
Znaczenie rozdrabniania surowców zależy od tego, w jakich tkankach roślin znajdują się zbiorniki olejkowe. W mięcie pieprzowej są one zlokalizowane w zewnętrznych tkankach, więc efektywność rozdrabniania osiąga tylko 15–20%. W przypadkach, gdy zbiorniki i kanaliki znajdują się w głębszych tkankach (np. cetyna, kłącza tataraku) rozdrobnienie umożliwia kilkakrotne zwiększenie efektywności odzyskiwania olejku. Zwiększanie stopnia rozdrobnienia jest skuteczne do chwili, gdy rozpoczyna się wzrost oporów przepływu pary wodnej lub par rozpuszczalników przez nadmiernie upakowane złoże w destylatorach i ekstraktorach.
Rozdrabnianie ziół, cetyny lub kłączy tataraku prowadzi się z użyciem krajarek gilotynowych. Nóż gilotyny tnie materiał, podawany przez pas transmisyjny i rowkowane walce, na kawałki o regulowanej długości. Wydajność krajarki o szerokości noża 400 mm osiąga w przypadku cetyny 1000 kg/h, a w przypadku tataraku – 15000 kg/h. W prymitywnych sieczkarniach kieratowych osiągano wydajność 80–150 kg/h. W sieczkarniach, wirowanie skrzydeł z kosami (nożami) powoduje powstawanie strumienia powietrza, który jest wykorzystywany do przenoszenia materiału na niewielkie odległości, np. do kontenerów lub wprost do destylatorów. Transport pneumatyczny na większe odległości nie jest zalecany – powoduje straty, związane z parowaniem olejków.
Do rozdrabniania twardych nasion i owoców (np. kminek, kolendra) stosuje się śrutowniki i mlewniki z jedną lub dwoma parami walców, z powierzchnią gładką lub rowkowaną. Owoce miękkie (np. szyszkojagody jałowca) i pokrojone kłącza tataraku są rozgniatane w urządzeniach o większej liczbie par walców (np. rozdrabniaczach pięciowalcowych). Mlewniki o budowie tarczowej nie są stosowane, ponieważ silne tarcie powoduje straty olejku wskutek wzrostu temperatury.
Fermentacja.
Fermentacja jest rzadko stosowaną metodą przygotowywania surowca roślinnego do procesu wyodrębniania olejków. Przykładem jest wstępna fermentacja paczuli, prowadzona w celu osłabienia ścian komórkowych przed procesem destylacji.
Olejki otrzymywane przez destylację z parą wodną.
Olejki eteryczne zawierają zwykle wiele związków chemicznych. Temperatura wrzenia części z nich jest często wyższa od temperatury termolizy. Ogranicza to możliwości stosowania destylacji prostej jako metody uzyskiwania destylatów o zapachu wystarczająco podobnym do zapachu surowca.
Problem rozwiązali prawdopodobnie Arabowie w VIII–IX n.e. (przypuszczalnie Dżabir Ibn Hajjan). W stosowanym przez stulecia urządzeniu, zwanym alembikiem, wytwarzany jest strumień pary wodnej, która przenika przez warstwę surowca, układanego na leżących wyżej perforowanych tacach. Para porywa i unosi w górę cząsteczki związków o ograniczonej mieszalności z wodą w fazie ciekłej. Jak obecnie wiadomo, dzięki spełnieniu warunku ograniczonej mieszalności cieczy, jest możliwe przeprowadzenie związków organicznych w stan pary w temperaturze niższej od ich temperatury wrzenia.
Górną pokrywą alembika jest kołpak z tzw. „łabędzią szyją”, która pełni funkcję wstępnej powietrznej chłodnicy. Dalsze chłodzenie odbywa się w wężownicach umieszczonych w zbiornikach z wodą. Kondensat spływa do odbieralnika, w którym rozwarstwia się, tworząc dwie fazy, dolną – wodną (woda destylacyjna z niedużą ilością związków wonnych) i górną – organiczną. Konstrukcja odbieralników (separatorów) umożliwia ciągłe odbieranie obu faz.
Na analogicznej zasadzie działają współczesne instalacje do destylacji z parą wodną, niezależnie od ich skali. Składają się z następujących elementów o różnej konstrukcji:
W przypadku produkcji olejków na rusztach destylatorów jest rozkładany odpowiedni surowiec zielarski – rozdrobnione całe rośliny lub ich części, np. kwiaty, liście, korzenie, pnie. Używa się najczęściej roślin świeżych, bezpośrednio po ich cięciu lub mieleniu. Destylację takich roślin, jak lawenda, tatarak lub geranium, zwykle prowadzi się w czasie i w pobliżu miejsca zbiorów, aby do minimum ograniczyć zmiany składu olejku wskutek ulatniania się części składników i polimeryzacji. W niektórych przypadkach jest dopuszczalne suszenie surowca, jego przechowywanie i transport na duże odległości. Dotyczy to np. takich roślin egzotycznych, jak wetiweria pachnąca lub paczula, zawierających substancje wonne o małej lotności.
Surowce ładuje się ręcznie albo przenośnikami mechanicznymi lub pneumatycznymi, z użyciem mechanicznych rozrzutników lub urządzeń do ręcznego równomiernego rozgarniania. Po załadunku i zamknięciu włazów urządzenie ogrzewa się do 100 °C, a następnie doprowadza się strumień pary. Jej ciśnienie jest stopniowo zwiększane. W miarę postępu procesu zmienia się skład destylatu, np. z rośliny jagodlin wonny otrzymuje się początkowo olejek noszący nazwę Ylang–Ylang, który jest bardziej ceniony od olejku odbieranego później (nazwa olejku: Cananga).
Destylację kończy się, gdy spływające krople destylatu nie zostawiają tłustego śladu. Destylat nie rozwarstwia się, a występuje tylko lekka opalescencja. Średni czas destylacji wynosi dla olejku miętowego – 3,5 h, kolendrowego – 3 h, jałowcowego, kminkowego, koprowego – 6–7 h, sosnowego, jodłowego – 5–6 h, tatarakowego – 9–10 h.
Wydajność procesu destylacji olejków z parą wodną zależy od jakości surowca (np. pogody w czasie uprawy, pory zbioru, sposobu przygotowania do destylacji) oraz warunków destylacji (np. konstrukcja urządzeń, temperatura pary, czas destylacji). W tabeli zamieszczono wartości przeciętne.
Zapach olejku, odbieranego jako organiczna warstwa dwufazowego kondensatu, różni się od zapachu świeżych roślin, ponieważ:
Sprawia to, że destylacja z parą wodną nie zawsze jest stosowana. Niektóre rodzaje surowca roślinnego (np. kwiaty jaśminu) muszą być przerabiane innymi metodami, np. ekstrakcji.
Warstwa wodna kondensatów – woda destylacyjna (stężenie olejku: 0,01–0,2%) – może zawierać do 10% całej ilości olejku. W przypadku produkcji olejku różanego bywa uznawana za dodatkowy produkt – „wodę kwiatową”. W innych sytuacjach stosowane są różne metody odzyskiwania cennych składników, np. destylacyjne (tzw. kohobacja) lub adsorpcyjne. Kohabacja polega na oddestylowywaniu części wody destylacyjnej w odrębnych destylatorach (pracujących w sposób okresowy albo ciągły). Adsorpcję odzyskiwanych składników wody destylacyjnej prowadzi się w specjalnych adsorberach (np. z węglem aktywnym) albo w destylatorach z materiałem po destylacji (tzw. „wyparki”), należących do baterii destylatorów olejkarni. Woda jest rozpryskiwana na powierzchni wyparków, bezpośrednio po zakończeniu okresu destylacji. Olejek jest zatrzymywany na wyparkach, po czym oddestylowywany z nich w czasie około 20–30 min.
W przypadkach, gdy woda destylacyjna jest nie rozdzielającą się samoistnie emulsją, stosuje się proces wysalania, który polega na wprowadzaniu soli (zwykle NaCl), zmniejszających wzajemną mieszalność w układzie woda–olejek. Do rozdzielania emulsji niekiedy stosowane są wirówki.
Olejki otrzymywane przez wytłaczanie.
Wytłaczanie rozdrobnionych, np. przez krojenie albo mielenie, surowców roślinnych, jest popularną metodą wyodrębniania oleju jadalnego, np. wytłaczania oleju rzepakowego lub produkcji oliwy z oliwek. W ten sam sposób otrzymuje się olejek migdałowy, stosowany np. do aromatyzowania ciast.
Wytłaczanie jest też powszechnie stosowane do otrzymywania soków owocowych (np. przygotowanie moszczu do produkcji win).
W technologii olejków eterycznych wytłaczanie odgrywa rolę w przypadku otrzymywania olejków z drzew cytrusowych. Różne części tych roślin zawierają olejki o różnym składzie, wyodrębniane różnymi metodami. Z liści i gałązek otrzymuje się, metodą destylacji z parą wodną, olejek "petitgrain". Z kwiatów pomarańczy wyodrębnia się olejek neroli metodą "enfleurage". Właściwy olejek pomarańczowy wyodrębnia się metodą wytłaczania naowocni. Podobnie otrzymuje się olejku cytrynowego, bergamotowego i greipfruitowego.
Wytłaczanie naowocni przeprowadza się zwykle po jej wstępnym mechanicznym oddzieleniu od reszty owocu. Na początku XX w. były to czynności wykonywane w 80–90% ręcznie. Najczęściej owoce przecinano na połowy ("della scorza in due") i wykrawano miąższ specjalną łyżką. Po ok. 4–5 h naowocnię wyciskano, stosując rękawiczkę z przyklejonym pumeksem do ścierania powierzchni skórki, zawierającej komórki olejkowe, oraz gąbki – do zbierania wydzielonego olejku. Jeszcze w 1939 tą metodą otrzymywano 20–25% olejku cytrynowego.
Stosowane są maszyny do wyciskania olejków o bardzo zróżnicowanej konstrukcji, które ogólnie dzieli się na dwa typy:
W drugim przypadku bywa stosowane np. ścieranie zewnętrznej części skórki w ruchu obrotowym, a następnie wyciskanie olejku z otrzymanej mączki w prasie hydraulicznej (otrzymywanie olejku pomarańczowego w Hiszpanii). W Indiach Zachodnich produkowany jest olejek limetowy, który jest wyciskany z owoców razem z sokiem i oddzielany od soku w wirówkach (ew. metodą destylacyjną).
Kontaktowanie się olejków z sokiem wpływa niekorzystnie na ich jakość.
Olejki otrzymywane przez ekstrakcję rozpuszczalnikami lotnymi.
Najbardziej delikatne rodzaje surowców, np. kwiaty jaśminu, róży, pomarańczy, mimozy, narcyza, fiołka lub tuberozy, przetwarza się bez ogrzewania, stosując metodę ekstrakcji w lotnych rozpuszczalnikach. Jako rozpuszczalniki stosuje się związki chemiczne:
Stosuje się alkohol etylowy, alkohol metylowy, aceton, eter naftowy, benzen, czterochlorek węgla, chloroform. W niektórych przypadkach stosuje się ekstrakcję wielokrotną, różnymi rozpuszczalnikami.
Stosowane są aparaty (ekstraktory) o różnej konstrukcji, np. pionowe zbiorniki z centralnym mieszadłem lub aparaty w formie poziomych, obracających się bębnów z perforowanymi przegrodami lub koszami zawierającymi surowiec.
Aparat typu Garnier, to poziomo umieszczony zbiornik walcowy (bęben) o pojemności około 3 m³, zawierający wewnątrz cztery komory, rozdzielone perforowanymi ściankami. Bęben obraca się na łożyskach. Do komór, przez odrębne włazy, wprowadza się surowiec, np. około 360 kg płatków jaśminu, 600 kg kwiatów pomarańczy lub 150 kg mchu dębowego, a następnie – rozpuszczalnik.
Po zakończeniu ekstrakcji rozpuszczalnik z wyekstrahowanymi substancjami odpompowuje się, a jego pozostałość odparowuje się z użyciem strumienia pary. Po oddzieleniu wodnej warstwy kondensatu z fazy organicznej – roztworu substancji zapachowych – odparowuje się rozpuszczalnik, początkowo pod ciśnieniem normalnym, a następnie – obniżonym. Pozostałość po odpędzaniu rozpuszczalnika nosi nazwę „konkret” ("concret"). Ma konsystencję masła i zawiera, poza olejkiem eterycznym, żywice i woski oraz barwniki.
Woski usuwa się rozpuszczając konkret na gorąco w alkoholu. Po ochłodzeniu roztworu otrzymuje się woski w formie umożliwiającej odcedzenie. Z cieczy oddestylowuje się alkohol otrzymując tzw. „absolut”.
Olejki otrzymywane metodą "enfleurage".
Enfleurage to najstarsza, wyjątkowo pracochłonna metoda otrzymywania olejków eterycznych, kilkukrotnie bardziej wydajna od metody ekstrakcyjnej. Nadaje się do uzyskiwania olejków z najbardziej delikatnych świeżych kwiatów, np. jaśminu, tuberozy lub pomarańczy (albo innych pachnących części roślin). Osiągnęła szczyt popularności w 1860 i rozsławiła miasto Grasse. W dzisiejszych czasach prawie definitywnie porzucona ze względu na bardzo wysokie koszty.
"Enfleurage" polega na wykorzystaniu absorpcji rozpuszczalnych w tłuszczach substancji zapachowych, które są uwalniane z kwiatów przez 1–2 dni od zerwania. Konieczne jest stosowanie kwiatów nieuszkodzonych i suchych (wilgoć przyspiesza jełczenie tłuszczów).
Jako absorbent stosuje się mieszaninę 65–70% smalcu i 30–35% łoju. Tłuszcze są oczyszczane przez przetapianie z wodą, roztworem ałunu, wodą destylacyjną z produkcji olejku neroli lub wodą różaną. Jako środek konserwujący dodaje się żywicę benzoesową (styraks), np. sproszkowaną żywicę syjamską lub sumatrzańską, w ilości 100–250 g na 100 kg tłuszczu.
Masę nakłada się z obu stron na płyty szklane (np. po 200–250 g na powierzchnię 50×60 cm, grubość warstwy: ok. 3 mm), umieszczone w drewnianych ramach ("chassis"). Przetworzenie 2 kg kwiatów jaśminu wymaga użycie 0,5 kg tłuszczu. Powierzchnia wymiany masy jest zwiększana przez wytworzenie, drewnianymi łopatkami (grzebieniami), sieci rowków.
Na tłuszcz nasypuje się luźno około 30–80 g kwiatów, po czym ramę przykrywa się kolejną ramą, tworząc stos ("pile", 35–40 sztuk). Czas dyfuzji z płatków do tłuszczu zależy od rodzaju kwiatów, wynosi np. dla jaśminu 24–48 h, dla tuberozy – 48–72 h.
Kwiaty są usuwane z ramki przez uderzanie w stół w pozycji pionowej i usuwanie pozostałości drewnianym patyczkiem. Oczyszczona rama jest odwracana na drugą stronę i pokrywana kolejną porcją świeżych kwiatów. Czynności są powtarzane przez 1–2 tygodnie (średnio około 30 razy), do chwili nasycenia tłuszczu wonnym olejkiem. Co około dwa tygodnie powierzchnia tłuszczu jest odświeżana drewnianą łopatką z nacięciami (wytworzenie nowej sieci rowków).
Produkt ekstrakcji, znany jako "pomada", jest po zdjęciu z wszystkich ram łączony w zbiorniku, w którym zostaje stopiony w możliwie jak najniższej temperaturze. Stopioną masę sączy się przez muślin, a następnie poddaje ekstrakcji alkoholem (w temperaturze pokojowej lub podwyższonej do 45–60 °C). Mechaniczne mieszanie pomady z alkoholem powadzi się w cylindrycznych zbiornikach z mieszadłami łopatkowymi. Zwykle są stosowane trzy etapy ekstrakcji. W pierwszym stosuje się potrójną objętość alkoholu w stosunku do pomady, w drugim – podwójną i w trzecim – równą. Połączone ekstrakty są oziębiane do temperatury od −12 °C do −15 °C i poddawane sączeniu, w celu oddzielenia wydzielonych wosków i tłuszczów. Z roztworu alkoholowego rozpuszczalnik odparowuje się pod zmniejszonym ciśnieniem, otrzymując np. "absolutes d'enfleurage" ("essence absolute") lub roztwory o różnym stopniu zatężenia.
Kwiaty zdejmowane z ramek zawierają jeszcze pewną ilość olejku (według różnych źródeł 1–1,5% lub 3–3,5% całej ilości). Jest on ekstrahowany eterem naftowym lub benzenem. Produktem jest "essence concrète de chàssis", o bardzo intensywnym i trwałym zapachu, który jednak bardzo się różni od naturalnego zapachu kwiatów.
Tłuszcz, po zastosowaniu do "enfleurage", nie może być zawracany do procesu. Jest kupowany przez fabryki mydeł toaletowych.
Czasem enfleurage jest prowadzony przy użyciu tkaniny nasączonej oliwą lub płynną parafiną, która jest umieszczana na ramach.
Olejki otrzymywane metodą maceracji.
Kwiaty pomarańczy, róży, akacji, hiacyntu, narcyza lub fiołka mogą być przetwarzane metodą bezpośredniej maceracji. Jest to rodzaj ekstrakcji olejków, prowadzonej przez umieszczenie surowca w tłuszczach w temperaturze 50–70 °C i mieszanie przez 24–48 h. Produkt ekstrakcji jest poddawany ekstrakcji alkoholem, podobnie jak pomada w metodzie "enfleurage".
Przetwarzanie olejków surowych.
Surowe olejki eteryczne są przetwarzane w „produkty skoncentrowane”. Określenie odnosi się do substancji nie zawierających terpenów i seskwiterpenów albo takich, w których zawartość tych związków jest znacznie zmniejszona.
Produkty skondensowane („bezterpenowe”) charakteryzuje:
Terpeny i seskwiterpeny są usuwane z surowych olejków metodami:
Ekstrakcja jest prowadzona z użyciem mało stężonych roztworów alkoholu (rozpuszczanie wonnych związków polarnych) albo z użyciem
dwóch rozpuszczalników – polarnego i niepolarnego.
Wadą drugiej i trzeciej metody jest konieczność ogrzewania olejku (w czasie destylacji i odpędzania rozpuszczalnika z roztworów po ekstrakcji), co może powodować niekorzystne zmiany składu.
Surowe olejki są też coraz częściej wykorzystywane do otrzymywania czystych związków chemicznych.
Oceny jakości surowców i olejków.
Jakość surowców zielarskich i olejków jest określana na podstawie wyników oznaczeń podstawowych właściwości fizycznych, klasycznych chemicznych analiz składu, oznaczeń aktywności biologicznej itp:
Wyniki badań olejków, które są przeznaczone do stosowania jako farmaceutyki, powinny spełniać standardy określone w farmakopeach (np. wygląd, zawartość olejku, rozkruszu i zanieczyszczeń mineralnych, sposób wykonania i wyniki analizy TLC, działanie i dawki). Opisy surowców są wciąż uzupełniane, na podstawie stale prowadzonych badań naukowych, obejmujących zależność składu i aktywności biologicznej (np. właściwości bakteriobójczych) od np.:
Równocześnie proponowane są nowe techniki badawcze, w tym techniki inżynierii genetycznej.
Wykrywanie zafałszowań.
Na początku XX w., olejki eteryczne były fałszowane z użyciem takich tanich substancji, jak tłuste oleje, nafta, olej parafinowy lub kalafonia, tańszych olejków zapachowych, o innym składzie, lub estrami, np. benzoesanami, ftalanami, octanami, salicylanami (często substancjami prawie bezwonnymi). Wykrycie takich zafałszowań od dawna nie sprawia trudności. Umożliwiają to pomiary właściwości fizycznych, badania przebiegu destylacji lub ekstrakcji oraz charakterystyczne reakcje chemiczne.
W drugiej połowie XX w. fałszerze zaczęli stosować syntetyczne dodatki, które występują w olejkach naturalnych, albo olejki tańsze, o podobnym składzie chemicznym. Starają się, by fizyczne właściwości produktu zafałszowanego były podobne do charakteryzujących olejek naturalny. Olejek bergamotowy i lawendowy jest np. fałszowany dodatkiem octanu linalilu. Do olejku neroli bywa dodawany olejek "petitgain" (pozbawiony terpenów). Do olejku z szyszkojagód jałowca jest dodawany olejek z igieł.
Wykrycie niewielkich zafałszowań tego rodzaju jest bardzo trudne. Część z nich wykrywa się porównując chromatogramy ocenianych olejków z chromatogramami wzorców – np. olejków pochodzących bezpośrednio od zaufanych producentów. O wspomnianym wyżej zafałszowaniu olejku z szyszkojagód jałowca świadczy zmniejszona zawartość mircenu.
Zastosowania olejków eterycznych.
Olejki eteryczne są stosowane przede wszystkim:
Zastosowania w charakterze leków wymagają wykazania zgodności ze standardami, określonymi farmakopeach, ponieważ rzeczywista aktywność biologiczna zależy od wielu czynników, takich jak jakość surowca zielarskiego, sposób pozyskiwania olejku, sposób i czas przechowywania itp.
Omawiając terapeutyczne właściwości olejków A. Rumińska stwierdza, że olejki i substancje olejkodajne mogą być stosowane jako leki:
Produkcja perfum opiera się na naturalnych olejkach eterycznych w coraz mniejszym stopniu. Coraz częściej są tu stosowane tańsze syntetyczne związki zapachowe. Najbardziej cenione kompozycje składników perfum są tajemnicą firm. Wszystkie kompozycje perfumiarskie są zaliczane do jednej z siedmiu zasadniczych klas, wyodrębnionych przez komisję techniczną francuskiego Stowarzyszenia Perfumiarzy. W poszczególnych klasach wyróżnia się od trzech do siedmiu grup, z różnymi nutami zapachowymi.

</doc>
<doc id="2231779" url="https://pl.wikipedia.org/wiki?curid=2231779" title="Dionizy Szyjka">
Dionizy Szyjka

Dionizy Szyjka (ur. ok. 1530 r. w Bydgoszczy – zm. 1590 w Bydgoszczy) – bernardyn, kantor, gwardian.
Urodził się ok. 1530 r. w Bydgoszczy. Zwany był „Szyjka”. Przez cztery lata był w klasztorze bernardyńskim w Wilnie, przez trzy w Poznaniu. Piastował tam godności zakonne kantora i gwardiana. W konwencie poznańskim wzniósł w miejscu drewnianego murowany refektarz.
Był obdarzony pięknym, naturalnym basem. Pięknie śpiewał, a jego głos wyróżniał się nawet wtedy, gdy śpiewała setka braci. Opowiadano o nim, że w kościele bernardynów w Poznaniu, gdzie za młodu przebywał, śpiewał z taką silą, że od jego głosu drżały stalle. Potem był kantorem w kościele krakowskim. Tu z kolei opowiadano, że podczas jego śpiewu rorantyści z kaplicy wychodzili na zewnątrz kościoła, co czynili także wierni obecni na mszy św. obawiając się, że od potężnego głosu Dionizego zawali się sklepienie katedry.
Gwardianem bydgoskim był w 1579 r. i przebywał tu do śmierci. Zmarł 6 marca 1590 r. w Bydgoszczy.

</doc>
<doc id="2231780" url="https://pl.wikipedia.org/wiki?curid=2231780" title="Kajakarstwo na Letnich Igrzyskach Olimpijskich 1956 – K-1 1000 m mężczyźni">
Kajakarstwo na Letnich Igrzyskach Olimpijskich 1956 – K-1 1000 m mężczyźni

Zawody w kajakarstwie klasycznym (K1) na dystansie 1000 m mężczyzn na Letnich Igrzyskach Olimpijskich 1956 zostały rozegrane 1 grudnia 1956 r. W zawodach wzięło udział 13 zawodników z 13 państw. Zawody składały się z eliminacji i finału.

</doc>
<doc id="2231782" url="https://pl.wikipedia.org/wiki?curid=2231782" title="Cherubin bernardyn">
Cherubin bernardyn

Cherubin (zm. 1507 w Zbąszyniu) – świątobliwy bernardyn, bakałarz, gwardian.
Był synem wybitnego malarza, późniejszego bernardyna Franciszka z Węgier. Jego matka była później m.in. ksienią klarysek w Krakowie. 
Według tradycji zakonnej miał uzyskać stopień akademicki bakałarza. W 1498 r. był gwardianem w bydgoskim klasztorze Bernardynów. Prowadził z rozmachem rozbudowę kościoła i klasztoru bydgoskiego. Starał się im nadać zbyt dużą wystawność. Został za to usunięty ze stanowiska gwardiana klasztoru bydgoskiego. Potem był gwardianem w Kościanie. 
Za życia miał opinię kapłana świątobliwego. Był wziętym negocjatorem wykorzystywanym przez króla w poselstwach zagranicznych, wybitnym kaznodzieją i znakomitym polemistą w całej prowincji zakonnej. Zmarł w czasie kwesty w Zbąszyniu 9 listopada 1507 r. Nie jest znane miejsce jego pochówku.

</doc>
<doc id="2231789" url="https://pl.wikipedia.org/wiki?curid=2231789" title="Błażej Litwin">
Błażej Litwin

Błażej Litwin (zm. 1497 w Bydgoszczy) – bernardyn, brat zakonny.
Pochodził z Litwy. Do Bydgoszczy przybył prawdopodobnie w 1480 r., razem z Michałem Balem, Stanisławem z Kłobucka i nieznanym z imienia bratem zakonnym w celu założenia tu konwentu. Prowadził budowę kościoła i klasztoru bernardynów (1480–1485). Wykonał osobiście m.in. zakrystię na polecenie gwardiana Sebastiana z Bieczyny. 
Miał opinię ojca „"najprostszego i najpobożniejszego"”. Zmarł 15 kwietnia 1497 r. w Bydgoszczy, w wyniku zarazy grasującej w mieście. Pochowano go przy bydgoskim klasztorze.

</doc>
<doc id="2231791" url="https://pl.wikipedia.org/wiki?curid=2231791" title="Sudiebnik">
Sudiebnik

Sudiebnik (ros. Судебник) – określenie na kodyfikację prawa w Rosji okresu monarchii stanowej w XV-XVI wieku, a także prawa Kazimierza Jagiellończyka, skodyfikowanego w 1468 roku. Znane są następujące sudiebniki:

</doc>
<doc id="2231793" url="https://pl.wikipedia.org/wiki?curid=2231793" title="Nikon (patriarcha Moskwy)">
Nikon (patriarcha Moskwy)

Nikon, imię świeckie Nikita Minow, rzadziej: Minin (ur. 7 maja 1605 w Wieldiemianowie, zm. 17 sierpnia 1681 w Troickiej Słobodzie koło Jarosławia) – patriarcha Moskwy i całej Rusi w latach 1652–1666.
Pochodził z rodziny chłopskiej spod Niżnego Nowogrodu. Podstawowe wykształcenie zdobył w Makariewskim Monasterze Trójcy Świętej, gdzie we wczesnej młodości został posłusznikiem. Pod naciskiem rodziny zrezygnował jednak ze ślubów zakonnych i ożenił się, po czym przyjął święcenia kapłańskie. W 1639, po śmierci trójki dzieci, wstąpił do skitu Trójcy Świętej na Wyspie Anzerskiej. Z klasztoru tego wyjechał po kilku latach po konflikcie z jego przełożonym, Eleazarem. Został wówczas przyjęty do wspólnoty Kożejezierskiego Monasteru Objawienia Pańskiego i w 1642 objął w nim funkcję przełożonego. W czasie kilkukrotnych wyjazdów do Moskwy w celu przeprowadzania kwesty na potrzeby klasztoru został zauważony przez cara Aleksego I, który umożliwił mu objęcie funkcji przełożonego Monasteru Nowospasskiego w Moskwie. W 1649 Nikon został metropolitą nowogrodzkim, zaś w 1652 objął urząd patriarchy moskiewskiego i całej Rusi.
W pierwszych latach sprawowania urzędu Nikon posiadał pełne zaufanie cara, co umożliwiło mu przeprowadzenie reformy liturgicznej w Kościele. Jej celem było usunięcie z ksiąg cerkiewnych błędów i naleciałości powstałych w toku wielowiekowego przepisywania ksiąg. Wprowadzone przez patriarchę zmiany obrządku, przywracające w Cerkwi Rosyjskiej pierwotne obyczaje liturgiczne, oparte były na księgach greckich. Spotkały się one z protestem części duchowieństwa i wiernych Kościoła, co po odsunięciu Nikona od godności doprowadziło do rozłamu.
Nikon był również czynnie zaangażowany w bieżącą politykę państwa: częściowo z jego inicjatywy Rosja prowadziła wojnę z Rzecząpospolitą, następnie ze Szwecją. Celem aktywności patriarchy na tym polu była budowa prawosławnego imperium, w którym wiodącą rolę miał odgrywać Kościół oraz działający w porozumieniu z nim car.
Po sześciu latach sprawowania przez Nikona urzędu jego relacje z Aleksym I uległy znacznemu pogorszeniu. Nikon usunął się wówczas z życia publicznego i zamieszkał w ufundowanym przez siebie monasterze Nowy Jeruzalem. W 1666 został formalnie pozbawiony godności patriarszej i biskupiej i skazany na zesłanie do Monasteru Terapontowskiego, następnie do Monasteru Cyrylo-Biełozierskiego. Po śmierci Aleksego I jego następca Fiodor III Romanow umożliwił Nikonowi powrót do Moskwy i planował ponowne obsadzenie go na tronie patriarszym Rosyjskiego Kościoła Prawosławnego. Schorowany duchowny zmarł jednak w drodze.
Życiorys.
Młodość.
O najwcześniejszych latach życia Nikona wiadomo niewiele. Jedyne informacje na ten temat pochodzą z "Żywota" spisanego przez wieloletniego hipodiakona patriarchy, Iwana Szuszerina. Według niego Nikon urodził się w ubogiej, ale bardzo pobożnej rodzinie chłopskiej we wsi Wieldiemianowo k. Niżnego Nowogrodu. Na chrzcie otrzymał imię Nikita na cześć św. Nikity Słupnika. Jego rodzice nosili imiona Mina i Mariana. Ich nazwisko pojawia się natomiast w literaturze w wersjach "Minow", "Minin" lub "Minin-Łarionow".
Zdaniem S. Łobaczewa imiona rodziców przyszłego patriarchy mogą świadczyć o mordwińskim pochodzeniu rodziny, chociaż zauważa on, że inni jego znani krewni posiadali imiona typowo ruskie. Trzej bracia przyszłego patriarchy nosili imiona Grigorij, Siemion i Nikifor. Jeszcze w dzieciństwie przyszły hierarcha stracił matkę i znalazł się pod opieką obcej kobiety, Kseni, następnie zaś był wychowywany przez ojca i jego drugą żonę. Według "Żywota" macocha nienawidziła Nikity do tego stopnia, iż trzykrotnie usiłowała go zabić.
W młodym wieku Nikita został oddany przez ojca na naukę czytania i pisania i spędził pewien czas u nieznanego z imienia nauczyciela. Po powrocie do rodziny zdecydował się, jako dwunastolatek, na opuszczenie domu i udał się do Makariewskiego Monasteru Trójcy Świętej. Jego przełożony zgodził się na przyjęcie młodzieńca do wspólnoty jako posłusznika. Nikita samodzielnie studiował Pismo Święte, ponadto ze szczególnym zamiłowaniem śpiewał w czasie nabożeństw. Istnieje legenda, jakoby napotkany przypadkowo Tatar (w innej wersji Mordwin) przepowiedział przyszłemu hierarsze objęcie urzędu patriarchy Moskwy. S. Łobaczew jest jednak zdania, że spisujący ją Szuszerin powtórzył motyw znany z wielu innych hagiograficznych opowieści o świętych biskupach, nie zaś odniósł się do rzeczywistego epizodu. Młody posłusznik nie złożył ślubów mniszych, gdyż jego rodzina zażądała od niego zawarcia małżeństwa. Ożenił się w 1624 lub 1625. Z nieznaną z imienia żoną osiedlił się we wsi Łyskowo lub Kirikowo (ziemia niżnonowogrodzka) i przyjął święcenia kapłańskie. Przez pewien czas przebywał również w Moskwie, gdzie według niektórych źródeł był proboszczem jednej z parafii. Jego małżeństwo okazało się nieudane, ponadto wszystkie pochodzące z niego dzieci (trójka) zmarły przedwcześnie. Najpóźniej w 1636 skłonił żonę do złożenia ślubów mniszych w monasterze św. Aleksego w Moskwie, sam zaś wstąpił do skitu Trójcy Świętej na Wyspie Anzerskiej (filia Monasteru Sołowieckiego).
Życie mnisze.
Pobyt w skicie Trójcy Świętej na Wyspie Anzerskiej.
Przyszły patriarcha złożył wieczyste śluby mnisze przed późniejszym świętym mnichem Eleazarem, twórcą i przełożonym skitu Trójcy Świętej. Według niektórych autorów jego decyzja o wstąpieniu do monasteru była podyktowana chęcią zrobienia kariery w hierarchii duchownej. Zdaniem Łobaczewa teza ta nie ma wyraźnych podstaw, gdyż życie w skicie było niezwykle surowe; ponadto jego mnisi mogli zostać biskupami jedynie po wcześniejszym sprawowaniu odpowiedzialnych funkcji w Monasterze Sołowieckim, gdzie w praktyce do objęcia godności ihumena niezbędne były szerokie koneksje. Autor ten nie ma wątpliwości, iż powołanie mnicha Nikona było autentyczne.
Według żywota opracowanego przez Szuszerina duchowny wykazywał się gorliwością w modlitwie. Odbył także raz z przełożonym skitu Eleazarem podróż do Moskwy w celu przeprowadzenia kwesty na budowę murowanej klasztornej cerkwi. Po powrocie na Wyspy Sołowieckie w 1639 między obydwoma mnichami wybuchł spór związany najprawdopodobniej z zebranymi pieniędzmi i podjętą budową cerkwi. Gdy prace z nieustalonych powodów przeciągały się, Nikon zasugerował Eleazarowi przekazanie posiadanej sumy w depozyt do Monasteru Sołowieckiego, by nie została ona zrabowana w czasie licznych napadów na klasztor, lub też próbę usprawnienia budowy. Przełożony skitu uznał jego wypowiedź za osobistą krytykę. W wyniku sporu między duchownymi Nikon opuścił skit. W czasie podróży łodzią podczas burzy był blisko śmierci. Jak sam wspominał kilka lat później, został wyrzucony na brzeg wyspy Kij. Na pamiątkę tego zdarzenia pozostawił na tym miejscu drewniany krzyż, zaś w 1660 powołał do życia monaster Podwyższenia Krzyża Pańskiego. Po uspokojeniu się pogody duchowny dotarł na stały ląd, następnie przez dziesięć dni przemieszczał się na południe, by ostatecznie dotrzeć do Kożejezierskiego Monasteru Objawienia Pańskiego.
Pobyt w Kożejezierskim Monasterze Objawienia Pańskiego.
Po dotarciu do klasztoru mnich Nikon otrzymał zgodę na osiedlenie się w pustelni w jego sąsiedztwie, gdzie mógł wieść życie według reguły przyjętej w skicie na Wyspie Anzerskiej. W oczach mnichów był kontynuatorem dzieła mnicha Nikodema, który w tym samym miejscu spędził 30 lat w całkowitym odosobnieniu i był uważany za świętego starca. Jego autorytet wzrósł na tyle, że w 1642, po śmierci poprzedniego przełożonego, ihumena Jonasza, Nikon został wybrany na jego następcę i podniesiony do godności ihumena przez metropolitę nowogrodzkiego.
Okres kierowania monasterem przez Nikona był czasem jego rozkwitu. Wcześniej wspólnota ta zaliczała się do biedniejszych klasztorów rosyjskich. Dzięki zabiegom przełożonego wspólnota otrzymała nadania ziemskie oraz prawo połowu ryb w części biegu Onegi, ponadto do grona jej dobroczyńców dołączyła część bogatych i wpływowych bojarów rosyjskich. Nikon wielokrotnie udawał się do Moskwy w celu pozyskiwania środków dla monasteru, nawiązując znajomości, które miały znaczący wpływ na jego dalszą karierę duchowną. Według Łobaczewa decydującą rolę zarówno w pozyskiwaniu pieniędzy dla klasztoru, jak i dla wejścia Nikona w kręgi najbliższe władcom Rosji odegrał mnich Bogolew (Lwow), zamieszkujący w monasterze Kożejezierskim, którego brat Grigorij był jednym z nauczycieli cara Aleksego I Romanowa i wpływowym politykiem w Posolskim Prikazie. G. Gunn uważał, że wzrost swojej pozycji Nikon zawdzięczał wsparciu Eleazara Anzerskiego. Natomiast w ocenie S. Sołowiewa, powtarzanej następnie przez większość autorów, Nikon zwrócił na siebie uwagę najbardziej wpływowych ludzi w Rosji swoimi osobistymi zdolnościami i głęboką religijnością. Ludwik Bazylow stwierdził wręcz, iż ihumen wywarł ogromne wrażenie podczas przypadkowej audiencji u cara.
Na mocy gramoty cara Aleksego I z 15 marca 1646 ihumen Nikon został wezwany do Moskwy, gdzie miał przyjąć godność archimandryty i stanąć na czele Monasteru Nowospasskiego.
Pobyt w Monasterze Nowospasskim.
Po przyjeździe do Moskwy archimandryta Nikon nawiązał kontakt z grupą duchownych i świeckich, których celem była odnowa życia religijnego mieszkańców Moskwy, walka o rzeczywistą realizację etyki prawosławnej w życiu codziennym oraz przeciwstawienie się upadkowi obyczajów wśród duchowieństwa. Głównymi ideologami grupy byli bojar Fiodor Rtiszczew oraz protopopi Joann Nieronow i Stiefan Wonifatiew.
Od 1648 Nikon należał już do najbliższego otoczenia cara Aleksego I. Ze względu na znaczenie Monasteru Nowospasskiego regularnie spotykał się z władcą i wiele z nim rozmawiał. Zaczął również zyskiwać w społeczeństwie opinię protektora biednych, gotowego pośredniczyć przed carem w sprawach najuboższych i skrzywdzonych, co faktycznie czynił. W początkowym okresie swojego przebywania w otoczeniu cara archimandryta nie miał jeszcze jednak wpływu na kluczowe dla polityki państwa sprawy. W tym samym 1648 roku Nikon, jako przełożony jednego z najważniejszych monasterów w kraju, podpisał się pod nowym zbiorem praw ("Ułożenie soborowe"), ale nie brał udziału w pracy nad jego opracowaniem. Powstanie ludowe, które przekonało Aleksego I do podjęcia prac nad zbiorem praw, skłoniło go do poszukiwania poparcia u duchowieństwa, a w konsekwencji do wsparcia grupy Rtiszczewa, Nieronowa i Wonifatiewa.
Na początku stycznia 1649 do Moskwy przybył patriarcha jerozolimski Paisjusz. Archimandryta Nikon był jednym z dostojników Rosyjskiego Kościoła Prawosławnego, którzy podejmowali go w stolicy Wielkiego Księstwa Moskiewskiego. W liście do cara Paisjusz wysoko oceniał osobę Nikona, pisząc o nim jako o człowieku pobożnym i wiernym wobec swojego władcy. Spotkania z hierarchą jerozolimskim były dla archimandryty tym ważniejsze, że już wcześniej wykazywał on zainteresowanie prawosławiem tradycji greckiej. Przyjazd Paisjusza skłonił również grupę Rtiszczewa, Wonifatiewa i Nieronowa do zintensyfikowania agitacji na rzecz przeprowadzenia gruntownej reformy wewnętrznej Rosyjskiego Kościoła Prawosławnego. Aleksy I poparł te działania; wobec oporu wyższej hierarchii cerkiewnej na czele z patriarchą moskiewskim Józefem podjął ku temu kroki, obsadzając wakujące katedry biskupie duchownymi związanymi z grupą zwolenników reform. W tych okolicznościach doszło do chirotonii biskupiej archimandryty Nikona, który 9 marca 1649, przy udziale patriarchów jerozolimskiego Paisjusza i moskiewskiego Józefa, został wyświęcony na metropolitę nowogrodzkiego, drugiego po patriarsze w hierarchii biskupiej Rosyjskiego Kościoła Prawosławnego.
Metropolita nowogrodzki.
Objęcie przez Nikona katedry nowogrodzkiej było możliwe dzięki odsunięciu od jej zarządu metropolity Atoniusza, który oficjalnie zrezygnował z urzędu z powodu podeszłego wieku. W nowej siedzibie metropolita został uroczyście przyjęty 24 marca 1649. Działalność w Nowogrodzie rozpoczął od budowy kilku nowych świątyń, przebudowy starszych oraz pałacu biskupiego. Eparchia otrzymała również wysokie nadania ziemskie od cara Aleksego I. Popularność hierarchy spadła jednak z powodu surowego traktowania podległych mu duchownych, jak również świeckich mieszkańców Nowogrodu, chociaż Nikon prowadził również szeroką działalność dobroczynną, wspierając finansowo i materialnie najbiedniejszych.
W 1650, w czasie powstania nowogrodzkiego, Nikon potępił powstańcze władze miejskie, co stało się przyczyną jego pobicia przez tłum uczestników zamieszek. Po stłumieniu buntu car zwrócił się do metropolity z listem pochwalnym, a wpływy duchownego jeszcze wzrosły. Sam Nikon prosił wówczas władcę o udzielenie amnestii wszystkim uczestnikom wystąpień, którzy złożą przysięgę na wierność carowi. W roku następnym metropolita uzyskał od cara wyjątkowe w porównaniu z przysługującymi innym hierarchom prerogatywy w zakresie władzy sądowniczej nad duchowieństwem eparchialnym oraz należącym do monasterów chłopstwem: Nikon otrzymał wyłączne prawo ich sądzenia poza sprawami o rozboje i zabójstwa. W tym samym roku na posiedzeniu Uświęconego Soboru Rosyjskiego Kościoła Prawosławnego przegłosowany została popierany przez metropolitę nowogrodzkiego i krąg zwolenników reform w cerkwi zakaz równoczesnego śpiewania różnych części Świętej Liturgii, tzw. "mnogopienija". W swojej eparchii Nikon angażował się w walkę z pijaństwem i jako jeden z pierwszych duchownych w Rosji zaczął obowiązkowo głosić w czasie każdej niedzielnej liturgii kazania.
Wiosną 1652 Nikon udał się do Monasteru Sołowieckiego, gdzie znajdowały się relikwie św. metropolity moskiewskiego Filipa II, zamordowanego przez Malutę Skuratowa za sprzeciw wobec polityki wewnętrznej Iwana Groźnego i działalności opriczników. Z inicjatywy metropolity relikwie zostały przeniesione do Moskwy. Wyjazd metropolity i towarzyszącego mu księcia Iwana Chowańskiego z Moskwy miał miejsce 11 marca 1652. Z powodu trudności w żegludze rzecznej dotarł na Wyspy Sołowieckie dopiero 3 czerwca, zaś w stolicy pojawił się z relikwiami w lipcu.
Przeniesienie relikwii Filipa II do Moskwy było postrzegane w historiografii przede wszystkim jako akt podkreślenia wyższości władzy religijnej nad świecką lub przynajmniej ich równorzędności. Zdaniem Łobaczewa wydarzenie to należy wpisać w szerszy kontekst i połączyć z innymi działaniami Nikona: pozyskaniem kopii Iwerskiej Ikony Matki Bożej, równoczesnym transportem do Moskwy szczątków innych rosyjskich świętych, a w przyszłości budową monasteru Nowe Jeruzalem. W ocenie tego autora Nikon działał na rzecz stworzenia w Moskwie centrum duchowego światowego prawosławia, zaś wpływ przeniesienia relikwii na stosunki Kościoła prawosławnego i cara był pobocznym skutkiem całego przedsięwzięcia.
Patriarcha moskiewski i całej Rusi.
Wybór na patriarchę.
15 kwietnia 1652, gdy Nikon zajmował się sprawą relikwii Filipa II i był poza Moskwą, zmarł patriarcha Józef. Na nowego patriarchę został obrany Nikon. O jego wyborze przesądziły wcześniejsze związki z grupą wspierającą reformę Rosyjskiego Kościoła Prawosławnego oraz poparcie dla niej ze strony cara Aleksego I. Według S. Sołowiewa car osobiście zdecydował o wyborze Nikona, którego uważał za swojego zwolennika i przyjaciela. Istnieje pogląd, jakoby Nikon został wybrany na urząd patriarchy drogą losowania, i to w momencie, gdy pierwotnie wybrany kandydat odmówił przyjęcia godności. N. Kaptieriew uważał natomiast, że decydującą rolę w procesie elekcyjnym odegrali zwolennicy reform, którzy z poparciem cara zaproponowali objęcie urzędu Stiefanowi Wonifatiewowi. Ten jednak odmówił przyjęcia godności i sam wskazał na Nikona jako najodpowiedniejszego kandydata. Pogląd Kaptieriewa jest obecnie najbardziej rozpowszechniony w historiografii rosyjskiej.
Z jego tezą polemizowała O. Koszelewa, zdaniem której wybory patriarchy przebiegały w sposób znacznie bardziej burzliwy, niż przyjęto przedstawiać, zaś kandydatura Nikona spotkała się ze sprzeciwem ze strony bojarów. Metropolita nowogrodzki był, obok Bonifatiewa, spowiednika cara, najpoważniejszym kandydatem na patriarchę, przegrał jednak w głosowaniu i objął urząd jedynie dzięki rezygnacji protopopa. Wśród przeciwników Nikona wymienia się Nikitę Odojewskiego oraz Iwana Chowańskiego. Istnieje również pogląd, jakoby protektorem metropolity Nowogrodu był Boris Morozow, jednak Łobaczew uważa tę opinię za bezpodstawną. W ocenie Łobaczewa jeszcze przed powrotem Nikona do Moskwy wąski krąg najbliższych współpracowników cara (w tym Bonifatiew) podjął decyzję o poparciu metropolity nowogrodzkiego w czasie wyborów patriarchy; te jednak musiały odbyć się z zachowaniem pełnych procedur przewidywanych przez Cerkiew.
Nikon oficjalnie objął urząd patriarchy 25 lipca 1652. Ceremonię intronizacji poprzedziła seria zwyczajowych wizyt składanych mu przez bojarów, w czasie których miało miejsce konwencjonalne „przekonywanie” do objęcia urzędu rzekomo wahającego się hierarchy. 22 lipca ogłoszony został publicznie jego wybór na patriarchę, jednak Nikon zgodnie ze zwyczajem odmówił. Również w dniu uroczystej intronizacji zgodnie z tradycją udawał, iż przybycie do soboru Zaśnięcia Matki Bożej na moskiewskim Kremlu na ceremonię zostało na nim wymuszone. Wówczas wszyscy obecni, w tym bojarzy i car, padli przed nim na kolana i przysięgli szanować go jako hierarchę i być mu posłuszni. Dopiero wtedy Nikon ogłosił swoją zgodę na przyjęcie wyboru na patriarchę. Najprawdopodobniej metropolita nowogrodzki sam wybrał datę intronizacji, pragnął bowiem wstąpić na tron patriarszy dokładnie w rocznicę objęcia urzędu metropolity moskiewskiego przez Filipa II, którego darzył szczególnym kultem.
Pierwsze decyzje.
Bezpośrednio po wyborze na patriarchę Nikon cieszył się nieograniczonym zaufaniem Aleksego I. W początkowym okresie sprawowania urzędu realizował w praktyce idee grupy Rtiszczewa, Wonifatiewa i Nieronowa. Kontynuował podjętą w Nowogrodzie walkę z alkoholizmem wśród Rosjan i starał się eliminować ze społeczeństwa wszelkie wpływy zachodnie. W październiku 1652 wydał ukaz zabraniający protestantom żyjącym w Moskwie noszenia rosyjskich strojów i zatrudniania służących tej narodowości. Następnie doprowadził do zburzenia dwóch kościołów ewangelickich w mieście oraz do wydzielenia poza jego murami strefy, w której mieli osiedlać się cudzoziemcy. Mimo to zarówno wystąpienie przeciwko obcokrajowcom, jak i walka z pijaństwem nie przyniosły spodziewanych efektów. Szczególną niechęć Nikon demonstrował w odniesieniu do Rosjan, którzy hołdowali zwyczajom zagranicznym. Dowiedziawszy się o tym, iż krewny cara Nikita Iwanowicz Romanow posiada w domu wiele szat angielskich i niemieckich, patriarcha poprosił go o przysłanie kilku w celu ich obejrzenia, następnie zaś demonstracyjnie spalił przekazaną mu odzież.
W 1653 Nikon ostatecznie zerwał z grupą Nieronowa i Wonifatiewa. Zwolennicy głębokich reform w Rosyjskim Kościele Prawosławnym zostali odsunięci od wszelkich wpływów; Nikon sam zdecydował o nowych nominacjach na katedry biskupie. W lipcu 1653 na soborze lokalnym doszło do otwartego konfliktu między patriarchą a Nieronowem: kapłan oskarżył hierarchę o przekroczenie swoich kompetencji, uleganie pochlebcom i odwrócenie się od dawnych zwolenników po objęciu tronu patriarszego. Nikon za zgodą cara dokonał wówczas rozprawy ze zwolennikami reform: Nieronow został uwięziony w Monasterze Simonowskim, następnie przeniesiony do klasztoru Nowospasskiego i później do monasteru Przemienienia Pańskiego na Wyspie Kamiennej. Represjom poddani zostali również jego zwolennicy służący w soborze Kazańskiej Ikony Matki Bożej w Moskwie i w innych miastach Rosji, zesłani do odległych miejscowości lub umieszczeni pod strażą w odosobnionych monasterach.
W tym samym roku wydany został "Psałterz uzupełniony modlitwami", w którym ograniczono z 16 do 4 liczbę pokłonów towarzyszących odmawianiu modlitwy wielkopostnej św. Efrema Syryjczyka oraz nakazano wykonywanie znaku krzyża trzema palcami zamiast dwoma. Wydarzenie to uważa się za początek walki Nikona z ruskimi obyczajami liturgicznymi. Patriarcha Nikon nie był pierwszym zwierzchnikiem Rosyjskiego Kościoła Prawosławnego, który podjął tego typu działania. Próby oczyszczenia rytu z naleciałości podejmowane były już w okresie zwierzchnictwa Filareta.
Reforma cerkiewna.
Dalsze działania na rzecz oczyszczenia liturgii prawosławnej z typowo ruskich naleciałości, powstałych w wyniku błędnego przepisywania ksiąg liturgicznych pochodzenia greckiego, Nikon podjął w 1654, rozsyłając do przełożonych monasterów pismo, w którym zawarł pouczenie nt. prawidłowej techniki wykonywania pokłonów. Nie wywołało ono polemiki wśród adresatów, ani też w społeczeństwie. W tym samym czasie patriarcha w swoich wystąpieniach publicznych zaczął poruszać problem błędnego wykonywania znaku krzyża przez wiernych. W tymże roku sobór Rosyjskiego Kościoła Prawosławnego pod jego przewodnictwem zatwierdził druk poprawionych ksiąg liturgicznych opracowanych według wzorców greckich. Poprawki do ksiąg zostały wprowadzone na podstawie informacji uzyskanych przez mnicha monasteru Troicko-Siergijewskiego Arseniusza (Suchanowa) w metropolii kijowskiej, na górze Athos oraz u patriarchy jerozolimskiego Paisjusza. Szersze wprowadzenie do Rosji wynalazku druku umożliwiło wydawanie poprawionych ksiąg w większych niż do tej pory nakładach: poprawiony "Służebnik" w ciągu trzech kolejnych lat został rozpowszechniony w ponad siedmiu tysiącach egzemplarzy.
W soborze udział wziął car oraz 34 duchownych (biskupów, przełożonych klasztorów, protopopów). Uczestnicy przyjęli założenia reformy liturgicznej i zgodzili się na dalszy druk poprawionych ksiąg pod kierunkiem mnichów sprowadzonych z metropolii kijowskiej i ze starożytnych patriarchatów prawosławnych. Nikon wygłosił również mowę, w której głosił równość władz świeckiej i duchownej. Uczestnicy soboru nie byli jednak jednomyślni; część z nich, w tym biskup kołomieński Paweł, uznała, iż sprowadzeni z zagranicy mnisi są heretykami i oprotestowała samą ideę reformy.
W 1656 Nikon przeprowadził drugi sobór, który potwierdził decyzje poprzedniego. Oprócz biskupów rosyjskich w obradach wzięli udział patriarcha serbski Gabriel oraz patriarcha antiocheński Makary. Sobór potępił osoby opowiadające się za zachowaniem starych obyczajów, zwłaszcza wykonywanie znaku krzyża dwoma, nie zaś trzema palcami. W kwietniu tego samego roku sobór zebrał się po raz trzeci i potwierdził klątwę rzuconą przez poprzedni na staroobrzędowców, wykonujących w ten sposób znak krzyża. Nikon prosił o poparcie dla reformy również patriarchę konstantynopolitańskiego, który wyraził się o niej bardziej sceptycznie, podkreślając, iż zewnętrzne różnice między liturgiką grecką i rosyjską nie miały charakteru dogmatycznego.
Zdaniem Łobaczewa reforma tekstów liturgicznych została przeprowadzona w zbyt szybkim tempie i w oparciu o zbyt wąski, w dodatku stosunkowo nowy, materiał źródłowy pochodzenia greckiego. Jako jedno ze źródeł dla "Służebnika" wydanego w 1655 wykorzystany został grecki euchologion opublikowany w 1602 w Wenecji. Wywołało to w przyszłości oskarżenia o przeprowadzanie reform w sposób pobieżny i w oparciu o teksty „skażone” wpływami zachodnimi. Zarzuty tego typu pojawiły się jednak dopiero w kolejnej dekadzie. Pierwsze polemiki związane z reformą nie przybrały masowego charakteru; rozłam na tym tle ("raskoł") w Rosyjskim Kościele Prawosławnym nastąpił już po odsunięciu Nikona od tronu patriarszego.
Łobaczew sądzi, iż istnieją podstawy, by twierdzić, wbrew ocenom wielu późniejszych autorów, że Nikon nie uważał reformy cerkiewnej za najważniejsze zadanie jako patriarchy. Według tego autora hierarcha dążył do szerszego wzmocnienia pozycji duchowieństwa w społeczeństwie i podniesienia prestiżu prawosławia. Podkreśla on, że już w 1657 Nikon z mniejszym zaangażowaniem zajmował się reformą tekstów liturgicznych. Pogodził się również z Nieronowem, choć ten ostatni po ucieczce z miejsca odosobnienia dotarł na dwór patriarszy i ponownie zaatakował patriarchę. Nikon pozwolił dawnemu przyjacielowi zamieszkać w pałacu patriarchów i odprawiać nabożeństwa z użyciem ksiąg sprzed reformy.
W ocenie Zbigniewa Wójcika reforma Nikona miała na celu przede wszystkim wzmocnienie pozycji Kościoła w państwie i przeciwstawienie się centralizacyjnym dążeniom cara, których częścią było podporządkowanie Cerkwi władzy świeckiej. Kostomarow uzasadniał reformatorskie działania Nikona jego charakterem i ambicją, która skłaniała go do aktywności twórczej, a nie powielania starych wzorów. Autor ten podkreśla jednak, że brak szerokiego wykształcenia czy kontaktów z Europą zachodnią uniemożliwił patriarsze odegranie w Rosji takiej roli, jaką np. w metropolii kijowskiej odegrał Piotr Mohyła. Jego zdaniem dziesięcioletnia służba Nikona w charakterze kapłana wiejskiego sprawiła, iż przejął on brutalne obyczaje typowe dla swojego otoczenia. Ponadto jego postrzeganie prawdy i wiary nie różniło się od spojrzenia współczesnych mu Rosjan: przyjęcie greckich, a więc „poprawnych” obyczajów liturgicznych traktował jako pewniejszy środek na drodze do zbawienia. W ślad za nim podążać miała odnowa wewnętrzna Cerkwi, a następnie jej wiodąca rola w społeczeństwie.
Jerzy Ochmański twierdził, iż car poparł reformę Nikona, gdyż miała ona podnieść autorytet caratu i ułatwić Aleksemu I realizację jego planów wyzwolenia spod okupacji tureckiej prawosławnych narodów bałkańskich. A. Bogdanow wyraził podobny pogląd: jego zdaniem ambicje Aleksego I w zupełności pokrywały się z planami Nikona, który uważał, że obowiązkiem Moskwy, jako kontynuatorki dzieła Rzymu i Konstantynopola, jest zjednoczenie wszystkich prawosławnych chrześcijan w jednym państwie. Unifikacja obrzędów była jednym z kroków na drodze do realizacji tego celu.
Relacje Nikona z duchowieństwem.
Jako patriarcha Nikon zminimalizował rolę soboru biskupów w zarządzaniu Kościołem, jednoosobowo decydując o nowych nominacjach biskupich i odsunięciach hierarchów od pełnienia urzędów. Nie konsultował również swoich decyzji personalnych z carem i realizował własne zamierzenia w sposób bezwzględny i niepodlegający dyskusji. Dzięki jego poparciu metropolitą rostowskim został były przełożony monasteru Objawienia Pańskiego w Rostowie Jonasz, katedrę nowogrodzką objął mnich Makary z monasteru Przemienienia Pańskiego w Kazaniu, natomiast metropolitą sarskim został archimandryta Sylwester, dotąd przełożony monasteru Objawienia Pańskiego w Moskwie – wszyscy z grubsza popierali plany Nikona. Natomiast przeciwnik reformy cerkiewnej, metropolita kołomieński Paweł został z tego powodu zesłany i zmarł w nieznanych okolicznościach (Łobaczew odrzuca jednak popularną tezę, iż Nikon osobiście nakazał pozbawić go życia). W 1654 Nikon wyświęcił na biskupa twerskiego Laurentego, dotąd zwykłego mnicha jednego z monasterów nowogrodzkich. W 1657, po śmierci metropolity Korneliusza, Laurenty objął katedrę kazańską, co było wyjątkowo szybkim awansem w hierarchii cerkiewnej. Z kolei metropolita kruticki Pitirim, udzielający wsparcia Joannowi Nieronowowi, został w 1659 przez Nikona ekskomunikowany pod pretekstem naruszenia reguł liturgicznych świętowania Wjazdu Chrystusa do Jerozolimy. Decyzja ta wywołała protesty części wyższego duchowieństwa. Hierarchowie skierowali do cara pisma ze skargą na samowolę patriarchy. Przeciwko działaniom patriarchy protestował również biskup wiacki Aleksander. Nikon w 1655 wyświęcił go na biskupa kołomieńskiego w miejsce odsuniętego z katedry Pawła, następnie jednak dokonał reorganizacji eparchii i skierował go do biednego regionu Wiatki. W rezultacie Aleksander stał się jednym z największych jego przeciwników.
Szczególnie bezwzględnie Nikon obszedł się ze zwolennikami starych obrzędów, którzy należeli do duchowieństwa Rosyjskiego Kościoła Prawosławnego. Zostali oni pozbawieni dotychczasowych funkcji i zesłani do odległych monasterów i eparchii. Zdaniem Kostomarowa, oprócz charakteru patriarchy, na jego decyzję o rozprawie z przeciwnikami reform miało wpływ obecne na soborach je potwierdzających duchowieństwo greckie. Nikon wymagał od duchowieństwa również nienagannych obyczajów, odczytywania w cerkwiach pouczeń (co nie było dotąd praktykowane), zaś kapłanów niespełniających jego oczekiwań surowo karał.
W 1657 zredagowany został zbiorowy list duchowieństwa rosyjskiego do cara, w którym skrytykowana została polityka personalna Nikona, jego sposób odnoszenia się do hierarchii Cerkwi oraz sama reforma liturgiczna. Nikt jednak nie miał odwagi wręczyć pisma Aleksemu, stąd pozostało ono w kremlowskim soborze Zwiastowania i tam zostało odnalezione dopiero w 1668; wcześniej do szerszej wiadomości przeniknęły jedynie jego fragmenty. W liście zawarta została skarga na nowe obowiązki nałożone przez patriarchę na duchowieństwo parafialne oraz na niedostępność samego zwierzchnika Cerkwi, który w odróżnieniu od poprzedników niechętnie osobiście spotykał się z podległymi mu kapłanami. Krytykowano podniesienie podatków płaconych przez parafie na rzecz Kościoła oraz fakt, iż patriarcha bardziej interesował się sprawami państwa niż samym administrowaniem Rosyjskim Kościołem Prawosławnym. Autorzy listu w szczególny sposób zbulwersowani byli faktem, iż Nikon zmuszał monastery i eparchie do przeznaczania części dochodów na cele państwowe, np. wojsko. Jeszcze w XVII w., a więc bezpośrednio po upadku Nikona, funkcjonowały opinie, iż o jego zerwaniu z carem przesądziły skargi duchowieństwa, na które hierarcha pragnął odpowiedzieć represjami, a na co z kolei nie przystał Aleksy I. Zdaniem Łobaczewa opinia ta jest jednak przesadzona.
Zaangażowanie polityczne, wojna z Rzecząpospolitą i ze Szwecją.
22 kwietnia 1653 Nikon spotkał się z poselstwem przybyłym od Kozaków zaporoskich Bohdana Chmielnickiego, następnie zwrócił się do Chmielnickiego z osobistym listem. Było to działanie wyjątkowe w porównaniu z aktywnością jego poprzedników na tronie patriarszym, z których jedynie Filaret podejmował samodzielne działania polityczne (wystąpienia pozostałych patriarchów sankcjonowały jedynie postanowienia władców świeckich). W tym samym okresie po raz pierwszy w stosunku do Nikona użyty został tytuł "wielki gosudar", noszony wcześniej jedynie przez patriarchę Filareta. 25 maja 1653 Sobór Ziemski opowiedział się za zbrojnym wsparciem Chmielnickiego; wystąpienie to miało charakter doradczy. Łobaczew uważa jednak, że wpływ Nikona na cara i jego apele o „obronę prawosławia” w Rzeczypospolitej przełożyły się na ostateczną decyzję o rozpoczęciu wojny polsko-rosyjskiej, której w Rosji nadano silny wydźwięk religijny.
Wpływ Nikona na cara około roku 1654 zaczął być przedmiotem zawiści bojarów, zwłaszcza negatywnie nastawionych do wojennych zamiarów patriarchy. W końcu kwietnia 1654 car i patriarcha wspólnie żegnali wojska odchodzące do walki z Polską. Po pierwszych sukcesach wojsk rosyjskich Nikon uznał siebie za ich twórcę, co przypisywał swojej modlitwie i radzie. Zaczął również posługiwać się tytułem "całej Wielkiej i Małej Rusi" (mimo istnienia prawosławnej metropolii kijowskiej) i podjął szeroko zakrojone działania na rzecz nawracania na prawosławie wyznawców innych religii przebywających na terenach zajmowanych przez Rosjan. Z jego inicjatywy wojsko otrzymało księgi mające służyć kampanii misyjnej, Nikon nakazał również mnichom we wszystkich klasztorach modlić się za jej powodzenie. Po zdobyciu w 1654 Smoleńska powołał w tym mieście prawosławną eparchię. Z jego polecenia razem z carem na wojnę udawali się biskupi i duchowni, którzy wygłaszali kazania dla wojska, organizowali modlitwy za zwycięstwo, następnie zaś wznosili cerkwie na podbitych ziemiach i prowadzili działania misyjne.
W okresie nieobecności cara w Moskwie władza została przekazana w ręce komisji sformowanej przez bojarów, której teoretycznie przewodniczył małoletni carewicz Aleksy. Ponieważ opiekę nad nim powierzono Nikonowi, w praktyce pod nieobecność cara to on sprawował jego obowiązki. W lipcu 1654 w Moskwie wybuchła epidemia, która skłoniła patriarchę – w porozumieniu z carem – do wyjazdu do Ławry Troicko-Siergijewskiej razem z carycą Marią i carewiczem. Pozostawał jednak w kontakcie z monarchą, jak również kierował, za pośrednictwem bojara Pronskiego, walką z rozprzestrzenianiem się epidemii. W sierpniu wrócił na krótko do Moskwy, jednak obawiając się dalszych postępów epidemii wyjechał ponownie do monasteru w Kalazinie. W okresie tym podjął działania przeciwko rozpowszechnianiu się w Rosji ikon pisanych na wzór realistycznego malarstwa zachodnioeuropejskiego. Część odnalezionych wizerunków tego typu patriarcha osobiście zniszczył. Do lutego 1655 praktycznie wycofał się z życia publicznego, przebywając w różnych klasztorach. Zdaniem Łobaczewa w tym właśnie okresie był u szczytu swojej potęgi.
W 1656, po zawarciu z Rzecząpospolitą rozejmu w Niemieży, Rosja podjęła działania wojenne przeciwko Szwecji. Zdaniem J. Kurskowa i J. Kobzariewej jednym z doradców, którzy skłonili Aleksego I do tego kroku, był patriarcha Nikon. Łobaczew twierdzi, że Nikon marzył o budowie prawosławnego cesarstwa od Bałtyku do dawnego Konstantynopola. Po wyjeździe monarchy na wojnę ponownie władzę miała sprawować komisja bojarów, jednak nadzór nad nią w praktyce pozostawał w rękach patriarchy, który działał w pełnym porozumieniu z carem (utrzymywał z nim korespondencję), nawet gdy nie przebywał w Moskwie (styczeń i luty 1656 spędził w Nowogrodzie i Wiaźmie).
W czerwcu 1656 z inicjatywy Nikona powstał monaster Podwyższenia Pańskiego na wyspie Kij.
Do ok. 1656 wpływ Nikona na państwo był tak znaczny, że car nie podejmował bez konsultacji z nim żadnych decyzji. Patriarcha ingerował również w prywatne życie Aleksego I, który pod jego wpływem zrezygnował z licznych świeckich rozrywek, w tym ulubionych polowań, jako czynności sprzecznych z prawosławną etyką.
W ocenie Łobaczewa cała samodzielna działalność polityczna Nikona podporządkowana była celowi rozprzestrzeniania się prawosławia. Podobny pogląd wyraził historyk cerkwi hieromnich Tichon (Polanski), który twierdzi, iż cała aktywność hierarchy miała na celu duchowe odrodzenie Rosji (Rusi), następnie zaś jej wzmocnienie i poszerzenie jej wpływów. W ten sposób Nikon rozwijał koncepcję „Moskwy – Trzeciego Rzymu”.
Wzrost majątków Patriarchatu Moskiewskiego i budowa Nowego Jeruzalem.
W okresie sprawowania urzędu patriarchy przez Nikona doszło do znaczącego powiększenia majątków zarządzanej przez patriarchę eparchii moskiewskiej kosztem innych administratur Rosyjskiego Kościoła Prawosławnego. W celu wzmocnienia pozycji założonych przez siebie klasztorów (Zmartwychwstania Pańskiego w Istrze, Świętojezierskiego i Podwyższenia Krzyża Pańskiego na wyspie Kij), Nikon odebrał ziemię innym monasterom i parafiom, zamieniając łącznie 12 klasztorów i 45 cerkwi w filie zakładanych przez siebie ośrodków monastycznych. W 1657 patriarcha zdecydował również o likwidacji samodzielnej eparchii kołomieńskiej, włączając ją do eparchii moskiewskiej i tym samym przejmując znaczną część jej ziem na rzecz Nowego Jeruzalem.
Sama budowa monasteru została rozpoczęta w 1656. W czerwcu tego roku patriarcha wykupił ziemię we wsi Woskriesienskoje, gdzie ukształtowanie terenu przypominało mu krajobraz starożytnej Palestyny. Obiektom geograficznym nadano na wykupionych gruntach nazwy nawiązujące do Nowego Testamentu. Pierwsza cerkiew w kompleksie klasztornym została wyświęcona w 1657.
Dalsze rozszerzanie majątków patriarchatu odbywało się drogą nadań i wykupów. W pierwszych latach sprawowania urzędu przez Nikona Aleksy I nadał eparchii moskiewskiej, zarządzanej przez zwierzchnika Cerkwi, jak również osobiście patriarsze znaczne obszary ziemskie. Znane były również przypadki, gdy patriarcha odwoływał zarządzenia carskie nadające ziemię innym osobom i sam przejmował dane majątki, czemu nie sprzeciwiał się Aleksy I. Nikon otrzymał również szereg ziem, których właściciele zmarli bezpotomnie. Zamiłowanie patriarchy do przepychu wyrażało się także w noszonych przez niego wyjątkowo wystawnych strojach, m.in. w 1655 zakupił nowe nakrycie głowy za 1000 rubli. Ponadto w 1652 Nikon rozpoczął budowę pałacu patriarszego w obrębie moskiewskiego Kremla, który wyposażył w drogocenne meble i sprzęty. Zafascynowany kulturą grecką, Nikon starał się na co dzień naśladować obyczaje greckie, kupował książki napisane w tym języku i otaczał się mnichami tej narodowości. Zapoczątkował również w Rosji kult Iwerskiej Ikony Matki Bożej, jednego ze świętych wizerunków przechowywanych na górze Athos.
Oprócz kwestii religijnych Nikon interesował się geografią i astrologią, był również zwolennikiem rozwoju drukarstwa w Rosji i posiadał znaczny talent polemiczny. Jego zachowane teksty cechuje ekspresja i emocjonalność stylu z częstym użyciem ironii jako środka stylistycznego. Patriarcha angażował się również w organizację działalności charytatywnej, sam odwiedzał więzienia i organizował w swojej rezydencji obiady dla ubogich.
Konflikt z carem i odejście do monasteru Nowe Jeruzalem.
Między rokiem 1655 a 1658 relacje cara i patriarchy uległy znacznemu pogorszeniu. Do pierwszej publicznej kłótni obydwu doszło w Wielki Piątek 1656. Jej okoliczności nie są dokładnie znane, wiadomo jednak, iż car, urażony pysznym zachowaniem Nikona, publicznie wypomniał mu chłopskie pochodzenie i obraził obelżywymi słowami. Do eskalacji konfliktu mogło dojść w 1657, gdy car, pod wpływem obserwacji poczynionych w czasie wojen z Rzecząpospolitą i Szwecją, na nowo wprowadził na dwór świeckie rozrywki potępiane przez patriarchę. W 1658 Aleksy I przestał uczestniczyć w nabożeństwach odprawianych w kremlowskich cerkwiach przez Nikona, nie pojawił się nawet na uroczystościach wielkanocnych. Incydentem, który ostatecznie zakończył pozytywne relacje cara i patriarchy było pobicie księcia Mieszczerskiego, podającego się za „człowieka patriarchy”, przez bojara Bogdana Chitrowo w czasie uroczystego wjazdu do Moskwy cara gruzińskiego. Poproszony przez patriarchę o ukaranie winowajcy, car nie zareagował. Wydarzenie to miało miejsce 6 lipca 1658. Dwa dni później Aleksy I nie pojawił się na Świętej Liturgii z okazji święta Kazańskiej Ikony Matki Bożej, nie wziął również udziału w obchodzonych 10 lipca święcie Złożenia Szat Pańskich. Wówczas w czasie Świętej Liturgii Nikon publicznie zdjął szaty patriarsze i odstawił biskupi żezł, po czym ogłosił rezygnację z urzędu i odejście do monasteru. Następnego dnia, w szatach zwykłego mnicha, przeniósł się do zbudowanego przez siebie monasteru Nowe Jeruzalem. Uczynił to mimo protestów części moskiewskich wiernych.
Zdaniem części historyków (m.in. Zyzykina i Koszelewej) ostateczną przyczyną wycofania się Nikona z życia publicznego była działalność opozycji bojarskiej, która poprzez swoje intrygi doprowadziła do załamania się doskonałych relacji między patriarchą i carem. Zdaniem Koszelewej patriarcha dążył do podporządkowania bojarstwa Kościołowi, co wywołało sprzeciw najbardziej wpływowych przedstawicieli tej warstwy społecznej. Zyzykin podobnie uważał, iż występując przeciwko Nikonowi bojarzy bronili swoich przywilejów przed działalnością „progresywnego” patriarchy. Pipes wprost ocenia, że to intrygi dworskie poróżniły Nikona i Aleksego I. W ocenie ks. Paprockiego konflikt między carem i patriarchą był w rzeczywistości walką o utrzymanie niezależności Rosyjskiego Kościoła Prawosławnego i próbą powstrzymania działań na rzecz jego całkowitego podporządkowania carowi. N. Zyzykin uważał, iż konflikt ideologiczny między Nikonem obejmował zarówno kwestię kompetencji Cerkwi i jej miejsca w społeczeństwie, jak i zakresu władzy carskiej i jej relacji z duchowną. Wpisuje on wydarzenia te w proces kształtowania się pojęcia władzy w Rosji.
Łobaczew podkreśla, iż sprzeciw bojarów budziło osłabienie ich pozycji na korzyść wpływów Nikona oraz część przywilejów, jakie patriarcha otrzymywał na swój wniosek od cara, m.in. wyłączenie chłopów należących do instytucji cerkiewnych spod świeckiej władzy sądowniczej i systemu podatkowego. Zaznacza również, iż Nikon dążył do budowy w Rosji państwa opartego w pełni na chrześcijańskich zasadach moralnych, z wiodącą rolą Cerkwi i prawosławnym, współpracującym z nią ściśle carem. Polityka ta, w połączeniu z trudnym charakterem hierarchy, doprowadziła do całkowitego upadku jego popularności wśród bojarów, a także duchowieństwa, co musiało zakończyć się również utratą poparcia cara.
Odosobnienie.
Zdaniem Pipesa opuszczając Moskwę Nikon oczekiwał na gest przeprosin ze strony cara, który jednak nie nastąpił. Podobne motywy swojej decyzji przedstawiał sam hierarcha w liście do patriarchy konstantynopolitańskiego Dionizego w 1666. Wyjazd patriarchy ze stolicy wywołał konsternację. Z duchownym skontaktował się bojar A. Trubiecki, który usłyszał od Nikona, że jego decyzja jest nieodwołalna. Patriarcha zaprzeczył również, by kierował się uczuciem gniewu wobec cara. Formalnie Nikon pozostawał zwierzchnikiem Rosyjskiego Kościoła Prawosławnego, jednak w praktyce zaprzestał kierowania nim. Wywołało to licznie nieporozumienia wśród duchowieństwa. Co więcej, 12 czerwca, w czasie spotkania z Trubieckim, wręczył mu pismo, w którym apelował o dokonanie wyboru nowego patriarchy i przeklinał sam siebie, w razie gdyby zechciał ponownie objął zarząd Cerkwi. Mimo tego w początkowym okresie swojego odosobnienia miał nadzieję na pojednanie z Aleksym I, oczekiwał jednak od niego pierwszego kroku. Jeszcze w 1659, po obchodach Niedzieli Palmowej, Nikon napisał do cara list, w którym skarżył się na fakt, iż tradycyjny obrzęd wjazdu patriarchy na ośle został przeprowadzony pod jego nieobecność, z udziałem metropolity krutickiego Pitirima.
Z czasem hierarcha skupił się wyłącznie na rozbudowie monasteru, przede wszystkim jego głównego soboru, który miał być upiększoną repliką bazyliki Grobu Pańskiego. Wzorcem dla obiektu był model bazyliki przekazany Nikonowi w 1649 przez prawosławnego patriarchę Jerozolimy Paisjusza. Obiekt, według osobistych wskazań pomysłodawcy, był budowany od 1 września 1658, nie został jednak nigdy ukończony w przewidywanym przez niego kształcie.
Przebywając w monasterze, Nikon żył według reguł przewidzianych dla zwykłych hieromnichów: regularnie odprawiał nabożeństwa, pościł, pracował fizycznie w ogrodzie, na budowie soboru i łowił ryby w stawach klasztornych. Dzięki wizytom duchownych w klasztorze wiedział o bieżących wydarzeniach w kraju.
Latem 1659 Nikon postanowił udać się do Moskwy, być może sądząc, iż jego konflikt z carem wygasł. Został przyjęty przez Aleksego i było to ich ostatnie spotkanie przebiegające w dobrej atmosferze. Natychmiast został ponownie zaatakowany przez swoich przeciwników, którzy oskarżali go przed carem o złe gospodarowanie majątkiem Kościoła i bezprawne posługiwanie się tytułem "wielkiego gosudara". Aleksy poprosił wówczas Nikona o wyjazd do monasteru w Kalazinie, czego patriarcha nie uczynił, udając się na powrót do Nowego Jeruzalem. Hierarcha uznał wówczas, iż nikt nie oczekuje jego powrotu do pełnienia urzędu i udał się na pielgrzymkę do założonych przez siebie klasztorów. Z korespondencji ze swoim dawnym protegowanym, N. Ziuzinem, wiedział, iż na styczeń 1660 zaplanowano sobór, który miał zdecydować o jego dalszych losach. Twierdził jednak, iż jest szczęśliwy w swojej obecnej sytuacji i nie ma zamiaru podejmować starań na rzecz powrotu do dawnej pozycji.
Pozbawienie godności patriarchy.
Sobór w 1660.
Przygotowania do soboru mającego zadecydować o dalszych losach Nikona i wyborze jego ewentualnego następcy rozpoczęto w lutym 1660. Początkowo za kwestię kluczową uważano rozstrzygnięcie, jakich dokładnie słów użył patriarcha, zapowiadając 10 lipca 1658 odejście z urzędu: w razie gdyby jednoznacznie ogłosił on obłożenie samego siebie klątwą w przypadku powrotu, sobór nie miałby prawa prosić go o powrót do Moskwy. Jednakże świadkowie tego wydarzenia, głównie duchowni, twierdzili, iż nie słyszeli dokładnie słów hierarchy lub też że nie wypowiedział on słowa "anatema". Poszukiwania dalszych świadków trwały także po 17 lutego 1660, gdy sobór wydał wstępne oświadczenie, iż odejście Nikona nie było efektem prześladowań. W tym samym czasie z polecenia soboru do przebywającego na wyspie Kij Nikona udał się Matwiej Puszkin, prosząc go o błogosławieństwo na wybór następcy. Patriarcha odmówił. W związku z powstałym w ten sposób impasem sobór zwrócił się o radę do przebywających w Moskwie hierarchów starożytnych patriarchatów prawosławnych, którzy stwierdzili, iż porzucający swoją katedrę biskup powinien zostać pozbawiony godności. Nikona bronił przybyły z Kijowa mnich Epifaniusz Sławiniecki, jego wcześniejszy współpracownik w okresie reformy ksiąg, który wskazał, iż kanony soborów powszechnych, na które powołali się hierarchowie greccy, mogły być różnie interpretowane, nie istnieje zatem jednoznaczna zasada postępowania w podobnych przypadkach. Epifaniusz sugerował przeprowadzenie wyborów nowego patriarchy bez pozbawiania Nikona tytułu. Ostatecznie jednak w maju 1660 sobór ogłosił, iż o losach patriarchy zdecyduje jego następca, Nikon nie zachowa jednak godności biskupiej i będzie musiał zamieszkać w wyznaczonym mu monasterze. Łobaczew podkreśla, iż obrady soboru przebiegały pod jednoznacznym wpływem władz świeckich (komisji badającej postępowanie Nikona w 1658 przewodniczył bojar P. Sałtykow), któremu ulegli obecni na nim biskupi. Również opinie hierarchów greckich nie były bezstronne, gdyż kierowane przez nich eparchie były finansowo zależne od wsparcia carów.
W czasie obrad soboru Nikon przebywał w monasterze na wyspie Kij, gdzie przez pewien czas ciężko chorował i podejrzewał próbę otrucia. Do Nowego Jeruzalem wrócił w grudniu 1660. Nadal działał na rzecz rozwoju monasteru, do którego przeniósł swoją bibliotekę, planował również założyć w nim drukarnię. Stale rozbudowywany klasztor stał się ważnym ośrodkiem artystycznym, zaś liczba przebywających w nim mnichów wzrosła do pięciuset.
Wystąpienie metropolity Paisjusza i odpowiedź Nikona.
W 1662 do Moskwy przybył metropolita Gazy Paisjusz, który zasugerował Aleksemu I przeprowadzenie sądu na Nikonem za porzucenie przez niego swojej eparchii. Paisjusz napisał również list do patriarchy, apelując do niego o pokutę i powrót do stolicy. Równocześnie jednak nawiązał korespondencję z bojarem Strieszniewem, któremu, w cyklu odpowiedzi na pytania dotyczące poszczególnych działań Nikona, przedstawił własną opinię teologiczno-kanoniczną na temat jego aktywności. Paisjusz w całej rozciągłości popierał niechętne Nikonowi stanowisko cara, krytykując działalność patriarchy. W odpowiedzi patriarcha napisał "Возражение или Разорение смиреннаго Никона" – obszerny tekst, w którym bronił się przed zarzutami, formułował również swoją koncepcję miejsca Kościoła w świeckim państwie. Paisjuszowi zarzucał natomiast stronniczość i świadome oszczerstwa. Nikon głosił w tekście przede wszystkim prymat władzy kościelnej nad świecką, które porównywał do słońca i księżyca. Utrzymywał, że o ile duchowieństwo ma prawo brać udział w polityce, o tyle carowi nie przysługuje prawo do ingerencji w życie Kościoła. Na poparcie swoich tez cytował obszernie pisma Ojców Kościoła (Jan Chryzostom, Teodor Studyta, Jan z Damaszku) i Biblię. Część autorów uważa także, iż inspiracją dla patriarchy były poglądy papieża Innocentego III. W ocenie G. Biernadskiego podobieństwo (nawet w używanych metaforach) nie zmienia faktu, iż koncepcje Nikona nie były prostym powtórzeniem idei powstałych w Kościele katolickim. Łobaczew podkreśla, że nie jest nawet pewne, że Nikon, nieznający języka łacińskiego ani greki w stopniu umożliwiającym samodzielną lekturę, znał poglądy Innocentego III. Zyzykin jest zdania, że idee Nikona opierały się na tekstach Ojców Kościoła, zaś za ich założenie wyjściowe należy przyjąć starochrześcijańskie przekonanie o tym, iż władza kościelna i świecka wspólnie dąży do utrwalania i obrony tej samej prawdy (z czego wynika ścisła współpraca cara i patriarchy). Wyższość władzy kościelnej w ujęciu Nikona nie oznacza kontroli duchownych nad świeckimi, a jedynie ma charakter duchowy – wynika z uznania przez patriarchę zbawienia duszy za cel ważniejszy niż polityka. Autor ten twierdzi, iż w swoim wystąpieniu Nikon przede wszystkim bronił pozycji, jaką Kościół miał w Rosji, nie zaś domagał się rozszerzenia jego prerogatyw. Jako ideał polityczny i duchowy przedstawiał państwo teokratyczne, z prawosławnym carem i wspierającym go patriarchą – zwierzchnikiem Kościoła. Zyzykin podkreśla również, iż koncepcje Nikona zostały źle zrozumiane przez współczesną mu hierarchię cerkiewną.
W grudniu 1662 car i bojarzy zdecydowali o przeprowadzeniu nowego soboru, który miał ostatecznie zamknąć sprawę Nikona. Aleksy I polecił również P. Sałtykowowi, jednemu z członków komisji przygotowującej sobór, odnalezienie jak największej liczby dowodów umożliwiających oskarżenie patriarchy o kradzież majątku Kościoła i inne przestępstwa niezwiązane z prawem kanonicznym. Do komisji napłynęły listy od przeciwników Nikona, m.in. pismo biskupa wiackiego Aleksandra, wprost określającego patriarchę jako heretyka. Za radą metropolity Paisjusza car zaprosił do wzięcia udziału w soborze patriarchów konstantynopolitańskiego Dionizego, aleksandryjskiego Paisjusza, antiocheńskiego Makarego oraz jeruzalemskiego Nektariusza, przesyłając im dodatkowo dary pieniężne. W czerwcu 1663, wskutek donosu, jakoby Nikon w czasie nabożeństwa przeklął rodzinę carską, w monasterze Zmartwychwstania Pańskiego pozostawiono oddział strzelców w celu nadzoru nad duchownym. Równało się to z jego faktycznym uwięzieniem.
Powrót do Moskwy.
Do 1664 planowany sobór w dalszym ciągu nie dochodził do skutku. Tymczasem wobec zmiany sytuacji politycznej (zawarcie pokoju polsko-szwedzkiego, klęski wojsk rosyjskich w walce z Rzecząpospolitą) patriarcha podjął próbę pogodzenia się z Aleksym I. Zachęcał go do tego również Ziuzin. W nocy z 17 na 18 lutego 1664 Nikon nieoczekiwanie wrócił do Moskwy, udał się do soboru Zaśnięcia Matki Bożej na Kremlu i w czasie nabożeństwa całonocnego czuwania, odprawianego przez metropolitę rostowskiego Jonasza, zajął miejsce przeznaczone dla patriarchy. Następnie pobłogosławił Jonasza i innych obecnych duchownych, po czym polecił mu poinformować cara o swoim powrocie. Po przybyciu do soboru grupy bojarów i metropolity krutickiego Pawła oznajmił, iż wrócił do sprawowania urzędu z własnej woli, tak, jak niegdyś opuścił Moskwę. Zapewnił, iż jego zamiary są pokojowe i twierdził, że miał poprzedniej nocy widzenie św. metropolity moskiewskiego Piotra, który polecił mu powrót. Gdy mimo wszystko zażądano od niego opuszczenia świątyni, wyszedł z niej, zabierając symbol władzy patriarszej – żezł metropolity Piotra, i wyjechał z Moskwy. Po negocjacjach, jakie przeprowadził z nim metropolita kruticki, Nikon przesłał żezł do cara za pośrednictwem archimandryty Nowego Jeruzalem Gerazyma. Zapowiadał również, iż nie będzie interweniował w sprawy Cerkwi po wyborze swojego następny; prosił niemniej o pozostawienie w jego zarządzie trzech założonych przez siebie klasztorów i ich filii. Następnie wrócił do dotychczasowego miejsca pobytu. Nadal interesował się jednak sytuacją w kraju, ponadto skierował do patriarchy Konstantynopola pismo, w którym skarżył się na niesprawiedliwe potraktowanie go przez cara. List ten nie dotarł do adresata, gdyż posłaniec został zatrzymany przez wojska Aleksego I.
Sobór w 1666.
2 listopada 1666 do Moskwy dotarli patriarchowie Paisjusz i Makary. Trzy dni po swoim wjeździe spotkali się z carem, który jednoznacznie poinformował ich, jakim wynikiem ma skończyć się planowany sobór. Żaden z hierarchów nie bronił patriarchy Moskwy.
Ostateczny sąd nad Nikonem odbył się 1 grudnia 1666 z udziałem całej Dumy Bojarskiej, Aleksego I oraz hierarchów rosyjskich i zaproszonych greckich. Sam car oskarżył Nikona o samowolne zaprzestanie wykonywania obowiązków, a tym samym narażenie Kościoła na niespotykany dotąd zamęt wewnętrzny. Następnie patriarchowie przeprowadzili przesłuchanie obwinionego. Dwa dni później Nikonowi odczytane zostały zarzuty uznane za udowodnione: odejście z urzędu patriarszego połączone z rzuceniem klątwy, co naraziło na gniew cara, bezpodstawne oskarżenia pod adresem hierarchii rosyjskiej w liście do patriarchy Konstantynopola, obrazę patriarchów przybyłych na sobór oraz pozbawienie urzędu biskupa kołomieńskiego Pawła. W tym samym dniu obydwaj patriarchowie ponownie spotkali się z Aleksym I. Ostateczny wyrok w sprawie Nikona zapadł 12 grudnia 1666. Z wymienionych tydzień wcześniej powodów został on pozbawiony godności patriarszej oraz biskupiej, zaś patriarcha aleksandryjski osobiście zdjął z niego kłobuk i panagię. Następnego dnia duchowny został zesłany do Monasteru Terapontowskiego. Żaden z biskupów protegowanych ongiś przez Nikona nie wystąpił na soborze w jego obronie.
Chociaż sobór odebrał Nikonowi godności duchowne, potępiając tym samym jego działalność jako biskupa, uznał jego reformy liturgiczne za ważne i obłożył klątwą ich przeciwników.
Wygnanie.
Pobyt w Monasterze Terapontowskim.
Konwój z byłym patriarchą Nikonem dotarł do Monasteru Terapontowskiego 21 grudnia 1666. Po przyjeździe do miejsca odosobnienia duchownemu odebrano symbole godności biskupiej i osadzono w pojedynczej celi, z zakazem prowadzenia korespondencji. Nikon mógł kontaktować się jedynie z przełożonym monasteru i stale przebywał pod strażą.
W ostatnich latach życia Aleksego I warunki życia duchownego zostały złagodzone. Nowy faworyt cara, Aleksiej Matwiejew, przekonał go, iż były patriarcha nie jest osobą niebezpieczną. W związku z tym w 1672 Nikonowi zezwolono na swobodne poruszanie się po monasterze i okolicy, zaś od 1674 posiadał 22 służących. Były patriarcha, podobnie jak inni mnisi, pracował w lesie i w ogrodzie, jednak w porównaniu z nimi żył w komfortowych warunkach – pozwolono mu na posiadanie obszernego księgozbioru, własnych strojów i sprzętów użytku codziennego. Nikon mógł również przyjmować gości i leczyć przybyłych w tym celu okolicznych chłopów. Zaczęto mu nawet przypisywać cuda uzdrowienia.
Wkrótce nastąpiło jednak ponowne pogorszenie sytuacji Nikona. Nowy patriarcha moskiewski i całej Rusi Joachim obawiał się, iż nawet usunięty z Moskwy duchowny może wpływać na przebieg wydarzeń w kraju i umniejszać tym samym jego własny autorytet. Z jego inicjatywy w 1676 Nikon został przeniesiony do Monasteru Cyrylo-Biełozierskiego.
Pobyt w Monasterze Cyrylo-Biełozierskim.
W nowym miejscu odosobnienia warunki pobytu Nikona ponownie zostały zaostrzone. Duchowny mógł odtąd przemieszczać się jedynie w obrębie klasztoru, zawsze pod strażą. Większość jego mienia, oprócz części przedmiotów użytku codziennego, trzech ksiąg i odzieży została skonfiskowana, służbę zaś ograniczono do trzech osób. Nikonowi zabroniono również swobodnie rozmawiać z innymi mnichami, by nie doprowadził do wybuchu buntu.
Nieoczekiwanie w 1679 car Fiodor III Romanow zaczął przychylniej odnosić się do wygnanego patriarchy, co zdaniem P. Siedowa było wynikiem jego planów związanych z dalszym rozwojem Rosyjskiego Kościoła Prawosławnego, m.in. projektem reorganizacji jego podziału administracyjnego oraz nowymi staraniami na rzecz włączenia w jego jurysdykcję metropolii kijowskiej. Istnieje teza, według której Fiodor zamierzał na nowo uczynić Nikona zwierzchnikiem Kościoła oraz doprowadzić do jego oficjalnej rehabilitacji. Nie bez znaczenia był wpływ ciotki cara, Tatiany Michajłowny, wysoko ceniącej Nikona.
Śmierć i pogrzeb.
W momencie pojawienia się opisanych planów Nikon był już ciężko chory. Według relacji przełożonego Monasteru Cyryla-Biełozierskiego i zarazem jego spowiednika, ihumena Nikity, zesłany duchowny był przygotowany na bliską śmierć i złożył w związku z tym śluby mnisze wielkiej schimy z zachowaniem dotychczasowego imienia. Mimo tego, gdy w lipcu otrzymał prawo powrotu do Nowego Jeruzalem (którego wcześniej wielokrotnie mu odmawiano), natychmiast opuścił dotychczasowe miejsce odosobnienia i ruszył w podróż po rzekach Szeksnie i Wołdze. W drodze, w okolicach Jarosławia, 17 sierpnia 1681 zmarł.
Ciało Nikona zostało przewiezione do Nowego Jeruzalem 26 sierpnia tego samego roku. Jego pogrzeb, w którym wziął udział cały synod Kościoła oraz rodzina carska, został wbrew dyspozycjom patriarchy Joachima przeprowadzony według rytu przewidzianego dla zmarłych zwierzchników Kościołów. Władca Rosji osobiście czytał na nim część modlitw za zmarłych. Jeszcze we wrześniu 1682 Fiodor III zażądał również od patriarchy konstantynopolitańskiego dokonania oficjalnej rehabilitacji zmarłego, co faktycznie nastąpiło. Nikon został pochowany w tym samym monasterze, w kaplicy św. Jana Chrzciciela. W 2013 jego sarkofag został otwarty w czasie prac konserwatorskich na terenie zdewastowanego w okresie radzieckim monasteru Nowe Jeruzalem, okazało się wówczas, że jest pusty.
Upamiętnienie.
Po jego śmierci część duchowieństwa twierdziła, iż jego ciało nie uległo rozkładowi, zaś za jego pośrednictwem miało miejsce co najmniej jedno uzdrowienie. Kanonizację patriarchy uniemożliwiła jednak zmiana sytuacji politycznej Cerkwi rosyjskiej, jaka nastąpiła pod rządami Piotra Wielkiego. Nieformalny kult Nikona przez pewien czas funkcjonował w monasterze Nowe Jeruzalem. W tym też klasztorze w II poł. XIX wieku otwarte zostało muzeum pamięci patriarchy, czego inicjatorem był jego wielki admirator, archimandryta Leonid (Kawielin). Po 1991 podobne muzeum otwarto również w Monasterze Świętojezierskim.
Kwestia uznania patriarchy Nikona za świętego była poruszana przed soborem biskupów Rosyjskiego Kościoła Prawosławnego w 2000, jednak nie została wówczas rozstrzygnięta pozytywnie.
Pierwsza publikacja drukiem dokumentów związanych z patriarchą oraz jego "Wozrażenija..." została przygotowana przez profesora Oxfordu Williama Palmera, który też przełożył je na język angielski. Pierwsza publikacja tego tekstu w języku oryginalnym miała miejsce w 1982. W 2004 wydany został w język rosyjskim pełny zbiór tekstów i kazań Nikona.
Oceny.
Działalność patriarchy Nikona wzbudzała wśród badaczy liczne kontrowersje i była różnorako oceniana. Dwudziestowieczny rosyjski historyk Cerkwi Anton Kartaszow uważał, iż celem hierarchy było całkowite zdominowanie władzy świeckiej przez struktury władzy duchownej. Witold Jakubowski określił przekonania Nikona jako „formę papizmu”. Odmienną ocenę Nikona w poświęconej mu pracy przedstawił Nikołaj Zyzykin. Twierdził on, że Nikon bronił zasady symfonii w relacjach władz państwowych i kościelnych, przeciwstawiał się całkowitemu podporządkowaniu Kościoła rządom świeckim. Utrzymywał również, iż wiele negatywnych sądów o Nikonie, w tym zarzucających mu dążenie do osobistej władzy i pychę, było powtarzanych przez historyków na podstawie wspomnień osobistych przeciwników patriarchy, np. metropolity Gazy Paisjusza. Również Richard Pipes ocenił, iż dzięki postawie patriarchy równowaga między władzą świecką i kościelną została czasowo przywrócona. Wasilij Kluczewski napisał, że Nikon był najwybitniejszym Rosjaninem XVII w., zaś Nikołaj Kostomarow – jedną z najwybitniejszych postaci w całej historii kraju.
J. Juchimienko określił Nikona jako postać skrajnie kontrowersyjną nie tylko z powodu jego własnych burzliwych losów, ale także ze względu na skutki podejmowanych decyzji: reforma liturgiczna, która miała unifikować Kościół, doprowadziła do rozłamu w nim, zaś próby umocnienia władzy duchownej pośrednio zakończyły się jej całkowitym podporządkowaniem instytucjom caratu. Z kolei N. Kaptieriew oceniał, iż Nikon istotnie pragnął przywrócić równowagę między Kościołem i państwem, jednak z powodu swojego trudnego charakteru i stosunku do podległych mu biskupów w rzeczywistości nie wzmocnił roli Cerkwi, a jedynie swoją własną pozycję. Tę zaś stracił, gdy car uznał, że znaczne wpływy Cerkwi nie przynoszą pożytku państwu. Władysław Serczyk określił Nikona jako patriarchę surowego, doktrynerskiego, a niekiedy okrutnego. Podkreślił jednak znaczenie jego reform dla całej historii Kościoła Rosyjskiego.
Podobnie różne poglądy postać Nikona wywoływała wśród prawosławnych duchownych. Zdaniem metropolity moskiewskiego Makarego (Bułgakowa), autora prac poświęconych dziejom Rosyjskiego Kościoła Prawosławnego, Nikon dążył do zdominowania władzy świeckiej w Rosji przez władzę duchowną. Polski biskup prawosławny i teolog Jeremiasz (Anchimiuk) ocenił pozytywnie reformy Nikona, zaliczając je do „zdrowego nurtu cerkiewnego”, chociaż przyznawał, iż posługiwał się on typowymi dla swojej epoki brutalnymi metodami. Z kolei działający na przełomie XIX i XX wieku metropolita Antoni (Chrapowicki) wyrażał pogląd, iż patriarcha Nikon jeszcze za życia dokonywał uzdrowień i zostanie w swoim czasie kanonizowany. Jego zdaniem Nikon był najwybitniejszą postacią w całej historii Rosji.
Postać Nikona przywołuje w swoich tekstach rosyjski historyk i historiozof Lew Gumilow, który uważa go za twórcę reform umożliwiających Rosji ekspansję na ziemie ukraińskie oraz na Bałkany. Z kolei w historiozofii Aleksandra Sołżenicyna reformy Nikona stanowiły początek „niszczenia i dławienia ducha rosyjskiego”.
Szczególnie negatywny obraz Nikona i jego działalności zawiera literatura rosyjskich staroobrzędowców, zwłaszcza ich pierwszego pokolenia. W pismach Awwakuma Pietrowa i innych liderów "raskolników" Nikon jawił się jako wcielenie wszelkiego zła, lub nawet diabeł na ziemi.

</doc>
<doc id="2231794" url="https://pl.wikipedia.org/wiki?curid=2231794" title="Bernardyn z Bydgoszczy">
Bernardyn z Bydgoszczy

Bernardyn z Bydgoszczy (ur. ? w Bydgoszczy, zm. 1630 w Skępem) – bernardyn, autor dysertacji teologicznej.
Daty jego urodzenia i wstąpienia do zakonu nie są znane. W 1608 uczył się teologii w konwencie krakowskim pod kierunkiem teologa Piotra z Poznania. Napisał wtedy rozprawkę teologiczną do dysputy podczas kapituły zakonnej w Krakowie. Następnie wyjechał na studia do Rzymu.
W latach 1614–1617 był lektorem na studium wileńskim. W 1617 i 1622 występował jako członek zarządu zakonnej prowincji. Po podziale tej prowincji w 1628 opowiedział się za Prowincją Wielkopolską. Wybrano go do jej zarządu. Zmarł w Skępem w 1630.

</doc>
<doc id="2231798" url="https://pl.wikipedia.org/wiki?curid=2231798" title="Reginald Foster">
Reginald Foster

Reginald Foster OCD (ur. 14 listopada 1939 w Milwaukee, zm. 25 grudnia 2020 tamże) – amerykański duchowny katolicki, karmelita bosy, jeden z najwybitniejszych żyjących ekspertów języka łacińskiego.
Już od najmłodszych lat zamierzał zostać kapłanem i zakonnikiem. Wstąpił do niższego seminarium duchownego w Peterborough, gdzie zakochał się w łacinie. Odtąd każdą wolną chwilę przeznaczał na pogłębianie znajomości tego języka. Na początku lat sześćdziesiątych udał się do Rzymu na studia. Po ukończeniu studiów, od roku 1969 pracował jako oficjalny papieski latynista, co odpowiadało dawnej funkcji sekretarza Listów Książęcych. W latach 1970–2006 wykładał ponadto łacinę na Uniwersytecie Gregoriańskim. Później założył swoją własną prywatną akademię łaciny "Academia Romæ Latinitatis". Po kłopotach zdrowotnych wynikających z upadku w czerwcu 2008 powrócił do Milwaukee.
Zmarł na COVID-19.

</doc>
<doc id="2231799" url="https://pl.wikipedia.org/wiki?curid=2231799" title="Azja (okeanida)">
Azja (okeanida)

Azja (także Asja; gr. Asía, łac. Asia) – w mitologii greckiej jedna z okeanid.
Uchodziła za córkę tytana Okeanosa i tytanidy Tetydy. Z tytanem Japetem, który był jej mężem (według niektórych źródeł był mężem Klimene, drugiej córki Okeanosa), miała czterech synów: Atlasa, Epimeteusza, Menojtiosa i Prometeusza (według niektórych źródeł matką ich była Klimene).

</doc>
<doc id="2231800" url="https://pl.wikipedia.org/wiki?curid=2231800" title="Marcin Piwko">
Marcin Piwko

Marcin Piwko (zm. 1639 we Lwowie) – bernardyn, gwardian, kustosz.
Urodził się w Bydgoszczy w zamożnej rodzinie mieszczańskiej. Do zakonu bernardynów wstąpił ok. 1590 r. W klasztorach pełnił różne urzędy: kantora, kustosza, gwardiana. Był autorem najstarszej publikacji o bractwie św. Mikołaja.
Zmarł we Lwowie 11 marca 1639 r.

</doc>
<doc id="2231803" url="https://pl.wikipedia.org/wiki?curid=2231803" title="Claudio Gugerotti">
Claudio Gugerotti

Claudio Gugerotti (ur. 7 października 1955 w Weronie) – włoski duchowny rzymskokatolicki, dyplomata watykański, arcybiskup, podsekretarz Kongregacji ds. Kościołów Wschodnich w latach 1997–2001, nuncjusz apostolski w Gruzji, akredytowany również w Armenii i Azerbejdżanie w latach 2002–2011, nuncjusz apostolski na Białorusi w latach 2011–2015, nuncjusz apostolski w Ukrainie w latach 2015–2020, nuncjusz apostolski w Wielkiej Brytanii w latach 2020–2022, prefekt Dykasterii ds. Kościołów Wschodnich od 2022.
Życiorys.
29 maja 1982 otrzymał święcenia kapłańskie i został inkardynowany do diecezji Werony. W 1985 rozpoczął pracę w Kongregacji ds. Kościołów Wschodnich.
7 grudnia 2001 został mianowany przez Jana Pawła II nuncjuszem apostolskim w Gruzji, Armenii i Azerbejdżanie oraz arcybiskupem tytularnym "Rebellum". Sakry biskupiej 6 stycznia 2002 udzielił mu papież Jan Paweł II. 15 lipca 2011 Benedykt XVI mianował go nuncjuszem apostolskim na Białorusi.
13 listopada 2015 został przeniesiony do nuncjatury apostolskiej na Ukrainie. 
4 lipca 2020 został skierowany do nuncjatury apostolskiej w Wielkiej Brytanii.
21 listopada 2022 papież Franciszek mianował go prefektem Dykasterii ds. Kościołów Wschodnich.

</doc>
<doc id="2231809" url="https://pl.wikipedia.org/wiki?curid=2231809" title="Zachariasz z Bydgoszczy">
Zachariasz z Bydgoszczy

Zachariasz z Bydgoszczy (zm. 1547 we Wschowie) – bernardyn, kaznodzieja.
Nie jest znana data, ani miejsce jego urodzenia. Wykształcenie odebrał w konwencie bernardynów bydgoskich. Znał język niemiecki. Pełnił obowiązki kaznodziei we Wschowie, gdzie zmarł w 1547 r.

</doc>
<doc id="2231815" url="https://pl.wikipedia.org/wiki?curid=2231815" title="Kajakarstwo na Letnich Igrzyskach Olimpijskich 1956 – K-1 10 000 m mężczyźni">
Kajakarstwo na Letnich Igrzyskach Olimpijskich 1956 – K-1 10 000 m mężczyźni

Zawody w kajakarstwie klasycznym (K1) na dystansie 10000 m mężczyzn na Letnich Igrzyskach Olimpijskich 1956 zostały rozegrane 30 listopada 1956 r. W zawodach wzięło udział 11 zawodników z 11 państw. Zawody składały się wyłącznie z finału.

</doc>
<doc id="2231829" url="https://pl.wikipedia.org/wiki?curid=2231829" title="Dorrough">
Dorrough

Dorrough, właściwie Dorwin Demarcus Dorrough (ur. 28 października 1986 w Dallas, Teksas) - amerykański raper. W swojej karierze wydał dwa solowe albumy "Dorrough Music" i "Get Big". Znany z współpracy z takimi artystami jak Soulja Boy Tell'em, Slim Thug, Yo Gotti czy E-40.

</doc>
<doc id="2231830" url="https://pl.wikipedia.org/wiki?curid=2231830" title="MS Mazowsze (2009)">
MS Mazowsze (2009)

MS Mazowsze – statek z serii masowców zbudowany dla Polskiej Żeglugi Morskiej w chińskiej stoczni Xingang w Tjanjin. Ochrzczony został 22 marca 2008 roku, matką chrzestną została kpt. ż.w. Danuta Barcikowska i jednocześnie została pierwszym jego dowódcą. Mazowsze to typowy masowiec typu handy-size wyposażony w 4 dźwigi pokładowe o zasięgu od 4 m do 28 m i udźwigu 30 ton oraz 5 ładowni, w których może przewozić ponad 37 tys. ton ładunków masowych. To nowoczesny konstrukcyjnie statek, odpowiadający wymaganiom najnowszych przepisów Międzynarodowej Organizacji Morza (IMO) oraz towarzystw klasyfikacyjnych.
Napędzany jest dwusuwowym, wysokoprężnym silnikiem Diesla typu Sulzer 6RTA48T-B. Załogę stanowi 21 marynarzy. Obecnie statek pływa pod banderą Wysp Bahama.
Imiona pierwszych 13 jednostek tej serii pochodzą od polskich krain geograficznych. Ze względu na miejsce budowy nazywane są potocznie „Chińczykami”.
Zamówienie tych jednostek jest realizowane przez PŻM od 2003 r. w ramach programu wymiany floty wysłużonych masowców, którego plan obejmuje do 2015 roku wprowadzanie 38 nowych statków.

</doc>
<doc id="2231835" url="https://pl.wikipedia.org/wiki?curid=2231835" title="Papugi neotropikalne">
Papugi neotropikalne

Papugi neotropikalne (Arinae) – podrodzina ptaków z rodziny papugowatych (Psittacidae).
Występowanie.
Podrodzina obejmuje gatunki występujące w Ameryce.
Systematyka.
Do podrodziny należą następujące plemiona:

</doc>
<doc id="2231845" url="https://pl.wikipedia.org/wiki?curid=2231845" title="Dyskografia Dorrough">
Dyskografia Dorrough

Poniżej przedstawiona jest dyskografia amerykańskiego rapera Dorrougha. Zawiera dwa albumy studyjne, pięć singli i trzy występów na singlach, oraz dwa mixtape’y.

</doc>
<doc id="2231848" url="https://pl.wikipedia.org/wiki?curid=2231848" title="Umberto Zanotti Bianco">
Umberto Zanotti Bianco

Umberto Zanotti Bianco pseud. "Giorgio D'Acandia" (ur. 22 stycznia 1889 w Chanii, zm. 28 sierpnia 1963 w Rzymie) – włoski archeolog, pisarz, publicysta, senator dożywotni.
Życiorys.
Kształcił się w kolegium w Moncalieri prowadzonym przez barnabitów. Od 1910 aktywnie uczestniczył w ANIMI, regionalnym stowarzyszeniu na rzecz interesów południa Włoch (Mezzogiorno), był m.in. jego prezesem. Należał do współzałożycieli grupy prowadzącej wykopaliska m.in. w Sant’Angelo Muxaro, Sybaris i innych miejscowościach Wielkiej Grecji, dokonując szeregu odkryć archeologicznych. W okresie reżimu faszystowskiego utrzymał działalność ANIMI, dzięki wsparciu swojej przyjaciółki, księżniczki Marii Józefy, która objęła nad nim patronat. W 1941 za swoje antyfaszystowskie poglądy został na pewien czas tymczasowo aresztowany.
W latach 1944–1949 stał na czele Włoskiego Czerwonego Krzyża.
17 września 1952 prezydent Włoch Luigi Einaudi w uznaniu zasług powierzył mu godność dożywotniego senatora. Umberto Zanotti Bianco zasiadał w Senacie I, II, III i IV kadencji, tj. do czasu swojej śmierci.

</doc>
<doc id="2231849" url="https://pl.wikipedia.org/wiki?curid=2231849" title="Sudiebnik Iwana IV">
Sudiebnik Iwana IV

Sudiebnik Iwana IV, Carski Sudiebnik (ros. Судебник Ивана IV) – zbiór praw, wprowadzony przez Iwana Groźnego w 1550 roku. Kodyfikacja prawa rozpoczęła okres reform ustrojowych w państwie rosyjskim. Zmiany polegały na wyjęciu spod jurysdykcji urzędników dzieci bojarskich, stanowiących podporę władzy monarchy. Miały odtąd podlegać jedynie carowi, który sprawował nad nimi władzę sądowniczą. Kolejne zmiany dotyczyły systemu władz lokalnych. Lokalni urzędnicy wyższych szczebli mieli być wybierani przez miejscowe bojarstwo, a nie jak dotąd na drodze mianowania. Powołano stały korpus strzelecki, składający się z trzech tysięcy strzelców. Szeregowemu bojarstwu nadano majątki ziemskie. Posiadłości ziemskie ludzi służebnych zrównano co do wielkości.

</doc>
<doc id="2231852" url="https://pl.wikipedia.org/wiki?curid=2231852" title="Mistrzostwa Europy w Łyżwiarstwie Szybkim w Wieloboju 1896">
Mistrzostwa Europy w Łyżwiarstwie Szybkim w Wieloboju 1896

6. mistrzostwa Europy w łyżwiarstwie szybkim w wieloboju odbyły się 29 stycznia 1896 roku w Hamburgu na terenie Cesarstwa Niemieckiego. W zawodach brali udział tylko mężczyźni. Zawodnicy startowali na czterech dystansach: 500 m, 1500 m, 5000 m i 10000 m. Bezkonkurencyjny był reprezentant gospodarzy, Julius Seyler. Miejsca pozostałych zawodników są nieoficjalne.
Uczestnicy.
W zawodach wzięło udział 5 łyżwiarzy z 2 krajów. Sklasyfikowanych zostało 3.

</doc>
<doc id="2231853" url="https://pl.wikipedia.org/wiki?curid=2231853" title="MS Podlasie">
MS Podlasie

MS Podlasie – masowiec zbudowany dla Polskiej Żeglugi Morskiej w chińskiej stoczni Xingang w Tjanjin. Ochrzczony został 2 lipca 2008 roku, matką chrzestną została Zofia Kopczewska. Podlasie to typowy masowiec typu handy-size wyposażony w 4 dźwigi pokładowe o zasięgu od 4 m do 28 m i udźwigu 30 ton oraz 5 ładowni w których może przewozić ponad 37 tys. ton rudy, węgla, nawozów, ziarna, fosfatów lub innych ładunków masowych. To nowoczesny konstrukcyjnie statek, odpowiadający wymaganiom najnowszych przepisów Międzynarodowej Organizacji Morza (IMO) oraz towarzystw klasyfikacyjnych. Jest wyposażony w skomplikowane urządzenia elektroniczne, nawigacyjne, antykolizyjne oraz zaawansowaną technologicznie maszynownię. Adekwatnie do tych standardów, obsługują go najwyższej klasy specjaliści. Napędzany jest dwusuwowym, wysokoprężnym silnikiem Diesla typu Sulzer 6RTA48T-B. Załogę stanowi 21 marynarzy. Obecnie statek pływa pod banderą Wysp Bahama. Imiona pierwszych 13 jednostek tej serii pochodzą od polskich krain geograficznych, pozostałe noszą nazwy polskich miast. Ze względu na miejsce budowy nazywane są potocznie „"Chińczykami"”.
Zamówienie tych jednostek jest realizowane przez PŻM od 2003 w ramach programu wymiany floty wysłużonych masowców, którego plan obejmuje do 2015 roku wprowadzanie 38 nowych statków.

</doc>
<doc id="2231855" url="https://pl.wikipedia.org/wiki?curid=2231855" title="Szkoła Średnia im. J.I. Kraszewskiego w Wilnie">
Szkoła Średnia im. J.I. Kraszewskiego w Wilnie

Gimnazjum im. Józefa Ignacego Kraszewskiego w Wilnie (lit. "Vilniaus Juzefo Ignacijaus Kraševskio Gimnazija") – wileńska szkoła z polskim językiem wykładowym, mieszcząca się w Nowej Wilejce, wschodniej dzielnicy Wilna, przy ulicy Rugiagėlių (Chabrowej) 15.
Historia szkoły.
Szkoła powstała na bazie utworzonego w 1945 roku w Nowej Wilejce (obecnie dzielnicy Wilna) XXVI Gimnazjum z polskim językiem wykładowym. Przed II wojną światową w miejscu szkoły znajdowało się Państwowe Gimnazjum im. św. Kazimierza.
Nowy budynek szkoły został wybudowany w 1951 r., później kilkukrotnie rozbudowywany, w tym w 1976 r. o halę sportową. W 1954 r. powołano polską szkołę średnią. W 1993 r. szkole nadano nowe imię Józefa Ignacego Kraszewskiego. Obecnie naukę pobiera 557 uczniów. W szkole jest zatrudnionych 51 osób. Wszystkie zajęcia odbywają się w języku polskim.

</doc>
<doc id="2231863" url="https://pl.wikipedia.org/wiki?curid=2231863" title="Słupek okienny">
Słupek okienny

Słupek okienny – pionowy element podziału okna wielodzielnego, zamocowany w progu (dół) i ślemieniu (góra). Decyduje o podziale pionowym okna.
Słupki okienne były często bogato zdobione lub rzeźbione. Zaczęły wychodzić z użycia w drugiej połowie XVIII wieku (dwory, pałace) oraz około połowy XIX wieku (kamienice). Zostały wyparte przez listwy przymykowe, które początkowo dekoracją nawiązywały do słupków. 

</doc>
<doc id="2231864" url="https://pl.wikipedia.org/wiki?curid=2231864" title="Grenade (singel)">
Grenade (singel)

Grenade (pol. "Granat") - drugi singel amerykańskiego piosenkarza Bruno Marsa, nagrany w stylu pop i R&amp;B, pochodzący z jego pierwszego albumu studyjnego "Doo-Wops &amp; Hooligans". Piosenkę wydano 28 września 2010, przez Atlantic i Elektra. Autorem tekstu jest Bruno Mars, Philip Lawrence, Ari Levine, Brody Brown, Claude Kelly i Andrew Wyatt. Utwór uplasował się na 1. pozycji w Australii, Kanadzie, Irlandii, Nowej Zelandii i Wielkiej Brytanii, a w Billboard Hot 100, #3. W Nowej Zelandii, singel zdobył platynową płytę. W Polsce piosenka ta przez cztery tygodnie była na 1. pozycji w prestiżowym notowaniu Polish Airplay Chart i przez dwa tygodnie na .1 pozycji w notowaniu Polish Video Chart. Teledysk ukończono i wydano w połowie listopada 2010.

</doc>
<doc id="2231874" url="https://pl.wikipedia.org/wiki?curid=2231874" title="Cyfry japońskie">
Cyfry japońskie

Cyfry japońskie są tworzone na podstawie japońskich liczebników. W zapisie wywodzą się one bezpośrednio od chińskich liczebników, a grupowanie cyfr, zgodnie z chińską tradycją, następuje co 10000. W Japonii istnieją dwa rodzaje wymowy liczb: jedna to czytanie on’yomi z pisma chińskiego, a druga to kun’yomi, zgodna z japońską wymową.
Liczby podstawowe.
W Japonii stosuje się dwa rodzaje zapisu liczb, za pomocą cyfr arabskich (1, 2, 3) lub chińskich (一, 二, 三). Styl arabski częściej jest stosowany w zapisie poziomym, natomiast chiński w zapisie pionowym.
Począwszy od 万 (10 000), liczby rozpoczynają się od 一 ("ichi"), jeśli żadna cyfra jej nie poprzedza. To znaczy, że 100 to 百 "hyaku", 1000 to 千 "sen", lecz 10 000 to 一万 "ichiman", a nie tylko "man".
Liczby 4 i 9 są w Japonii uznawane za pechowe: 4, wymawiane "shi", jest homofonem dla "śmierć" (死); 9, wymawiane jako "ku", to homofon od "cierpienie" (苦). Tetrafobia jest szeroko rozpowszechniona w kulturze wschodnioazjatyckiej. Liczba 13 jest czasami uznawana za nieszczęśliwą, lecz to tylko zapożyczenie z kultury zachodniej.
We współczesnym języku japońskim cyfry są czytane w stylu "on", z wyjątkiem 4 i 7, które są nazywane odpowiednio "yon" i "nana". Alternatywne nazewnictwo stosowane jest dla nazw miesięcy, dni miesięcy i stałych zwrotów. Na przykład ułamek dziesiętny 4,79 zawsze czyta się jako "yon-ten nana kyū", natomiast kwiecień, lipiec i wrzesień czyta się odpowiednio shi-gatsu" (czwarty miesiąc), shichi-gatsu" (siódmy miesiąc), i "ku-gatsu" (dziewiąty miesiąc).
Występują pewne zmiany fonetyczne w wymowie dużych liczb takich jak udźwięcznienie, ubezdźwięcznienie czy geminata, co jest typowe w języku japońskim (tzw. rendaku), np. "roku" „sześć” i "hyaku" „sto” tworzy "roppyaku" „sześćset”.
W dużych liczbach składniki są łączone w kolejności od największego do najmniejszego, a zero jest domniemane.
Potęgi 10.
Wielkie liczby.
Zgodnie z chińską tradycją wielkie liczby tworzy się grupując cyfry w miriady (co 10 000), odmiennie niż w kulturze zachodniej (co 1000):
Istniejące warianty są spowodowane przez Jinkōki, najstarszy japoński tekst matematyczny. Początkowe wydanie zostało opublikowane w 1627 roku. Miało ono sporo błędów. Wiele z nich zostało poprawionych w wydaniu z 1631 roku. W 1634 roku wydano kolejną wersję, która ponownie zmieniła kilka wartości. Powyższe warianty są spowodowane przez nieścisłości w dwóch późniejszych wydaniach.
Przykłady: "(odstępy pomiędzy czterocyfrowymi grupami są podane jedynie dla przejrzystości wyjaśnienia)"
Jednakże liczby zapisywane w stylu arabskimi grupuje się po trzy cyfry oddzielając je przecinkami, zgodnie z konwencją zachodnią. Jeśli cyfry arabskie i kanji są użyte wspólnie, liczby w stylu zachodnim mogą być wykorzystywane dla rzędu wielkości nie większych 10 000 (np. 2500万 to 25 000 000).
Jeśli długie liczby są zapisywane w kanji, zera są pomijane dla wszystkich potęg dziesiątki. Stąd 4002 to 四千二 (w przeciwieństwie do chińskiego, który wymaga zastosowania 零 do zastąpienia zer, np. 四千零二 dla 4002). Jednakże, w odczycie, ciąg zer jest czasami wymawiany jako "tobi" (飛び) lub "tonde" (飛んで) aby podkreślić brak liczb, np. "yon-sen tobi ni" lub "yon-sen tonde ni" można zamiennie stosować zamiast zwykłego "yon-sen ni".
Ułamki dziesiętne.
W języku japońskim istnieją dwa sposoby prezentacji ułamków dziesiętnych, które nie są już powszechnie stosowane, lecz ograniczają się do prezentacji wyników sportowych, pewnych wyrażeń idiomatycznych (jak np. 五分五分の勝負 „szansa pół na pół”) oraz stawek i zniżek.
Jeden system to:
System ten ma zastosowanie przez tradycyjne japońskie jednostki miary. Wiele z tych nazw jest stosowane „wprost” do określania ułamka shaku.
Drugi system ułamków ma zastosowanie dla stawek i zniżek. Bardzo często jest stosowany przy prezentacji cen.
Przykłady:
z wyjątkiem "wari", pozostałe metody są rzadko spotykane w użyciu. Zazwyczaj ułamki dziesiętne są zapisywane w kanji (pionowo) lub cyframi arabskimi (poziomo), stosując kropkę dziesiętną, i są odczytywane jako kolejne cyfry, tak jak w stylu zachodnim. Należy zauważyć, że formie pisemnej, można też stosować tradycyjny system wyrażania liczb (42 195 kilometrów: 四十二・一九五 キロメートル), w którym są zapisywane potęgi dziesiątki, lub system pozycyjny stosujący zero (50,04 procent: 五〇・〇四 パーセント). Jednakże w obu przypadkach odczyt jest dokonywany zgodnie z systemem tradycyjnym (yon-jū ni-ten ichi-kyū go kiromētoru dla 42 195 kilometrów; go ju-tten rei-yon pāsento dla 50,04 procent).
Liczby oficjalne.
Podobnie jak w Chinach, tak i w Japonii istnieje specjalny zbiór znaków kanji zwany daiji (大字), stosowany w dokumentach prawnych i finansowych, aby zapobiec przerobieniom np. cyfry jeden na dwa lub trzy, przez dodanie jednej lub dwóch kresek. Liczby oficjalne są takie same jak te w oficjalnym zapisie chińskim, z wyjątkiem kilku drobnych różnic. Obecnie oficjalny zapis w dokumentach stosuje się dla cyfr jeden, dwa, trzy i dziesięć. Cyfry te w zapisie tradycyjnym łatwo przerobić na większe (1 i 2 zostały już wyjaśnione, 3 można przerobić na 5, a 10 na 1000). W pewnych przypadkach, cyfra 1 jest jawnie zapisywana jako 壱百壱拾 (jeden sto jeden dziesięć) dla 110, w przeciwieństwie do 百十 w zapisie powszechnym.
Liczby oficjalne:
Cztery obecne banknoty japońskiej waluty, 1000 jenów, 2000 jenów, 5000 jenów i 10 000 jenów, są opisane przy użyciu liczb oficjalnych, odpowiednio 千, 弐千, 五千 i 壱万.

</doc>
<doc id="2231880" url="https://pl.wikipedia.org/wiki?curid=2231880" title="Kazimierz Baran (profesor)">
Kazimierz Baran (profesor)

Kazimierz Baran (ur. 1944) – polski anglista i historyk prawa, profesor, były kierownik Katedry Powszechnej Historii Państwa i Prawa Wydziału Prawa i Administracji Uniwersytetu Jagiellońskiego. Specjalizuje się w dziejach prawa i konstytucjonalizmu anglo-amerykańskiego. Ponadto jest tłumaczem przysięgłym języka angielskiego.

</doc>
<doc id="2231900" url="https://pl.wikipedia.org/wiki?curid=2231900" title="Jezioro Chomętowskie">
Jezioro Chomętowskie



</doc>
<doc id="2231902" url="https://pl.wikipedia.org/wiki?curid=2231902" title="Listwa przymykowa">
Listwa przymykowa

Listwa przymykowa (także z niem.: szlaklistwa lub anszlag) - listwa zakrywająca styk dwóch skrzydeł okiennych. Decyduje o kolejności ich otwierania. 
Występuje od XVIII wieku, kiedy zaczęła wypierać słupki okienne. Rozpowszechniona masowo od połowy XIX wieku. Często miewała formę ozdobną (rzeźbienie), podobnie, jak wcześniej słupki. 

</doc>
<doc id="2231912" url="https://pl.wikipedia.org/wiki?curid=2231912" title="Trichopus">
Trichopus

Trichopus Gaertn. – rodzaj wieloletnich, ziemnopączkowych roślin zielnych z rodziny pochrzynowatych ("Dioscoreaceae"), obejmujący dwa gatunki: "Trichopus sempervirens" (H.Perrier) Caddick &amp; Wilkin, endemiczny dla wschodniego Madagaskaru, i "Trichopus zeylanicus" Gaertn., występujący w południowo-zachodnich Indiach, na Sri Lance, w Tajlandii i Malezji. 
Systematyka.
Według APW (aktualizowany system APG IV z 2016) rodzaj należy do rodziny pochrzynowatych ("Dioscoreaceae"), w rzędzie pochrzynowców ("Dioscoreales") w obrębie kladu jednoliściennych ("monocots").
W niektórych systemach rodzaj wyłączany był do osobnej, monotypowej rodziny "Trichopodaceae".
Zastosowanie.
Gatunek "Trichopus zeylanicus" jest stosowany jako roślina lecznicza. Związki chemiczne zawarte w zielu tej rośliny poprawiają wytrzymałość, przeciwdziałają zmęczeniu, zwiększają popęd seksualny, a także zapobiegają uszkodzeniom wątroby i serca.

</doc>
<doc id="2231917" url="https://pl.wikipedia.org/wiki?curid=2231917" title="Ebrahim Al Miszkhas">
Ebrahim Al Miszkhas

Ebrahim Ali Hasan Al Miszkhas (ur. 7 lipca 1980) – bahrajński piłkarz występujący na pozycji obrońcy w drużynie Al-Muharraq.
Kariera piłkarska.
Ebrahim Al Miszkhas jest wychowankiem klubu Qalali. Potem grał w drużynie Demistan, a w 2003 przeszedł do Al-Muharraq. Po trzech latach przeniósł się do kuwejckiego zespołu Al-Arabi. Sezon 2007/2008 spędził w barwach katarskiego Al-Khor. Od 2008 ponownie jest piłkarzem Al-Muharraq. W 2001 zadebiutował w reprezentacji Bahrajnu. W 2011 został powołany do kadry na Puchar Azji rozgrywany w Katarze. Jego drużyna zajęła 3. miejsce w grupie i nie awansowała do dalszej fazy.

</doc>
<doc id="2231918" url="https://pl.wikipedia.org/wiki?curid=2231918" title="Ebrahim Al Mishkhas">
Ebrahim Al Mishkhas



</doc>
<doc id="2231920" url="https://pl.wikipedia.org/wiki?curid=2231920" title="Ebrahim Al-Miszkhas">
Ebrahim Al-Miszkhas



</doc>
<doc id="2231921" url="https://pl.wikipedia.org/wiki?curid=2231921" title="Ebrahim Al-Mishkhas">
Ebrahim Al-Mishkhas



</doc>
<doc id="2231923" url="https://pl.wikipedia.org/wiki?curid=2231923" title="Bundeskriminalamt (Niemcy)">
Bundeskriminalamt (Niemcy)

Bundeskriminalamt (' lub ', z niem. Federalny Urząd Kryminalny lub Federalny Urząd Śledczy) – federalna policyjna agencja śledcza w Niemczech podlegająca bezpośrednio Federalnemu Ministerstwu Spraw Wewnętrznych. Jako że egzekwowanie prawa w Niemczech jest w rękach krajów związkowych, BKA angażuje się tylko w sprawy międzynarodowej przestępczości zorganizowanej lub na wniosek właściwych organów państwa lub federalnego ministra spraw wewnętrznych. Prokurator federalny może ją skierować do badania przypadków szczególnych interesu publicznego.
BKA nie należy mylić z austriackim "Federalnym Biurem Śledczym", które również nazywa się "Bundeskriminalamt", ale w skrócie ".BK – (kropka z przodu)".
Zadania.
Obowiązkiem BKA jest koordynacja organów ścigania we współpracy z biurami dochodzenia karnego poszczególnych krajów związkowych Niemiec (te landowe biura śledcze znane są jako "Landeskriminalamt", w liczbie mnogiej "Landeskriminalämter") oraz prowadzenie śledztw w przypadku poważnych przestępstw, zwłaszcza gdy zaangażowane są inne państwa.
BKA ma swoją siedzibę w Wiesbaden i zajmuje trzy różne miejsca w mieście, z których jedno należało w latach 1945–1993 do Sił Powietrznych USA. Poza Wiesbaden siedziby BKA znajdują się w Berlinie, Bonn i Meckenheim.
W BKA działa około 5200 funkcjonariuszy, których najważniejszymi zadaniami w służbie są:
BKA pomaga krajom związkowym w zakresie spraw sądowych, badań naukowych i organizacji śledztwa. Jest to niemieckie, centralne biuro Europolu, Schengen Information System, niemieckiego AFIS, czyli Automatycznego Systemu Rozpoznawania Odcisków Palców (ang. "Automated Fingerprints Indentification System") oraz Interpolu.
Struktura organizacyjna.
Na strukturę BKA składają się następujące departamenty:
Kierownictwo.
Na czele urzędu stoi prezydent oraz 2 zastępców.

</doc>
<doc id="2231924" url="https://pl.wikipedia.org/wiki?curid=2231924" title="Tianqi">
Tianqi

Tianqi (ur. 23 grudnia 1605, zm. 30 września 1627) – piętnasty cesarz Chin z dynastii Ming.
Był synem cesarza Taichanga. Na tron wstąpił po śmierci ojca w 1620. Po śmierci Tianqi następcą został jego młodszy brat Chongzhen.

</doc>
<doc id="2231926" url="https://pl.wikipedia.org/wiki?curid=2231926" title="Doo-Wops &amp; Hooligans">
Doo-Wops &amp; Hooligans

Doo-Wops &amp; Hooligans – pierwszy album studyjny amerykańskiego piosenkarza Bruno Marsa. Płytę wydała 4 października 2010 roku Elektra Records jako digital download (12 plików MP3). Krążek nagrano w stylu pop, rock, R&amp;B, reggae i soul. Z albumu wydano trzy single, "Just the Way You Are", "Grenade" i "The Lazy Song". Dwa pierwsze otrzymały platynowe płyty w różnych krajach i utrzymywały się na wysokich pozycjach na listach przebojów. W Stanach Zjednoczonych krążek zadebiutował na #3 miejscu w Billboard 200. Płyta zadebiutowała na pierwszym miejscu w Wielkiej Brytanii, w pierwszej piątce w Nowej Zelandii i Australii, a numer dwadzieścia dziewięć osiągnęła w Irlandii. Od premiery płyta sprzedała się w 2.300.000 egzemplarzy w Stanach Zjednoczonych i uzyskała status podwójnie platynowej płyty, przyznanej przez RIAA. W styczniu 2011, "Doo-Wops &amp; Hooligans" był certyfikowany platyną w Nowej Zelandii, a także złotą w Australii, Kanadzie i Wielkiej Brytanii. Debiutował również w German Albums Chart, na miejscu pierwszym. Album jest promowany przez trasę koncertową "Doo-Wops &amp; Hooligans Tour", która zakończyła się w kwietniu 2011.
W Polsce płyta osiągnęła status złotej.
Bruno Mars:

</doc>
<doc id="2231931" url="https://pl.wikipedia.org/wiki?curid=2231931" title="Święci Kosma i Damian">
Święci Kosma i Damian



</doc>
<doc id="2231934" url="https://pl.wikipedia.org/wiki?curid=2231934" title="Polski Papieski Instytut Kościelny w Rzymie">
Polski Papieski Instytut Kościelny w Rzymie

Polski Papieski Instytut Kościelny w Rzymie – dom formacyjny, w którym zamieszkują księża studenci skierowani przez własnych biskupów do Rzymu na studia kościelne.
Dom znajduje się w Rzymie, w dzielnicy Prati, przy via Pietro Cavallini, 38.
Historia.
Inicjatorem powstania domu dla polskiego duchowieństwa studiującego w Rzymie był bp Józef Sebastian Pelczar. Papież Pius X w 1909 pobłogosławił to dzieło.
Z myślą o tym projekcie zakupiono teren w dzielnicy Prati, przy via Pietro Cavallini, 38. Instytut rozpoczął działalność w 1910 jako "Hospicjum Polskie" na mocy dekretu św. Kongregacji Konsystorialnej "„Religioso Polonae gentis”". W 1927 dekretem króla Wiktora Emanuela III Instytut otrzymuje włoską osobowość prawną. W styczniu 2010 odbywały się w Rzymie obchody 100-lecia istnienia Instytutu.

</doc>
<doc id="2231937" url="https://pl.wikipedia.org/wiki?curid=2231937" title="Harmel">
Harmel

Harmel:

</doc>
<doc id="2231939" url="https://pl.wikipedia.org/wiki?curid=2231939" title="Robert Alexander Birkbeck">
Robert Alexander Birkbeck

Robert Alexander Birkbeck (ur. 8 października 1898, zm. 9 stycznia 1938) – brytyjski as lotnictwa Royal Flying Corps z 10 potwierdzonymi zwycięstwami w I wojnie światowej. 
Robert Alexander Birkbeck urodził się w Edynburgu w Szkocji. Dnia 23 czerwca 1916 roku zdobył licencję Royal Aero Club z numerem 3157. 10 czerwca 1917 roku został żołnierzem jednostki No. 1 Squadron RAF. W jednostce służył do lutego 1918 roku, kiedy to powrócił do Wielkiej Brytanii, gdzie dalej służył w RAF.
Pierwsze zwycięstwo powietrzne odniósł 22 lipca 1917 roku nad niemieckim samolotem Albatros D.V w okolicach Menin. 9 października odniósł podwójne zwycięstwo na południe od Polygon Wood nad dwoma samolotami Albatros.
Ostatnie dziesiąte zwycięstwo 9 listopada 1917 roku w okolicach Houthoulst Wood. Został odznaczony Distinguished Flying Cross oraz w awansowany na kapitana.
Po zakończeniu wojny latał Birkbeck pozostał w wojsku. W 1931 roku przeszedł do rezerwy i został maklerem okrętowym (osobą zajmującą się sprzedażą i ubezpieczeniami statków). Zmarł w 1938 roku

</doc>
<doc id="2231944" url="https://pl.wikipedia.org/wiki?curid=2231944" title="Cmentarz żydowski w Koszycach">
Cmentarz żydowski w Koszycach

Cmentarz żydowski w Koszycach – kirkut społeczności żydowskiej niegdyś zamieszkującej Koszyce. Powstał w XIX wieku. Znajduje się przy drodze do Opatowca w części Koszyc zwanej Przedmieście. Został zniszczony przez Niemców podczas II wojny światowej. Obecnie brak na nim nagrobków.

</doc>
<doc id="2231952" url="https://pl.wikipedia.org/wiki?curid=2231952" title="Książę Joachim">
Książę Joachim



</doc>
<doc id="2231958" url="https://pl.wikipedia.org/wiki?curid=2231958" title="Komiksy Romano Scarpy">
Komiksy Romano Scarpy

Romano Scarpa – włoski rysownik, zajmujący się głównie tworzeniem komiksów związanych ze światem Walta Disneya.
Jest to kompletna lista disnejowskich komiksów Romano Scarpy posortowana według daty pierwszej publikacji.

</doc>
<doc id="2231960" url="https://pl.wikipedia.org/wiki?curid=2231960" title="Suma prosta przestrzeni Hilberta">
Suma prosta przestrzeni Hilberta



</doc>
<doc id="2231965" url="https://pl.wikipedia.org/wiki?curid=2231965" title="Salman Szarida">
Salman Szarida

Salman Szarida (ur. 19 maja 1968) – były bahrajński piłkarz, obecnie selekcjoner drużyny reprezentacji Bahrajnu.
Kariera.
Salman Szarida jest byłym reprezentantem Bahrajnu. Po zakończeniu kariery rozpoczął pracę jako trener. Od 2005 do 2007 roku był selekcjonerem reprezentacji Pakistanu. Następnie trenował klubowe drużyny: Al-Muharraq z Bahrajnu i Al-Arabi ze Zjednoczonych Emiratów Arabskich. Od 2010 jest selekcjonerem reprezentacji Bahrajnu.

</doc>
<doc id="2231971" url="https://pl.wikipedia.org/wiki?curid=2231971" title="Salman Sharida">
Salman Sharida



</doc>
<doc id="2231972" url="https://pl.wikipedia.org/wiki?curid=2231972" title="Stanisław Ciężadlik">
Stanisław Ciężadlik

Stanisław Ciężadlik (ur. 12 marca 1912 w Mszanie Dolnej. zm. 29 marca 1996 tamże) − artysta ludowy, malarz, rzeźbiarz, muzyk, scenograf, twórca lalek i aktor w Teatrze Lalek „Rabcio”, propagator folkloru Zagórzan.
Życiorys.
Stanisław Ciężadlik był synem Marcina, robotnika w mszańskiej fabryce konserw, i Marii Kubowicz. Po ukończeniu czterech klas szkoły ludowej również znalazł zatrudnienie w fabryce, jako goniec w kancelarii dyrekcji. Już w bardzo młodym wieku wykazywał talent malarski i zainteresowanie rysunkiem. Mając 14 lat wyjechał do Krakowa, gdzie znalazł pracę jako posługacz w domu Juliusza Kossaka. Tam podpatrzył technikę malowania farbami olejnymi. W 1929 roku został przyjęty do Szkoły Przemysłu Artystycznego, ale musiał zrezygnować z nauki z braku środków.
Po powrocie do Mszany Dolnej, zajmował się malarstwem portretowym, wykonując na zamówienie wizerunki miejscowych osobistości oraz wczasowiczów. Jednym z nich był Wacław Sobieski, profesor Uniwersytetu Jagiellońskiego. Pod wrażeniem talentu samouka, zabrał go do Krakowa i przedstawił znanym artystom, między innymi Kazimierzowi Pochwalskiemu i Józefowi Unierzyńskiemu. Dzięki ich pomocy Stanisław Ciężadlik zaczął zarabiać na życie jako portrecista i malarz obrazów o tematyce religijnej. W latach 1933−1935 uczęszczał do prywatnej Szkoły Sztuk Pięknych, prowadzonej przez Alfreda Terleckiego przy ulicy Smoleńsk 20 w Krakowie.
W 1935 roku powrócił do Mszany Dolnej i ożenił się z Wiktorią Aksamit (zm. 1982). Dwa lata później udało im się wybudować własny dom. Okres okupacji hitlerowskiej spędził w Mszanie. Po zakończeniu II wojny światowej zajął się również rzeźbą, głównie sakralną. Od 1948 pracował w teatrze lalek „Rabcio-Zdrowotek”, powstałym w uzdrowisku w Rabce. Wykonywał pierwsze lalki, opracowywał scenografie, występował również jako aktor-lalkarz. Zafascynowanie teatrem spowodowało, że zorganizował teatr amatorski w Mszanie Dolnej, a później również w Kasince Małej, Niedźwiedziu i Olszówce.
Od lat powojennych aż do śmierci był aktywnym członkiem mszańskiego oddziału Polskiego Towarzystwa Ludoznawczego, założonego i kierowanego przez doktora Sebastiana Flizaka. Zajmował się propagowaniem folkloru i kultury Zagórzan. W 1971 roku zorganizował zespół folklorystyczny „Zagórzanie”, w którym sam grał na skrzypcach, wykonywał również niektóre instrumenty. W 1980 roku zdobyli II nagrodę na Festiwalu Kapel i Śpiewaków Ludowych w Kazimierzu Dolnym. Jako gawędziarz wielokrotnie występował na konkursie "Sabałowe bajania" w Bukowinie Tatrzańskiej. 13 listopada 1994 roku został członkiem honorowym Polskiego Towarzystwa Ludoznawczego.
Z biegiem lat coraz ważniejsze miejsce w działalności artystycznej Stanisława Ciężadlika zajmowała rzeźba sakralna. Był autorem między innymi: sceny Ukrzyżowania w kościele parafialnym w Mszanie Dolnej, grupy Trójcy Świętej do nowego kościoła Trójcy Przenajświętszej w Mielcu, ołtarza i drogi krzyżowej w nowym kościele parafialnym w Bukowinie Tatrzańskiej czy ołtarza w kościele Matki Bożej Wspomożenia Wiernych w Skawie. Wykonał również płaskorzeźbę upamiętniającą jego protektora z lat młodości, proboszcza parafii w Mszanie Dolnej, zmarłego w KL Dachau księdza Józefa Stabrawę, która znajduje się w przedsionku kościoła w Mszanie.
Stanisław Ciężadlik zmarł 29 marca 1996 roku i został pochowany, zgodnie z jego ostatnią wolą, w tradycyjnym stroju zagórzańskim, na cmentarzu parafialnym w Mszanie Dolnej. Mowę pożegnalną na pogrzebie wygłosił prezes Związku Podhalan, Andrzej Gąsienica-Makowski.

</doc>
<doc id="2231982" url="https://pl.wikipedia.org/wiki?curid=2231982" title="Nikolaos Morakis">
Nikolaos Morakis

Nikolaos Morakis (gr. Νικόλαος Μοράκης), znany też pod nazwiskiem Dorakis – grecki strzelec, medalista olimpijski.
Uczestniczył w pierwszych nowożytnych igrzyskach olimpijskich. Zajął trzecie miejsce w pistolecie wojskowym z 25 m, przegrywając wyłącznie z braćmi Johnem i Sumnerem Paine. W pistolecie dowolnym uplasował się na przedostatnim czwartym miejscu.

</doc>
<doc id="2231983" url="https://pl.wikipedia.org/wiki?curid=2231983" title="Cmentarz żydowski w Książu Wielkim">
Cmentarz żydowski w Książu Wielkim

Cmentarz żydowski w Książu Wielkim – kirkut społeczności żydowskiej niegdyś zamieszkującej Książ Wielki. Data powstania cmentarza nie jest znana. Cmentarz znajduje się przy ul. Szewskiej i ma powierzchnię 1 ha. Został zniszczony podczas II wojny światowej. Obecnie na nieogrodzonym terenie znajduje się około 25 zachowanych nagrobków. Najstarsze nagrobki pochodzą z końca XIX wieku.
Na cmentarzu znajduje się jeden nowy nagrobek. Idąc do góry dotrze się do Synagogi.

</doc>
<doc id="2231985" url="https://pl.wikipedia.org/wiki?curid=2231985" title="Dział nad Desznem">
Dział nad Desznem

Dział nad Desznem (też: "Wołtuszowska"; 673 m n.p.m.) – wzgórze w Beskidzie Niskim, we wschodniej części Wzgórz Rymanowskich. Jest najwyższym wzniesieniem tego pasma. Zachodnie stoki schodzą do Deszna, części uzdrowiska Rymanów-Zdrój i wsi Królik Polski w dolinie Taboru. Południowe odgałęzienie graniczy z Jawornikiem (762 m n.p.m.). Wschodnie stoki opadają w kierunku doliny potoku i wsi Wisłoczek oraz długim ramieniem w dolinę Wisłoka do wsi Rudawka Rymanowska. Północne stoki, opadające ku dolince Czarnego Potoku, to łąki i pola zniszczonej po II wojnie światowej wsi Wołtuszowa (stąd druga nazwa wzniesienia). Dział jest częstym celem wycieczek z uzdrowiska Rymanów ze względu na malownicze widoki z otwartych miejsc nad Wołtuszową. Dwa główne szczyty: "Tołoczek" (673 m n.p.m.) i "Patryja" (668 m n.p.m.) są zalesione. 
Szlaki piesze:
Szlaki lokalne (spacerowe):
Ścieżki spacerowe :

</doc>
<doc id="2231992" url="https://pl.wikipedia.org/wiki?curid=2231992" title="Mohamed Ahmed (piłkarz)">
Mohamed Ahmed (piłkarz)

Juma Mohamed Ahmed Ali Gharib (arab. محمد أحمد; ur. 16 kwietnia 1989 w Dubaju) – emiracki piłkarz występujący na pozycji obrońcy w drużynie Al-Ain.
Kariera piłkarska.
Mohamed Ahmed od początku kariery występował w barwach Al-Shabab. Po zakończeniu sezonu 2007/2008 świętował zdobycie tytułu mistrza kraju pomimo występu w zaledwie jednym meczu. W 2009 roku został powołany do kadry ZEA na Mistrzostwa Świata U-20 w piłce nożnej mężczyzn. Jego drużyna zajęła drugie miejsce w grupie, a w 1/8 finału wyeliminowała Wenezuelę, a Ahmed zdobył pierwszą bramkę dla drużyny. W 2011 zadebiutował w reprezentacji Zjednoczonych Emiratów Arabskich. W tym samym roku został powołany do kadry na Puchar Azji rozgrywany w Katarze. Jego drużyna zajęła ostatnie miejsce w grupie i nie awansowała do dalszej fazy. Przed sezonem 2012/2013 został zawodnikiem drużyny Al-Ain FC. Rok później zaliczył debiutanckie trafienie w kadrze, w meczu przeciwko Katarowi. Z drużyną Al-Ain zdobył mistrzostwo kraju jeszcze trzykrotnie. W grudniu 2018 roku zdobył bramkę w meczu Klubowych Mistrzostw Świata w Piłce Nożnej.

</doc>
<doc id="2231993" url="https://pl.wikipedia.org/wiki?curid=2231993" title="Mohamed Ahmed Gharib">
Mohamed Ahmed Gharib



</doc>
<doc id="2232004" url="https://pl.wikipedia.org/wiki?curid=2232004" title="Parafia św. Józefa w Silnej">
Parafia św. Józefa w Silnej

Parafia św. Józefa w Silnej – rzymskokatolicka parafia w Silnej, należąca do dekanatu międzychodzkiego. Powstała w 1924 roku.
Skład parafii.
W skład parafii wchodzi 7 jednostek wiejskich, z 3 różnych gmin położonych w dwóch województwach:
Parafię zamieszkuje około 436 osób.

</doc>
<doc id="2232009" url="https://pl.wikipedia.org/wiki?curid=2232009" title="Daria Saville">
Daria Saville

Daria Saville (z domu Darja Alieksiejewna Gawriłowa, ros. Дарья Алексеевна Гаврилова; ur. 5 marca 1994 w Moskwie) – australijska tenisistka występująca do 2014 roku w barwach Rosji, triumfatorka juniorskiego US Open w singlu, juniorskiego French Open w deblu oraz złota medalistka igrzysk olimpijskich młodzieży, zdobywczyni Pucharu Hopmana w 2016 roku.
W grudniu 2021 roku jej mężem został tenisista Luke Saville.
Kariera tenisowa.
2010.
Reprezentowała Rosję podczas Igrzysk Olimpijskich Młodzieży 2010 w Singapurze. Zdobyła tam złoty medal, a w finale pokonała Chinkę Zheng Saisai 2:6, 6:2, 6:0.
Podczas juniorskiego US Open pokonała Lauren Davis, Caroline Price, Tang Haochen, Robin Anderson oraz Sloane Stephens. W finale wygrała z Juliję Putincewą 6:3, 6:2. Był to jej pierwszy wielkoszlemowy tytuł. W grze podwójnej, grając wraz z Iriną Chromaczewą doszły do półfinału, gdzie przegrały z późniejszymi triumfatorkami całej imprezy – Timeą Babos i Sloane Stephens.
Podczas Kremlin Cup, dzięki otrzymanej „dzikiej karcie”, po raz pierwszy w karierze zagrała w turnieju głównym imprezy WTA. Przegrała z Ukrainką Aloną Bondarenko 5:7, 1:6.
Podczas turnieju ITF w Albuquerque doszła do drugiej rundy, gdzie przegrała z Kathrin Wörle 5:7, 1:6.
Na koniec 2010 roku zagrała w Orange Bowl. Odpadła w ćwierćfinale, przegrywając z Lauren Davis 2:6, 0:6.
2011.
Rok 2011 rozpoczęła turniejem Loy Yang Traralgon International w Australii. Przegrała w 1/2 finału z Monicą Puig 2:6, 3:6. Podczas Australian Open odpadła w pierwszej rundzie, po przegranej z Kanami Tsuji 4:6, 3:6. W grze podwójnej grała wraz z Margaritą Gasparian. Rosjanki odpadły w ćwierćfinale, po przegranym spotkaniu z Eri Hozumi i Miyu Kato. W marcu doszła do finału turnieju ITF w Moskwie, w którym uległa Ludmyle Kiczenok. Trzy tygodnie później odniosła swój pierwszy triumf w imprezie cyklu ITF – w Antalyi.
Otrzymała dziką kartę do turnieju kwalifikacyjnego podczas wielkoszlemowego US Open. W pierwszym meczu przegrała z Kurumi Narą 2:6, 4:6.
2012.
W lutym dotarła do półfinału imprezy z cyklu ITF w Moskwie, w którym przegrała 2:6, 1:6 z Anniką Beck. W parze z Iriną Chromaczewą zdobyła tytuł deblowy w Chiasso. Dwa tygodnie później grała w finale turnieju o puli nagród 25 000 $ w Moskwie, w którym przegrała z Margaritą Gasparian.
W czerwcu, w parze z Iriną Chromaczewą, zdobyła tytuł mistrzyni w grze podwójnej dziewcząt podczas paryskiego French Open. Dwa tygodnie później, po przejściu kwalifikacji w ’s-Hertogenbosch, zagrała w swoim drugim w turnieju głównym imprezy WTA i odniosła swoje pierwsze zwycięstwo w tego typu turnieju pokonując w pierwszej rundzie 6:1, 6:2 Yaninę Wickmayer, w drugiej ulegając 5:7, 6:7(4) Kirsten Flipkens. W tym samym miesiącu zagrała w juniorskim turnieju londyńskiego Wimbledonu, jednak przegrała w pierwszej rundzie 5:7, 6:4, 6:8 z Marcelą Zacarías. Odpadła w drugiej rundzie kwalifikacji w Baku. Ten sam wynik powtórzyła podczas imprez w Seulu, Osace i Moskwie. Dotarła do półfinału turnieju cyklu ITF w Traralgon, w którym przegrała 5:7, 5:7 z Ashleigh Barty. Ten sam wynik uzyskała dwa tygodnie później w Bendigo – tym razem uległa Olivii Rogowskiej 6:1, 4:6, 4:6.
2013.
Sezon 2013 rozpoczęła od kwalifikacji turnieju w Brisbane. W pierwszej rundzie pokonała 6:2, 6:3 Marianę Duque Mariño, a w drugim meczu uległa Vanii King 6:7(0), 7:6(6), 2:6. W Hobart ponownie spotkała się z Marianą Duque Mariño, z którą tym razem przegrała 3:6, 4:6.
Startowała w turnieju kwalifikacyjnym Australian Open. Pokonała w nich Stephanie Vogt, Eugenie Bouchard oraz Zhou Yimiao i awansowała do turnieju głównego. W swoim pierwszym wielkoszlemowym spotkaniu turnieju głównego, pokonała Lauren Davis 6:3, 6:7(2), 6:4. W drugim pojedynku zmierzyła się z Łesią Curenko, z którą prowadziła w pierwszym secie 4:0, lecz ostatecznie przegrała całe spotkanie 5:7, 3:6. Na turnieju w Ad-Dausze wystąpiła w eliminacjach, w których pokonała Kristinę Barrois i uległa Tadeji Majerič. Wystąpiła jednak w turnieju jako szczęśliwa przegrana. W pierwszej rundzie wygrała z Anabel Mediną Garrigues 4:6, 6:3, 6:3. W kolejnym meczu przegrała z Sereną Williams 2:6, 1:6.
Następny start w turnieju głównym cyklu WTA Tour zanotowała w Monterrey. Uległa wtedy w pierwszej rundzie singla Terezie Mrdežie 4:6, 2:6, a w deblu awansowała do ćwierćfinału. W Oeiras przegrała w pierwszej rundzie gry podwójnej. W kwalifikacjach do French Open awansowała do trzeciej rundy, w eliminacjach do Wimbledonu zanotowała pierwszą rundę, a w turnieju kwalifikacyjnym do US Open przegrała w drugiej rundzie.
W Baku i Tokio osiągnęła pierwszą rundę singla, zaś w Taszkencie pierwszą rundę debla.
2014.
W sezonie 2014 osiągnęła pierwszą rundę gry podwójnej w Stanford i drugą rundę gry pojedynczej w Tokio. W kwalifikacjach do US Open, reprezentując Australię, osiągnęła drugą rundę.
2015.
W Brisbane i Sydney osiągnęła drugie rundy. Podczas Australian Open przegrywała w pierwszym meczu singla i debla, a w mikście dotarła do drugiej rundy. Następnie zanotowała kolejno: pierwszą rundę w Dosze, drugą w Indian Wells oraz czwartą w Miami. W turnieju w Rzymie rozgrywanym na nawierzchni ceglanej osiągnęła półfinał, przegrywając w nim z Mariją Szarapową. W drugim meczu French Open skreczowała.
Na nawierzchni trawiastej w Eastbourne mecz ćwierćfinałowy przeciw Sloane Stephens oddała walkowerem. Na Wimbledonie nie wygrała meczu. Rosjanka w lipcu wygrała pierwszy deblowy turniej rangi WTA Tour. W Stambule w parze z Eliną Switoliną (jako debel zastępujący) pokonały w ostatnim spotkaniu Çağlę Büyükakçay i Jelenę Janković 5:7, 6:1, 10–4.
W Toronto osiągnęła trzecią rundę, w Cincinnati – drugą, podczas US Open nie wygrała pierwszego spotkania. W Hongkongu zanotowała ćwierćfinał, w którym uległa Jelenie Janković 1:6, 1:6.
2016.
Na początku sezonu razem z Nickiem Kyrgiosem osiągnęła triumf w rozgrywkach o Puchar Hopmana.

</doc>
<doc id="2232025" url="https://pl.wikipedia.org/wiki?curid=2232025" title="Yenew Alamirew">
Yenew Alamirew

Yenew Alamirew (ur. 27 maja 1990) – etiopski lekkoatleta, długodystansowiec.
W 2011 zdobył srebrny medal w biegu na 5000 metrów podczas igrzysk afrykańskich. W 2012 był 9. w biegu na 3000 metrów na halowych mistrzostwach świata. Zajął 12. lokatę w biegu na 5000 m podczas igrzysk olimpijskich w Londynie. Dziewiąty zawodnik mistrzostw świata (2013). Medalista mistrzostw Etiopii.
Zwycięzca łącznej punktacji Diamentowej Ligi 2013 w biegu na 5000 metrów.

</doc>
<doc id="2232029" url="https://pl.wikipedia.org/wiki?curid=2232029" title="Plutoniosaurus">
Plutoniosaurus



</doc>
<doc id="2232030" url="https://pl.wikipedia.org/wiki?curid=2232030" title="Święta Kamila z Tuluzy">
Święta Kamila z Tuluzy



</doc>
<doc id="2232033" url="https://pl.wikipedia.org/wiki?curid=2232033" title="Cmentarz żydowski w Łopusznie">
Cmentarz żydowski w Łopusznie

Cmentarz żydowski – kirkut społeczności żydowskiej niegdyś zamieszkującej Łopuszno. Nie wiadomo dokładnie kiedy powstał, być może nastąpiło to w XVIII wieku. Cmentarz został zniszczony podczas wojny i obecnie brak na nim zachowanych nagrobków. Teren porasta las. Znajduje się w południowo-zachodniej części miejscowości, w przysiółku Ludwików.

</doc>
<doc id="2232056" url="https://pl.wikipedia.org/wiki?curid=2232056" title="Isaiah Koech">
Isaiah Koech



</doc>
<doc id="2232057" url="https://pl.wikipedia.org/wiki?curid=2232057" title="Marija Winokurowa">
Marija Winokurowa



</doc>
<doc id="2232058" url="https://pl.wikipedia.org/wiki?curid=2232058" title="Znak permutacji">
Znak permutacji



</doc>
<doc id="2232059" url="https://pl.wikipedia.org/wiki?curid=2232059" title="Mariya Ryemyen">
Mariya Ryemyen



</doc>
<doc id="2232061" url="https://pl.wikipedia.org/wiki?curid=2232061" title="Mistrzostwa Europy w Łyżwiarstwie Szybkim w Wieloboju 1897">
Mistrzostwa Europy w Łyżwiarstwie Szybkim w Wieloboju 1897

7. mistrzostwa Europy w łyżwiarstwie szybkim w wieloboju odbyły się 12–13 stycznia 1897 roku w Amsterdamie, w Holandii. W zawodach brali udział tylko mężczyźni. Zawodnicy startowali na czterech dystansach: 500 m, 1500 m, 5000 m i 10000 m. Tytuł sprzed roku obronił reprezentant Cesarstwa Niemieckiego Julius Seyler. Miejsca pozostałych zawodników są nieoficjalne.
Uczestnicy.
W zawodach wzięło udział 9 łyżwiarzy z 3 krajów. Sklasyfikowanych zostało 5.

</doc>
<doc id="2232062" url="https://pl.wikipedia.org/wiki?curid=2232062" title="Stary cmentarz żydowski w Nowym Korczynie">
Stary cmentarz żydowski w Nowym Korczynie

Stary cmentarz żydowski w Nowym Korczynie – kirkut służący społeczności żydowskiej zamieszkującej niegdyś Nowy Korczyn. Powstał w XVI lub XVII wieku. Znajduje się przy ul. Grotnickiej. Został zniszczony podczas II wojny światowej. Obecnie na jego terenie znajdują się magazyny gminnej spółdzielni. Nie zachowały się żadne nagrobki.

</doc>
<doc id="2232063" url="https://pl.wikipedia.org/wiki?curid=2232063" title="Wyspy Belcher">
Wyspy Belcher



</doc>
<doc id="2232064" url="https://pl.wikipedia.org/wiki?curid=2232064" title="Nowy cmentarz żydowski w Nowym Korczynie">
Nowy cmentarz żydowski w Nowym Korczynie

Nowy cmentarz żydowski w Nowym Korczynie – kirkut służący społeczności żydowskiej zamieszkującej niegdyś Nowy Korczyn. Powstał w 1765. Znajduje się na terenie zwanym Grotniki Duże, na północny wschód od centrum miejscowości. Został zniszczony podczas II wojny światowej. Obecnie na jego terenie znajduje się łąka. Nie zachowały się żadne nagrobki.

</doc>
<doc id="2232066" url="https://pl.wikipedia.org/wiki?curid=2232066" title="Hubert Pokrop">
Hubert Pokrop

Hubert Pokrop (ur. 2 listopada 1985) – polski lekkoatleta specjalizujący się w biegach średnich i długich.
Medalista mistrzostw kraju w różnych kategoriach wiekowych. Reprezentant Polski w meczach międzypaństwowych juniorów oraz młodzieżowców.
Jest żołnierzem Sił Powietrznych RP w stopniu sierżanta.

</doc>
<doc id="2232068" url="https://pl.wikipedia.org/wiki?curid=2232068" title="Mario Roberto Cassari">
Mario Roberto Cassari

Mario Roberto Cassari (ur. 27 sierpnia 1943 w Ghilarza, zm. 19 sierpnia 2017 w Oristano) – włoski duchowny katolicki, arcybiskup, nuncjusz apostolski.
Życiorys.
27 grudnia 1969 otrzymał święcenia kapłańskie i został inkardynowany do diecezji Tempio-Ampurias. W 1974 rozpoczął przygotowanie do służby dyplomatycznej na Papieskiej Akademii Kościelnej.
3 sierpnia 1999 został mianowany przez Jana Pawła II nuncjuszem apostolskim w Kongu i Gabonie oraz arcybiskupem tytularnym "Truentum". Sakry biskupiej 16 października 1999 udzielił mu kardynał Angelo Sodano. 
Następnie w 2004 został przedstawicielem Watykanu na Wybrzeżu Kości Słoniowej. W latach 2004–2007 był równocześnie akredytowanym w Burkina Faso i Nigrze.
14 lutego 2008 został przeniesiony do nuncjatury w Chorwacji.
10 marca 2012 został nominowanym nuncjuszem w Republice Południowej Afryki, będąc równocześnie akredytowanym w Botswanie, Namibii i Suazi, a od 17 marca 2012 także w Lesotho.
Od 22 maja 2015 był nuncjuszem apostolskim na Malcie. W grudniu 2016 przeszedł na emeryturę.
Zmarł 19 sierpnia 2017.

</doc>
<doc id="2232078" url="https://pl.wikipedia.org/wiki?curid=2232078" title="Red XIII">
Red XIII

 – niehumanoidalna grywalna postać w jRPG pt. Final Fantasy VII. Wyglądem przypomina czerwonego lwa.
Życiorys.
Red XII urodził się w Cosmo Canyon jako Nanaki (jap. ナナキ). Wierzy, że jest ostatnim przedstawicielem swojej rasy. Jego rasa charakteryzuje się długą żywotnością, niezwykłą siłą oraz nadludzką percepcją, jak również czysto fizycznymi możliwościami: silnymi pazurami oraz kłami. Nanaki wierzy, że Seto, jego ojciec, był tchórzem, ponieważ zostawił syna wraz z matką, gdy ich rodzinny dom został zaatakowany przez plemię Gi. Red XIII wstydzi się swego ojca, gdyż jego rasa ze wszystkich cech najbardziej ceni sobie honor i odwagę.
Before Crisis: Final Fantasy VII.
Gdy Shinra przybyła do Cosmo Canyon, Nanaki został schwytany i przewieziony do kwatery głównej Shinra, gdzie Profesor Hojo nadał mu przydomek "Red XIII" (zapewne w nawiązaniu do umaszczenia oraz numeru porządkowego obiektu badań) podczas przeprowadzania na nim eksperymentów.
Final Fantasy VII.
Red XIII dołącza do grupy Clouda Strife'a podczas akcji ratunkowej Aeris Gainsborough w budynku Shinra. W późniejszym czasie gdy grupa dociera do Cosmo Canyon, spotykają starszyznę wioski w postaci jednego człowieka o imieniu Bugenhagen, do którego Red XIII zwraca się per "grandfather" (dziadku). Tutaj Red XIII dowiaduje się, że to co wiedział o swoim ojcu dziadka, nie było prawdą. W rzeczywistości Seto zginął, broniąc Cosmo Canyonu jak prawdziwy wojownik. Trafiony został zatrutymi strzałami, które zamieniły jego ciało w kamień. Kiedy Red XIII wraz z przyjaciółmi wychodzą w tajnego przejścia zamieszkanego przez duchy Gi, Bugenhagen wyjawia Redowi prawdę o jego ojcu, pokazując mu posąg, w który zamienił się Seto. Posąg Seto widząc swego syna, zaczyna ronić łzy. Red XIII przyłącza się do płaczu ojca i decyduje się wyruszyć na wyprawę z Cloudem i pozostałymi, by zostać tak wspaniałym wojownikiem, jak kiedyś jego ojciec.
Krótko przed zakończeniem gry gracz może powrócić do Cosmo Canyon, gdzie Bugenhagen dożył do wieku 130 lat. Przed śmiercią Bugenhagen sugeruje Redowi że najprawdopodobniej nie jest on ostatnim ze swojego gatunku. W epilogu gry gracz może zobaczyć Reda wraz z "kociętami" co potwierdza słowa Bugenhagena.
Final Fantasy VII: Advent Children.
Red w Advent Children pierwszy raz pojawia się w początkowej scenie, która jest przerenderowanym epilogiem Final Fantasy VII. Atakuje Bahamuta wraz z innymi członkami drużyny, a dosiada go Cait Sith (w grze zwykle na mechanicznym moogle'u).
Red XIII ma tylko jednolinijkową kwestię wymówioną w starym kościele po ostatecznej bitwie. W japońskiej wersji głosu użyczył mu Masachika Ichimura, a w angielskiej Liam O’Brien.
Dirge of Cerberus: Final Fantasy VII.
Red XIII pojawia się również i w tym projekcie.

</doc>
<doc id="2232081" url="https://pl.wikipedia.org/wiki?curid=2232081" title="Boris Skosyriew">
Boris Skosyriew

Boris Michajłowicz Skosyriew, ros. Борис Михайлович Скосырев, Boris Skossyreff (ur. 12 czerwca 1896 w Wilnie, zm. w 1989 w Boppard) – rosyjski biały emigrant, awanturnik, krótkotrwały władca Andory w 1934, tłumacz Wehrmachtu podczas II wojny światowej.
Życiorys.
Na początku 1919 wyjechał do Wielkiej Brytanii. Według jego wspomnień wypełniał różnego rodzaje tajne misje na rzecz brytyjskiego państwa. Faktycznie był aresztowany przez policję za fałszowanie czeków i malwersacje finansowe. W 1925 przybył do Holandii, gdzie miał otrzymać tytuł "comte d’Orange". W 1932 osiedlił się na Balearach, gdzie podawał się za profesora literatury angielskiej.
W grudniu 1933 zagrożony wydaleniem z Hiszpanii, odwiedził Andorę, otrzymując miejscowe obywatelstwo. Przedstawił Radzie Generalnej, stanowiącej organ wykonawczy księstwa, plan reform polityczno-gospodarczych. Został on jednak odrzucony w maju 1934. 7 lipca tego roku ponownie zwrócił się do Rady Generalnej, proponując dodatkowo swoją kandydaturę na króla Andory. Po poparciu większości członków Rady ogłosił się królem Borisem I jako regent króla francuskiego. Ogłosił konstytucję księstwa, w której regulował działalność sądów, ustawodawstwo, a także zwolnił obywateli z wszystkich podatków. Znalazł się też zapis o bezpłatnej edukacji i służbie zdrowia. Rada zatwierdziła reformy B. M. Skosyriewa. W ciągu kilku następnych dni wypowiedział on wojnę biskupowi hiszpańskiego Urgell, który – obok prezydenta Francji – sprawował wcześniej zwierzchnictwo nad księstwem. 20 lipca B. N. Skosyriew został aresztowany przez hiszpańskich żandarmów przysłanych przez biskupa Urgell. Po procesie w Barcelonie krótko przebywał w więzieniu, po czym w listopadzie został deportowany do Portugalii. Tam ponownie go aresztowano, ale krótko potem wypuszczono na wolność. Później prawdopodobnie mieszkał we Francji.
W 1939 r. został internowany w obozie pod Tuluzą, z którego wypuszczono go po klęsce Francji w wojnie z Niemcami w czerwcu 1940 r. Po ataku wojsk niemieckich na ZSRR 22 czerwca 1941, służył na froncie wschodnim jako tłumacz w stopniu Sonderführera w Wehrmachcie. Według jednej wersji w 1945 miał dostać się do niewoli amerykańskiej, a następnie być sądzony za kolaborację z Niemcami. Według innej wersji w 1948 został aresztowany przez Sowietów w Eisenach i do 1956 przebywał w łagrze, po czym zamieszkał w zachodnich Niemczech.
W 1984 r. kataloński pisarz Antoni Morell i Mora napisał opowiadanie "Boris I, rei d’Andorra" opisujące andorski epizod życia B. N. Skosyriewa.

</doc>
<doc id="2232083" url="https://pl.wikipedia.org/wiki?curid=2232083" title="Narodowy Komitet Wolne Niemcy">
Narodowy Komitet Wolne Niemcy



</doc>
<doc id="2232084" url="https://pl.wikipedia.org/wiki?curid=2232084" title="Asja">
Asja



</doc>
<doc id="2232085" url="https://pl.wikipedia.org/wiki?curid=2232085" title="Aleksandr Tringam">
Aleksandr Tringam

Aleksandr Aleksandrowicz Tringam, ros. Александр Александрович Трингам (ur. ?, zm. 5 lutego 1980 w Hiszpanii) – rosyjski wojskowy (sztabsrotmistrz), żołnierz rosyjskiego oddziału wojskowego w składzie batalionu Tercio "Donna Maria de Molina" podczas wojny domowej w Hiszpanii, żołnierz Błękitnej Dywizji podczas II wojny światowej
Uczestniczył w I wojnie światowej. Po jej zakończeniu przystąpił do wojsk Białych, dochodząc do stopnia sztabsrotmistrza. Służył w Drozdowskim Dywizjonie Konnym. W listopadzie 1920 r. wraz z innymi żołnierzami został ewakuowany z Krymu do Gallipoli. Na emigracji zamieszkał we Francji. Działał w organizacjach monarchistycznych. W II połowie 1936 r. przedostał się nielegalnie do Hiszpanii, gdzie w miasteczku Molina de Aragon wstąpił do nowo formowanego batalionu karlistów Tercio "Donna Maria de Molina". Służył w tzw. rosyjskim oddziale wojskowym. Został ranny. Po zakończeniu wojny na początku 1939 r., pracował w Madrycie w fabryce produkującej elektrody. Po ataku wojsk niemieckich na ZSRR 22 czerwca 1941 r., wstąpił do Błękitnej Dywizji, która walczyła na froncie wschodnim z Armią Czerwoną. Był zwykłym koniuchem. W okresie powojennym mieszkał w Hiszpanii.
Linki zewnętrzne.
Biografia Aleksandra A. Tringama 

</doc>
<doc id="2232087" url="https://pl.wikipedia.org/wiki?curid=2232087" title="Elvis w trasie">
Elvis w trasie

Elvis w trasie (ang. "Elvis on Tour") – amerykański film dokumentalny o tematyce muzycznej w reżyserii Roberta Abela i Pierrea Adidgea z 1972 roku. Wyprodukowany przez MGM na jesieni 1972. To 33 i ostatni film pełnometrażowy z udziałem Elvisa Presleya przed jego śmiercią w 1977 roku.
Film otrzymał Złoty Glob w 1972 w kategorii najlepszy dokument.

</doc>
<doc id="2232092" url="https://pl.wikipedia.org/wiki?curid=2232092" title="Rosyjski Ludowy Ruch Oporu (organizacja)">
Rosyjski Ludowy Ruch Oporu (organizacja)

Rosyjski Ludowy Ruch Oporu (ros. Русское народное ополчение) – emigracyjna rosyjska organizacja wojskowa o charakterze monarchistycznym w latach 30. XX w.
Organizacja została utworzona w Jugosławii w kwietniu 1934 r. z inicjatywy gen. Michaiła F. Skorodumowa, który stanął na jej czele. Miał on 2 zastępców: do spraw wojskowych i do spraw gospodarczych. Organizacja miała charakter monarchistyczny. Jej członkowie przechodzili szkolenie wojskowe, aby prowadzić działania partyzanckie w ZSRR. Byli oni zgrupowani w drużynach zorganizowanych według rodzajów broni. Kobiety tworzyły drużynę Św. Olgi. Opołczeńcy byli umundurowani. Początkowo liczebność organizacji wynosiła ok. 500 osób. W 1939 r. liczyła ponad 1 tys. członków. Organami prasowymi były pisma "Царский вестник" i "Партизан". Działalność organizacji zakończyła się po zajęciu Jugosławii przez wojska niemieckie w kwietniu 1941 r.
Linki zewnętrzne.
Historia emigracyjnych rosyjskich organizacji monarchistycznych, w tym Rosyjskiego Ludowego Ruchu Oporu (jęz. rosyjski)

</doc>
<doc id="2232093" url="https://pl.wikipedia.org/wiki?curid=2232093" title="Budae jjigae">
Budae jjigae

Budae jjigae () – pikantna "jjigae" (potrawka) popularna w Korei. Sama nazwa dania oznacza dosłownie „żołnierska potrawka”. Potrawa przyprawiana jest pastą z papryczek chili i przyrządzana wraz z takimi składnikami jak parówki, mielonki, boczek, kimchi, tofu, fasolka po bretońsku, makaron błyskawiczny lub ser.
Historia.
Genezy nazwy potrawy należy doszukiwać się w okresie Wojny koreańskiej (1950-1953). Podczas panującego wówczas głodu, koreańska ludność w miastach gdzie położone były bazy żołnierzy amerykańskich (np. w Uijeongbu, Pyeongtaek i Paju) zaopatrywała się w pozostawioną przez amerykańskie jednostki wojskowe żywność taką jak hot-dogi, szynki konserwowe oraz mielonki gotując je następnie w potrawce.
Budae jjigae bywa także nazywane w Korei „Zupą Johnsona” (, Jonseun-tang) na cześć byłego prezydenta Stanów Zjednoczonych – Lyndona B. Johnsona.

</doc>
<doc id="2232094" url="https://pl.wikipedia.org/wiki?curid=2232094" title="Spinout (album)">
Spinout (album)

Spinout – 27 album studyjny Elvisa Presleya, wydany w 1966 roku. Zawiera ścieżkę dźwiękową do filmu "Sposób na spędzanie czasu" ("Spinout", 1966).

</doc>
<doc id="2232097" url="https://pl.wikipedia.org/wiki?curid=2232097" title="Zarząd do spraw Rosyjskich Emigrantów we Francji">
Zarząd do spraw Rosyjskich Emigrantów we Francji

Zarząd do Spraw Rosyjskich Emigrantów we Francji (niem. Vertrauensstelle der Russischen Emigranten in Frankreich, ros. Управление делами русских эмигрантов во Франции, fr. Direction des Affaires des Emigres Russes en France) - emigracyjna rosyjska organizacja kolaboracyjna w okupowanej Francji podczas II wojny światowej
9 kwietnia 1941 r. decyzją głównodowodzącego wojskami niemieckimi w okupowanej Francji powstał Komitet Samopomocy Rosyjskich Emigrantów we Francji z siedzibą w Paryżu. Na jego czele stanął gen. Nikołaj N. Gołowin. Komitet stanowił jedyną legalną organizację białej emigracji rosyjskiej we Francji. Faktycznie znajdował się pod całkowitym nadzorem niemieckich służb specjalnych. Jego zadaniem było prowadzenie pomocy wśród emigrantów rosyjskich i reprezentowanie ich przed niemieckimi władzami okupacyjnymi. 21 kwietnia 1942 r. przekształcono go w Zarząd do Spraw Rosyjskich Emigrantów we Francji. Było to związane z atakiem wojsk niemieckich na ZSRR 22 czerwca 1941 r. Głównym celem organizacji stał się werbunek Białych Rosjan do armii niemieckiej, w tym oddziałów kolaboracyjnych, a także kierowanie ochotników do pracy w Niemczech. Przewodniczył jej Jurij S. Żeriebkow. Funkcję jego zastępcy objął Paweł N. Bogdanowicz. W kierownictwie zasiadał też Wasilij K. Modrach. Zarząd składał się z sekretariatu, którym kierował P. A. Rogowicz, 2 oddziału pod kierownictwem Siemiona N. Krasnowa i 3 oddziału - A. M. Griekowa. Później powstał oddział sportu na czele z W. W. Kiedrowem. Konsultantem prawnym Zarządu został D. W. Pieczorin. Przy przewodniczącym Zarządu istniało zebranie, którym kierował gen. N. N. Gołowin. Organem prasowym Zarządu był tygodnik "Paryski kurier", wydawany od poł. czerwca 1942 r. do poł. sierpnia 1944 r.

</doc>
<doc id="2232098" url="https://pl.wikipedia.org/wiki?curid=2232098" title="Państwowa Fabryka Związków Azotowych">
Państwowa Fabryka Związków Azotowych



</doc>
<doc id="2232102" url="https://pl.wikipedia.org/wiki?curid=2232102" title="KWK Wałbrzych">
KWK Wałbrzych



</doc>
<doc id="2232103" url="https://pl.wikipedia.org/wiki?curid=2232103" title="Piotr Miesniankin">
Piotr Miesniankin

Piotr Konstantinowicz Miesniankin, ros. Петр Константинович Меснянкин (ur. w 1919 r. we wsi Komiakino w obwodzie kurskim, zm. ?) - radziecki wojskowy (porucznik), zastępca szefa policji pomocniczej, a następnie szef policji pomocniczej w służbie niemieckiej w rejonie iwanonskim obwodu kurskiego podczas II wojny światowej.
Od lat 30. XX wieku służył w Armii Czerwonej. W listopadzie tego roku dostał się do niewoli niemieckiej. Po 2 miesiącach zbiegł z więzienia w Orle, przybywając do rodzinnej wsi Komiakino. Wstąpił ochotniczo do niemieckiej policji pomocniczej. Początkowo pełnił funkcję zastępcy szefa policji. Jednocześnie stał na czele sądu powszechnego przy miejscowych władzach administracyjnych. Od grudnia 1942 r. był szefem policji pomocniczej rejonu iwaninskiego, która liczyła ok. 80 ludzi. Po odwrocie wojsk niemieckich w marcu 1943 r., został zmobilizowany do Armii Czerwonej, ale natychmiast aresztowano go. Decyzją Rady Wojskowej 60 Armii za współpracę z Niemcami został wcielony na 3 miesiące do 9 Samodzielnej Armijnej Kompanii Karnej. Po odbyciu kary funkcjonariusze Smiersza skierowali go z kolei do 263 Samodzielnej Armijnej Kompanii Karnej. Następnie służył w 1285 Pułku Strzeleckim 60 Dywizji Strzeleckiej. W połowie października 1943 r. dowodził patrolem, który przeprawił się przez Dniepr i zniszczył kilka nieprzyjacielskich stanowisk ogniowych, dzięki czemu pułk bez większych strat własnych uchwycił przyczółek na prawym brzegu rzeki. Za ten wyczyn 30 października P. K. Miesniankin otrzymał tytuł Bohatera Związku Radzieckiego oraz został odznaczony Orderem Lenina i Medalem Złotej Gwiazdy. Po zakończeniu wojny kontynuował służbę wojskową, dochodząc do stopnia porucznika. Ukończył 3 leningradzkę szkołę artyleryjską. Dowodził plutonem ćwiczebnym 690 Pułku Artylerii 29 Samodzielnej Gwardyjskiej Łotewskiej Brygady Strzeleckiej. 5 kwietnia 1948 r. w Rydze został jednak aresztowany. Po procesie skazano go na karę 10 lat łagrów, a 4 lipca 1949 r. pozbawiono wszelkich odznaczeń wojskowych. W 1954 r. wyszedł na wolność. Dalsze jego losy są nieznane.

</doc>
<doc id="2232106" url="https://pl.wikipedia.org/wiki?curid=2232106" title="KWK Victoria">
KWK Victoria



</doc>
<doc id="2232112" url="https://pl.wikipedia.org/wiki?curid=2232112" title="Capadocia (serial telewizyjny)">
Capadocia (serial telewizyjny)



</doc>
<doc id="2232116" url="https://pl.wikipedia.org/wiki?curid=2232116" title="Thismiaceae">
Thismiaceae

Thismiaceae J.G. Agardh – rodzina roślin z rzędu pochrzynowców ("Dioscoreales"), obejmująca 5 rodzajów roślin występujących w państwie holarktycznym, paleotropikalnym, neotropikalnym, australijskim i holantarktycznym: w południowo-wschodniej Azji, Afryce, Ameryce, Australii i Nowej Zelandii.
Morfologia.
Rośliny myko-heterotroficzne, zwykle bezzieleniowe, niewielkie, ryzomowe. Liście zredukowane, drobne, na przemian- lub naprzeciwległe, błoniaste, siedzące, proste, o blaszkach całobrzegich, równolegle użyłkowanych. Kwiaty trzykrotne, pojedyncze lub zebrane w groniasty kwiatostan, wyrastające na szczycie pędu. Okwiat pojedynczy, 6-listkowy. Listki położone w 2 okółkach, o równej lub różnej długości. Pręcikowie złożone z 6 pręcików (rzadziej 3). Słupkowie złożone z 3 owocolistków, synkarpiczne, dolne. Zalążnie jednokomorowe, jednosłupkowe, zakończone 3 znamionami. Zalążki anatropowe, parietalne, liczne. Owoce w formie torebek.
Systematyka.
Rodzina wyodrębniona jako siostrzana dla krąpielowatych w rzędzie pochrzynowców. W systemie APG II (2003) rodzina była włączona do trójżeńcowatych w randze plemienia "Thismieae".
Pozycja rodziny w obrębie rzędu pochrzynowców ("Dioscoreales"):

</doc>
<doc id="2232118" url="https://pl.wikipedia.org/wiki?curid=2232118" title="Parafia św. Wojciecha w Stokach">
Parafia św. Wojciecha w Stokach

Parafia św. Wojciecha w Stokach – rzymskokatolicka parafia w Stokach, należąca do dekanatu międzychodzkiego. Powstała w 1924 roku. Parafia pośrednio administrowana jest przez parafię pw. św. Józefa w Silnej.
Skład parafii.
W skład parafii wchodzą 2 wsie położone administracyjnie w gminie Pszczew:
Parafię zamieszkuje około 300 osób.

</doc>
<doc id="2232164" url="https://pl.wikipedia.org/wiki?curid=2232164" title="Parafia Wniebowzięcia Najświętszej Maryi Panny w Łowyniu">
Parafia Wniebowzięcia Najświętszej Maryi Panny w Łowyniu

Parafia Wniebowzięcia Najświętszej Maryi Panny w Łowyniu – rzymskokatolicka parafia w Łowyniu, należąca do dekanatu międzychodzkiego. Powstała w 1924 roku.
Zasięg parafii.
Do parafii należą tylko wierni ze wsi Łowyń. W 2009 roku parafia liczyła 721 osób.

</doc>
<doc id="2232185" url="https://pl.wikipedia.org/wiki?curid=2232185" title="Pierwiastek pierwszego okresu">
Pierwiastek pierwszego okresu



</doc>
<doc id="2232212" url="https://pl.wikipedia.org/wiki?curid=2232212" title="Zbludza (potok)">
Zbludza (potok)

Zbludza, Zbludzka Rzeka – potok, lewy dopływ Kamienicy Gorczańskiej o długości 8,75 km i powierzchni zlewni 18,13 km²}.
Źródła potoku znajdują się na północno-zachodnich stokach Modyni, na wysokości ok. 790 m n.p.m. Zasilany jest też potokami spływającymi spod Przełęczy Słopnickiej. W górnej części płynie doliną pomiędzy Modynią a grzbietem Słopnickiej Przełęczy, niżej pomiędzy Modynią a Zbludzkimi Wierchami. W tej części spływa stromo, tworząc głęboko wcięte w łupki Beskidu Wyspowego koryto z progami skalnymi i baniorami. Wzdłuż niego poprowadzono drogę z Limanowej do Kamienicy. W dolnej części przepływa przez rozległe, zabudowane i mało strome obszary miejscowości Zbludza i w miejscowości Kamienica uchodzi do Kamienicy.
W dolinie Zbludzy znajdują się 3 miejscowości: w górnym biegu Zalesie, w środkowym Zbludza, w dolnym Kamienica. Łączy je droga biegnąca wzdłuż potoku Zbludza.

</doc>
<doc id="2232227" url="https://pl.wikipedia.org/wiki?curid=2232227" title="Potok Zbludzki">
Potok Zbludzki



</doc>
<doc id="2232229" url="https://pl.wikipedia.org/wiki?curid=2232229" title="Wydział Wojskowo-Lekarski Uniwersytetu Medycznego w Łodzi">
Wydział Wojskowo-Lekarski Uniwersytetu Medycznego w Łodzi

Wydział Wojskowo-Lekarski Uniwersytetu Medycznego w Łodzi – jeden z pięciu wydziałów Uniwersytetu Medycznego w Łodzi. Jego siedziba znajduje się przy Placu Hallera 1 w Łodzi. Powstał w 2002 r.
Władze.
Dziekan: prof. zw. dr hab. n. med. Jurek Olszewski
Prodziekan ds. nauki: prof. dr hab. n. med. Jerzy Niedzielski
Prodziekan ds. rozwoju i kształcenia wojskowo-medycznego: dr hab. n. med. prof. nadzw. Jacek Rysz
Prodziekan ds. studiów w języku angielskim: prof. dr hab. n. med. Andrzej Głąbiński
Prodziekan ds. kierunku fizjoterapii: dr hab. n. med. prof. nadzw. Alina Morawiec-Sztandera
Prodziekan ds. dydaktyki fizjoterapii: dr hab. n. med. prof. nadzw. Hanna Zielińska-Bliźniewska
Prodziekan ds. programowo-organizacyjnych fizjoterapii: dr hab. n. med. Robert Irzmański
Prodziekan ds. dydaktyki: prof. dr hab. n. med. Mariusz Stępień

</doc>
<doc id="2232232" url="https://pl.wikipedia.org/wiki?curid=2232232" title="Stosunki produkcji">
Stosunki produkcji

Stosunki produkcji - termin używany w teorii Karola Marksa, oznaczający stosunki międzyludzkie powstające w procesie produkcji. Powstają one w sposób konieczny i niezależny od ludzkiej woli. Do stosunków produkcji zalicza się między innymi formy własności, stosunki zwierzchności i podporządkowania itd. O kształcie stosunków produkcji decyduje rodzaj sił wytwórczych i sposób produkcji. Nauką o rozwoju stosunków produkcji jest marksistowska ekonomia polityczna.

</doc>
<doc id="2232236" url="https://pl.wikipedia.org/wiki?curid=2232236" title="We dwoje raźniej">
We dwoje raźniej

We dwoje raźniej (ang. "Better with You", 2010–2011) – amerykański serial komediowy nadawany przez stację ABC w reżyserii Jamesa Burrowsa. W rolach głównych Joanna García i Jennifer Finnigan.
Fabuła.
Serial koncentruje się wokół trzech par, małżeństwa z 35-letnim stażem oraz ich dwóch córek ze swoimi chłopakami. Pierwsza mieszka z mężczyzną już dość długo, jednak nie chce wyjść za niego za mąż, druga po dwóch miesiącach znajomości ma zamiar wziąć ślub a na domiar złego jest z nim w ciąży.

</doc>
<doc id="2232238" url="https://pl.wikipedia.org/wiki?curid=2232238" title="Klasztor na Monte Senario">
Klasztor na Monte Senario

Klasztor Monte Senario, wł. "Convento di Monte Senario" – jedno z najważniejszych sanktuariów Toskanii położone na wzgórzu o tej samej nazwie, na północ od miasta Vaglia, znajdujące się na obszarze archidiecezji Florencji.
Klasztor został zbudowany w 1234 roku przez Siedmiu Świętych Założycieli Zakonu Serwitów Najświętszej Maryi Panny zatwierdzonego przez Stolicę Apostolską w 1304 roku. Byli to florenccy kupcy, którzy porzucili dotychczasowe zajęcia i zaczęli żyć w ubóstwie i pokucie: Aleksy Falconieri, Bartłomiej Amidei, Benedykt Antella, Buonfiglio Monaldi, Gerardino Sostegni, Hugo Lippi-Uguccioni oraz Jan Buonagiunta Monetti.

</doc>
<doc id="2232242" url="https://pl.wikipedia.org/wiki?curid=2232242" title="Reprezentacja Austrii w hokeju na trawie mężczyzn">
Reprezentacja Austrii w hokeju na trawie mężczyzn

Reprezentacja Austrii w hokeju na trawie mężczyzn jest jednym z silniejszych zespołów narodowych w Europie. Trzykrotny uczestnik Igrzysk Olimpijskich, nie startowała dotychczas w Mistrzostwach świata, siódmy zespół mistrzostw Europy w 2009 roku, srebrny i brązowy medalista Halowych mistrzostw świata.

</doc>
<doc id="2232243" url="https://pl.wikipedia.org/wiki?curid=2232243" title="Paradise, Hawaiian Style">
Paradise, Hawaiian Style

Paradise, Hawaiian Style – 26. album studyjny Elvisa Presleya, wydany 10 czerwca 1966 roku nakładem RCA Victor Records. Jest to ścieżka dźwiękowa do filmu "Podrap mnie w plecy" ("Paradise, Hawaiian Style").
Album nagrywano w Radio Recorders w Hollywood 26 i 27 lipca, oraz 2 sierpnia 1965 r. Na cotygodniowej liście albumów „Billboard” 200 "Paradise, Hawaiian Style" znalazł się na 15. miejscu.

</doc>
<doc id="2232245" url="https://pl.wikipedia.org/wiki?curid=2232245" title="Zetor 7211/7245">
Zetor 7211/7245

Zetor 7211 / 7245 – czeski ciągnik rolniczy produkowany w latach 1984 – 1992 z serii UR I.
Dane techniczne.
Silnik
Sprzęgło
Skrzynia biegów
Przedni most napędowy (model 7245)
Hamulce
Układ kierowniczy
Układ hydrauliczny
Kabina bezpieczna
Ogumienie
Wymiary (mm)
Pojemności (l)
Inne opcje

</doc>
<doc id="2232247" url="https://pl.wikipedia.org/wiki?curid=2232247" title="Tiputinia foetida">
Tiputinia foetida

Tiputinia foetida P.E.Berry &amp; C.L.Woodw. – gatunek roślin bezzieleniowych z monotypowego rodzaju Tiputinia z rodziny "Thismiaceae", endemiczny dla wschodniego Ekwadoru.
Nazwa naukowa rodzaju pochodzi od nazwy centrum badawczego "Tiputini Biodiversity Station", znajdującego się w prowincji Orellana we wschodnim Ekwadorze, na terenie którego odkryto tę roślinę. Epitet gatunkowy "foetidus" w języku łacińskim oznacza cuchnący i odnosi się do odoru kwiatu.
Biologia i ekologia.
Wieloletnie, myko-heterotroficzne geofity ryzomowe. Rośliny kwitną przez kilka dni. Kwiaty wydają obrzydliwy odór zgniłej ryby, przywabiający muchówki, chrząszcze, mrówki i niewielkie osy.
Linki zewnętrzne.
Zdjęcia w serwisie autorki

</doc>
<doc id="2232249" url="https://pl.wikipedia.org/wiki?curid=2232249" title="Moda Polska">
Moda Polska

Moda Polska – polskie przedsiębiorstwo państwowe założone w Warszawie w roku 1958, istniejące do 1998 roku.
Współorganizatorką przedsiębiorstwa oraz sklepów Mody Polskiej była Kaya Mirecka-Ploss, absolwentka londyńskiego . Pomysłodawcą nazwy „Moda Polska” był ówczesny minister handlu wewnętrznego – Mieczysław Lesz.
Autorem logo Mody Polskiej – popularnej jaskółki, był artysta grafik Jerzy Treutler. Autorem plakatu firmowego Mody Polskiej – damy w biało-czerwonych barwach, był artysta grafik Roman Cieślewicz.
Pierwszą dyrektorką firmy od spraw mody została Jadwiga Grabowska (1898–1988), przed wojną i w pierwszych latach powojennych właścicielka salonu mody. Przedsiębiorstwo zatrudniało projektantów mody i miało za zadanie promować w państwowym przemyśle odzieżowym aktualne kierunki mody światowej. Przedsiębiorstwo prowadziło ok. 60 salonów mody. Łącznie we wszystkich oddziałach zatrudniono ok. 2000 osób. Główny salon mody mieścił się w Warszawie przy ul. Chmielnej, wówczas ul. Henryka Rutkowskiego. Sprzedawano w nim modną odzież produkowaną w krótkich seriach w przedsiębiorstwach państwowych, ale też u chałupników. Projektantami „Mody Polskiej” byli m.in. Krystyna Wasylkowska, Katarzyna Raszyńska, Irena Biegańska, Helena Bohle-Szacka, Małgorzata Zembrzuska, Krystyna Dziak, Kalina Paroll, Magda Ignar i Jerzy Antkowiak. Modelkami były m.in. Teresa Tuszyńska, Grażyna Muszyńska, Małgorzata Krzeszowska, Ewa Fichner, Elżbieta Stusińska, Ewa Burchardt, Anna Rembiszewska, Małgorzata Blikle, Bożena Toeplitz, Lucyna Witkowska, Sylwia Deresz, Ewa Wende, Małgorzata Niemen, Lidia Popiel, Katarzyna Butowtt, Bogna Sworowska, Iwona Sul, Ilona Felicjańska, Marzenna Wolska i Agnieszka Martyna. Moda Polska organizowała pokazy mody głównie w salonie przy ul. Wiejskiej 20. Były organizowane przynajmniej dwa razy w roku, oraz przy okazji wizyt głów państw dla ich żon, np. dla żony Tito.
Jadwiga Grabowska odeszła ze stanowiska w roku 1968. Kolejną dyrektorką firmy została Halina Kłobukowska. W latach 70. dyrektorem firmy był Stanisław Tusiński, następnie Józef Syroka i Marek Zembrzuski. Moda Polska w latach 70. i na początku lat 80. budowała nowe salony w wielu nowych województwach, m.in. w Częstochowie, Koszalinie, Gorzowie Wlkp., Tarnobrzegu, jak również w Sosnowcu i Nowej Hucie. Moda Polska posiadała oddziały w Opolu i Łodzi. Szefem ds. inwestycji był Zygmunt Mazurkiewicz, który nadzorował budowę większości nowo powstałych salonów w tych trudnych czasach. Przedsiębiorstwo przetrwało do 1998 roku.

</doc>
<doc id="2232255" url="https://pl.wikipedia.org/wiki?curid=2232255" title="The Lazy Song">
The Lazy Song

The Lazy Song - trzeci singel amerykańskiego piosenkarza Bruno Marsa, pochodzący z jego pierwszego albumu studyjnego "Doo-Wops &amp; Hooligans". Został wydany 15 lutego 2011, przez Atlantic i Elektra.

</doc>
<doc id="2232258" url="https://pl.wikipedia.org/wiki?curid=2232258" title="Donath">
Donath



</doc>
<doc id="2232259" url="https://pl.wikipedia.org/wiki?curid=2232259" title="Tyrrell 023">
Tyrrell 023

Tyrrell 023 – bolid zespołu Nokia Tyrrell Racing na sezon 1995, zaprojektowany przez Mike’a Gascoyne’a i Harveya Postlethwaite’a.
Kierowcami byli Ukyō Katayama, Mika Salo oraz Gabriele Tarquini, który w Grand Prix Europy zastąpił Japończyka, kontuzjowanego podczas Grand Prix Portugalii. Bolid 023 posiadał nowe zawieszenie "Hydrolink", które testowane było przed rozpoczęciem sezonu. System ten umożliwiał niezależną kontrolę amortyzacji i wychyleń nadwozia, co miało pozwolić dopasować zawieszenie do danego toru. Jednostką napędową był zeszłosezonowy silnik Yamahy. Zespół zachował sponsorów - m.in. BP, Fondmetal, Mild Seven, Club Angle oraz Calbee. Przyczynił się do tego po części Mika Salo, który wniósł do zespołu 3,5 mln USD.
Po imponującym sezonie 1994, sezon 1995 był rozczarowujący dla zespołu. Podwozie było przeciętne, a innowacyjne zawieszenie "Hydrolink" – nieskuteczne. Z usterką poradzono sobie dopiero w połowie sezonu. Najlepsze wyniki osiągał Mika Salo, który w swoim pierwszym pełnym sezonie wywalczył 5 punktów. Były to jedyne punkty, jakie udało się zdobyć zespołowi w sezonie. Fin mógł uzyskać więcej punktów, gdyż podczas inauguracyjnego Grand Prix Brazylii jechał na trzeciej pozycji, lecz na skutek problemów wyścig ukończył na siódmym miejscu. W Grand Prix Argentyny Salo miał szansę na zdobycz punktową, lecz zakończył wyścig na 47. okrążeniu, gdy doszło do kolizji z Agurim Suzukim. Fin na kolejne punkty musiał czekać do Grand Prix Włoch. Z kolei Ukyō Katayama po dobrych wynikach w sezonie 1994, w sezonie 1995 spisywał się bardzo źle – z 16. wyścigów, do których Japończyk został zgłoszony ukończył zaledwie trzy (najlepszą pozycją było 7. miejsce podczas Grand Prix Niemiec). Podczas Grand Prix Portugalii Katayama miał wypadek podczas startu. Skutkiem były ciężkie obrażenia i z tego powodu nie wystartował ponownie w wyścigu oraz nie uczestniczył w Grand Prix Europy. Na ten wyścig został zastąpiony przez Gabriele Tarquiniego, który ostatni raz jeździł w Formule 1 w sezonie 1992 dla zespołu Fondmetal. Zespół z dorobkiem 5. punktów został sklasyfikowany na 9. miejscu za zespołem Footwork.
Wyniki.
"Źródło: Wyprzedź Mnie!"

</doc>
<doc id="2232469" url="https://pl.wikipedia.org/wiki?curid=2232469" title="Joe Ingles">
Joe Ingles

Joe Ingles (ur. 2 października 1987 w Adelaide, Australia) – australijski koszykarz, występujący na pozycjach rzucającego obrońcy lub niskiego skrzydłowego, obecnie zawodnik Milwaukee Bucks.
W dniu 30 czerwca 2009, Golden State Warriors ogłosiło, że Ingles będzie grał w ich zespole podczas ligi letniej NBA 2009 w Las Vegas. Ingles zagrał ponownie dla Warriors podczas ligi letniej 2010.
W dniu 16 listopada 2010 roku przeszedł z CB Granady do FC Barcelony, z którą podpisał trzyletni kontrakt.
W sezonie 2020/2021 zajął drugie miejsce w głosowaniu na najlepszego „szóstego” zawodnika ligi NBA.
9 lutego 2022 został wytransferowany do Portland Trail Blazers.
W lecie 2022 dołączył do Milwaukee Bucks.

</doc>
<doc id="2232472" url="https://pl.wikipedia.org/wiki?curid=2232472" title="The Looney Tunes Show">
The Looney Tunes Show

Looney Tunes Show – amerykański serial animowany. Jest to kontynuacja filmów i seriali o przygodach Królika Bugsa, Kaczora Daffy’ego i innych postaci ze "Zwariowanych melodii".
Fabuła.
Fabuła serialu skupia się wokół Królika Bugsa i Kaczora Daffy’ego, którzy opuszczają las i przenoszą się do przedmieścia pełnego „kolorowych sąsiadów”, takich jak Yosemite Sam, Babcia, Kot Sylwester, Kanarek Tweety, Prosiak Porky, Króliczka Lola, Speedy Gonzales i inni. Teraz Bugs i Daffy mieszkają razem pod jednym dachem jako współlokatorzy. Każdy odcinek serialu zawiera krótkie segmenty wplecione w główną fabułę – trójwymiarowe kreskówki ze Strusiem Pędziwiatrem i Kojotem Willym oraz „Zwariowane melodie”, dwuminutowe klipy, w których klasyczne postacie śpiewają oryginalne piosenki.
Obsada (głosy).
i inni 
Wersja polska.
Wersja polska: MASTER FILM na zlecenie CARTOONA NETWORKa
Reżyseria:
Dialogi:
Tłumaczenie:
Dźwięk: Elżbieta Mikuś
Montaż: Jan Graboś
Kierownictwo produkcji: Agnieszka Kołodziejczyk
Tekst piosenki: Andrzej Brzeski 
Kierownictwo muzyczne:
Wystąpili:
i inni
Piosenki śpiewali:
Lektor: Paweł Bukrewicz 
Wersja polska.
Dystrybucja na terenie Polski: GALAPAGOS FILMS
Wersja polska: MASTER FILM
Reżyseria: Agata Gawrońska-Bauman
Dialogi: Karolina Anna Kowalska
Tekst piosenki: Andrzej Brzeski
Dźwięk i montaż: Jacek Osławski
Kierownictwo muzyczne: Piotr Gogol
Kierownictwo produkcji: Katarzyna Fijałkowska
Wystąpili:
oraz:
i inni
Śpiewali: Magdalena Tul, Adam Krylik, Artur Bomert i inni
Lektor: Paweł Bukrewicz

</doc>
<doc id="2232478" url="https://pl.wikipedia.org/wiki?curid=2232478" title="Radek Kobiałko">
Radek Kobiałko

Radek Kobiałko, właściwie Radosław Kazimierz Kobiałko (ur. 3 grudnia 1969) – polski producent filmowy i muzyczny, reżyser oraz scenarzysta programów telewizyjnych, założyciel i prezes firmy medialnej Fabryka nr 1 Sp.z o.o.
Kariera.
W 1989 roku współtworzył jeden z pierwszych niezależnych tygodników, a w 1992 jedną z pierwszych prywatnych rozgłośni radiowych–Radio O’le, której był szefem programowym. W tym czasie przygotowywał i obronił w Krajowej Radzie Radiofonii i Telewizji wniosek koncesyjny dla tego radia, a także doradzał w tym zakresie kilku rozgłośniom. W latach 1994-95 był jednym z producentów Krajowego Festiwalu Polskiej Piosenki w Opolu. W czasie powstawania pierwszych polskich komercyjnych stacji telewizyjnych, współpracował z największymi – Polsat, TVN i RTL 7, najpierw jako niezależny dziennikarz, a potem jako zewnętrzny producent.
Do samego Polsatu wyprodukował kilkadziesiąt felietonów do programów typu "Kurier TV", "Zoom na miasto" i inne. W tym czasie wciąż zajmował się też produkcją koncertów i widowisk.
W 2001 na zlecenie Bogusława Chraboty, dyrektora programowego telewizji Polsat, przygotował analizę programu stacji wraz z propozycjami sposobów kreowania nowych sztandarowych jej programów, takich jak program muzyczny "Idol" i reality show "Bar". Był pomysłodawcą i współtwórcą największych sukcesów tego programu. Dziesiątkę najlepiej oglądanych odcinków wszystkich edycji programu wypełniają wymyślone przez niego wydarzenia: od pierwszego ślubu w programie reality show na świecie poprzez blisko sto koncertów, w tym takich wykonawców, jak m.in. Zucchero, Paul Young, Chris de Burgh, Matt Bianco, Basia Trzetrzelewska, The Rasmus, Garou, a także jedynego w Polsce występu duetu T.A.T.u. i jedynego po rozstaniu koncertu duetu Modern Talking. Oprócz tego, podczas realizacji programu wprowadził też nowe technologie w Polsce, tj. dzwonki, tapety, gry java czy interaktywne sondy na telefony komórkowe.
Na przełomie 2004 i 2005 roku, wspólnie z Maciejem Pawlickim, wyprodukował wieczór sylwestrowy dla TVP1. Koncert dał początek cyklicznego widowiska muzycznego–"Stratosfera". W programie wprowadził pierwszy raz w TVP sprzedaż dzwonków muzycznych na komórki za pośrednictwem SMS. Był też producentem i scenarzystą festiwalu Jedynka w Sopocie.
W 2007 roku był producentem kreatywnym wyborów Miss World oraz jedynym w historii jurorem z Polski. W 2008 roku współtworzył koncepcję prezentacji polskiej na "Expo 2008" w Saragossie, był też producentem, reżyserem i scenarzystą dnia polskiego w trakcie tego wydarzenia. Polska prezentacja została wybrana trzecią najlepszą spośród blisko stu krajów.
Reżyserował program "Pytanie na śniadanie: Weekend" i teleturniej "Dzieciaki górą!" TVP2, przygotowywał też m.in. wprowadzenie w Polsce cyklu nagród Mobile Music Awards oraz Mobile Awards.
W 2010 roku zrealizował m.in. film promocyjny z okazji 10 lecia PARP i kampanię internetową marki Pilot. Wcześniej realizował też imprezy i reklamy m.in. dla takich marek, jak Dolce &amp; Gabbana czy Police.
Jest założycielem i prezesem Fabryki nr 1 Sp. z o.o. będącej beneficjentem programu 8.1 Innowacyjna Gospodarka i realizującej projekt przewodników multimedialnych w pięciu wersjach językowych dedykowanych na telefony komórkowe, ipady i inne tablety oparte na systemie Android.
Stworzył kilka najpopularniejszych kanałów na YouTube w tym „freetvpl” czy „kartony4FunTV”, który oparty był na umowie z 4 Fun Media S.A., na podstawie której Fabryka nr 1 Sp.zo.o. jest wyłącznym dystrybutorem kilku tysięcy filmów animowanych w internecie. W uznaniu sukcesów tego działu Fabryki nr 1 YouTube zaproponował spółce pierwszą w Polsce umowę, dzięki której stała się pierwszym polskim oficjalnym partnerem YouTube.
Od sierpnia 2013 współtworzy i wprowadza do kolejnych krajów platformę telewizyjną OZ.
W 2016 roku zorganizował eurowizyjny koncert eliminacyjny do 61. Konkursu Piosenki Eurowizji oraz trzy koncerty w ramac 53. Krajowego Festiwalu Piosenki Polskiej w Opolu.
Życie prywatne.
Jest mężem piosenkarki Małgorzaty „Margo” Gadzińskiej-Kobiałko.

</doc>
<doc id="2232486" url="https://pl.wikipedia.org/wiki?curid=2232486" title="Jürgen Colombo">
Jürgen Colombo

Jürgen Colombo (ur. 2 września 1949 w Zielonej Górze) - niemiecki kolarz torowy i szosowy, złoty medalista olimpijski. 
Specjalizował się w wyścigu na 4 km na dochodzenie. Podczas igrzysk olimpijskich w Monachium wywalczył wraz z drużyną złoty medal. Tworzyli ją także Günther Schumacher, Günter Haritz i Udo Hempel. W latach 1979-1982 startował w barwach grup zawodowych.

</doc>
<doc id="2232488" url="https://pl.wikipedia.org/wiki?curid=2232488" title="Ali Al-Wehaibi">
Ali Al-Wehaibi

Ali Ahmed Ali Mohamed Al-Wehaibi (; ur. 27 października 1983 w Al-Ajnie) – emiracki piłkarz występujący na pozycji pomocnika w drużynie Al-Ain.
Kariera piłkarska.
Ali Al-Wehaibi urodził się w mieście Al-Ajn i od początku kariery występuje w tamtejszym zespole – Al-Ain FC. W 2003 zadebiutował w reprezentacji Zjednoczonych Emiratów Arabskich. W 2011 został powołany do kadry na Puchar Azji rozgrywany w Katarze. Jego drużyna zajęła ostatnie miejsce w grupie i nie awansowała do dalszej fazy. Al-Wehaibi był kapitanem swojego zespołu.

</doc>
<doc id="2232489" url="https://pl.wikipedia.org/wiki?curid=2232489" title="Dawlos">
Dawlos

Dawlos (gr. "Δαυλός", tur. "Kaplıca") – wieś na Cyprze, w dystrykcie Famagusta, na wschód od Kyrenii, niedaleko zamku Kantara. Położona jest na terenie republiki Cypru Północnego.

</doc>
<doc id="2232490" url="https://pl.wikipedia.org/wiki?curid=2232490" title="Ali Al Wehaibi">
Ali Al Wehaibi



</doc>
<doc id="2232494" url="https://pl.wikipedia.org/wiki?curid=2232494" title="Turniej o Złoty Kask 1967">
Turniej o Złoty Kask 1967

Turniej o Złoty Kask 1967 – rozegrany w sezonie 1967 turniej żużlowy z cyklu rozgrywek o „Złoty Kask”. Wygrał Antoni Woryna, drugi był Henryk Glücklich i Andrzej Wyglenda stanął na najniższym stopniu.
Wyniki.
"Czołówka piątka"
Klasyfikacja końcowa.
Uwaga!: Odliczono dwa najgorsze wyniki.

</doc>
<doc id="2232495" url="https://pl.wikipedia.org/wiki?curid=2232495" title="Fryzura intymna">
Fryzura intymna

Fryzura intymna – określenie wyglądu owłosienia łonowego poddanego zabiegom fryzjerskim, zwykle zgodnie z wymogami mody. Najwcześniejsze informacje dotyczące usuwania przez kobiety włosów z miejsc intymnych pochodzą już ze starożytności (Indie). W czasach współczesnych moda na pielęgnację owłosienia łonowego pojawiła się po upowszechnieniu kostiumu kąpielowego bikini. Najczęstszym zabiegiem stosowanych przez kobiety jest całkowita depilacja łona, warg sromowych i okolic odbytu, zwana depilacją brazylijską. Większość kobiet i mężczyzn preferuje okolice intymne zupełnie pozbawione włosów. Większość kobiet deklaruje iż regularnie pozbywa się włosów z okolic intymnych, najczęściej depilując je przy pomocy gorącego wosku, rzadziej goląc włosy maszynką.
Style.
Wyróżnia się kilka popularniejszych fryzur intymnych:
Czasami depilację brazylijską opisuje się jako pozostawiającą na łonie cienki pasek krótkich włosów i depilację na gładko warg sromowych, a depilacją hollywoodzką nazywa się całkowite usunięcie owłosienia z okolic intymnych z pozostawieniem gładkiej skóry. W takiej sytuacji często usuwa się owłosienie na stałe np. za pomocą lasera. Stosuje się także takie określenia jak pełna depilacja (ang. "full waxing") czy pełna depilacja brazylijska (ang. "full brazilian waxing").

</doc>
<doc id="2232496" url="https://pl.wikipedia.org/wiki?curid=2232496" title="Hamdan Al-Kamali">
Hamdan Al-Kamali

Hamdan Ismail Mohammed Al-Kamali (; ur. 2 maja 1989 w Abu Zabi) – emiracki piłkarz występujący na pozycji obrońcy w drużynie Al-Wahda.
Kariera klubowa.
Hamdan Al-Kamali od początku kariery występuje w barwach klubu Al-Wahda.
Kariera reprezentacja.
W 2008 zadebiutował w reprezentacji Zjednoczonych Emiratów Arabskich. W 2011 został powołany do kadry na Puchar Azji rozgrywany w Katarze. Jego drużyna zajęła ostatnie miejsce w grupie i nie awansowała do dalszej fazy.

</doc>
<doc id="2232497" url="https://pl.wikipedia.org/wiki?curid=2232497" title="Hamdan Al Kamali">
Hamdan Al Kamali



</doc>
<doc id="2232499" url="https://pl.wikipedia.org/wiki?curid=2232499" title="Bański">
Bański



</doc>
<doc id="2232502" url="https://pl.wikipedia.org/wiki?curid=2232502" title="Marc Fernández">
Marc Fernández

Marc Fernández Usón (ur. 23 lipca 1987 w El Masnou w regionie Katalonii) - hiszpański koszykarz, narodowości katalońskiej, obecnie zawodnik Power Electronicsu Valencia. Wychowanek FC Barcelony. Gra na pozycji niskiego skrzydłowego lub rzucającego obrońcy. Mierzy 203 cm i waży 95 kg.

</doc>
<doc id="2232505" url="https://pl.wikipedia.org/wiki?curid=2232505" title="Carlos Suarez">
Carlos Suarez



</doc>
<doc id="2232509" url="https://pl.wikipedia.org/wiki?curid=2232509" title="Konkurs Trójek Spaldinga 2010">
Konkurs Trójek Spaldinga 2010



</doc>
<doc id="2232512" url="https://pl.wikipedia.org/wiki?curid=2232512" title="Víctor Ruiz (hiszpański piłkarz)">
Víctor Ruiz (hiszpański piłkarz)

Víctor Ruiz Torre (ur. 25 stycznia 1989 w Esplugues de Llobregat) – hiszpański piłkarz, grający na pozycji środkowego obrońcy w tureckim klubie Beşiktaş JK.
Kariera.
Karierę rozpoczynał w klubie ze swojego rodzinnego miasta, UD Cornellà. W 2005 r., w wieku 15 lat, przeniósł się do szkółki Espanyolu, a w 2008 r. został przeniesiony do drużyny rezerw. Z drużyną rezerw wywalczył mistrzostwo Tercera División. Debiut w pierwszej drużynie Espanyolu zaliczył 6 grudnia 2009 r. Pierwszego gola zdobył 21 lutego 2010 r. w meczu przeciwko Máladze. Kolejnego gola zdobył 11 kwietnia 2010 r. w meczu z Atlético Madryt. W całym sezonie rozegrał 22 mecze. W kolejnym sezonie zagrał w 15 meczach Espanyolu do czasu gdy 27 stycznia 2011 r. podpisał kontrakt z SSC Napoli, gdzie przeniósł się za 6 mln euro.
29 sierpnia 2011 podpisał 5-letni kontrakt z Valencia CF.

</doc>
<doc id="2232514" url="https://pl.wikipedia.org/wiki?curid=2232514" title="Święta Adeltruda">
Święta Adeltruda

Adeltruda z Maubeuge (zm. 25 lutego ok. 696 w Maubeuge) – siostra św. Madelberty, zakonnica i ksieni, święta Kościoła katolickiego.
Była jedną z czworga dzieci św. Wincentego Madelgariusza z Soignies (niderl. "Zinnik" w Belgii) i św. Waldetrudy. W młodości wstąpiła do klasztoru wybudowanego przez jej ciotkę św. Adelgundę z regułą św. Benedykta. Około 684 roku, po śmierci ciotki, została jego przełożoną.
Wspomnienie liturgiczne św. Adeltrudy obchodzone jest w dzienną pamiątkę śmierci.

</doc>
<doc id="2232515" url="https://pl.wikipedia.org/wiki?curid=2232515" title="Acheron">
Acheron



</doc>
<doc id="2232523" url="https://pl.wikipedia.org/wiki?curid=2232523" title="Raszid Pasza">
Raszid Pasza



</doc>
<doc id="2232536" url="https://pl.wikipedia.org/wiki?curid=2232536" title="Hybryda (czasopismo)">
Hybryda (czasopismo)

Hybryda – czasopismo artystyczno-literackie wydawane przez Stowarzyszenie Twórcze POLART.
Redakcja.
Kolegium Redakcyjne
Naukowa Rada Redakcyjna

</doc>
<doc id="2232542" url="https://pl.wikipedia.org/wiki?curid=2232542" title="Elvis w Trasie">
Elvis w Trasie



</doc>
<doc id="2232546" url="https://pl.wikipedia.org/wiki?curid=2232546" title="Zbludzkie Wierchy">
Zbludzkie Wierchy

Zbludzkie Wierchy – cztery niewybitne wzniesienia w południowo-wschodniej części Beskidu Wyspowego, w widłach Kamienicy i jej dopływów: potoku Szczawa i potoku Zbludza. Znajdują się w zakończeniu grzbietu odbiegającego w południowym kierunku od wschodniej grani Mogielicy. Grzbiet ten zaczyna się tuż po południowej stronie Przełęczy Słopnickiej i biegnie poprzez Jasionik (776 m) do Zbludzkich Wierchów.
Zbludzkie Wierchy mają charakter niewielkiego pasma, nietypowego dla Beskidu Wyspowego. Składają się z kilku niskich wierzchołków, oddzielonych płytko wciętymi przełęczami. Najwyższy z nich ma wysokość 820 m. Najdalej na południe wysunięta jest Bystra Góra (670 m) znajdująca się w widłach Kamienicy i potoku Zbludza. Zbludzkie Wierchy z powodu stromości stoków nie zostały wykorzystane dla celów rolniczych. Nie ma też na nich polan. Są całkowicie zalesione, jedynie na dolnej części ich stoków i u podnóży znajdują się przysiółki miejscowości Kamienica – m.in. Szczeltów oraz miejscowości Szczawa i Zbludza. Od Przełęczy Słopnickiej prowadzi w ich kierunku asfaltowa wąska droga na granicy lasu i pól uprawnych miejscowości Zalesie, kończy się jednak tuż przed Zbludzkimi Wierchami.

</doc>
<doc id="2232549" url="https://pl.wikipedia.org/wiki?curid=2232549" title="Czujnik krzyżowy">
Czujnik krzyżowy

Czujnik krzyżowy – punkt automatycznego ustawiania ostrości w aparacie cyfrowym, który ostrość ustawia na podstawie różnic jasności według poziomych jak i pionowych linii obrazu.
Zasada działania.
Ostrość w aparacie ustawiana jest na podstawie kontrastu – polega to na takim ustawieniu soczewek obiektywu, by uzyskany obraz cechował się jak największym kontrastem. W aparatach kompaktowych stosuje się kontrast wzdłuż linii pionowych (kiedy aparat jest w poziomej pozycji) – oznacza to, że ostrość ustawiana jest na podstawie kontrastów pionowych linii, np. ścian budynków czy drzew. Bardziej zaawansowane aparaty takie jak lustrzanki cyfrowe wyposaża się w czujniki krzyżowe, które kontrast ustawiają również według linii poziomych. Dzięki temu autofokus aparatu jest znacznie bardziej precyzyjny – nie ma problemów z ustawieniem prawidłowej ostrości w sytuacji, kiedy w fotografowanej scenie brakuje różnicy jasności o pionowym przebiegu. Przykładem może łódka na tafli jeziora, czy samolot na niebie.

</doc>
<doc id="2232551" url="https://pl.wikipedia.org/wiki?curid=2232551" title="Rudolf Haym">
Rudolf Haym

Rudolf Haym (ur. 5 października 1821 w Zielonej Górze (Grünberg in Schlesien) - zm. 27 sierpnia 1901 w St. Anton am Arlberg) – niemiecki historyk filozofii i literatury.
Pochodził z rodziny protestanckiej, która do Zielonej Góry na Śląsku przywędrowała z Czech. Dzieciństwo i młodość spędził w Zielonej Górze, gdzie przyszedł na świat w budynku pierwszej Szkoły Miejskiej (obecnie ul. Lisowskiego 3), gdzie jego ojciec był wicedyrektorem. Studiował filozofię i teologię w Halle i Berlinie. Był zwolennikiem pozytywizmu i krytykiem G.Hegla. W 1848 był członkiem Parlamentu frankfurckiego, a od 1866 posłem do parlamentu pruskiego. Od 1851 wykładał literaturę i filozofię na Uniwersytecie w Halle, gdzie w 1860 roku został profesorem, a w 1873 rektorem.
W związku ze swoją pracą "Hegel i jego czasy" (niem. "Hegel und seine Zeit") jest uważany za twórcę podziału na tzw. prawicę i lewicę heglowską.

</doc>
<doc id="2232553" url="https://pl.wikipedia.org/wiki?curid=2232553" title="Biblioteka Wincentego Byrskiego">
Biblioteka Wincentego Byrskiego

Biblioteka Wincentego Byrskiego – księgozbiór składający się z kilkuset pozycji stworzony przez polskiego poetę i tłumacza Wincentego Byrskiego.
Każda z kilkuset książek należących do kolekcji była przez Byrskiego własnoręcznie numerowana, pieczętowana i podpisywana. W skład biblioteki wchodziła klasyka literatury polskiej i światowej. Po śmierci poety, czyli na samym początku II wojny światowej, w trosce o księgozbiór, wysiedlone przez Niemców żona i córka Byrskiego, przekazały książki na przechowanie rodzinie i sąsiadom. Do dzisiejszych czasów zachowało się jedynie kilkadziesiąt pozycji, które znajdują się w Gminnej Bibliotece Publicznej w Kozach. Staraniem koziańskiej biblioteki księgozbiór Byrskiego jest odtwarzany i przechowywany razem z jego rękopisami.
Lista zachowanych książek należących do Biblioteki Wincentego Byrskiego.
Książki te przechowuje Gminna Biblioteka Publiczna w Kozach.

</doc>
<doc id="2232555" url="https://pl.wikipedia.org/wiki?curid=2232555" title="Piłka nożna w Argentynie">
Piłka nożna w Argentynie

Piłka nożna jest najpopularniejszym sportem w Argentynie. Według danych FIFA, w Argentynie zarejestrowanych jest 331 811 piłkarzy (ok. 2 327 000 niezarejestrowanych, razem ok. 2 659 000), 3377 klubów oraz 37 161 urzędników związanych z piłką nożną.
Piłka nożna została „przywieziona” do Argentyny w drugiej połowie dziewiętnastego wieku przez brytyjskich imigrantów. Liga argentyńska została utworzona w 1891 roku, jest trzecią najstarszą ligą piłkarską świata (po lidze Wielkiej Brytanii i lidze Holandii). Argentyński Związek Piłki Nożnej (hiszp. "Asociación del Fútbol Argentino", "AFA") został utworzony 21 lutego 1893 r. i jest ósmym najstarszym związkiem piłkarskim na świecie oraz najstarszym w Ameryce Południowej.
Reprezentacja Argentyny w piłce nożnej jest jedną z ośmiu które wygrały Mistrzostwa Świata w piłce nożnej (1978, 1986 i 2022), zajęła również drugie miejsce na turniejach w 1930, 1990 i 2014). Argentyńczycy wygrali również czternaście razy Copa América oraz Puchar Konfederacji w 1992. Olimpijska reprezentacja Argentyny zdobyła dwa złote medale, w 2004 i 2008, a reprezentacja U-20 wygrała sześć Mistrzostw Świata U-20. Argentyńskie kluby wygrywały najwięcej Pucharów Interkontynentalnych oraz Pucharów Wyzwolicieli.
Piłka nożna kobiet ma własną ligę od 1991 roku, "Campeonato de Fútbol Femenino". Reprezentacja Argentyny w piłce nożnej kobiet dostała się do Mistrzostw Świata po raz pierwszy w 2007 i wygrała Sudamericano Femenino w 2006 roku.
Argentyna wygrała także Mistrzostwa Świata AMF/FIFUSA w futsalu w 1994. Reprezentacja Argentyny w futsalu zdobyła 3 miejsce na Mistrzostwach Świata FIFA w futsalu w 2004 roku. Ponadto, Argentyna była mistrzem świata w futsalu dla niepełnosprawnych w 1998.
Argentyna gra też w Mistrzostwach Świata w piłce nożnej plażowej, zajęła 3 miejsce w 2007.
Historia.
Początki.
Dwaj angielscy imigranci, Thomas Hogg i James Hogg, zorganizowali spotkanie 9 maja 1868 w Buenos Aires i założyli klub Buenos Aires Football Club. Klub krykietowy z Buenos Aires, B.A.C.R.C. udzielił klubowi Buenos Aires FC pozwolenia na korzystanie ze stadionu B.A.C.R.C., znajdującego się w Parque Tres de Febrero w US Palermo. Pierwszy udokumentowany mecz w historii argentyńskiej piłki nożnej rozegrał się na tym boisku 20 czerwca 1867 roku. W meczu uczestniczyły dwie drużyny (składające się z 8 graczy każda) brytyjskich kupców, zespół z czerwonymi czapkami i zespół z białymi czapkami.
Skład pierwszej drużyny: Thomas Hogg, James Hogg, William Forrester, T.B. Smith, J.W. Bond, E.S. Smith, J. Rabsbottom, N.H. Smith
Skład drugiej drużyny: William Heald, T.R. Best, U. Smith, H.J. Barge, H. Willmont, R.M. Ramsay, J. Simpson, W. Boschetti
Tak zwany „ojciec argentyńskiego futbolu” to Alexander Watson Hutton, nauczyciel z Glasgow, który uczył na początku lat 80. XIX wieku w Szkole św. Andrzeja w Buenos Aires. 4 lutego 1884 założył on założył on angielską szkołę w Buenos Aires ("Buenos Aires English High School"), 3 października 1898 powstał klub Alumni AC. W roku 1891, Hutton utworzył pierwszą ligę Argentyny, była to pierwsza liga piłkarska poza Wyspami Brytyjskimi.
W tym czasie w Argentynie powstało wiele klubów piłkarskich założonych przez Brytyjczyków pracujących w Argentynie, wiele z nich istnieje do dziś, np. Ferro Carril Oeste, Ferrocarril Midland, Rosario Central czy Talleres Córdoba.
Era amatorska.
21 lutego 1893 powstała "The Argentine Association Football League" ("Argentyńska Liga Piłki Nożnej"), która później przekształciła się w Argentyński Związek Piłki Nożnej. Większość piłkarzy i urzędników zajmujących się piłką nożną w Argentynie była pochodzenia brytyjskiego. Najstarsze argentyńskie kluby piłkarskie, takie jak Rosario Central, Newell's Old Boys czy Quilmes Atlético Club, zostały założone przez brytyjskich imigrantów.
Największe sukcesy odnosił wtedy Alumni AC. Jak w większości klubów z tego okresu, grali w nim głównie Brytyjczycy. Pod koniec XIX wieku gra stawała się coraz bardziej popularna wśród emigrantów z innych europejskich państw, szczególnie z Włoch.
Większość ówczesnych klubów nie chciała mieć w składzie lokalnej ludności kreolskiej. Opór przeciw tym zasadom w Quilmes Atlético Club doprowadził do powstania klubu Argentino de Quilmes w 1899, argentyńskiego klubu dla argentyńskich graczy. Słowo "Argentino" ("Argentyńczyk") lub "Argentinos" ("Argentyńczycy") jest popularnym elementem w nazwach argentyńskich klubów. Najbardziej znanym zespołem z tym słowem jest klub Argentinos Juniors, który zdobył Puchar Wyzwolicieli w 1985 roku.
Na początku XX wieku powstało wiele nowych klubów, w roku 1907 było ich ponad 300. Kluby te grały w amatorskich mistrzostwach kraju lub w regionalnych turniejach. W tym czasie mecze oglądało wielu Argentyńczyków i podczas wzrostu popularności gry, brytyjskie wpływy osłabły. W 1911 klub Alumni został rozwiązany, zmieniono nazwę federacji narodowej z angielskiej na hiszpańską, "Asociación Argentina de Football", choć tradycja dawania klubom angielskich nazw nie zniknęła.
Wiele nowych lig powstało w miastach w całej Argentynie, m.in. w Rosario (1905), Córdoba (1912), Santa Fe (1913), Tucumán (1919), San Luis (1920) i Salta (1921).
Pierwszy oficjalny mecz reprezentacji Argentyny odbył się 16 maja 1901, Argentyna wygrała z Urugwajem 3-2. Ten mecz zapoczątkował piłkarską rywalizację między Argentyną a Urugwajem.
Pierwszym trofeum zdobytym przez reprezentację Argentyny jest Copa Lipton 15 sierpnia 1906. Argentyna wygrała swój pierwszy turniej w 1910 ("Copa Centenario de la Revolución de Mayo", "Puchar Stulecia Rewolucji Majowej"), w którym pokonała Brazylię, Chile i Urugwaj.
W 1916 reprezentacja Argentyny brała udział w pierwszym Copa América i zajęła drugie miejsce. W roku 1921 Argentyńczycy wygrali turniej po raz pierwszy. Obecnie mają na koncie 14 zwycięstw w Copa América, dzielą się rekordem z Urugwajem.
W roku 1928 Argentyna uczestniczyła w Letnich Igrzyskach Olimpijskich i zdobyła srebrny medal. Dwa lata później reprezentacja Argentyny grała w pierwszych Mistrzostwach Świata FIFA i zajęła drugie miejsce, za Urugwajem.
Era profesjonalna.
Po dwóch sezonach zakłócania gry przez odwoływanie meczów i wycofywanie klubów z rozgrywek w 1929 i 1930, 18 zespołów postanowiło założyć oddzielną, zawodową ligę. Liga amatorska nadal działała, aż upadła w roku 1934 z powodu wielu klubów przenoszących się do drugiej ligi zawodowej. Stworzenie profesjonalnej ligi pomogło w zahamowaniu exodusu utalentowanych argentyńskich piłkarzy do wysoko płacących klubów europejskich. W składzie reprezentacji Włoch na Mistrzostwach Świata w 1934 znajdowało się wielu piłkarzy urodzonych w Argentynie, takich jak Raimundo Orsi, Enrique Guaita czy Luis Monti.
W 1964 roku CA Independiente zostało pierwszym argentyńskim klubem który wygrał Copa Libertadores. Argentyńskie kluby wygrały ten turniej 22 razy, 30 razy grając w finale.
Piłka klubowa.
Liga argentyńska.
Około 400 klubów piłkarskich jest zarejestrowanych w ośmiu ligach Argentyny zarządzanych przez Argentyński Związek Piłki Nożnej. Dwie najwyższe ligi (Primera División i Primera B) obejmują całą Argentynę, niższe ligi podzielone są na ligi z klubami z regionu Buenos Aires (Primera División B, C i D) i ligi z klubami z reszty kraju (Torneo Argentino A i B, Interior). Poniżej nich znajduje się 249 lig regionalnych, w których kluby walczą o miejsce w najniższej lidze w systemie ligowym.
Primera División to najwyższa liga Argentyny. Jest podzielona na turniej otwarcia i turniej zamknięcia, w każdym z dwóch turniejów drużyny grają ze sobą 19 meczów. Na końcu każdego sezonu kluby które zajęły najwyższe miejsca w lidze awansują do Copa Libertadores i Copa Sudamericana; najsłabsze drużyny spadają do Primera B.
Poniżej ligi Primera B, system ligowy dzieli się na ligi obejmujące Buenos Aires i ligi dla reszty argentyńskich klubów.
Od roku 1931, 15 zespołów zdobyło tytuł mistrza Argentyny, River Plate ma najwięcej tytułów mistrzowskich (33). Między 1931 a 1967 jedynymi zwycięzcami Primera División była tzw. "wielka piątka" (Boca Juniors, Independiente, Racing, River Plate i San Lorenzo). Ich dominacja została w końcu przerwana w 1967 roku przez Estudiantes, od tego sezonu 6 innych zespołów zdobyło mistrzostwo.
Argentyńskie kluby na arenie międzynarodowej.
Najbardziej utytułowanym na scenie międzynarodowej argentyńskim klubem jest Boca Juniors. Klub ten wygrał łącznie 18 oficjalnych międzynarodowych trofeów, tyle samo co włoski klub A.C. Milan.
CA Independiente wygrali najważniejszy południowoamerykański puchar, Copa Libertadores, aż siedem razy. W latach 1972-1975 Independiente wygrało ten turniej 4 razy z rzędu. Te osiągnięcia dały klubowi przydomek "Rey de copas" ("Król pucharów").
Piłka nożna w kulturze Argentyny.
Piłka nożna odgrywa ważną rolę w życiu wielu Argentyńczyków. Gdy reprezentacja Argentyny gra mecz, szczególnie na Mistrzostwach Świata, ulice w argentyńskich miastach są zazwyczaj puste, ponieważ wszyscy oglądają mecz.
Legendą argentyńskiej piłki jest Diego Maradona, przez wielu Argentyńczyków traktowany jak bóg. Jest podziwiany w każdym klubie, nawet River Plate (Maradona grał w Boca Juniors, klubie który jest zaciętym rywalem River Plate).

</doc>
<doc id="2232558" url="https://pl.wikipedia.org/wiki?curid=2232558" title="Polskie Towarzystwo Pedagogiczne">
Polskie Towarzystwo Pedagogiczne

Polskie Towarzystwo Pedagogiczne ("skrót" PTP "eng." Polish Educational Research Association) – ogólnopolskie towarzystwo naukowe, założone w 1981 roku. Celem działania Towarzystwa jest udział w rozwoju nauk pedagogicznych, popularyzacja ich osiągnięć w kraju i za granicą, prowadzenie, wspieranie i propagowanie badań w zakresie nauk pedagogicznych oraz popularyzacja ich wyników.
Siedziba Stowarzyszenia znajduje się w Warszawie. 
Historia.
Polskie Towarzystwo Pedagogiczne powstało z inicjatywy profesorów, członków Polskiej Akademii Nauk, Wincentego Okonia i Bogdana Suchodolskiego. Towarzystwo zostało wpisane do rejestru stowarzyszeń i związków 19 marca 1981. 
Polskie Towarzystwo Pedagogiczne powstało z nadzieją, że polscy pedagodzy będą przyczyniać się do rozwoju wiedzy pedagogicznej i będą mogli swobodnie dyskutować, ponad podziałami instytucjonalnymi i pokoleniowymi, o rozwiązaniach edukacyjnych sprzyjających rozwojowi systemu edukacji i stwarzających należyte warunki rozwoju dla każdej jednostki.
Polskie Towarzystwo Pedagogiczne nawiązuje w swojej działalności do bogatej tradycji ruchu pedagogicznego. Pod koniec XVIII wieku Komisja Edukacji Narodowej utworzyła Towarzystwo do Ksiąg Elementarnych, które stanowiło jej zaplecze naukowe, skupiając wielu wybitnych pedagogów – teoretyków i praktyków. Upowszechnieniem myśli pedagogicznej w czasie Księstwa Warszawskiego i Królestwa Kongresowego zajęło się Warszawskie Towarzystwo Przyjaciół Nauk. W czasie prezesury Stanisława Staszica zainteresowanie sprawami szkolnictwa, pracy oświatowej i wychowawczej znacznie wzrosło. Jednak po upadku powstania listopadowego, nastąpił wyraźny regres tej działalności. W okresie Wiosny Ludów (1848) Ewaryst Estkowski założył pierwsze w Polsce Towarzystwo Pedagogiczne w Poznaniu oraz jego organ – miesięcznik pedagogiczny „Szkoła Polska”. Towarzystwo Pedagogiczne Ewarysta Estkowskiego odegrało istotną rolę w podnoszeniu poziomu naukowego nauczycieli, w popularyzacji wiedzy społecznej i pedagogicznej wśród społeczeństwa i w krzewieniu patriotyzmu. Podobne zadania realizowało Polskie Towarzystwo Pedagogiczne na Śląsku Cieszyńskim, utworzone w 1896, czy też Towarzystwo Pedagogiczne we Lwowie, utworzone przez nauczycieli szkół początkowych i średnich w 1868. W wielu dziedzinach nauki i praktyki pedagogicznej, a szczególnie ich popularyzacji, chlubne karty zapisały najstarsze nauczycielskie organizacje zawodowe: Towarzystwo Nauczycieli Szkół Wyższych (1884), Stowarzyszenie Nauczycielstwa Polskiego i Polski Związek Nauczycielski w Królestwie Polskim (od 1905) oraz Krajowy Związek Nauczycielstwa Ludowego Galicji (od 1905). 
24 kwietnia 1981 odbył się zjazd członków założycieli Polskiego Towarzystwa Pedagogicznego. W zjeździe założycielskim wzięło udział 30 osób (na 34 zaproszonych) oraz 13 członków Komitetu Nauk Pedagogicznych PAN. W trakcie zjazdu w drodze głosowania wybrano władze Towarzystwa. Na Przewodniczącego Towarzystwa został wybrany Mikołaj Kozakiewicz. W skład Prezydium weszli: Jan Kulpa (Kraków), Zbigniew Kwieciński (Toruń – wiceprzewodniczący), Ryszard Łukaszewicz (Wrocław – wiceprzewodniczący), Stanisław Michalski (Poznań), Jerzy Niemiec (Białystok – skarbnik), Mieczysław Pęcherski (Warszawa), Edmund Trempała (Bydgoszcz), Marian Walczak (Warszawa – sekretarz generalny). Profesor Bogdan Suchodolski został jednomyślnie wybrany honorowym przewodniczącym Polskiego Towarzystwa Pedagogicznego.
18 maja 1981 władze Towarzystwa skierowały wniosek do Polskiej Akademii Nauk o objęcie opieką naukową i przyznanie Polskiemu Towarzystwu Pedagogicznemu dotacji finansowej na działalność. 1 czerwca 1981 zostało utworzone Biuro Polskiego Towarzystwa Pedagogicznego z siedzibą w Warszawie.
23 października 1981 Zarząd Główny Polskiego Towarzystwa Pedagogicznego podjął uchwałę o utworzeniu 15 oddziałów terenowych Towarzystwa i jednego koła nauczycielskiego. Zgodnie z uchwałą zatwierdzono oddziały terenowe w takich miastach, jak Białystok, Bydgoszcz, Gdańsk, Katowice, Lublin, Łódź, Olsztyn, Opole, Poznań, Racibórz, Słupsk, Szczecin, Toruń, Wrocław i Zielona Góra. Liczba członków Towarzystwa wzrosła z 43 do około 500. Ten szybki rozwój Towarzystwa był również wyrazem zaspokojenia pragnień ośrodków terenowych na tego rodzaju działalność, wyrażającą się w chęci czynnego uczestnictwa w przezwyciężaniu kryzysu w oświacie i wychowaniu, jaki zaznaczył się w latach 80. i 90. XX wieku, a także w pracy na rzecz doskonalenia systemu edukacji narodowej w Polsce. 
W początkowym okresie lansowane były dwie jednostronne, skrajne koncepcje działalności Polskiego Towarzystwa Pedagogicznego jako towarzystwa "sensu stricto" naukowego lub usługowego wobec praktyki pedagogicznej. I Walny Zjazd Delegatów PTP rozstrzygnął ten problem jednoznacznie, ustalając, iż Towarzystwo powinno harmonijnie łączyć w swym programie zadania naukowe i społeczne, przy czym istotną jego funkcją jest tworzenie pomostów między nauką i praktyką, między naukowcami i nauczycielami. To kompromisowe rozstrzygnięcie znalazło odbicie w wielorakich formach działalności naukowej Polskiego Towarzystwa Pedagogicznego zarówno na szczeblu centralnym, jak i w oddziałach i kołach terenowych.
Członkostwo PTP.
Przynależność do Polskiego Towarzystwa Pedagogicznego, które za swój cel stawia udział w rozwoju nauk pedagogicznych i popularyzacji ich osiągnięć w kraju i za granicą, umożliwia nawiązanie kontaktów z wybitnymi polskimi i zagranicznymi pedagogami oraz branie udziału w organizowaniu i prowadzeniu badań naukowych zmierzających do rozwijania nauk pedagogicznych i doskonalenia systemu edukacji w Polsce. Towarzystwo stara się poprzez swoje działania harmonijnie łączyć zadania naukowe i społeczne, przy czym istotną jego funkcją jest tworzenie pomostów między nauką i praktyką, między naukowcami i nauczycielami.
Przynależność do Towarzystwa pozwala brać udział w tworzeniu płaszczyzny faktycznej integracji środowiska akademickiego, otwieraniu się na współpracę z zagranicą, działaniu na rzecz rozwijania standardów badań i praktyki edukacyjnej, ze zwróceniem uwagi na problematykę etyczną oraz rozwijaniu i upowszechnianiu standardów etycznych zawodu pedagoga.
Towarzystwo przywiązuje szczególną uwagę do organizowania seminariów, zebrań, spotkań naukowych jako forum wymiany doświadczeń oraz włączania się w dyskursy edukacyjne różnych grup związanych z edukacją w celu wymiany doświadczeń. Wydarzeniami szczególnej wagi o charakterze organizacyjno-programowym i naukowym są Walne Zjazdy Delegatów Polskiego Towarzystwa Pedagogicznego i Ogólnopolskie Zjazdy Pedagogiczne. 
Członkowie Towarzystwa mogą ubiegać się o niższe opłaty za udział w konferencjach organizowanych przez PTP (w tym Zjazdu Pedagogicznego) oraz przez Europejskie Stowarzyszenie Badań Edukacyjnych (European Educational Research Association), którego PTP jest członkiem.
Towarzystwo skupia członków zwyczajnych, stowarzyszonych i wspierających. 
Cele Towarzystwa.
Celem Towarzystwa jest udział w rozwoju nauk pedagogicznych i popularyzacja ich osiągnięć w kraju i za granicą. Celem Towarzystwa jest także prowadzenie, wspieranie i propagowanie badań w zakresie nauk pedagogicznych oraz popularyzacja ich wyników. Towarzystwo realizuje swoje cele przez:
Oddziały PTP.
Na terenie Rzeczypospolitej Polskiej są tworzone oddziały oraz koła terenowe PTP. W skład Polskiego Towarzystwa Pedagogicznego (PTP) wchodzą:
Honorowi Przewodniczący PTP.
Honorowymi przewodniczącymi Towarzystwa są prof. dr hab. Bogdan Suchodolski, prof. dr hab. Wincenty Okoń i prof. dr hab. Zbigniew Kwieciński.
Zarząd Główny PTP.
Zarząd Główny Polskiego Towarzystwa Pedagogicznego wybrany przez Walny Zjazd Delegatów PTP w dniu 3 kwietnia 2014 (kadencja 2014-2017) - przewodnicząca PTP, prof. dr hab. Joanna Madalińska-Michalak z Oddziału Warszawskiego.
Polskie Towarzystwo Pedagogiczne wydaje czasopisma:
Przynależność do organizacji międzynarodowych.
Polskie Towarzystwo Pedagogiczne jest członkiem European Educational Research Association (EERA) od lutego 2009 roku i World Education Research Association (WERA) od grudnia 2014. Prowadzone prace przez te Towarzystwa sprzyjają międzynarodowej współpracy naukowej, rozwiązywaniu problemów o charakterze europejskim i globalnym oraz promowaniu edukacji na całym świecie. Wyniki badań naukowych mają służyć rozwojowi polityki i praktyki edukacyjnej.
Ogólnopolskie Zjazdy Pedagogiczne.
Od 1993 Polskie Towarzystwo Pedagogiczne organizuje Ogólnopolskie Zjazdy Pedagogiczne, które są stały się trwałą instytucją i ważnymi punktami orientacji we współczesnej pedagogice. Zjazdy PTP są spotkaniami tematycznymi, dotyczącymi znaczących problemów edukacyjnych. Niezależnie od sesji naukowych towarzyszących Walnym Zjazdom Delegatów PTP i inicjowanych oraz współorganizowanych przez Towarzystwo Ogólnopolskich Zjazdów Pedagogicznych, zarówno Zarząd Główny Towarzystwa, jak i jego oddziały terenowe organizują liczne, tematycznie zróżnicowane konferencje i seminaria naukowe. Stanowią forum wymiany myśli, współdziałania ludzi nauki i oświaty, stwarzają szanse poznania oraz spotkania znanych teoretyków i praktyków edukacji.
Zjazdy PTP organizowane są co trzy lata przez władze PTP we współpracy z różnymi uczelniami akademickimi. Stanowią one okazję do pokazania dorobku naukowego środowiska, które podjęło się współorganizacji Zjazdu, sprzyjają integracji tego środowiska, wzmacniają poznawczo, dają silne impulsy do dalszego rozwoju. Do tej pory odbyły się następujące Zjazdy PTP:

</doc>
<doc id="2232559" url="https://pl.wikipedia.org/wiki?curid=2232559" title="Born This Way (singel)">
Born This Way (singel)

Born This Way – pierwszy singiel amerykańskiej piosenkarki Lady Gagi promujący trzeci album artystki o tym samym tytule. Premiera odbyła się 11 lutego 2011 roku.
"„Born This Way”" pobił rekord w internetowym sklepie iTunes – zaledwie 5 godzin od premiery piosenka stała się najszybciej ściąganym singlem w historii sklepu, znajdując się w telefonach ponad miliona nabywców. W 22 krajach znalazła się na pierwszym miejscu najpopularniejszych singli, m.in. w Austrii, Australii, Kanadzie, Niemczech, Irlandii, Nowej Zelandii, Szwajcarii i Szwecji. Piosenka w Stanach Zjednoczonych stała się trzecim utworem Gagi znajdującym się na szczycie w "Billboard" Hot 100. Pierwszy raz singiel na żywo zaprezentowano podczas 53. ceremonii rozdania nagród Grammy w 2011. Od 19 lutego 2011 utwór jest dodany do tracklisty The Monster Ball Tour.
Teledysk.
Ponad 7-minutowy klip do utworu został wyreżyserowany przez Nicka Knighta i Lady Gagę oraz zmontowany przez Dustina Robertsona, montażystę teledysku do singlowego utworu „Alejandro”. W prologu zostaje przedstawiona mowa zatytułowana "Manifesto of Mother Monster", w której Gaga opowiada o nowej rasie ludzi urodzonych bez uprzedzeń, oraz o mieście zamieszkałym przez tę rasę. W teledysku gościnnie występuje model Rick Genest (jako „Zombie Boy”) oraz pojawiają się odniesienia do ikon popkultury: Madonny i Michaela Jacksona. Epilog klipu przedstawia Lady Gagę na koniu w tle miasta nocą. Zarówno w prologu, jak i w epilogu pojawia się różowy trójkąt – jeden z symboli osób homoseksualnych.
Lista utworów.
Digital download
Born This Way – The Remixes Part 1
Born This Way – The Remixes Part 2
Born This Way – CD Single

</doc>
<doc id="2232572" url="https://pl.wikipedia.org/wiki?curid=2232572" title="Thismia">
Thismia

Thismia Griff. – rodzaj jednorocznych, myko-heterotroficznych, ziemnopączkowych roślin bezzieleniowych z rodziny "Thismiaceae", obejmujący 44 gatunki występujące w południowo-wschodnich Chinach, Japonii, Tajwanie, na Sri Lance, w Azji Południowo-Wschodniej, Papui-Nowej Gwinei, Australii, Nowej Zelandii oraz północnej i środkowej Ameryce Południowej.
Nazwa naukowa rodzaju jest anagramem nazwiska Thomasa Smitha, angielskiego mikrobiologa żyjącego w XIX wieku.
Zagrożenie i ochrona.
Gatunek "Thismia melanomitra" jest ujęty w Czerwonej księdze gatunków zagrożonych ze statusem VU ("narażony"). Znany jest z pojedynczej lokalizacji w pobliżu jeziora Taracoa w okolicach Río Napo i Parque Nacional Yasuní w ekwadorskiej prowincji Orellana. Został uznany za zagrożony wyginięciem z uwagi na niszczenie siedlisk.
Drobne rośliny z tego rodzaju są łatwe do przeoczenia, niektóre gatunki rejestrowane są sporadycznie. "Thismia americana" uznawana jest za gatunek wymarły – nie była obserwowana od 1916 roku. W 2017 na Borneo odnaleziono ponownie "Thismia neptunis" ostatni raz obserwowaną 151 lat wcześniej.

</doc>
<doc id="2232575" url="https://pl.wikipedia.org/wiki?curid=2232575" title="Zetor ZTS 16245">
Zetor ZTS 16245

ZTS 16245 – słowacki ciągnik rolniczy produkowany w latach 1990 – 1997 z serii UR II C.
Dane techniczne.
Silnik
Sprzęgło
Skrzynia biegów
Wał odbioru mocy
Hamulce
Układ kierowniczy
Układ hydrauliczny
Ogumienie
Wymiary (mm)
Pojemności (l)
Inne opcje

</doc>
<doc id="2232580" url="https://pl.wikipedia.org/wiki?curid=2232580" title="Mariusz Sirko">
Mariusz Sirko

Mariusz Sirko (ur. 22 maja 1986) – polski snookerzysta. Mieszka w Lublinie, gdzie trenuje w klubie Stolarnia. Jego najwyższy break turniejowy to 100 punktów, a treningowy 137. Jest w kadrze narodowej od 2007 roku.
Klimat Cup.
W pokazowym turnieju Klimat Cup brał udział dwukrotnie. W 2008 roku przegrał wszystkie mecze w grupie. Rok później doszedł aż do finału przegrywając 4:2 z Jarosławem Kowalskim. Wówczas Mariusz Sirko wbił swojego najwyższego breaka w karierze - 100 punktów.

</doc>
<doc id="2232581" url="https://pl.wikipedia.org/wiki?curid=2232581" title="Regions Morgan Keegan Championships and the Cellular South Cup 2011 (kobiety)">
Regions Morgan Keegan Championships and the Cellular South Cup 2011 (kobiety)

Tenisowy turniej WTA Regions Morgan Keegan Championships and the Cellular South Cup 2010 odbył się w dniach 13 lutego – 19 lutego w amerykańskim Memphis na kortach twardych. Pula nagród wyniosła 220 000 dolarów amerykańskich.

</doc>
<doc id="2232585" url="https://pl.wikipedia.org/wiki?curid=2232585" title="Mistrzostwa Świata w Short Tracku 2009">
Mistrzostwa Świata w Short Tracku 2009

34. Mistrzostwa Świata w Short tracku 2009 odbyły się w stolicy Austrii, w Wiedniu, w dniach 5–8 marca.

</doc>
<doc id="2232589" url="https://pl.wikipedia.org/wiki?curid=2232589" title="Frankie and Johnny">
Frankie and Johnny

Frankie and Johnny - 25 album studyjny Elvisa Presleya, wydany 1 marca 1966 roku, będący ścieżką dźwiękową do filmu "Frankie i Johnny". 

</doc>
<doc id="2232590" url="https://pl.wikipedia.org/wiki?curid=2232590" title="Dławik Friedlandera">
Dławik Friedlandera

Dławik Friedlandera – jedno z przykładowych rozwiązań dławika sterowanego. Jego reaktancja może zmieniać się w sposób ciągły dzięki podmagnesowaniu rdzenia prądem stałym. Jest trójfazową wersją dławika z obwodem sterującym prądu stałego.
W dławiku Friedlandera, uzwojenia prądu przemiennego są połączone w zygzak. Uzwojenia zwojów a i b są tak wykonane, by strumień magnetyczny był przesunięty w fazie o 15° w porównaniu z połączeniem w gwiazdę. Dwa dławiki dołącza się do sieci w taki sposób, aby odpowiednie strumienie magnetyczne były przesunięte o 30°. Przy takim połączeniu prądy 5 i 7 harmonicznej nie przenikają do sieci, lecz przepływają tylko między dławikami. Nie przenikają również do sieci parzyste harmoniczne prądy zamykające się wewnątrz każdego z dławików. Uzwojenia c są połączone w trójkąt i służą do stworzenia zamkniętego obiegu trzeciej harmonicznej. Obejmuje ono równocześnie trzy kolumny obwodu magnetycznego, w związku z czym nie indukuje się w nich napięcie częstotliwości podstawowej.
Dławik Friedlandera zmniejsza odkształcenia sinusoidalnego prądu sterowanego. Wadą tego dławika jest to, że pomiędzy uzwojeniem sterującym prądu stałego a uzwojeniem prądu przemiennego istnieje bezpośrednie sprzężenie elektromagnetyczne. Dowolne przełączenie w obwodzie prądu stałego wywołuje w uzwojeniu c przepływ zanikającego prądu jednokierunkowego, przeciwdziałającego zmianom pola magnetycznego w rdzeniu. Prędkość sterowania dławika jest określona stałą czasową uzwojenia c (rzędu kilku sekund).
Inne wady tego dławika to duży ciężar na jednostkę mocy (~3 kG/kVA) i stosunkowo duże straty (~1%). Straty powodowane są częściowo prądami wyższych harmonicznych, płynącymi w uzwojeniach dławika.

</doc>
<doc id="2232594" url="https://pl.wikipedia.org/wiki?curid=2232594" title="Fizjologia społeczna">
Fizjologia społeczna

Fizjologia społeczna (bądź też fizyka społeczna) – koncepcja nowej nauki, której powstanie postulował Henri de Saint-Simon. Zdaniem tego filozofa dynamicznemu rozwojowi przyrodoznawstwa w XVII i XVIII wieku nie towarzyszył równie dynamiczny rozwój wiedzy o społeczeństwie. Dlatego potrzebne było stworzenie nauki społecznej, która zmniejszyłaby te dysproporcje. Z tego powodu Henri de Saint-Simon był nazywany przez Georges'a Gurvitcha "Janem Chrzcicielem socjologii". Często wskazuje się na wpływ jaki wywarł ten myśliciel na Auguste'a Comte'a, twórcę socjologii (Comte był osobistym sekretarzem Saint-Simona w latach 1817-1824).
Nazwy "fizjologia społeczna" bądź "fizyka społeczna" wzięły się z tego, że Saint-Simon pragnął, aby nowa nauka o społeczeństwie była ścisła tak, jak nauki przyrodnicze (chemia, biologia, fizyka). Wierzył on, że budową i rozwojem społeczeństwa rządzą pewne niezmienne prawa i że prawa te są możliwe do poznania. Poznanie tych praw umożliwi przewidywanie zjawisk społecznych, a nawet kierowaniem ich przebiegiem.
Historyczne losy koncepcji.
Nauka o społeczeństwie powstała pod nazwą socjologii, zaś za jej ojca uznawany jest Auguste Comte. Często zapomina się o prekursorstwie Saint-Simona i o jego koncepcji "fizjologii społecznej". Myśl o możliwości kierowania zjawiskami społecznymi znalazła odzwierciedlenie w inżynierii społecznej, która wzbudza raczej negatywne emocje ze względu na jej wykorzystywanie w XX-wiecznych reżimach totalitarnych.

</doc>
<doc id="2232596" url="https://pl.wikipedia.org/wiki?curid=2232596" title="Oxygyne">
Oxygyne

Oxygyne Schltr. – rodzaj jednorocznych, myko-heterotroficznych roślin bezzieleniowych z rodziny "Thismiaceae", obejmujący 4 gatunki występujące w Kamerunie oraz południowej Japonii.
Nazwa naukowa rodzaju pochodzi od greckich słów ("oxys" – ostry) i ("gyni" – kobieta) i odnosi się do kształtu słupków.
Systematyka.
Rodzaj należy do rodziny "Thismiaceae", w rzędzie pochrzynowców ("Dioscoreales") w obrębie kladu jednoliściennych ("monocots").
Zagrożenie i ochrona.
Gatunek "Oxygyne triandra" jest ujęty w Czerwonej księdze gatunków zagrożonych ze statusem CR ("krytycznie zagrożony"). Znany jest z pojedynczej lokalizacji na zboczu Kamerunu. Został uznany za krytycznie zagrożony wyginięciem z uwagi na niszczenie lasów związane z ekspansją rolnictwa.

</doc>
<doc id="2232597" url="https://pl.wikipedia.org/wiki?curid=2232597" title="Fizyka społeczna">
Fizyka społeczna



</doc>
<doc id="2232599" url="https://pl.wikipedia.org/wiki?curid=2232599" title="Manjola Nallbani">
Manjola Nallbani

Manjola Nallbani (ur. 3 sierpnia 1969 w Tiranie) – albańska śpiewaczka operowa (sopran).
Życiorys.
W latach 1982-1986 uczyła się w klasie wokalnej liceum artystycznego Jordan Misja w Tiranie, a następnie na wydziale muzycznym Instytutu Sztuk w Tiranie, pod kierunkiem Hamide Stringi. Studia ukończyła w 1991 i rozpoczęła pracę solistki w Teatrze Opery i Baletu. Zadebiutowała w operze "Rigoletto" G. Verdiego. Trzykrotnie dotarła do finału Międzynarodowego Konkursu Wokalnego im. Tito Schipy (1989, 1992, 1993). Trzykrotnie wygrała festiwal "Festivali i Këngës" (1989, 1992, 1993). Od 2013 zasiada w jury tego festiwalu.
Od roku 1999 częściej występuje na estradzie w repertuarze folkowym.
W 1988 wystąpiła w filmie fabularnym "Rikonstruksioni" jako Zana. Za tę rolę została wyróżniona na Festiwalu Filmowym w Tiranie w roku 1989.
Jest zamężna (mąż Sokol), ma dwie córki (Megi i Sindi).

</doc>
<doc id="2232600" url="https://pl.wikipedia.org/wiki?curid=2232600" title="Michael Orozco">
Michael Orozco

Michael Orozco Fiscal (ur. 7 lutego 1986 w Orange) – amerykański piłkarz pochodzenia meksykańskiego występujący na pozycji obrońcy, obecnie zawodnik meksykańskiej Tijuany.
Kariera klubowa.
Orozco zawodową karierę rozpoczynał w 2006 roku w meksykańskim klubie San Luis FC. W Primera División de México zadebiutował 26 sierpnia 2006 roku w wygranym 2:0 pojedynku z Tigres UANL. 3 maja 2009 roku w przegranym 1:3 spotkaniu z Santos Laguną strzelił pierwszego gola w Primera División de México.
W 2010 roku został wypożyczony do amerykańskiego zespołu Philadelphia Union. W MLS zadebiutował 26 marca 2010 roku w przegranym 0:2 meczu z Seattle Sounders. 17 lipca 2010 roku w wygranym 2:1 pojedynku z Toronto FC zdobył pierwszą bramkę w MLS.
Kariera reprezentacyjna.
W 2008 roku Orozco wraz z kadrą Stanów Zjednoczonych U–23 uczestniczył w Letnich Igrzyskach Olimpijskich. Zagrał na nich w 3 meczach swojej drużyny, która odpadła z turnieju po fazie grupowej.
W pierwszej reprezentacji Stanów Zjednoczonych Orozco zadebiutował 16 października 2008 roku w przegranym 1:2 pojedynku eliminacji Mistrzostw Świata 2010 z Trynidadem i Tobago.

</doc>
<doc id="2232667" url="https://pl.wikipedia.org/wiki?curid=2232667" title="Real Madrid Baloncesto">
Real Madrid Baloncesto



</doc>
<doc id="2232689" url="https://pl.wikipedia.org/wiki?curid=2232689" title="Poppy 4B">
Poppy 4B

Poppy 4B – amerykański satelita wywiadu elektronicznego serii Poppy. Zbierał dane o parametrach pracy radzieckich radarów obrony powietrznej i antybalistycznej. Pozostawał utajniony do września 2005. Zbudowany przez Naval Research Laboratory, NRL.
Poppy 4B został wystrzelony 9 marca 1965 wraz z trzema innymi satelitami serii Poppy oraz kilkoma satelitami innego typu. Statek pozostaje na orbicie okołoziemskiej, której trwałość szacuje się na 1000 lat.
Nazewnictwo.
Satelity serii Poppy i jej poprzednika – serii GRAB – miały wiele nazw, które miały zataić prawdziwe ich przeznaczenie. Program GRAB pierwotnie nazwany był Plotkarzem (ang. "Tattletale"), a później GRAB (grabić, porywać, w tym wypadku informacje). By przeznaczenie satelitów nie było jasne dla ZSRR, projekt nazywano też GREB (słowo pozbawione znaczenia w języku angielskim) i wymyślono dla tego skrótu odpowiednie rozwinięcie: Galactic Radiation Experimental Background (eksperyment tła promieniowania galaktycznego). By jeszcze bardziej zaciemnić przeznaczenie satelitów serii GRAB i Poppy, wysyłano je pod nazwą Solrad (z numerami od 1 do 7). Miało to wskazywać, że będą one prowadzić obserwacje Słońca.

</doc>
<doc id="2232695" url="https://pl.wikipedia.org/wiki?curid=2232695" title="Towarzystwo ubezpieczeniowe">
Towarzystwo ubezpieczeniowe



</doc>
<doc id="2232791" url="https://pl.wikipedia.org/wiki?curid=2232791" title="Marcin Krzywicki">
Marcin Krzywicki

Marcin Krzywicki (ur. 29 listopada 1986 w Bydgoszczy) – polski piłkarz występujący na pozycji napastnika.
Kariera klubowa.
Początki.
Krzywicki jest wychowankiem Zawiszy Bydgoszcz, którego barwy reprezentował do 2005 roku. Wtedy to odszedł do występującego wówczas w klasie okręgowej Pomorzanina Serock. W klubie tym grał przez kolejne półtora sezonu, zaś na początku 2007 roku został graczem Victorii Koronowo.
Ekstraklasa.
17 czerwca 2008 Krzywicki podpisał czteroletni kontrakt z Cracovią. Po odniesionej kontuzji Krzywicki jednak nie zachwycał i wiosną 2009 został na pół roku wypożyczony do drugoligowego Zawiszy Bydgoszcz. Cały sezon 2009/2010 Krzywicki spędził także na wypożyczeniu, jednakże tym razem w Unii Janikowo. Po zakończeniu sezonu Krzywicki powrócił do Cracovii. 26 listopada 2010 w ligowym spotkaniu z GKS-em Bełchatów zdobył on swojego debiutanckiego gola w Ekstraklasie. 28 lipca 2011 roku został na rok wypożyczony do pierwszoligowego Ruchu Radzionków.
Dalsza kariera.
W sierpniu 2012 roku podpisał umowę z Wisłą Płock. W swoim debiucie przeciwko Wiśle Puławy minutę po wejściu na boisko strzelił bramkę.
W rundzie jesiennej sezonu 2015/2016 I ligi występował w Dolcanie Ząbki. Swoje premierowe trafienie w barwach drużyny spod Warszawy zanotował w 3. kolejce, w spotkaniu przeciwko GKS-owi Bełchatów. Osiem minut po wejściu na plac gry z ławki rezerwowych, Krzywicki ustalił wynik spotkania na 1:1. Napastnik w zespole Dolcanu zdobył także dwa dublety bramkowe z rzędu – w meczach przeciwko Zagłębiu Sosnowiec oraz Arce Gdynia. Pierwszy z nich podopieczni Dariusza Dźwigały wygrali 4:1, drugi natomiast przegrali 3:2. 6 lutego 2016 został wybrany w plebiscycie tygodnika Piłka Nożna, piłkarzem roku 2015 w mediach społecznościowych. 11 lutego 2016 Dolcan Ząbki z powodu złej sytuacji finansowej zdecydował się wystawić zawodnika na listę transferową.
15 lutego 2016 podpisał kontrakt z pierwszoligową Chojniczanką Chojnice. W klubie zadebiutował 5 marca 2016 w meczu z Sandecją Nowy Sącz (0:1), Wystąpił łącznie w 9 ligowych meczach tej drużyny.
26 lipca 2016 został piłkarzem drugoligowego GKS-u Bełchatów. W klubie zadebiutował cztery dni później, strzelając dwa gole w ligowym meczu z Olimpią Zambrów. Łącznie w rundzie jesiennej sezonu 2016/17 wystąpił w 15 meczach GKS-u strzelając 4 gole.
28 lutego 2017 Krzywicki podpisał 2,5-letni kontrakt z III-ligowym Widzewem Łódź. W klubie zadebiutował 18 marca 2017 w ligowym meczu z Motorem Lubawa (2:0), będącym jednocześnie uroczystą inauguracją nowego stadionu Widzewa. Napastnik spędził na boisku 75' minut i zaliczył asystę drugiego stopnia przy golu Mateusza Michalskiego na 1:0. 26 kwietnia 2017, podczas wygranego 6:0, meczu wojewódzkiego Pucharu Polski z LKS-em Kwiatkowice, strzelił swoje dwie pierwsze bramki dla Widzewa. 3 maja 2017, w 86' minucie meczu z Huraganem Wołomin, zdobył swoją debiutancką, ligową bramkę w barwach Widzewa, zapewniając drużynie domowe zwycięstwo 2:1. W tym samym spotkaniu doznał kontuzji zerwania więzadła krzyżowego w kolanie.
12 lipca 2017, za porozumieniem stron rozwiązał swój kontrakt z Widzewem, informując tym samym o zakończeniu kariery piłkarskiej.
Życie prywatne.
Po zakończeniu kariery powrócił do Bydgoszczy, gdzie otworzył własny gabinet fizjoterapeutyczny RSQ1. Prowadzi także firmę wykonującą nadruki na odzież piłkarską i świadczącą usługi w branży reklamowej.
Kariera reprezentacyjna.
W lipcu 2008 Marcin Krzywicki został powołany przez ówczesnego selekcjonera, Leo Beenhakkera do reprezentacji Polski, jednakże z udziału w zgrupowaniu kadry wykluczyła go kontuzja pachwiny.

</doc>
<doc id="2232792" url="https://pl.wikipedia.org/wiki?curid=2232792" title="Hotel Haffner">
Hotel Haffner

Hotel Haffner – pięciogwiazdkowy hotel w Sopocie, znajdujący się przy ulicy J.J. Haffnera 59, położony niedaleko plaży Zatoki Gdańskiej (Morze Bałtyckie) i ul. Bohaterów Monte Cassino.
Mieszczą się w nim m.in. restauracja, centrum konferencyjne, basen, sauna, siłownia i centrum spa.
W kulturze.
W Hotelu Haffner nakręcono kilka scen serialu "Naznaczony".

</doc>
<doc id="2232794" url="https://pl.wikipedia.org/wiki?curid=2232794" title="Jair Benítez">
Jair Benítez

Jair „Chigüiro” Benítez Sinisterra (ur. 11 stycznia 1979 w Jamundí) – piłkarz kolumbijski grający na pozycji bocznego obrońcy.
Kariera klubowa.
Karierę piłkarską Benítez rozpoczął w klubie Envigado FC. W 1999 roku zadebiutował w jego barwach w pierwszej lidze kolumbijskiej. W 2000 roku odszedł do Independiente Santa Fe z Bogoty, ale po roku gry tam wrócił do Envigado. W 2001 roku przeszedł do Independiente Medellín. Z klubem tym wywalczył mistrzostwo Kolumbii fazy Finalización w 2002 roku i wicemistrzostwo kraju w 2001 roku. W 2003 roku grał w Deportivo Pereira.
W połowie 2003 roku Benítez został piłkarzem argentyńskiego Colónu Santa Fe. W lidze argentyńskiej grał do 2004 roku i wtedy też wrócił do Kolumbii do Independiente Medellín. W 2004 roku został z nim mistrzem fazy Apertura. W 2006 roku odszedł do Deportivo Cali, z którego w 2009 roku został wypożyczony do Independiente.
W połowie 2009 roku Benítez podpisał kontrakt z klubem Major League Soccer, FC Dallas. Zadebiutował w nim 25 lipca 2009 w przegranym 2:4 wyjazdowym spotkaniu z Real Salt Lake. W Dallas stał się podstawowym zawodnikiem. W 2010 roku wywalczył z nim mistrzostwo Konferencji Zachodniej MLS. W 2016 przeszedł do Atlético FC.
Kariera reprezentacyjna.
W reprezentacji Kolumbii Benítez zadebiutował w 2005 roku. W tym samym roku był w kadrze na Złoty Puchar CONCACAF. W 2007 roku został powołany do kadry na Copa América 2007. Tam był rezerwowym i nie rozegrał żadnego spotkania.

</doc>
<doc id="2232795" url="https://pl.wikipedia.org/wiki?curid=2232795" title="Jair Benitez">
Jair Benitez



</doc>
<doc id="2232797" url="https://pl.wikipedia.org/wiki?curid=2232797" title="Teimuraz Ghonghadze">
Teimuraz Ghonghadze

Teimuraz Ghonghadze gruz. "თეიმურაზ ღონღაძე" (ur. 8 września 1985 w Tbilisi) - gruziński piłkarz, grający na pozycji obrońcy, reprezentant Gruzji, od 2015 roku zawodnik Dila Gori.

</doc>
<doc id="2232834" url="https://pl.wikipedia.org/wiki?curid=2232834" title="Yohandry Orozco">
Yohandry Orozco

Yohandry José Orozco Cujía (ur. 19 marca 1991 w Maracaibo) – wenezuelski piłkarz występujący na pozycji pomocnika. Zawodnik klubu VfL Wolfsburg.
Kariera klubowa.
Orozco zawodową karierę rozpoczynał w 2007 roku w klubie UA Maracaibo z Primera División Venezolana. W sezonie 2007/2008 rozegrał 15 spotkań i zdobył 1 bramkę. Z zespołem zajął natomiast 3. miejsce w fazie Apertura i 6. w Clausura. Z kolei w następnym sezonie w lidze zagrał 8 razy i strzelił 1 gola, a klubem zajął 13. pozycją w fazie Apertura i 16. w fazie Clausura. Z powodu problemów finansowych klubu, Orozco został z nim zdegradowany do Segunda División Venezolana. Wówczas odszedł z drużyny.
Latem 2009 roku został graczem ekipy Zulia FC z Primera División Venezolana. W sezonie 2009/2010 rozegrał tam 26 spotkań i zdobył 3 bramki, a z klubem zajął 8. miejsce w Apertura oraz 5. w Clausura. Zulii spędził 1,5 roku.
W styczniu 2011 roku Orozco podpisał kontrakt z niemieckim VfL Wolfsburg.
Kariera reprezentacyjna.
W 2009 roku Orozco wraz z kadrą Wenezueli U-20 uczestniczył w Mistrzostwach Świata U-20. Zagrał na nich w 3 meczach swojej drużyny, która odpadła z turnieju w 1/8 finału.
W pierwszej reprezentacji Wenezueli Orozco zadebiutował 4 marca 2010 roku w przegranym 1:2 towarzyskim pojedynku z Panamą.
W 2011 roku wraz z drużyną Wenezueli U-20 wziął udział w Campeonato Sudamericano, które jego ekipa zakończyła na fazie grupowej.

</doc>
<doc id="2232872" url="https://pl.wikipedia.org/wiki?curid=2232872" title="Henry Alsop Riley">
Henry Alsop Riley

Henry Alsop Riley (ur. 23 lipca 1887 w Nowym Jorku, zm. 1 listopada 1966 tamże) – amerykański lekarz neurolog i neuroanatom.
Życiorys.
Studiował na Uniwersytecie Yale, w 1908 otrzymał tytuł bakałarza. Następnie studiował medycynę na Columbia College of Physicians and Surgeons. W 1912 otrzymał tytuły Master of Arts i doktora medycyny. W 1939 został profesorem neurologii klinicznej.
Był przewodniczącym New York Neurological Society w latach 1932–1934, sekretarzem sekcji neurologii New York Academy of Medicine w latach 1922–1933 i jej przewodniczącym od 1923 do 1924. Był sekretarzem Amerykańskiego Towarzystwa Neurologicznego w latach 1922–1946 i przewodniczącym w kadencji 1946–1947. Między innymi z jego inicjatywy zorganizowano I Międzynarodowy Kongres Neurologiczny w Bernie w 1931.
W 1919 ożenił się z Mary Chapman Edgar. Po jej śmierci (w 1943) ożenił się powtórnie, z Margaret Hamilton Henshaw (w 1954). Zmarł w swoim domu w Nowym Jorku.
Był autorem atlasu jąder podstawy, pnia mózgu i rdzenia kręgowego oraz monografii poświęconej migrenie.

</doc>
<doc id="2232897" url="https://pl.wikipedia.org/wiki?curid=2232897" title="Krzysztof Żegański">
Krzysztof Żegański

Krzysztof Żegański (ur. 22 lutego 1959 r. w Bardzie) – polski inżynier sanitarny, samorządowiec, burmistrz miasta i gminy Bardo od 2006 roku.
Życiorys.
Urodził się w 1959 roku w Bardzie, z którym związał całe swoje życie zawodowe i prywatne. Uczęszczał tam do szkoły podstawowej. Ukończył Akademię Rolniczą we Wrocławiu, uzyskując tytuł magistra inżyniera inżynierii sanitarnej i wodnej. Ponadto ukończył studia podyplomowe w Wyższej Szkole Zarządzania i Finansów we Wrocławiu w zakresie zarządzania i marketingu.
W 1981 roku rozpoczął pracę jako komendant hufca ZHP w Bardzie (do 1983). W latach 1983-1990 był instruktorem kulturalno-oświatowy w klubie zakładowym Bardzkich Zakładów Papierniczych. W 1994 roku znalazł zatrudnienie w Urzędzie Miasta i Gminy jako sekretarz (do 1998). Rok później został dyrektorem miejscowej drukarni. W latach 2003-2006 kierował bardzkim Zakładem Gospodarki Komunalnej i Mieszkaniowej (od 2006 roku pod nazwą BGK Kom-Eko). 
Działalność samorządową rozpoczął w 1990 roku, kandydując do Rady Miasta i Gminy Bardo i uzyskując mandat radnego, który sprawował nieprzerwanie do 1998 roku. W tym czasie pełnił równocześnie funkcję delegata gminy do sejmiku województwa wałbrzyskiego. W 2006 roku zdecydował się ubiegać o urząd burmistrza Barda, wygrywając w II turze z Leszkiem Anklewiczem stosunkiem głosów: 55-45%. W kolejnych wyborach samorządowych w 2010, 2014 i 2018 roku, już w pierwszych turach uzyskiwał reelekcję na to stanowisko.
W 2021 odznaczony Srebrnym Krzyżem Zasługi.

</doc>
<doc id="2232898" url="https://pl.wikipedia.org/wiki?curid=2232898" title="Caja Mágica">
Caja Mágica

La Caja Mágica – hala sportowa, znajdująca się w Madrycie. Obecnie swoje mecze rozgrywa tu Real Madryt, a także co roku, odbywa się tu turniej tenisowy Madrid Open.
Arena była gospodarzem MTV Europe Music Awards 2010.
Linki zewnętrzne.
Oficjalna strona

</doc>
<doc id="2232900" url="https://pl.wikipedia.org/wiki?curid=2232900" title="Caja Magica">
Caja Magica



</doc>
<doc id="2232902" url="https://pl.wikipedia.org/wiki?curid=2232902" title="Aldo Cavalli">
Aldo Cavalli

Aldo Cavalli (ur. 18 października 1946 w Maggianico di Lecco) – włoski duchowny katolicki, arcybiskup, nuncjusz apostolski, specjalny wizytator apostolski dla Medziugoria od 2021
Życiorys.
18 marca 1971 otrzymał święcenia kapłańskie i został inkardynowany do diecezji Bergamo. W 1975 rozpoczął przygotowanie do służby dyplomatycznej na Papieskiej Akademii Kościelnej. 
2 lipca 1996 został mianowany przez Jana Pawła II nuncjuszem apostolskim w Angoli i na Wyspach Świętego Tomasza i Książęcej oraz arcybiskupem tytularnym "Vibo". Sakry biskupiej 26 sierpnia 1996 udzielił mu ówczesny Sekretarz Stanu - kardynał Angelo Sodano. 
28 czerwca 2001 został przeniesiony do nuncjatury w Chile, a 29 października 2007 do nuncjatury w Kolumbii.
16 lutego 2013 został przeniesiony do nuncjatury na Malcie. 13 kwietnia 2013 został równocześnie akredytowany nuncjuszem apostolskim w Libii.
Od 21 marca 2015 pełnił funkcję nuncjusza apostolskiego w Holandii.
27 listopada 2021 został mianowany przez papieża Franciszka wizytatorem apostolskim o charakterze specjalnym dla parafii w Medziugoriu. 

</doc>
<doc id="2232948" url="https://pl.wikipedia.org/wiki?curid=2232948" title="Maccabi Electra Tel Aviv">
Maccabi Electra Tel Aviv



</doc>
<doc id="2232965" url="https://pl.wikipedia.org/wiki?curid=2232965" title="Lelkowa Góra">
Lelkowa Góra

 Lelkowa Góra (738 m n.p.m.) – wzniesienie w południowo-zachodniej Polsce, w Sudetach Środkowych, w Górach Stołowych.
Wzniesienie położone w środkowo-zachodniej części pasma Gór Stołowych, na północny wschód od miejscowości Jakubowice, po południowej stronie od Błędnych Skał.
Jest to rozległe wzniesienie, o stromych zboczach, z płaskim mało wyrazistym wierzchołkiem górujące od południowego zachodu nad Jakubowicami.
Ukształtowanie i rzeźba wzniesienia jest bardzo zróżnicowana i należy do jednych z najciekawszych w Górach Stołowych. Ciekawa rzeźba związana jest ze złożoną budową geologiczną. Znaczący wpływ na ukształtowanie mają zachodzące intensywnie procesy erozyjne, głównie erozja wodna zarówno powierzchniowa i podziemna. Wzniesienie zbudowane z górnokredowych piaskowców. Położenie góry, kształt góry i rozciągnięta część szczytowa, czynią górę rozpoznawalną w terenie. Od wschodu wzniesienie wydzielone jest głęboką doliną Kudowskiego Potoku, wzdłuż której prowadzi Szosa Stu Zakrętów z Radkowa do Kudowy-Zdrój.
Wierzchołek i zbocza wzniesienia porasta w całości las świerkowy regla dolnego z domieszką drzew liściastych. Zbocza wzniesienia poniżej szczytu trawersuje kilka leśnych dróg i ścieżek. Wschodnie i północne zbocze trawersuje „Droga Aleksandra” prowadząca do Błędnych Skał.
Turystyka.
Na szczyt nie prowadzi szlak turystyczny 

</doc>
<doc id="2232985" url="https://pl.wikipedia.org/wiki?curid=2232985" title="Regal FC Barcelona">
Regal FC Barcelona



</doc>
<doc id="2233036" url="https://pl.wikipedia.org/wiki?curid=2233036" title="Nokia Booklet 3G">
Nokia Booklet 3G

Nokia Booklet 3G – netbook zaprezentowany przez Fińską firmę Nokia, producenta telefonów komórkowych 24 sierpnia 2009.
Historia.
Nokia zaplanowała premierę modelu Booklet 3G na 24 sierpnia 2009, i ogłosiła dalsze szczegóły 2 sierpnia w Stuttgarcie. Cena została ustalona na €575 netto; jest to jeden z najdroższych netbooków na rynku.
Design i technologia.
Podczas gdy Nokia przedstawia Booklet 3G jako "mini laptop", powinien być on raczej skategoryzowany jako netbook. Nokia Booklet 3G ma 2 cm grubości i waży 1,25 kg. Posiada obudowę z aluminium o takich samych właściwościach jak to używane w lotnictwie i wygląda podobnie do komputerów MacBook. Posiada błyszczącą matrycę pokrytą szkłem o wymiarach 10,1 cali, i obsługuje rozdzielczość HD Ready.
Booklet bazuje na procesorze Intel Atom Z530 i systemie Microsoft Windows 7. Nokia twierdzi, że Booklet wytrzymuje 12 godzin na jednym ładowaniu. Model wspiera łączność poprzez Wi-Fi, Bluetooth i 3G/HSPA. Oferuje także wsparcie dla innych usług telekomunikacyjnych poprzez kartę SIM, ma wbudowany moduł A-GPS i akcelerometr, oraz zapewnia wsparcie dla serwisu Ovi Maps.
Netbook ten był produkowany przez firmę Compal i miał oznaczenie modelu LA-5301P.

</doc>
<doc id="2233038" url="https://pl.wikipedia.org/wiki?curid=2233038" title="Frank Simek">
Frank Simek

Franklin „Frank” lub „Frankie” Simek (ur. 13 października 1984 w Saint Louis) – amerykański piłkarz pochodzenia polskiego występujący na pozycji obrońcy. Zawodnik klubu Carlisle United.
Kariera klubowa.
Simek zawodową karierę rozpoczynał w 2003 roku w angielskim Arsenalu, grającym w Premier League. W 2004 roku, od października do listopada przebywał na wypożyczeniu w Queens Park Rangers z Championship. W tym czasie rozegrał tam 5 spotkań. Od marca 2005 roku do maja 2005 roku grał natomiast na wypożyczeniu w Bournemouth z League One. Graczem Arsenalu był przez 2 lata, jednak w tym czasie nie zagrał tam w żadnym ligowym meczu.
W 2005 roku Simek podpisał kontrakt z ekipą Sheffield Wednesday, występującą w Championship. Pierwszy ligowy mecz zaliczył tam 6 sierpnia 2005 roku przeciwko Stoke City (0:0). W Sheffield spędził 5 lat. Rozegrał w sumie 119 ligowych spotkań.
W 2010 roku odszedł do Carlisle United z League One. W jego barwach zadebiutował 7 sierpnia 2010 roku w wygranym 2:0 ligowym pojedynku z Brentfordem.
Kariera reprezentacyjna.
W reprezentacji Stanów Zjednoczonych Simek zadebiutował 29 marca 2007 roku w zremisowanym 0:0 towarzyskim meczu z Gwatemalą. W tym samym roku został powołany do kadry na Złoty Puchar CONCACAF. Zagrał na nim w pojedynkach z Trynidadem i Tobago (2:0), Salwadorem (0:4) i Meksykiem (2:1). Zespół USA został natomiast triumfatorem tamtego turnieju.

</doc>
<doc id="2233043" url="https://pl.wikipedia.org/wiki?curid=2233043" title="Slaive">
Slaive



</doc>
<doc id="2233044" url="https://pl.wikipedia.org/wiki?curid=2233044" title="Afrothismia">
Afrothismia

Afrothismia Griff. – rodzaj wieloletnich, myko-heterotroficznych, ziemnopączkowych roślin bezzieleniowych z rodziny "Thismiaceae", obejmujący 13 gatunków występujących w Afryce, od Nigerii do Kenii i Malawi.
Nazwa naukowa rodzaju została utworzona poprzez dodanie przedrostka "afro-" do nazwy rodzaju "Thismia" i odnosi się do zasięgu geograficznego tego rodzaju.
Zagrożenie i ochrona.
Cztery gatunki "Afrothismia" są ujęte w Czerwonej księdze gatunków zagrożonych::
Wszystkie gatunki są zagrożone wyginięciem z powodu niszczenia ich siedlisk związanego z wycinaniem lasów.

</doc>
<doc id="2233045" url="https://pl.wikipedia.org/wiki?curid=2233045" title="Kluby snookerowe w Polsce">
Kluby snookerowe w Polsce

W Polsce zarejestrowane są na stronie PZSiBA (Polski Związek Snookera i Bilarda Angielskiego) 24 kluby snookerowe. W większości z nich rozgrywane są turnieje rangi PORS.
Kluby zarejestrowane w PZSiBA.
Lista klubów snookerowych w Polsce, zarejestrowanych w PZSiBA:

</doc>
<doc id="2233046" url="https://pl.wikipedia.org/wiki?curid=2233046" title="Borys Jaźnicki">
Borys Jaźnicki

Borys Jaźnicki (ur. 19 kwietnia 1974) – polski aktor teatralny i filmowy.
Życiorys.
W 1997 roku ukończył studia na Akademii Teatralnej w Warszawie, jednak dopiero rok później uzyskując dyplom.

</doc>
<doc id="2233047" url="https://pl.wikipedia.org/wiki?curid=2233047" title="Edward Shorter">
Edward Shorter

Edward L. Shorter (ur. 1941 w Evanston) – kanadyjski socjolog, historyk medycyny, University of Toronto. Autor prac poświęconych historii seksualności, historii psychiatrii, historii rodziny.

</doc>
<doc id="2233048" url="https://pl.wikipedia.org/wiki?curid=2233048" title="Cmentarz żydowski w Pacanowie">
Cmentarz żydowski w Pacanowie

Cmentarz żydowski w Pacanowie – kirkut służący żydowskiej społeczności zamieszkującej Pacanów. Powstał w połowie XVII wieku. Znajduje się przy ul. Stopnickiej. Został zniszczony podczas II wojny światowej. Dzieło zniszczenia zostało dopełnione w 1960, gdy na terenie cmentarza wzniesiono zakład przemysłowy. Obecnie brak jakichkolwiek śladów po istnieniu cmentarza.

</doc>
<doc id="2233056" url="https://pl.wikipedia.org/wiki?curid=2233056" title="Eddie Robinson">
Eddie Robinson

Eddie Robinson (ur. 19 czerwca 1978 w Orlando) – amerykański piłkarz występujący na pozycji obrońcy. Zawodnik klubu Houston Dynamo.
Kariera klubowa.
Robinson karierę rozpoczynał w 1997 roku w zespole North Carolina Tar Heels z uczelni University of North Carolina at Chapel Hill. W 2001 roku poprzez MLS SuperDraft trafił do San Jose Earthquakes z MLS. W tych rozgrywkach zadebiutował 21 kwietnia 2001 roku w przegranym 1:2 pojedynku z Miami Fusion. 27 lipca 2002 roku w przegranym 1:2 spotkaniu z Kansas City Wizards strzelił pierwszego gola w MLS. W 2001 roku oraz w 2003 roku zdobył z zespołem MLS Cup, a w 2005 roku otrzymał z nim nagrodę MLS Supporters' Shield. W 2006 roku wraz z San Jose Eartquakes przeniósł się do Houston, gdzie klub kontynuował grę pod nazwą Houston Dynamo. W tym samym roku, a także rok później Robinson zdobył z nim MLS Cup.
Kariera reprezentacyjna.
W reprezentacji Stanów Zjednoczonych Robinson zadebiutował 19 stycznia 2008 roku w wygranym 2:0 towarzyskim meczu ze Szwecją, w którym strzelił także gola.

</doc>
<doc id="2233062" url="https://pl.wikipedia.org/wiki?curid=2233062" title="Haplothismia exannulata">
Haplothismia exannulata

Haplothismia Griff. – gatunek wieloletnich, myko-heterotroficznych, naziemnopączkowych roślin bezzieleniowych z monotypowego rodzaju Haplothismia z rodziny "Thismiaceae", występujący w południowych Indiach.
Nazwa naukowa rodzaju została utworzona poprzez dodanie pochodzącego z języka greckiego przedrostka ("haplo-" – prosty) do nazwy rodzaju "Thismia".
Systematyka.
Według APW (aktualizowany system APG IV z 2016) rodzaj "Haplothismia" należy do rodziny "Thismiaceae", w rzędzie pochrzynowców ("Dioscoreales") w obrębie kladu jednoliściennych ("monocots").

</doc>
<doc id="2233063" url="https://pl.wikipedia.org/wiki?curid=2233063" title="Coombe (Enford)">
Coombe (Enford)

Coombe – osada w Anglii, w hrabstwie Wiltshire. Leży 20 km na północ od miasta Salisbury i 119 km na zachód od Londynu.

</doc>
<doc id="2233064" url="https://pl.wikipedia.org/wiki?curid=2233064" title="Kamal Hasan Ali">
Kamal Hasan Ali

Kamal Hasan Ali (ur. 18 września 1921 w Kairze, zm. 27 marca 1993 tamże) – egipski generał i polityk. Był premierem Egiptu od 17 lipca 1984 r. do 4 września 1985 r.
Ali był zaangażowany w 1948 wojnie arabsko-izraelskiej i wojny Jom Kipur. Był szefem egipskiego wywiadu w latach 1975–1978. Za prezydenta Sadata pełnił funkcję ministra obrony i produkcji wojskowej. Odegrał dużą rolę w negocjacjach pokojowych między Egiptem i Izraelem w 1979 roku. Był szefem egipskiego wywiadu w latach 1986–1989. Został przewodniczącym egipskiego "Gulf Banku" w 1986 roku. Kamal Hasan Ali zmarł w 27 marca 1993 roku w wieku 72 lat i został pochowany na cmentarzu wojskowym.

</doc>
<doc id="2233066" url="https://pl.wikipedia.org/wiki?curid=2233066" title="Patryk Wild">
Patryk Wild

Patryk Edward Wild (ur. 30 lipca 1974 w Warszawie) – polski samorządowiec, wójt gminy Stoszowice w latach 2002–2006 oraz członek zarządu województwa dolnośląskiego w latach 2006–2008.
Życiorys.
W 1993 ukończył IX LO im. Klementyny Hoffmanowej w Warszawie, a następnie studia na Wydziale Architektury Politechniki Warszawskiej. Był ponadto stypendystą na zagranicznych uczelniach takich jak: Technische Universität Berlin i University Birmingham.
W 2002 kandydował w pierwszych bezpośrednich wyborach na wójta gminy Stoszowice, wygrywając w I turze z wynikiem 75% głosów. W trakcie kadencji doprowadził do opracowania programu rewitalizacji Srebrnej Góry. W 2006 nie ubiegał się o reelekcję. Uzyskał natomiast mandat radnego sejmiku dolnośląskiego z listy Platformy Obywatelskiej. Został następnie powołany na stanowisko członka zarządu województwa. Odwołano go w 2008, odszedł wówczas z PO, współtworząc później lokalne stowarzyszenie polityczne Dolny Śląsk XXI (do 2010 odłam Polski XXI, w 2011 przemianowane na Obywatelski Dolny Śląsk). Objął stanowisko koordynatora projektów w spółce Wrocławskie Inwestycje, w 2009 został członkiem zarządu Miejskiego Przedsiębiorstwa Komunikacyjnego we Wrocławiu.
Był przewodniczącym klubu radnych Dolnego Śląska XXI. W 2010 ponownie wybrany na radnego województwa (z listy KWW Rafała Dutkiewicza). Kandydował także bezskutecznie na urząd prezydenta Wałbrzycha, przegrywając w pierwszej turze wyborów. W sejmiku ponownie stanął na czele klubu radnych DŚ XXI (i po przemianowaniu ODŚ). W 2011 wystartował w przeprowadzonych po rezygnacji Piotra Kruczkowskiego przedterminowych wyborach na prezydenta miasta, które w pierwszej turze wygrał Roman Szełemej. W tym samym roku bez powodzenia kandydował do Senatu. Mandat radnego utrzymał także w 2014 z listy KWW Bezpartyjni Samorządowcy. W wyborach prezydenckich w 2015 został pełnomocnikiem komitetu Pawła Kukiza na powiat ząbkowicki. W tym samym roku współtworzył KWW JOW Bezpartyjni, rejestrując się jako kandydat tej inicjatywy do Sejmu. Ostatecznie zrezygnował jednak z kandydowania. 31 marca 2016 stanął na czele powołanego wówczas klubu radnych BS w sejmiku, który w koalicji z PSL przejął władzę w regionie. W lipcu tego samego roku (w wyniku poszerzenia koalicji o PO i SLD) wraz z innymi radnymi wybranymi z list BS odszedł z klubu (który przyjął potem inną nazwę). W 2018 jako kandydat Bezpartyjnych Samorządowców z powodzeniem ubiegał się o reelekcję do sejmiku. W 2019 był jednym z liderów ruchu Polska Fair Play.

</doc>
<doc id="2233067" url="https://pl.wikipedia.org/wiki?curid=2233067" title="Fovant">
Fovant

Fovant – wieś w Anglii, w hrabstwie Wiltshire. Leży 15 km na zachód od miasta Salisbury i 140 km na zachód od Londynu. Miejscowość liczy 683 mieszkańców.

</doc>
<doc id="2233069" url="https://pl.wikipedia.org/wiki?curid=2233069" title="Lego Batman (zabawka)">
Lego Batman (zabawka)

Lego Batman – seria klocków Lego oparta na przygodach komiksowego superbohatera Batmana. Niektóre pojazdy zostały wprowadzone przez twórców klocków, a niektóre są bazowane na pojazdach z filmów o człowieku-nietoperzu. Figurki przedstawiają Batmana, Robina oraz ich przeciwników, np. Jokera, Riddlera, Penguina, Mr. Freeze'a, Two-Face'a, Scarecrowa oraz Catwoman i Killer Croca. Z tyłu każdego opakowania jest narysowany komiks podsuwający użytkującemu pomysł na zabawę danym zestawem.
W grze występują postacie i pojazdy z serii klocków Lego Batman.
Historia.
Pierwsze Lego Batman pojawiły się w 2006 roku, gdzie Batman nosił oficjalny szary strój oraz filmowy czarny. W tych zestawach pojawili się bardziej znani przeciwnicy. Potem, gdy Batman zaczął się rozwijać Lego wypuściło na rynek dwa nowe zestawy w których Batman nosił niebieski kostium. Po premierze filmu "Mroczny rycerz" wykorzystano nową zbroję do produkcji nowych zestawów, gdzie zmieniona została fryzura Robina i wprowadzono nową minifigurkę – Harley Quinn.

</doc>
<doc id="2233072" url="https://pl.wikipedia.org/wiki?curid=2233072" title="Alfredo Quesada">
Alfredo Quesada

Alfredo Quesada Farias (22 września 1949) – piłkarz peruwiański noszący przydomki "Lono" i "El Flaco", pomocnik, rozgrywający. Wzrost 175 cm, waga 70 kg.
Urodzony w Lobitos Quesada karierę piłkarską rozpoczął w 1967 roku w klubie Club Sporting Cristal, któremu pozostał wierny do końca kariery. W 1968 roku zdobył swój pierwszy tytuł mistrza Peru. W Copa Libertadores 1968 dotarł ze swym klubem do fazy ćwierćfinałowej. Jednak w Copa Libertadores 1969 Sporting Cristal nie zdołał wyjść z grupy. Kolejne mistrzostwo kraju zdobyte w 1970 pozwoliło Quesadzie po raz trzeci wziąć udział w Pucharze Wyzwolicieli, jednak w turnieju Copa Libertadores 1971 Sporting Cristal zajął ostatnie miejsce w grupie i odpadł. Po raz trzeci Quesada został mistrzem Peru w 1972 roku. Udział w Copa Libertadores 1973 Sporting Cristal także zakończył na fazie grupowej.
W 1973 roku Quesada wziął udział w eliminacjach do finałów mistrzostw świata w 1974 roku. Zagrał w obu meczach z Chile. W Copa Libertadores 1974 już tradycyjnie klub Quesady zakończył na fazie grupowej.
Jako gracz klubu Sporting Cristal był w składzie reprezentacji podczas turnieju Copa América 1975, gdzie Peru zdobyło tytuł mistrza Ameryki Południowej. Quesada zagrał we wszystkich 9 meczach – w dwóch z Chile, dwóch z Boliwią, dwóch półfinałowych z Brazylią i w trzech finałowych z Kolumbią.
W 1977 roku wziął udział w eliminacjach do finałów mistrzostw świata w 1978 roku. Quesada zagrał w pięciu meczach – dwóch meczach z Ekwadorem, dwóch meczach z Chile i jednym meczu z Brazylią.
Jako piłkarz klubu Sporting Cristal był w kadrze reprezentacji podczas finałów mistrzostw świata w 1978 roku. Zagrał w dwóch meczach – w przegranym 0:1 meczu z Polską i w przegranym 0:6 meczu z Argentyną. Quesada zaliczył też kolejny nieudany start w Pucharze Wyzwolicieli – w turnieju Copa Libertadores 1978 Sporting Cristal zajął w grupie drugie miejsce i odpadł.
W roku 1979 Quesada zdobył czwarty tytuł mistrza Peru, jednak w Copa Libertadores 1980 drużyny peruwiańskie trafiły na kluby z Argentyny i nie miały szans na wyjście z grupy.
Następnie w 1980 piąte mistrzostwo i nieudany udział w ostatniej w karierze Quesady edycji Pucharu Wyzwolicieli – Copa Libertadores 1981. W 1983 zdobył swój ostatni, szósty tytuł mistrza Peru i jako gracz klubu Sporting Cristal zakończył karierę.
Obecnie Quesada zajmuje się szkoleniem młodzieży w klubie Sporting Cristal.
Od 27 lipca 1971 roku do 21 czerwca 1978 roku Quesada rozegrał w reprezentacji Peru 50 meczów i zdobył 1 bramkę.

</doc>
<doc id="2233073" url="https://pl.wikipedia.org/wiki?curid=2233073" title="Miss Warszawy">
Miss Warszawy

Miss Warszawy – konkurs piękności organizowany wśród mieszkanek Warszawy w ramach eliminacji regionalnych Miss Polski. Laureatka Miss Warszawy reprezentuje stolicę w Miss Polski.

</doc>
<doc id="2233074" url="https://pl.wikipedia.org/wiki?curid=2233074" title="Rádio Slovakia International">
Rádio Slovakia International

Rádio Slovakia International - rozgłośnia radiowa Slovenskego rozhlasu nadająca dla Słowaków przebywających za granicą Słowacji dostępne na falach krótkich, przez satelity oraz przez internet. Ma pięć zagranicznych redakcji (angielską, niemiecką, francuską, hiszpańską oraz rosyjską) oraz macierzystą w języku słowackim. Każda z nich przygotowuje półgodzinny blok w swoim języku, które są nadawane w następujący sposób:
Godziny nadawania są dostosowane do strefy czasowej, w której znajdują się słuchacze.
Początki tego radia sięgają 4 stycznia 1993 kiedy to pojawiły się pierwsze audycje dla Słowaków przebywających za granicą. 23 marca 1993 rozgłośnia zaczęła również nadawać po angielsku, rosyjsku, niemiecku i po francusku. Niedługo później pojawiły się również przekazy po hiszpańsku. 
W 2006 przez problemy finansowe rozgłośnia przestała nadawać na krótkich falach; radio było dostępne tylko przez internet. 29 października 2006 rozgłośnia ponownie zaczęła nadawać na paśmie krótkich fal.

</doc>
<doc id="2233077" url="https://pl.wikipedia.org/wiki?curid=2233077" title="Myelosis funicularis">
Myelosis funicularis



</doc>
<doc id="2233083" url="https://pl.wikipedia.org/wiki?curid=2233083" title="(6114) 1984 HS1">
(6114) 1984 HS1



</doc>
<doc id="2233084" url="https://pl.wikipedia.org/wiki?curid=2233084" title="(4656) 1978 VZ3">
(4656) 1978 VZ3



</doc>
<doc id="2233085" url="https://pl.wikipedia.org/wiki?curid=2233085" title="John Owoeri">
John Owoeri

John Owoeri (ur. 13 stycznia 1987 w Warri) – nigeryjski piłkarz występujący na pozycji napastnika. Od 2018 gracz chińskiego klubu Shanghai Shenxin.
Kariera klubowa.
Owoeri przez większość kariery występował w klubach afrykańskich. W 2005 roku, po zdobyciu wicemistrzostwa Świata U-20 w piłce nożnej trafił do Feyenoordu. Po jednym sezonie wrócił do Nigerii, aby w 2013 roku ponownie trafić do Europy, tym razem do szwedzkiego Åtvidabergs FF Po dwóch i pół roku, trafił do ekipy BK Häcken w barwach której został królem strzelców szwedzkiej Allsvenskan. Po tym sukcesie wyjechał do Chin, gdzie został zawodnikiem Baoding Yingli Yitong Przed sezonem 2018 zawodnik zmienił klub i został piłkarzem Shanghai Shenxin.
Kariera reprezentacyjna.
Owoeri był jednym z wyróżniających się piłkarzy podczas Mistrzostw Świata U-20 w piłce nożnej w 2005 roku. Zdobył gola w ćwierćfinałowym meczu przeciwko Holandii, a Nigeria ostatecznie zdobyła srebrny medal. W 2010 zadebiutował w dorosłej reprezentacji w meczu przeciwko reprezentacji Gwinei w ramach eliminacji do Pucharu Narodów Afryki 2012.

</doc>
<doc id="2233087" url="https://pl.wikipedia.org/wiki?curid=2233087" title="Huey (raper)">
Huey (raper)

Lawrence Franks, Jr., znany jako Huey (ur. 12 września 1987 w Kinloch, zm. 25 czerwca 2020 w Saint Louis) – amerykański raper. Popularność zyskał dzięki swojemu debiutanckiemu singlowi "Pop, Lock &amp; Drop It". W 2006 roku podpisał kontrakt z wytwórnią Jive Records. Jego pierwszy solowy album "Notebook Paper" został określony przez serwis AllMusic jako mieszanka muzyki wykonawców Nelly, Chingy i Ludacris oraz zajął 26 pozycję w notowaniu Billboard 200 i 10 w Top R&amp;B/Hip-Hop Albums. Jego drugi album, po długich opóźnieniach, został wydany 14 sierpnia 2010.

</doc>
<doc id="2233088" url="https://pl.wikipedia.org/wiki?curid=2233088" title="Metoda wiszącej kropli">
Metoda wiszącej kropli



</doc>
<doc id="2233089" url="https://pl.wikipedia.org/wiki?curid=2233089" title="Katja Demut">
Katja Demut

Katja Demut (ur. 21 grudnia 1983 w Schmölln) – niemiecka lekkoatletka specjalizująca się w trójskoku.
Na arenie międzynarodowej zadebiutowała w 2000 roku odpadając w eliminacjach mistrzostw świata juniorów. Dwa lata później podczas kolejnej edycji juniorskiego czempionatu globu była siódma. W 2003 i 2005 startowała w mistrzostwach Europy zawodników do lat 23 zajmując w nich odpowiednio piątą i dwunastą lokatę. W 2009 bez powodzenia startowała w halowych mistrzostwach Starego Kontynentu oraz na mistrzostwach świata. Podczas mistrzostw Europy w Barcelonie (2010) nie oddała żadnego mierzonego skoku w eliminacjach i nie awansowała do finału. Halowy sezon 2011 rozpoczęła od wygrania mityngów w Chociebużu oraz Düsseldorfie – oba zwycięstwa zapewniła sobie poprawiając halowy rekord Niemiec. Dobrej formy nie potwierdziła na halowych mistrzostwach Europy, gdzie odpadła w eliminacjach. Stawała na podium krajowego czempionatu oraz reprezentowała swój kraj w zawodach pucharu Europy i drużynowych mistrzostw Starego Kontynentu.
Rekordy życiowe: stadion – 14,57 (13 czerwca 2011, Wesel); hala – 14,47 (11 lutego 2011, Düsseldorf). Wynik uzyskany przez Demut z otwartego stadionu był do 2019 rekordem Niemiec.

</doc>
<doc id="2233091" url="https://pl.wikipedia.org/wiki?curid=2233091" title="Wanda Golakowska">
Wanda Golakowska

Wanda Golakowska, właśc. Barbara Golakowska (ur. 19 maja 1901 w Kamiennej, zm. 8 stycznia 1975 w Warszawie) – polska artystka plastyczka specjalizująca się w ceramice artystycznej.
Życiorys.
Studiowała w Warszawskiej Szkole Sztuk Pięknych pod kierunkiem profesorów Wojciecha Jastrzębowskiego i Karola Tichego. Dyplom pedagogiczny otrzymała w 1925 roku, dyplom architekta wnętrz (specjalność: ceramika) i absolutorium z malarstwa w roku 1936. Od 1933 roku pracowała w Akademii Sztuk Pięknych w Warszawie, w pracowni prof. Karola Tichego. Pracę w Akademii Sztuk Pięknych w Warszawie kontynuowała po II wojnie światowej jako adiunkt, a od 1951 roku docent.
Tworzyła przede wszystkim ceramikę artystyczną, wykorzystując szkliwa redukcyjne, nad którymi prowadziła także prace naukowo-badawcze.
Została pochowana na Cmentarzu Powązkowskim w Warszawie.
Wystawy, nagrody, odznaczenia, zbiory dzieł.
Dzieła Wandy Golakowskiej znajdują się w zbiorach Muzeum Narodowego w Warszawie, Muzeum Narodowego w Krakowie, Muzeum Narodowego we Wrocławiu, Muzeum Okręgowego w Toruniu, Akademii Sztuk Pięknych w Warszawie i w kolekcjach prywatnych.

</doc>
<doc id="2233094" url="https://pl.wikipedia.org/wiki?curid=2233094" title="Józef Sikorski">
Józef Sikorski

Józef Sikorski (ur. 31 października 1815 w Warszawie, zm. 4 maja 1896 w Warszawie) – polski muzyk, krytyk muzyczny, autor "Wspomnienia Szopena", edytor i autor wielu publikacji muzycznych, redaktor "Ruchu Muzycznego", drukarz, twórca anegdot o Chopinie.
Przyszedł na świat w domu przy ulicy Gęstej w Warszawie jako syn Józefa i Marianny z domu Zielińskiej, i został ochrzczony pod nazwiskiem zapisanym w formie "Szychorski". W 1839 roku ożenił się z Marianną Łucją Teresą Chrzanowską. Był ojcem Jadwigi Sikorskiej (1846–1927), założycielki i wieloletniej dyrektor pensji żeńskiej swojego imienia, istniejącej od 1874 roku przy ulicy Marszałkowskiej 153 w Warszawie (dzisiejsze liceum im. Królowej Jadwigi). Jego wychowanicą była Zofia Urbanowska, późniejsza pisarka.
Został pochowany na cmentarzu Powązkowskim w Warszawie (aleja katakumbowa, grób 105/106).

</doc>
<doc id="2233095" url="https://pl.wikipedia.org/wiki?curid=2233095" title="Gieorgij Szczennikow">
Gieorgij Szczennikow

Gieorgij Michajłowicz Szczennikow (ros. Георгий Михайлович Щенников, ur. 27 kwietnia 1991 w Moskwie) – piłkarz rosyjski grający na pozycji lewego obrońcy. Wychowanek klubu CSKA Moskwa. 
Jego ojcem jest Michaił Szczennikowa, chodziarz, srebrny medalista Igrzysk Olimpijskich w Atlancie.
Kariera klubowa.
Szczennikow urodził się w Moskwie i karierę piłkarską rozpoczął tamże, w klubie w CSKA Moskwa. Po grze w drużynie juniorów w 2008 roku trafił do kadry pierwszego zespołu CSKA. Zadebiutował w nim 6 sierpnia 2008 w wygranym 4:1 meczu Pucharu Rosji z Torpedem Włodzimierz. W lidze rosyjskiej swój debiut zaliczył jednak w 2009 roku. Fakt ten miał miejsce 15 marca 2009 w wygranym 3:0 wyjazdowym meczu z Saturnem Ramienskoje. Po debiucie stał się podstawowym zawodnikiem CSKA, z którym w 2009 roku zdobył Puchar Rosji. W CSKA tworzy linię obrony z Aleksiejem Bieriezuckim, Wasilijem Bieriezuckim i Siergiejem Ignaszewiczem.
Kariera reprezentacyjna.
Szczennikow występował w reprezentacji Rosji U-21, która walczyła o awans do Mistrzostw Europy U-21 2011. W dorosłej reprezentacji zadebiutował 15 sierpnia 2012 w zremisowanym 1:1 towarzyskim meczu z Wybrzeżem Kości Słoniowej.

</doc>
<doc id="2233096" url="https://pl.wikipedia.org/wiki?curid=2233096" title="Modzelie">
Modzelie



</doc>
<doc id="2233100" url="https://pl.wikipedia.org/wiki?curid=2233100" title="Bogdan Wyczałkowski">
Bogdan Wyczałkowski

Bogdan Andrzej Wyczałkowski (ur. 23 stycznia 1972 w Paczkowie) – polski ekonomista, samorządowiec, w latach 1998–2014 burmistrz Paczkowa.
Życiorys.
Po ukończeniu szkoły podstawowej kontynuował naukę w miejscowym Liceum Ogólnokształcącym im. Komisji Edukacji Narodowej. Po zdaniu w 1991 egzaminu maturalnego, rozpoczął studia na Akademii Ekonomicznej imienia Oskara Langego we Wrocławiu, na kierunku organizacja i zarządzanie, które ukończył uzyskaniem tytułu magistra w 1996. Pracował następnie w paczkowskim oddziale Opolskiej Fabryki Mebli.
W 1998 rada miasta i gminy Paczków desygnowała go na stanowisko burmistrza. Cztery lata później, w pierwszych bezpośrednich wyborach samorządowych, mieszkańcy Paczkowa ponownie wybrali go na gospodarza gminy Paczków (startował z ramienia komitetu Nasza Gmina 2002). W II turze wygrał z Bogdanem Siwkowskim. W 2006 i 2010 uzyskiwał reelekcję z ramienia stowarzyszenia Forum Samorządowe 2002. Później przystąpił do Sojuszu Lewicy Demokratycznej i z listy tej partii w 2011 bez powodzenia kandydował do Sejmu. W 2014 nie ubiegał się o ponowny wybór na burmistrza, jednak został radnym sejmiku opolskiego. Uzyskał jedyny mandat z listy komitetu SLD Lewica Razem. Pozostając w SLD, przystąpił do klubu radnych Polskiego Stronnictwa Ludowego. W styczniu 2015 objął kierownicze stanowisko w PKS Nysa. W 2018 z ramienia lokalnego komitetu wyborczego związanego z burmistrzem Nysy Kordianem Kolbiarzem został wybrany do rady powiatu nyskiego i został jej przewodniczącym. Po odejściu z SLD, należał od 2020 do Porozumienia. W 2022 zgłosił akces do Partii Republikańskiej i został powołany na prezesa Społecznych Inicjatyw Mieszkaniowych w województwie opolskim.
Proces karny.
W marcu 2019 został nieprawomocnie skazany przez Sąd Rejonowy w Nysie na 1 rok i 10 miesięcy pozbawienia wolności w zawieszeniu na 4 lata oraz na karę grzywny, jak również zakaz zajmowania stanowisk w samorządzie terytorialnym oraz administracji rządowej, a także związanych z wydatkowaniem środków publicznych na okres 5 lat. Po rozpoznaniu apelacji Sąd Okręgowy w Opolu zmienił wyrok sądu I instancji orzekając karę 15.000 złotych grzywny.

</doc>
<doc id="2233105" url="https://pl.wikipedia.org/wiki?curid=2233105" title="Kim Min-jung (łyżwiarka)">
Kim Min-jung (łyżwiarka)

Kim Min-jung (ur. 20 marca 1985 – koreańska łyżwiarka szybka specjalizująca się w short tracku. Złota medalistka Mistrzostw Świata i Zimowej Uniwersjady.
Kariera.
Pierwszy indywidualny medal Mistrzostw Świata zdobyła podczas Mistrzostw Świata 2009 w Wiedniu, gdzie na dystansie 1500 m o 0.503 pokonała Chinkę Zhou Yang.
Podczas Zimowych Igrzysk w Vancouver Kim weszła w skład koreańskiej sztafety na dystansie 3000 m. Koreanki do mety dojechały jako pierwsze, jednak zostały zdyskwalifikowane za przepychankę, do której doszło pomiędzy Kim a Chinką Sun Linlin.

</doc>
<doc id="2233108" url="https://pl.wikipedia.org/wiki?curid=2233108" title="Błażewski (herb)">
Błażewski (herb)

Błażewski – rosyjski herb szlachecki, używany przez rodzinę pochodzenia polskiego, osiadłą w Rosji.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu błękitnym półksiężyc srebrny, na nim zaćwieczona szabla z belką w poprzek głowni, pod nim takaż szabla na opak.
W klejnocie godło na ogonie pawim.
Labry: błękitne podbite srebrem.
Najwcześniejsze wzmianki.
Herb polskiej rodziny Błażewskich, osiadłej w Rosji. Herb wzmiankowany przez "Obszczij gerbovnik dvorianskich rodow Wsierossijskoj Imperii" (1807).
Zwraca uwagę podobieństwo herbu Błażewski do herbu Trzaska, oraz fakt, że polscy Błażewscy używali tego herbu (zob. lista nazwisk w artykule Trzaska).
Herbowni.
Herb ten, jako herb własny, przysługiwał jednej tylko rodzinie herbownych:
Błażewski.

</doc>
<doc id="2233109" url="https://pl.wikipedia.org/wiki?curid=2233109" title="The McGuire Sisters">
The McGuire Sisters

The McGuire Sisters – amerykańska grupa wokalna składająca się z trzech śpiewających sióstr: Christine (1926–2018), Dorothy (1928–2012) i Phyllis (1931–2020) McGuire. Ich najpopularniejszymi piosenkami są m.in. „Sincerely”, „May You Always” i „Sugartime”.
Historia.
Wszystkie trzy siostry urodziły się w Middletown, w stanie Ohio, a dorastały w Miamisburgu. Ich matka była w tamtejszym kościele protestanckim ministrem i pozwalała córkom śpiewać w chórku. Siostry zaczęły śpiewać w 1935 (najmłodsza z nich, Phyllis, miała zaledwie cztery lata) i występowały na pogrzebach, ślubach i innych uroczystościach kościelnych. Później śpiewały także w bazach wojskowych i szpitalach polowych (do 1949).
Siostry zostały dostrzeżone przez Karla Taylora, menedżera i założyciela orkiestry. Taylor miał przejeżdżać ze swoją żoną nieopodal kościoła, w którym Phyllis, Christine i Dorothy występowały, i usłyszał ich śpiew. Po niedługim czasie siostry McGuire śpiewały już z orkiestrą Taylora w Van Cleef Hotelu w Dayton.
W roku 1952 wystąpiły w show telewizyjnym "Arthur Godfrey’s Talent Scouts". Po tym występie Arthur Godfrey, jego pomysłodawca i prowadzący, zdecydował się zatrudnić je w innych programach telewizyjnych, gdzie występowały przez następne siedem lat, do roku 1959. Występowały m.in. w show Deana Martina, a także Danny’ego Kaye i Miltona Berle.
W swojej karierze śpiewały na żywo także przed znanymi politykami i osobami publicznymi – m.in. przed pięcioma prezydentami Stanów Zjednoczonych: Richardem Nixonem, Geraldem Fordem, Jimmym Carterem, Ronaldem Reaganem i George’em Bushem; a także przed królową brytyjską Elżbietą II.
Ich płyty odniosły w Stanach Zjednoczonych niemały sukces – "Sincerely", "Picnic" i "Sugartime" sprzedały się w milionowym nakładzie. W roku 1968 siostry zdecydowały o zakończeniu wspólnej działalności. Phyllis przez jakiś czas występowała jeszcze jako solistka, jednak po kilku latach zrezygnowała. Siostry dawały już tylko okazjonalne koncerty. W 2001 zostały wprowadzone na Vocal Group Hall of Fame, a także na Coca-Cola Hall of Fame oraz Headliners’ Hall of Fame.
Dorothy McGuire zmarła 7 września 2012 w Paradise Valley, Arizona w wyniku powikłań choroby Parkinsona.

</doc>
<doc id="2233110" url="https://pl.wikipedia.org/wiki?curid=2233110" title="Down in Your Hole Tour">
Down in Your Hole Tour

Down in Your Hole Tour – trasa koncertowa amerykańskiego zespołu muzycznego Alice in Chains, promująca opublikowany we wrześniu 1992 drugi album studyjny "Dirt". Łącznie liczyła 166 koncertów, natomiast 24 występy zostały odwołane. W ramach Down in Your Hole Tour, zespół po raz pierwszy w swej historii odwiedził wiele europejskich miast, a także Amerykę Południową, Azję i Australię.
Koncerty jakie odbyły się 2 marca w Glasgow oraz 24 października 1993 w Nagoi, zostały zarejestrowane, a ich fragmenty wykorzystane na koncertowo-kompilacyjnym albumie "Live" z grudnia 2000. Jest to również ostatnie tak duże tournée, w którym udział brał wokalista Layne Staley.
Występy przedpremierowe.
25 lipca zespół wystąpił w Hollywood Palladium, w ramach charytatywnego mini koncertu z okazji Medicine Show. Muzycy zaprezentowali się obok takich wykonawców jak Ann Wilson i Circus of Power. Wykonali kompozycję „Brother”, pochodzącą z minialbumu "Sap".
Shitty Cities Tour.
Następnie grupa zagrała wzdłuż wybrzeża północno-zachodniego krótką, przedpremierową mini trasę Shitty Cities Tour, przy wsparciu formacji Gruntruck. Perkusista Norman Scott przyznał, że atmosfera podczas wspólnych koncertów była sympatyczna. 10 września członkowie zespołu wystąpili obok Pearl Jam w Park Plaza Hotel w Los Angeles, podczas uroczystości promującej film obyczajowy "Samotnicy" w reżyserii Camerona Crowe’a, wykonując „Junkhead” i „Would?”.
Opis trasy.
Tournée rozpoczęło się 15 września koncertem w Barton Coliseum. Zespół występował w charakterze gościa specjalnego w ramach No More Tours, solowej trasy Ozzy’ego Osbourne’a, promującego album studyjny "No More Tears" z 1991. Przed koncertem w Oklahoma City 25 września, Staley złamał nogę podczas jazdy quadem, i na scenie występował o kulach oraz na wózku inwalidzkim. Mike Starr przyznał iż bardzo podoba mu się efekt na wózku. „To sprawia, że Layne wygląda jeszcze bardziej… złowieszczo”. Sean Kinney komentując fakt złamania nogi przez wokalistę stwierdził: „Wiele zespołów pewnie by się wycofało, ale nam zależało na kontynuowaniu trasy”. Referencje dotyczące narkotyków i heroiny miały bezpośredni wpływ na koncerty zespołu. W trakcie występu w Coca-Cola Starplex Amphitheatre 5 października, Staley podczas wykonywania „God Smack”, wielokrotnie „dźgał” rękę mikrofonem, symulując w ten sposób zażywanie narkotyków przy użyciu igły. Z uwagi na coraz większy stopień uzależnienia od heroiny Mike’a Starra, Cantrell i Kinney, w trakcie trasy z Osbourne’em, spotkali się z Mikiem Inezem, pełniącym ówcześnie funkcję basisty w solowym zespole wokalisty Black Sabbath, przekładając mu propozycję współpracy. 16 października do trasy dołączyła Sepultura. Gdy koncerty dotarły do Nowego Orleanu, Staley i Starr pojawili się w programie "Headbangers Ball" nadawanym w stacji MTV. Wspólne tournée z Osbourne’em zakończyło się 11 listopada. Dwa dni później grupa rozpoczęła własne występy koncertem w Fort Lauderdale, przy wsparciu Gruntruck i Screaming Trees. W trakcie ich trwania, wokalista formacji Mark Lanegan, wskutek wspólnego zażywania heroiny ze Staleyem, doznał zatrucia krwi, i trafił do jednego z kanadyjskich szpitali. Zespół Gruntruck pierwotnie miał występować wspólnie z Alice in Chains także podczas koncertów na terenie Europy w 1993, lecz z uwagi na pogarszające się stosunki pomiędzy Staleyem a wokalistą Benem McMillanem, zrezygnował i dołączył do trasy z Panterą. 31 grudnia muzycy wystąpili w programie "MTV New Year’s" w Roseland Ballroom.
Odejście Starra.
Na początku 1993 stopień uzależnienia Staleya od heroiny nasilił się. 15 stycznia zespół wystąpił na Estádio do Morumbi w São Paulo, podczas Hollywood Rock, jednego z największych festiwali muzycznych, grając dla ponad 100 tys. publiczności. Kontynuując swój udział, tydzień później zagrał obok Red Hot Chili Peppers na placu Praça da Apoteose w Rio de Janeiro. W trakcie wykonywania „Would?”, Starr na skutek zażycia przed występem zbyt dużej dawki heroiny, miał problemy z koordynacją ruchową. Po zakończeniu koncertu, wraz z Kurtem Cobainem i Staleyem kontynuował zażywanie narkotyku, o mało nie doprowadzając do przedawkowania, tracąc przytomność na kilka minut. Natychmiastową reakcją wykazał się Staley, który widząc poważne zagrożenie życia, cucił kolegę zimnym prysznicem w pokoju hotelowym. Kinney: „To była kolejna gorzka chwila dla nas, ponieważ nasz basista musiał odejść – to był ostatni występ kiedy graliśmy razem i jednocześnie jeden z największych jakie kiedykolwiek zagraliśmy, prawdopodobnie dla 100 tys. ludzi”. Po tym incydencie doszło do zmiany personalnej. W miejsce Starra został przyjęty Mike Inez. „Sean zadzwonił do mnie z Brazylii i spytał: «co robisz?» Chcieli zrobić ruch w kierunku nowego basisty. Poszedłem więc do Ozzy’ego i spytałem: «To jest świetne? Nienawidzę zostawiać cię w potrzebie». «To jasne jak słońce» – odpowiedział. «Jeśli tego nie zrobisz, będziemy musieli udać się do szpitala. To zajmie im tydzień, nim wyciągną moje stopy z twojej dupy!»”. Pojawiło się wiele hipotez dotyczących zwolnienia Starra z zespołu. Jedna z nich mówiła, że muzyk odszedł na własne życzenie, inna, że został wyrzucony z powodu konfliktu z Cantrellem. Wiosną muzycy wydali oświadczenie dla członków fanklubu, w którym poinformowali, że basista zdecydował się sam odejść z uwagi na zbyt intensywny program koncertowy.
Przed rozpoczęciem europejskiego tournée, grupa wraz z Inezem odbywała przez dwa dni próby w Finchley, jednej z dzielnic Londynu. Następnie muzycy rozpoczęli dwumiesięczną trasę po kontynencie europejskim, przy wsparciu Screaming Trees. 8 lutego, w trakcie występu w klubie Cirkus w Sztokholmie, Staley zaprosił na scenę jednego z uczestników koncertu, który wykonywał nazistowskie gesty, po czym dwukrotnie uderzył go w twarz, co spotkało się z aprobatą ze strony zgromadzonej publiczności. Po zakończeniu występu, wokalista, w towarzystwie swojego ochroniarza Johna Sampsona, udał się na prom do Finlandii, w obawie, że miejscowa policja może podjąć działania związane z „atakiem na fana”. Po przeszukaniu hotelu funkcjonariusze udali się na prom, gdzie Staley został aresztowany. Brat poszkodowanego uczestnika koncertu zeznał, że organizował on na występie zbiórkę skinheadów, w której Staley skutecznie przeszkodził. Randy Biro, ówczesny członek obsługi technicznej przyznał: „Policja pogratulowała nam i pozwoliła odejść”. W kwietniu zespół zagrał krótką trasę po Stanach przy wsparciu Circus of Power i Masters of Reality.
Na przełomie maja i czerwca kwartet miał wystąpić wraz z Megadeth w roli supportu przed Metalliką w ramach europejskiej części Nowhere Else to Roam, jednak na dziesięć dni przed rozpoczęciem tournée, grupa odwołała swój występ. Basista Jason Newsted, w wywiadzie dla brytyjskiego magazynu „Riff Raff” stwierdził: „Tak, to było gówniane. Rozczarowanie – jest idealnym słowem. Byliśmy z Alice in Chains teraz i szukaliśmy w nich jakiejś inspiracji na ten ostatni kawałek trasy. Naprawdę. Oglądaliśmy ich występy codziennie, więc mogliśmy zrobić własne show”.
18 czerwca grupa zainaugurowała swój udział w trasie festiwalu muzyki alternatywnej Lollapalooza, grając na głównej scenie m.in. obok Babes in Toyland, Primus, Rage Against the Machine i Tool. Według Randy’ego Biro, Staley starał się zachować trzeźwość w trakcie trwania tournée, dostając prywatny bus ze znajdującym się w tylnej części studiem nagraniowym. Towarzyszył mu ochroniarz. Niektóre źródła informowały, że mimo tego, muzyk wciąż borykał się z problemem alkoholowym i narkotykami. W wolnych chwilach, wokalista tworzył różnego rodzaju prace artystyczne. Nick Pollock przyznał, że były one „bardzo mroczne i introspekcyjne”. Podczas koncertów, Cantrell występował gościnnie z członkami zespołu Fishbone, a Staley śpiewał z Front 242 i Tool. Wokalista nawiązał bliską przyjaźń z gitarzystą Rage Against the Machine Tomem Morello i członkiniami Babes in Toyland. Cantrell: „Lollapalooza była prawdopodobnie najfajniejszą trasą, jaką kiedykolwiek zrobiłem i widziałem, ponieważ panowała tak wielka interakcja między zespołami, z wyjątkiem Arrested Development. Wszyscy się bawili – graliśmy ze sobą na jednej scenie. To było świetne”. Inez przyznał, że „to jedna z tych tras, na których zawiązywano przyjaźnie na całe życie”.
Po zarejestrowaniu materiału na minialbum "Jar of Flies", zespół powrócił na trasę, koncertując w Stanach Zjednoczonych, Europie i pierwszy raz w Azji i Australii. Podczas pobytu w Roppongi w dystrykcie Tokio, Staley, wraz ze swoim ochroniarzem Johnem Sampsonem i członkiem ekipy technicznej Toddem Shussem, zauważył nieopodal hotelu wózek jezdniowy z kluczykami w stacyjce. Jeżdżąc nim po chodniku, muzyk nieopacznie wyrwał oznaczenie ze ściany budynku. Na miejsce zdarzenia przybyła policja. Po dotarciu do Australii, zespół miał zaplanowane koncerty w miastach oddalonych od siebie o duże odległości, co stanowiło duże wyzwanie logistyczne. Po trzech lub czterech koncertach, Staley zaczął odczuwać zmęczenie, które miało bezpośredni wpływ na jego głos. Kierownik trasy Kevan Wilkins nalegał, by zespół nie przerywał występów. Podczas ostatniego koncertu w Sydney, miały miejsce dwa incydenty. Sean Kinney, zmęczony intensywnością trasy, w trakcie występu zszedł ze sceny, odmawiając dalszej gry. Po kilkunastu minutach, miejsce zajął Jimmy DeGrasso, by koncert mógł zostać dokończony. Drugi z incydentów to moment, w którym Staley został opluty przez jednego z uczestników. DeGrasso: „Siedziałem koło perkusji i ktoś splunął na Layne’a, po czym wskoczył on w tłum. Mieliśmy tylko jednego ochroniarza, więc nie udało nam się go złapać. Pamiętam, że gdy schodziłem ze wzniesienia dla perkusji, w pewnej chwili nie mogłem znaleźć w tym tłumie Layne’a. Staliśmy na skraju sceny wypatrując go, a on nie był aż tak dużym facetem. Pamiętam, że stałem razem z Mikiem Inezem, który powiedział: «no cóż, pewnie gdzieś tam jest». W końcu wrócił i mogliśmy dokończyć występ”. Łącznie trasa składała się ze 166 występów, natomiast 24 zostały odwołane. Było to ostatnie tak duże tournée zespołu ze Staleyem.
Setlista.
W ramach tournée zespół prezentował większość materiału z debiutanckiego albumu "Facelift" (wyjątek stanowił brak „Sea of Sorrow”, „I Can’t Remember”, „Sunshine”, „Confusion” oraz „I Know Somethin’ (‘Bout You)”). Kilka kompozycji, które weszły w skład zestawu utworów na wydawnictwie "Dirt", swoje premiery miało w ramach Facelift Tour i For Unlawful Carnal Knowledge Tour na początku lat 90. (m.in. „Rooster”, „Dirt” „Sickman”, „Junkhead” oraz „Would?” podczas Clash of the Titans w 1991). Na koncertach grupa aktywnie promowała niemalże cały materiał z nowego albumu (jedynym wyjątkiem był brak „Down in a Hole”). Podczas wrześniowych występów na terenie Stanów oraz w Europie, Azji i Australii w 1993, na żywo zadebiutowały utwory pochodzące z minialbumu "Jar of Flies" – „Rotten Apple” i „Nutshell”. Na trasie zostały premierowo wykonane także dwie nowe kompozycje – „A Little Bitter” i „What the Hell Have I”, zarejestrowane w kwietniu 1993, i wykorzystane na ścieżce dźwiękowej do filmu "Bohater ostatniej akcji" (reż. John McTiernan). Zespół wykonywał także fragmenty coverów z repertuaru Black Sabbath („Sweet Leaf”), Danzig („Twist of Cain”) i Lynyrd Skynyrd („Sweet Home Alabama”).
Support.
W roli supportu na trasie występowali: Blind Melon, Sepultura i Ugly Kid Joe (podczas wspólnej trasy z Osbourne’em), Screaming Trees (w Stanach i Europie), Gruntruck (z uwagi na konflikt pomiędzy Staleyem a McMillanem, grupa zrezygnowała z występów w Europie w 1993), Circus of Power, Masters of Reality, My Sister’s Machine, Sweet Water i TAD (głównie podczas amerykańskiej części trasy), Clawfinger i The Wildhearts (w Europie) oraz Suicidal Tendencies i The Poor (w Australii).
Odbiór.
Krytyczny.
Peter Cole na łamach brytyjskiego „Kerrang!”, odnosząc się do koncertu Alice in Chains w roli supportu przed Osbourne’em z Oakland–Alameda County Coliseum Arena, wyraził mieszaną opinię: „Pierwszym i najpoważniejszym problemem jest okrutny dźwięk, i choć niekoniecznie jest to wina zespołu, niestety muszą ponieść konsekwencje. Sekcja rytmiczna basisty Mike’a Starra i perkusisty Seana Kinneya brzmi jakby pod wodą – i to błotnistą wodą. To jak duża miseczka gulaszu, w której nie można odróżnić mięsa od warzyw. Gitara Jerry’ego Cantrella jest nieco lepsza, ale wciąż brzmi, jakby materac był oparty o jego wzmacniacz. Jedyną rzeczą, która wygląda bez szwanku, jest głos Layne’a Staleya. W przeważającej części jego śpiew jest silny, czysty i rezonujący. Jest to tym bardziej imponujące, gdy weźmie się pod uwagę, że śpiewa on z nogą w gipsie, dzieląc swój czas sceniczny między wózkiem inwalidzkim a parą kul”. Gail Flug z magazynu „Raw” napisała w relacji koncertu Alice in Chains w Roseland Ballroom z dnia 24 listopada 1992: „Równe połączenie nowych utworów z "Dirt" z kompozycjami z ich debiutu "Facelift", sprawdziło się doskonale, dzięki takim singlom jak «We Die Young» i «Them Bones», umieszczonych na samym początku, pozostawiając miejsce na bardziej progresywne rozwiązania wypełniające set. Fajnym było móc zobaczyć jak wokalista Layne Staley znów stanął na nogi po tym, jak doznał złamania, nawet jeżeli nadal zmuszonym był do ograniczania niektórych ze swoich ruchów scenicznych. Jego głos nie był jednak uspokajający, ponieważ przedstawiał przekonujący występ z pozorną łatwością. Layne często zajmuje miejsce z tyłu, pozwalając gitarzyście, basiście i perkusiście, aby wprawili publikę w szał za pomocą hipnotycznych riffów i zmian tempa”. Autorka podkreśliła „warstwowe harmonie” w „Would?”, „pokręcony szyk melodii” w „Sickman”, całkowitą depresję w „Love, Hate, Love” i „podnoszący na duchu «Put You Down», sugerujący wpływ Led Zeppelin”. Mörat z „Kerrang!”, relacjonując występ zespołu w Saint Andrew’s Hall z 2 grudnia 1992 przyznał, że „Alice in Chains brzmi świetnie, a my otrzymujemy znakomitą selekcję z obu ich albumów, choć niestety nie ma «Rain When i Die». Nie ma żadnego bisu, oni po prostu zamykają koncert «We Die Young», pozostawiając nam niedosyt pragnień. Alice in Chains uzależnia!”.
Grzegorz Kszczotek z miesięcznika „Tylko Rock”, recenzując koncert zespołu w Berlinie z 6 lutego 1993 napisał: „Co zapamiętałem? Głównie mrok i posępność tej muzyki. I ten głos Layne’a Staleya, przepełniony pesymizmem, nie wspominając o smutku. I jeszcze tę niebywałą ekspresję, energię zespołu wyczarowaną jedynie z instrumentów, a nie jak to zwykle bywa, z bieganiny po scenie, headbangingu i czegoś tam jeszcze”. Katherine Turman, odnosząc się do występu Alice in Chains w Bren Events Center z 12 kwietnia 1993 przyznała: „Piosenkarz Layne Staley użył swojej intensywnej, zamkniętej w sobie osobowości scenicznej, by dodać jeszcze więcej mocy do słuchowych eksploracji alienacji i bólu Alice”. Autorka zaznaczyła, że w utworze „Sickman”, zespół uchwycił „chaotyczne, przejmujące cierpienie, jeszcze mocniej niż na płycie, oraz epicki klimat Led Zeppelin w «Hate to Feel»”.
Skład.
Alice in Chains
Muzycy zastąpieni podczas trasy
Gościnnie
Produkcja

</doc>
<doc id="2233112" url="https://pl.wikipedia.org/wiki?curid=2233112" title="The Infamous">
The Infamous

The Infamous (stylizowany zapis The Infamous...) – drugi studyjny album amerykańskiego zespołu hip-hopowego Mobb Deep. Został wydany 25 kwietnia 1995 roku nakładem wytwórni "Loud Records". Na albumie gościnnie występują Nas, członkowie Wu-Tang Clan - Raekwon, i Ghostface Killah, członek zespołu hip-hopowego A Tribe Called Quest - Q-Tip, oraz Big Noyd.
Album zadebiutował na 15. miejscu notowania Billboard 200, i na 3. miejscu na Top R&amp;B/Hip-Hop Albums. "The Infamous" był promowany trzema singlami, z których Shook Ones Pt. II osiągnął największy sukces. Jest on równocześnie najbardziej znanym singlem grupy. Dnia 26 czerwca 1995 roku przez stowarzyszenie RIAA, album został zatwierdzony jako złoto.
Lista utworów.
Na podstawie źródeł:
Historia notowań.
Notowania pochodzą z magazynu "Billboard"; (Ameryce Północnej).

</doc>
<doc id="2233117" url="https://pl.wikipedia.org/wiki?curid=2233117" title="Martha M. Masters">
Martha M. Masters



</doc>
<doc id="2233120" url="https://pl.wikipedia.org/wiki?curid=2233120" title="Tambura (Sudan Południowy)">
Tambura (Sudan Południowy)

Tambura – miasto w Sudanie Południowym, stolica stanu Tambura. Liczy 7436 mieszkańców. (dane szacunkowe – styczeń 2010). W mieście znajduje się port lotniczy Tambura.

</doc>
<doc id="2233122" url="https://pl.wikipedia.org/wiki?curid=2233122" title="Sean Douglas">
Sean Douglas

Sean Douglas (ur. 8 maja 1972 w Auckland) – nowozelandzki piłkarz, grający podczas kariery na pozycji obrońcy.
Kariera klubowa.
Sean Douglas rozpoczął karierę w 1994 roku w klubie Tyrwhitt Soccerites. W tym samym roku wyjechał do Europy do duńskiego klubu Lyngby BK, lecz nie zdołał przebić się do pierwszego składu. W latach 1995-2000 występował w australijskich klubach Gippsland Falcons i Carlton SC.
W 2000 roku został zawodnikiem występującego w National Soccer League Football Kingz. Kolejnymi klubami w karierze Douglasa były Waitakere United i Auckland City FC. Z Auckland City zdobył Mistrzostwo Nowej Zelandii w 2007 roku. Karierę zakończył w 2008 roku w Team Wellington.
Kariera reprezentacyjna.
W reprezentacji Nowej Zelandii Douglas zadebiutował 9 czerwca 1995 w przegranym 1-2 meczu z Tahiti. W 1998 roku wystąpił w Pucharze Narodów Oceanii, który Nowa Zelandia wygrała. Douglas wystąpił w dwóch meczach z Tahiti i w finale z Australią. W 1999 roku wystąpił w Pucharze Konfederacji, na którym Nowa Zelandia odpadła w fazie grupowej. Na turnieju we Meksyku wystąpił we wszystkich trzech meczach z USA, Niemcami i Brazylią.
W 2000 roku wystąpił w Pucharze Narodów Oceanii, na którym Nowa Zelandia zajęła drugie miejsce. Douglas wystąpił w czterech meczach z Tahiti, Vanuatu, Wyspami Salomona i w finale z Australią. W 2001 roku uczestniczył w eliminacjach Mistrzostw Świata 2002. Ostatni raz w reprezentacji wystąpił 13 czerwca 2001 w wygranym 7-0 meczu z Vanuatu. Ogółem w latach 1995-2001 w reprezentacji wystąpił w 26 meczach.

</doc>
<doc id="2233124" url="https://pl.wikipedia.org/wiki?curid=2233124" title="Renk">
Renk

Renk (arab. "Ar-Rank") – miasto w północno-wschodniej części Sudanu Południowego, stolica stanu Północny Nil Górny. położone jest nad Nilem Białym. W 2008 roku liczyło 68 922 mieszkańców. W mieście znajduje się port lotniczy Renk. 
Klimat.
W Renk średnia dobowa temperatura waha się od 23,9 °C w styczniu do 31,7 °C w maju. Pora sucha trwa od listopada do marca, kiedy prawie w ogóle nie są notowane opady, natomiast pora deszczowa trwa od czerwca do września kiedy miesięczne opady wynoszą powyżej 50 mm. 

</doc>
<doc id="2233125" url="https://pl.wikipedia.org/wiki?curid=2233125" title="Rozdroże pod Lelkową">
Rozdroże pod Lelkową

Rozdroże pod Lelkową – obniżenie oraz węzeł dróg leśnych i szlaków turystycznych, położony na wysokości 720 m n.p.m. w południowo-zachodniej Polsce w Sudetach Środkowych w Górach Stołowych.
Obniżenie położone w środkowo-zachodniej części pasma Gór Stołowych po południowej stronie od Błędnych Skał.
Rozdroże pod Lelkową to niewielkie powierzchniowo górskie obniżenie w kształcie przełęczy położone między Błędnymi Skałami po północnej stronie a Lelkową Górą po południowej stronie, na której znajduje się węzeł szlaków turystycznych i mało znaczące skrzyżowanie dróg leśnych z „Drogą Aleksandra” i „Puszczańską Drogą”. Najbliższe otoczenie rozdroża zajmuje niewielka śródleśna polana, dalsze otoczenie porasta las świerkowy z domieszką drzew iglastych. Na zachód w niewielkiej odległości od skrzyżowania położone są źródła bezimiennych górskich potoków, uchodzących do Czermnicy.
Turystyka.
Przez rozdroże prowadzą szlaki turystyczne

</doc>
<doc id="2233127" url="https://pl.wikipedia.org/wiki?curid=2233127" title="Andrzej Żądło">
Andrzej Żądło

Andrzej Żądło (ur. 25 kwietnia 1953 w Kielcach) – polski duchowny katolicki diecezji kieleckiej, teolog, profesor nauk teologicznych, nauczyciel akademicki Uniwersytetu Śląskiego, w latach 2008–2012 dziekan Wydziału Teologicznego Uniwersytetu Śląskiego.
Życiorys.
Studia teologiczne odbył w Wyższym Seminarium Duchownym w Kielcach. W 1980 roku, po święceniach prezbiteratu, objął posługę wikariusza w Parafii Niepokalanego Serca Najświętszej Maryi Panny w Kielcach. Funkcję tę pełnił do 1983 roku. Po tym czasie podjął specjalistyczne studia w Rzymie (w latach 1983–1986 w Instytucie Liturgicznym św. Anzelma z zakresu liturgiki, po których otrzymał tytuł licencjata, a w latach 1986–1989 w Papieskim Uniwersytecie Laterańskim, zakończone uzyskaniem stopnia doktora nauk teologicznych w zakresie teologii pastoralnej). W latach 1989–1998 wykładał teologię pastoralną w Wyższym Seminarium Duchownym w Kielcach oraz liturgikę i teologię apostolstwa świeckich w Świętokrzyskim Instytucie Teologicznym. W latach 1999–2001 odbył staż naukowy we Włoszech, a w roku 2003 uzyskał stopień doktora habilitowanego Papieskiej Akademii Teologicznej w Krakowie. 29 września 2009 roku na podstawie dorobku naukowego i rozprawy pt. „Eklezjologiczny wymiar kolekt Adwentu w Mszale rzymskim Pawła VI. Studium lingwistyczno-teologiczne” Centralna Komisja ds. Tytułu Naukowego i Stopni Naukowych w Warszawie zatwierdziła nadany mu stopień doktora habilitowanego nauk teologicznych w zakresie liturgiki. W 2015 prezydent RP nadał mu tytuł profesora nauk teologicznych.
1 października 2003 roku został zatrudniony w Wydziale Teologicznym Uniwersytetu Śląskiego jako adiunkt, a rok później został kierownikiem Zakładu Liturgiki i Homiletyki. W latach 2005–2008 pełnił funkcję prodziekana ds. nauki na Wydziale Teologicznym Uniwersytetu Śląskiego, a w latach 2008–2012 był dziekanem tego wydziału. Od 1 stycznia 2009 roku jest zatrudniony w Uniwersytecie Śląskim na stanowisku profesora nadzwyczajnego.
Jest członkiem Polskiego Towarzystwa Teologicznego w Krakowie.

</doc>
<doc id="2233130" url="https://pl.wikipedia.org/wiki?curid=2233130" title="Medaliści mistrzostw Polski seniorów w rzucie młotem">
Medaliści mistrzostw Polski seniorów w rzucie młotem

Medaliści mistrzostw Polski seniorów w rzucie młotem – zdobywcy medali seniorskich mistrzostw Polski w konkurencji rzutu młotem.
Rzut młotem jest rozgrywany na mistrzostwach kraju od czwartych mistrzostw, które miały miejsce w sierpniu 1923 roku w Warszawie. Pierwszym w historii mistrzem Polski został zawodnik lwowskiej Pogoni Sławosz Szydłowski, który uzyskał wynik 22,29 m, będący jednocześnie rekordem Polski.
W 1945 rzut młotem nie znalazł się w programie mistrzostw, które odbyły się w Łodzi.
W mistrzostwach w 1989 i 1991 zwyciężył Michaił Popiel z Jagiellonii Białystok. Miał on wówczas obywatelstwo ZSRR. Niektóre źródła podają Popiela jako mistrza, natomiast inne wskazują jako mistrza najlepszego Polaka, którym w obu latach był Lech Kowalski. W niniejszym zestawieniu przyjęto to drugie rozwiązanie.
Najbardziej utytułowanym zawodnikiem wśród startujących w mistrzostwach Polski jest Szymon Ziółkowski, który zdobył dwadzieścia medali krajowego czempionatu, w tym czternaście złotych. 
Aktualny rekord mistrzostw Polski seniorów w rzucie młotem wynosi 82,82 m i został ustanowiony przez Pawła Fajdka podczas mistrzostw w 2021 w Poznaniu.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 67 miotaczy. Najwięcej medali – 20 – wywalczył Szymon Ziółkowski, który również zdobył najwięcej złotych – 14. W tabeli kolorem wyróżniono zawodników, którzy wciąż są czynnymi lekkoatletami.

</doc>
<doc id="2233133" url="https://pl.wikipedia.org/wiki?curid=2233133" title="Regions Morgan Keegan Championships and the Cellular South Cup 2011 (mężczyźni)">
Regions Morgan Keegan Championships and the Cellular South Cup 2011 (mężczyźni)

Regions Morgan Keegan Championships and the Cellular South Cup 2011 – tenisowy turniej ATP World Tour rangi ATP World Tour 500 z cyklu Regions Morgan Keegan Championships and the Cellular South Cup rozgrywany w dniach 14–20 lutego 2011 roku w Memphis na kortach twardych w hali o puli nagród 1 100 000 dolarów amerykańskich.

</doc>
<doc id="2233135" url="https://pl.wikipedia.org/wiki?curid=2233135" title="SEAT Marbella">
SEAT Marbella

SEAT Marbella – samochód miejski produkowany w zakładach SEATa w latach 1980–1998 z nadwoziem 3-drzwiowego hatchbacka. Bazował na Fiacie Panda I generacji. Nadwozie zostało zaprojektowane przez Giorgetto Giugiaro, który opracował również Volkswagena Golfa I generacji. Samochód występował również w wersji dostawczej pod nazwą SEAT Terra, bagażnik miał 1000 litrów pojemności. Auto miało być nie tylko tanie w produkcji, ale też być czymś pomiędzy małym samochodem a Seatem 133. Plastiki we wnętrzu i ubogie wyposażenie sprawiły, że auto ważyło jedynie 680 kg.
Silniki.
Wszystkie silniki były chłodzone cieczą.

</doc>
<doc id="2233137" url="https://pl.wikipedia.org/wiki?curid=2233137" title="Mistrzostwa Europy w Łyżwiarstwie Szybkim w Wieloboju 1898">
Mistrzostwa Europy w Łyżwiarstwie Szybkim w Wieloboju 1898

8. mistrzostwa Europy w łyżwiarstwie szybkim w wieloboju odbyły się w dniach 19–20 lutego 1898 roku w Helsinkach, na terenie Imperium Rosyjskiego. W zawodach brali udział tylko mężczyźni. Zawodnicy startowali na czterech dystansach: 500 m, 1500 m, 5000 m i 10000 m. Najlepszym zawodnikiem kontynentu został reprezentant gospodarzy, Gustaf Estlander. Miejsca pozostałych zawodników są nieoficjalne.
Uczestnicy.
W zawodach wzięło udział 9 łyżwiarzy z 2 krajów. Sklasyfikowanych zostało 3.

</doc>
<doc id="2233140" url="https://pl.wikipedia.org/wiki?curid=2233140" title="Wacław Stanisław Chomik">
Wacław Stanisław Chomik

Wacław Stanisław Chomik, OFM (ur. 27 stycznia 1953 w Trzcieńcu na Ukrainie) − polski zakonnik, doktor teologii moralnej, kapłan franciszkanin, minister prowincjalny.
Życiorys.
Od 1958 o. Wacław Chomik mieszkał i wychowywał się w Gliwicach. W 1973 wstąpił do wrocławskiej Prowincji św. Jadwigi Zakonu Braci Mniejszych. Studia filozoficzno-teologiczne odbył w Wyższym Seminarium Duchownym Franciszkanów w Kłodzku w latach 1974–1980. Profesję uroczystą złożył 31 stycznia 1979, a święcenia prezbiteratu przyjął 2 lutego 1980. Po święceniach pracował jako katecheta: najpierw w Dusznikach-Zdroju, a potem we Wrocławiu (1980–1984). Był sekretarzem prowincjalnym (1983-1984).
W latach 1984–1988 odbył studia specjalistyczne na Uniwersytecie Laterańskim w Instytucie Wyższym Teologii Moralnej "Alfonsianum" w Rzymie. Ukończył je doktoratem z teologii moralnej.
Po powrocie do kraju był wychowawcą kleryków (1989–1991), pełnił urząd definitora w zarządzie prowincji zakonnej (1991–1997, 2000–2003), sekretarza formacji i studiów (1994–1997), moderatora formacji ciągłej (1991–1997), sekretarza formacji i studiów Konferencji Zachodniosłowiańskiej (dziś Północnosłowiańskiej) Zakonu Braci Mniejszych (1991–1996).
Od 1989 prowadzi zajęcia z teologii moralnej (w pewnym okresie prowadził również z etyki) w Wyższym Seminarium Duchownym Franciszkanów we Wrocławiu. Ponadto wykładał teologię moralną w Wyższym Seminarium Duchownym Diecezji Legnickiej i na Papieskim Wydziale Teologicznym w Legnicy (1994–2003) oraz na Papieskim Uniwersytecie "Antonianum" w Rzymie (1999–2003).
Urząd ministra prowincjalnego Prowincji św. Jadwigi pełnił w latach 2003-2012. Był dwukrotnie wybierany na ten urząd na kapitułach prowincjalnych w 2003 (Wrocław) i 2009 (Góra Świętej Anny).
Jako minister prowincjalny pełnił też funkcję przewodniczącego Konferencji Prowincjałów Franciszkańskich w Polsce (2004-2008), a w Unii Braci Mniejszych Europy (łac. "Unio Fratrum Minorum Europae") − przewodniczącego (2005-2007) i wiceprzewodniczącego (2003-2005, 2007-2009). Na kapitule generalnej w Asyżu w 2009 był kandydatem na urząd ministra generalnego, proponowanym przez Konferencję Północnosłowiańską Zakonu Braci Mniejszych (Czechy, Słowacja, Polska, Ukraina i Federacja Rosyjsko-Kazachstańska). Włada biegle językiem włoskim.
Obecnie jest duszpasterzem w parafii pw. Świętego Alberta Wielkiego we Wrocławiu (od 2019 roku). Wykłada teologię moralną w Wyższym Seminarium Duchownym Franciszkanów we Wrocławiu, w Wyższym Seminarium Duchownym Diecezji Świdnickiej w Świdnicy (od 2012), Diecezji Legnickiej w Legnicy (od 2013, ponownie) oraz w Studium Theologicum Jerosolimitanum w Jerozolimie (od 2015).

</doc>
<doc id="2233143" url="https://pl.wikipedia.org/wiki?curid=2233143" title="Ray Luv">
Ray Luv

Ray Luv, a właściwie Ray Tyson (ur. 16 lipca 1972 w San Francisco w stanie Kalifornia) - amerykański raper, znany również jako MC ROC.
Kariera.
Ray zaczął swoją solową karierę od współpracy z Tupakiem Shakurem w zespole "Strictly Dope". Wczesną karierę rozwijał dorastając w Santa Rosa nagrywając w wytwórniach Strictly Business i Young Black Brotha. Jego pierwszy przydomek, "MC ROC", został mu nadany przez Tupaca. Wydał sześć solowych albumów, z czego jeden, "Forever Huslin' ", zajął 39 pozycję w notowaniu Top R&amp;B/Hip-Hop Albums.
Ray Luv jest współwłaścicielem internetowej telewizji "Pushin' The Bay TV", razem z innym raperem Emcee T.

</doc>
<doc id="2233145" url="https://pl.wikipedia.org/wiki?curid=2233145" title="Tadaaki Otaka">
Tadaaki Otaka

 – japoński dyrygent zamieszkały w Wielkiej Brytanii.
Studiował kompozycję, teorię muzyki oraz waltornię w Tōhō Gakuen School of Music, a później dyrygenturę u Hideo Saitō (1902-1974).
Tadaaki Otaka był przez 20 lat dyrygentem Tokijskiej Orkiestry Filharmonicznej. Współpracował też z Yomiuri Nippon Symphony Orchestra, Sapporo Symphony Orchestra, Melbourne Symphony Orchestra i BBC National Orchestra of Wales. Dyrygował również gościnnie wieloma orkiestrami na świecie.
W 1991 r. otrzymał w Japonii nagrodę Suntory Music Award, a w 1999 r. stał się pierwszym Japończykiem nagrodzonym Medalem Elgara ("Elgar Medal") przyznawanym przez Towarzystwo im. Elgara ("Elgar Society") w Wielkiej Brytanii. W 1997 roku Otaka został odznaczony Orderem Imperium Brytyjskiego (CBE).

</doc>
<doc id="2233146" url="https://pl.wikipedia.org/wiki?curid=2233146" title="6L6">
6L6

6L6 – lampa elektronowa, pierwsza tetroda strumieniowa mocy. Posiada cokół oktalowy, była stosowana w stopniach końcowych wzmacniaczy małej częstotliwości i prądu stałego, serwomechanizmach, zasilaczach itp.
Lampy tego typu były produkowane powszechnie na całym świecie, powstało wiele ich wersji. Kopiami tetrody 6L6 są radzieckie i polskie 6P3S.
Historia i zastosowania.
W 1936 firma RCA wprowadziła na rynek oktalową, posiadającą metalową obudowę, lampę 6L6 – pierwszą tetrodę strumieniową. Poprzez odpowiednią konstrukcję siatek i dodatkowe płytki skupiające wyeliminowano efekt dynatronowy. Lampa zdobyła olbrzymią popularność w USA, wkrótce ukazały się podobne tetrody: 6V6 – o mniejszej dopuszczalnej mocy, 807 – nadawcza, o zwiększonej odporności i niezawodności, 6550 – o większej dopuszczalnej mocy. Pierwsze lampy 6L6 miały obudowę metalową, później pojawiły się 6L6-G ("glass") w bańce szklanej i 6L6-GT ("glass tubular") w szklanej bańce o walcowym kształcie. Z biegiem lat wersje szklane praktycznie całkowicie wyparły metalowe.
W Europie produkcję tetrod strumieniowych podjęło wiele firm, jednak w roli lamp mocy we wzmacniaczach małej częstotliwości nadal chętniej stosowano pentody (lampy EL12 i podobne, EL34, EL84 itp). Tetrody strumieniowe natomiast często stosowano w układach odchylania poziomego telewizorów. Stosunkowo licznie występowały również w Wielkiej Brytanii (lampy oznaczone jako "KT" od "kinkless tetrode").
Lampy 6L6 były stosowane w stopniach końcowych w dużych odbiornikach radiowych i radiolach, a także w sprzęcie nagłaśniającym i profesjonalnym. Od lat 50 znalazły szerokie zastosowanie we wzmacniaczach estradowych, głównie gitarowych. Stosowano je także powszechnie w ZSRR i Rosji, gdzie są produkowane do dziś, głównie z przeznaczeniem do wzmacniaczy gitarowych. Pozostają w ten sposób jednymi z najdłużej produkowanych w sposób ciągły i w praktycznie niezmienionej formie elementów elektronicznych.
Po II wojnie światowej w Polsce produkowano lampy 6P3S (oznaczenie radzieckie lampy 6L6) w Zakładach Wytwórczych Lamp Elektrycznych (ZWLE) i Doświadczalnych Zakładach Lamp Elektronowych (DOLAM). Były produkowane na dużą skalę, choć główne zastosowanie znalazły w sprzęcie profesjonalnym, na przykład w urządzeniach laboratoryjnych, we wzmacniaczach kinowych, radiowęzłowych i nagłaśniających (KW8, WR40, WR75, ZR100/52, ZWMT, KTU100, WR550/54 i inne). W 1961 wyprodukowano w Polsce 103 tysiące tych lamp, cena detaliczna wynosiła 44 zł.
Dane techniczne.
Żarzenie:
Odpowiedniki.
Liczne wersje lampy 6L6 różnych producentów różnią się nie tylko rodzajem bańki, ale mają również różne maksymalne dopuszczalne napięcia i traconą moc. Można je spotkać pod nazwami: HF3108, HY-6L6-GX, OSW3108, 6CN5, 6L6G, 6L6GA, 6L6GB, 6L6GX, 6L6-Y, 1622, 5881, 7581. W ZSRR 6Л6С, 6П3, 6П3Б, 6П3М, 6П3С. W Polsce używano oznaczenia 6P3S, w Chinach 6P3P. Wersje o zwiększonej niezawodności i trwałości, przeznaczone do celów wojskowych, przemysłowych, lotniczych itp., nosiły nazwy 6L6WGA, 6L6WGB, 5932, a w ZSRR: 6П3С-Е, 6П3С-В, 6П3С-ЕВ.
Lampy 6BG6G (radziecka 6П7С) mają anodę wyprowadzoną osobno na górze bańki – są przez to bardziej odpowiednie do zastosowań, w których występują duże napięcia anodowe, na przykład w układach odchylania poziomego telewizorów.
Ciekawostki.
Od końca lat 40 lampy 6L6 zastosowano w stopniach końcowych wielu dużych wzmacniaczy gitarowych firmy Fender (Dual Professional, Showman, Bassman, Pro, Twin). Były one używane przez wielu znanych gitarzystów i uzyskały status "kultowych". Fender nadal produkuje wzmacniacze gitarowe na tych lampach.
W lipcowym numerze miesięcznika "Radioamator" z roku 1958 opisano zbudowany na lampach 6P3S wzmacniacz HiFi (monofoniczny), którego produkcję uruchamiano w łódzkich zakładach Fonica. Brak śladów, że rzeczywiście wszedł do produkcji, ale jeżeli był produkowany, to jest pierwszym polskim urządzeniem określanym jako posiadający parametry HiFi.

</doc>
<doc id="2233149" url="https://pl.wikipedia.org/wiki?curid=2233149" title="6P3S">
6P3S



</doc>
<doc id="2233151" url="https://pl.wikipedia.org/wiki?curid=2233151" title="Ivan Albright">
Ivan Albright

Ivan Le Lorraine Albright (ur. 20 lutego 1897 w Harvey (Illinois), zm. 18 listopada 1983 w Woodstock (Vermont)) – amerykański malarz; przedstawiciel realizmu magicznego, znany z autoportretów, studiów postaci i martwych natur.
Życiorys.
Urodził się w North Harvey (Illinois) jako syn malarza Adama Emory’ego Albrighta oraz Clary Wilson. Jego zaangażowanie w sztukę zaczęło się już we wczesnym dzieciństwie, gdy on i jego brat bliźniak Malvin (który również został zawodowym artystą) spędzili niezliczone godziny pozując do obrazów ojca. W wieku 8 lat bliźniacy zaczęli uczyć się rysowania od ojca. Ivan wykazał się dużymi umiejętnościami w zakresie rysunku i po ukończeniu liceum w 1915 r. zdecydował, że jego umiejętności najlepiej wykorzystać w architekturze. W tym celu zapisał się (1915) na rok studiów architektonicznych na Northwestern University, a zaraz po nim na kolejny rok (1916) na Uniwersytet Illinois w Urbanie i Champaign.
Studiując w latach 1915–1917, w wolnym czasie dużo malował. Podczas I wojny światowej służył we Francji jako ilustrator medyczny w szpitalu wojskowym, wykonując rysunki i akwarele ran. Skrupulatność i kliniczna precyzja tych prac wyprzedziły jego późniejsze obrazy, które ujawniają jego chorobliwą obsesję na punkcie śmierci i rozpadu.
Przez większość życia mieszkał w Chicago lub w jego okolicach, a Art Institute of Chicago posiada największą kolekcję jego prac, w tym dwa obrazy, które sam Albright uważał za najważniejsze w swojej twórczości: "That Which I Should Have Done I Did Not Do" (1931–1941) oraz "Portrait of Mary Block" (1955–1956). Jest tam również obraz, który Albright namalował na potrzeby hollywoodzkiego filmu z 1945 roku "Portret Doriana Graya" wg Oscara Wilde’a, przedstawiający odrażającą postać tytułowego bohatera.

</doc>
<doc id="2233154" url="https://pl.wikipedia.org/wiki?curid=2233154" title="Błażej Bernard Kurowski">
Błażej Bernard Kurowski

Błażej Bernard Kurowski OFM (ur. 25 sierpnia 1957 w Kadłubie Turawskim) – polski franciszkanin, doktor teologii (historia Kościoła), minister prowincjalny.
Życiorys.
O. Błażej Bernard Kurowski jest członkiem Prowincji św. Jadwigi Zakonu Braci Mniejszych. W latach 1978–1984 odbył studia filozoficzno-teologiczne w Wyższym Seminarium Duchownym Franciszkanów w Kłodzku. 2 lutego 1983 złożył profesję uroczystą w zakonie, a 4 lutego 1984 przyjął święcenia prezbiteratu. Po ukończeniu studiów pozostał w Kłodzku, gdzie pracował jako wikariusz w parafii Matki Bożej Różańcowej.
W 1987 przeniósł się do Lublina, gdzie rozpoczął studia historyczne na tamtejszym Instytucie Historii Kościoła Katolickiego Uniwersytetu Lubelskiego, które ukończył w 1994 doktoratem. Ponownie wrócił do Kłodzka, obejmując funkcję gwardiana w tamtejszym klasztorze. W 1994 został wybrany prowincjałem Prowincji św. Jadwigi Zakonu Braci Mniejszych; funkcję tę sprawował do 2003. W czasie jego rządów miało miejsce przeniesienie uczelni franciszkańskiej z Kłodzka do Wrocławia. Był gwardianem kustoszem sanktuarium na Górze św. Anny. Od 1992 roku jest wykładowcą we wrocławskim seminarium duchownym franciszkanów. Pełni też urząd wikariusza biskupiego diecezji opolskiej do spraw życia konsekrowanego. 
W 1997 opublikował monografię "Franciszkanie prowincji św. Jadwigi na Śląsku 1887–1939".

</doc>
<doc id="2233155" url="https://pl.wikipedia.org/wiki?curid=2233155" title="Panorama (śląski tygodnik)">
Panorama (śląski tygodnik)



</doc>
<doc id="2233158" url="https://pl.wikipedia.org/wiki?curid=2233158" title="Kozacy siemiereccy">
Kozacy siemiereccy



</doc>
<doc id="2233159" url="https://pl.wikipedia.org/wiki?curid=2233159" title="Marek Zubrzycki">
Marek Zubrzycki

Marek Zubrzycki (ur. 22 sierpnia 1977) – polski snookerzysta. Reprezentuje barwy wrocławskiego klubu Fuga Mundi. Od 2001 roku reprezentuje Polskę na arenie międzynarodowej.
Jako trener kadry narodowej juniorów przez 4 lata współpracował z ośrodkami szkoleniowymi w Wielkiej Brytanii, gdzie w szkole Therry’ego Griffithsa ukończył trwający 2 lata profesjonalny kurs trenerski. Ukończył również studia na kierunku coaching sportowy.
O zawodniku.
Marek Zubrzycki jest czołowym zawodnikiem w polskim snookerze. W sezonie 2001/2002 po raz pierwszy objął prowadzenie w polskim rankingu snookerowym. Na co dzień gra jesionowym kijem Master Cue o średnicy tipa 9mm.

</doc>
<doc id="2233161" url="https://pl.wikipedia.org/wiki?curid=2233161" title="Kanuma">
Kanuma

 – miasto w Japonii, w prefekturze Tochigi. Ma powierzchnię 490,64 km2 . W 2020 r. mieszkały w nim 94 074 osoby, w 35 997 gospodarstwach domowych (w 2010 r. 102 357 osób, w 34 943 gospodarstwach domowych).
W 1948 r. Kanuma-machi zostało przemianowane na Kanuma-shi. 1 stycznia 2006 do Kanuma przyłączono miasto Awano z powiatu Kamitsuga.

</doc>
<doc id="2233163" url="https://pl.wikipedia.org/wiki?curid=2233163" title="Júnior Moraes">
Júnior Moraes

Júnior Moraes, właśc. Aluísio Chaves Ribeiro Moraes Júnior, Ribeiro Moraes lub Moraes (ur. 4 kwietnia 1987 w Santosie, w stanie São Paulo, Brazylia) – ukraiński piłkarz pochodzenia brazylijskiego, grający na pozycji napastnika. 18 marca 2019 otrzymał obywatelstwo ukraińskie.
Kariera piłkarska.
Kariera klubowa.
Wychowanek Santosu FC, w którym rozpoczął karierę piłkarską. Potem został wypożyczony do klubów Ponte Preta i Santo André. Na początku 2010 wyjechał do Europy, gdzie został piłkarzem rumuńskiej Glorii Bystrzyca. 12 lutego 2011 roku podpisał 3-letni kontrakt z ukraińskim Metałurhiem Donieck. Latem 2011 zmienił klub na CSKA Sofia. W lipcu 2012 powrócił do Metałurha Donieck. 22 maja 2015 roku podpisał kontrakt z Dynamem Kijów, zgodnie z którym od 1 lipca 2015 piłkarz bezpłatnie przechodzi do kijowskiego klubu. 28 lutego 2017 został wypożyczony do chińskiego Tianjin Quanjian. 7 lipca 2017 wrócił do Dynama. W maju 2018 po wygaśnięciu kontraktu opuścił kijowski klub. 18 czerwca 2018 podpisał kontrakt z Szachtarem Donieck.
Kariera reprezentacyjna.
22 marca 2019 zadebiutował w narodowej reprezentacji Ukrainy w zremisowanym 0:0 meczu eliminacyjnym do ME z Portugalią.

</doc>
<doc id="2233164" url="https://pl.wikipedia.org/wiki?curid=2233164" title="Mistrzostwa Europy w Łyżwiarstwie Szybkim w Wieloboju 1899">
Mistrzostwa Europy w Łyżwiarstwie Szybkim w Wieloboju 1899

9. mistrzostwa Europy w łyżwiarstwie szybkim w wieloboju odbyły się w dniach 16–17 stycznia 1899 roku w Davos, w Szwajcarii. W zawodach brali udział tylko mężczyźni. Zawodnicy startowali na czterech dystansach: 500 m, 1500 m, 5000 m i 10000 m. Złoto zdobył Norweg Peder Østlund. Miejsca pozostałych zawodników są nieoficjalne.
Uczestnicy.
W zawodach wzięło udział 6 łyżwiarzy z 5 krajów. Sklasyfikowanych zostało 4.

</doc>
<doc id="2233166" url="https://pl.wikipedia.org/wiki?curid=2233166" title="Ryszard Groblewski">
Ryszard Groblewski

Ryszard Groblewski (ur. 1983 w Warszawie) – polski altowiolista
Absolwent Akademii Muzycznej im. Fryderyka Chopina w Warszawie – klasy Piotra Reicherta i Błażeja Sroczyńskiego.
Zwycięzca 60. edycji Międzynarodowego Konkursu Muzycznego w Genewie (I nagroda, nagroda publiczności, nagroda specjalna Breguet).
Pierwszy w historii polski altowiolista, który został nagrodzony na Międzynarodowym Konkursie ARD w Monachium, gdzie zdobył drugą nagrodę. Został także zwycięzcą międzynarodowych konkursów w Pörtschach (Austria), w Essen i w Bled (Słowenia). Jako kameralista współpracował m.in. ze słynnym skrzypkiem Gidonem Kremerem.
W maju 2005 roku w Filharmonii Krakowskiej Ryszard Groblewski dokonał polskiego prawykonania poprawionej wersji koncertu altówkowego Béli Bartóka wydanej w 1995 roku przez syna kompozytora Petera Bartóka.

</doc>
<doc id="2233167" url="https://pl.wikipedia.org/wiki?curid=2233167" title="Danio erythromicron">
Danio erythromicron

Danio erythromicron – gatunek słodkowodnej ryby z rodziny karpiowatych (Cyprinidae).
Systematyka.
Gatunek został opisany naukowo pod nazwą "Microrasbora erythromicron". Pierwotnie zaliczony do rodzaju "Microrasbora", w 1999 przeklasyfikowany przez Kottelata i Witte'a ze względu na szczegóły budowy w okolicach 4. kręgu, do rodzaju "Danio" (dalsze badania są jednak w toku).
Występowanie.
Azja, Mjanma, egzemplarze posiadane przez Kalifornijską Akademię Nauk znalezione w birmańskim jeziorze Inle.
Opis.
Mała ryba o długości ciała do 2 cm. 
Warunki życia.
Ryba żyje w klimacie tropikalnym, w temperaturach w zakresie 21–25 °C, w wodzie o pH do 7,0 i twardości 10–25°n.
Rozmnażanie.
Ikra złożona przez samice jest zapładniana zewnętrznie przez samce. Ikra jest rozrzucana na podłożu i pozostawiana bez opieki.
Wykorzystanie w akwarystyce.
Jest to gatunek nadający się szczególnie do akwariów z niewielkimi gatunkami. Jest stosunkowo odporny na niesprzyjające parametry wody, ale najlepiej wybarwia się w wodzie miękkiej. Rozmnażanie i hodowla narybku tego gatunku nie sprawia trudności.

</doc>
<doc id="2233171" url="https://pl.wikipedia.org/wiki?curid=2233171" title="Microrasbora erythromicron">
Microrasbora erythromicron



</doc>
<doc id="2233180" url="https://pl.wikipedia.org/wiki?curid=2233180" title="Archidiecezja Dżuby">
Archidiecezja Dżuby

Archidiecezja Dżuby (łac.: Archidioecesis Iubaensis) – rzymskokatolicka archidiecezja ze stolicą w Dżubie w Sudanie Południowym, wchodząca w skład metropolii Dżuby. Siedziba arcybiskupa znajduje się w katedrze Świętej Teresy w Dżubie.
Podział administracyjny.
W skład archidiecezji Dżuby wchodzi 11 parafii

</doc>
<doc id="2233183" url="https://pl.wikipedia.org/wiki?curid=2233183" title="Johann Kowoll">
Johann Kowoll

Johann Kowoll (27 grudnia 1890 w Laurahütte – 1941(?)) – niemiecki działacz socjaldemokratyczny na Górnym Śląsku; od 1908 członek SPD, redaktor katowickiego pisma „Kattowitzer Volkswille”; stały korespondent czasopism socjalistycznych w Niemczach i Austrii. 
Po ukończeniu w 1905 r. szkoły ludowej pracował najpierw jako robotnik w hucie „Laurahiitte", następnie jako kantorzysta w fabryce, a następnie maszynista w zakładzie chemicznym. W 1906 wstąpił do Wolnych Związków Zawodowych, zaś w 1908 do Socjaldemokratycznej Partia Niemiec. Od 1914 objął funkcje kierownika Centralnego Związku Maszynistów i Palaczy na Górnym Śląsku, a następnie sekretarza w Wolnych Związkach Zawodowych. Z ramienia SPD był pełnomocnikiem Niemieckiego Komisariatu Plebiscytowego na Górnym Śląsku. 
W 1922 był organizatorem Partii Socjaldemokratycznej w Polsce (Sozialdemokratische Partei in Polens) łaczącej dotychczasowych działaczy SPD, USPD i SPO z Górne Śląska i Cieszyna. Od 1925 był współzałozycielem obejmującej całą Polskę Niemieckiej Socjalistycznej Partii Pracy w Polsce
W latach 1926–1939 przewodniczący okręgu górnośląskiego DSAP. Od 1922 do 1930 był wybierany do Sejmu Śląskiego. 
We wrześniu 1939 schronił się we wschodniej Polsce przed hitlerowcami. Po wybuchu wojny 1941 ewakuowany na wschód, gdzie zaginął po aresztowaniu.

</doc>
<doc id="2233185" url="https://pl.wikipedia.org/wiki?curid=2233185" title="Trójżeniec">
Trójżeniec

Trójżeniec ("Burmannia" L.) – rodzaj roślin z rodziny trójżeńcowatych ("Burmanniaceae"), obejmujący 57 gatunków występujących na całym świecie, w strefie klimatów gorących, w Afryce, Azji, Australii i obu Amerykach. 
Nazwa naukowa rodzaju została nadana na cześć Johannesa Burmana, żyjącego w XVIII wieku holenderskiego botanika i lekarza. 
Systematyka.
Rodzaj należy do rodziny trójżeńcowatych ("Burmanniaceae"), w rzędzie pochrzynowców ("Dioscoreales") w obrębie kladu jednoliściennych ("monocots").

</doc>
<doc id="2233193" url="https://pl.wikipedia.org/wiki?curid=2233193" title="Dioksetan">
Dioksetan

Dioksetan – nasycony heterocykliczny związek organiczny o wzorze , zbudowany z czteroczłonowego pierścienia zawierającego dwa atomy tlenu, będącymi heteroatomami, oraz dwóch atomów węgla. Teoretycznie istnieją dwie formy izomeryczne dioksetanu:
jednak izomer 1,3 nie został otrzymany.

</doc>
<doc id="2233195" url="https://pl.wikipedia.org/wiki?curid=2233195" title="Bogdan Masłowski">
Bogdan Masłowski

Bogdan Masłowski (ur. 2 października 1920 w Grudziądzu, zm. 8 stycznia 2000 w Bydgoszczy) – polski lekkoatleta, specjalista rzutu młotem, wielokrotny mistrz i rekordzista Polski.
Życiorys.
Rozpoczął karierę lekkoatletyczną przed II wojną światową, zdobywając brązowy medal mistrzostw Polski juniorów w 1938 w rzucie dyskiem. 1939 zajął 4. miejsce w finale rzutu młotem w mistrzostwach Polski seniorów.
Po II wojnie światowej był pięciokrotnie mistrzem Polski w rzucie młotem w 1948, 1949, 1950, 1951 i 1952, wicemistrzem w 1947 oraz brązowym medalistą w 1953 i 1954.
Trzykrotnie poprawiał rekord Polski w rzucie młotem, osiągając odległości: 53,03 m (24 czerwca 1951, Wrocław), 53,21 m (1 maja 1952, Bydgoszcz) i 55,30 m (21 czerwca 1952, Warszawa).
W latach 1949-1952 wystąpił w sześciu meczach reprezentacji Polski (6 startów), odnosząc 2 zwycięstwa indywidualne.
Rekordy życiowe:
Był zawodnikiem Polonii Bydgoszcz (1936-1939 i 1946-1947), HKS Bydgoszcz(1948), Gwardii Bydgoszcz (1949-1952), OWKS Bydgoszcz (1953), Budowlanych Bydgoszcz (1954) i Budowlanych Wrocław (1955).
Po zakończeniu kariery zawodniczej był trenerem PZLA. W latach 1957-1966 był trenerem kadry narodowej i olimpijskiej w rzucie młotem.
Opublikował książki:

</doc>
<doc id="2233204" url="https://pl.wikipedia.org/wiki?curid=2233204" title="Port lotniczy Gemena">
Port lotniczy Gemena

Port lotniczy Gemena (IATA: GMA, ICAO: FZFK) – port lotniczy położony w Gemena, w prowincji Ubangi Południowe, w Demokratycznej Republice Konga.

</doc>
<doc id="2233205" url="https://pl.wikipedia.org/wiki?curid=2233205" title="Operacja orłowska">
Operacja orłowska

Operacja orłowska, znana także jako operacja Kutuzow – operacja strategiczna przeprowadzona przez Armię Czerwoną przeciwko Wehrmachtowi między 12 lipca a 18 sierpnia 1943 roku na froncie wschodnim podczas II wojny światowej. Była ona jedną z dwóch radzieckich kontrofensyw rozpoczętych przez Armię Czerwoną po zatrzymaniu niemieckiej ofensywy na łuku kurskim – operacji „Cytadela”. W wyniku operacji siły radzieckie wyzwoliły Orzeł i zlikwidowały wybrzuszenie orłowskie. Operacja została nazwana na cześć rosyjskiego dowódcy Michaiła Kutuzowa, który uratował Rosję przed całkowitą klęską podczas francuskiej inwazji w 1812 roku.
Wstęp.
Przygotowania i siły radzieckie.
11 lipca 1943 roku ustały niemieckie ataki na północnym skraju Łuku Kurskiego. Gen. Walther Model, dowódca walczącej tam 9 Armii, wobec wyczerpania sił nie był w stanie kontynuować natarcia. Radzieckie dowództwo już w ostatnich dniach słabnącej niemieckiej ofensywy w tym rejonie powzięło decyzję o rozpoczęciu kontrnatarcia. 12 lipca miały je zainicjować wojska Frontu Briańskiego (dowodzonego przez gen. Markiana Popowa) i lewe skrzydło Frontu Zachodniego (dowodzonego przez gen. Wasilija Sokołowskiego). Ich zadaniem było wsparcie wojsk Frontu Centralnego (dowodzonego przez gen. Konstantyna Rokossowskiego), które miały odegrać główną rolę w planowanej operacji. Tak szybki termin rozpoczęcia kontruderzenia miał na celu uniemożliwienie Niemcom zorganizowania obrony po zakończeniu działań ofensywnych. Radzieckie wojska nacierające w kierunku Orła wzięły na cel pozycje obronne niemieckiej 2 Armii Pancernej.
Do przeprowadzenia operacji Sztab Generalny wyznaczył cztery grupy uderzeniowe składające się łącznie z jedenastu armii, w tym trzech pancernych. Ich zadaniem było rozbicie 2 Armii Pancernej. Na północny zachód od Orła w miejscu połączenia rzek Żyzdra i Riessieta miały działać 50 Armia i 11 Gwardyjska Armia (dowodzona przez gen. Iwana Bagramiana), w północnej części występu, w rejonie miasta Bołchow – 61 Armia i 4 Armia Pancerna, we wschodniej części występu, na wschód od Orła – 3., 63 Armia i 3 Gwardyjska Armia Pancerna, a w południowej części, w rejonie stanicy Ponyry – 13., 48., 70 Armia i 2 Armia Pancerna. Łącznie w kontrofensywie miało wziąć udział 1 mln 286 tys. żołnierzy, ponad 21 tys. dział i moździerzy, 2400 czołgów i dział samobieżnych oraz ponad 3000 samolotów.
Obrona i siły niemieckie.
Występ orłowski Niemcy zajmowali od dawna, bo od czasu swojego odwrotu spod Moskwy w grudniu 1941 roku. Była to solidnie przygotowana (choć niewykończona) pozycja obronna, mająca od 5 do 7 km głębokości. Składała się ona z licznych punktów oporu połączonych okopami, ubezpieczonych rozbudowanymi zaporami inżynieryjnymi i polami minowymi. Część punktów oporu stanowiły solidne umocnienia wyposażone w kopuły pancerne. Także wszystkie obszary zabudowane były przygotowane do długotrwałej obrony. Również ukształtowanie terenu, pełnego niewielkich przeszkód wodnych, jarów i parowów, sprzyjało obrońcom. Niemcy nie mieli jednak dość sił, aby obsadzić wszystkie te pozycje – zarówno wybudowane przez saperów, jak i naturalne. Niektórych pozycji nie zdążono z drugiej strony obsadzić, Niemcy bowiem nie wierzyli w możliwość natychmiastowego ataku.
Wybrzuszenie orłowskie obsadzała 2 Armia Pancerna składająca się z trzech korpusów armijnych (XXXV, LIII i LV). Siły niemieckie liczyły ok. 600 tys. żołnierzy, ponad 7000 dział i moździerzy, 560 czołgów i dział szturmowych (230–240 w pierwszej linii) oraz 1100 samolotów. Rozmieszczenie oddziałów niemieckich było nierównomierne. W pasie działania 13 Armii Frontu Centralnego znajdowały się trzy dywizje pancerne, a w pasie działania 48 i 70 Armii tego samego frontu czołgów w ogóle nie użyto. Ponadto wiele oddziałów pancernych i artylerii przeciwpancernej nie było przygotowanych do działania. Na głównych kierunkach natarcia Armia Czerwona zapewniła sobie sześciokrotną przewagę w ludziach, podobną w artylerii i prawie trzykrotną w czołgach.
Przebieg operacji.
12 lipca o godz. 5:10 radziecka artyleria i lotnictwo bombowe przeprowadziły przygotowanie do szturmu, który rozpoczął się o 5:40 z północy i północnego wschodu. Do godz. 10:00 główna linia obrony została złamana w trzech miejscach i do akcji wprowadzono czołgi 4 Armii Pancernej. Jednak do 16:00 Niemcy zdołali podciągnąć rezerwy i zahamować atak. Do wieczora na północnym zachodzie Rosjanie posunęli się o 10–12 km, na północy o 7,5 km, a na wschodnim kierunku praktycznie nie uzyskali zdobyczy terytorialnych. Natomiast następnego dnia udało się odnieść wiele sukcesów na kierunku północno-zachodnim. W wyniku brawurowego manewru wyzwolono wsie Starica i Uljanowo, niszcząc znajdujące się tam oddziały. Straty radzieckie były zadziwiająco małe i ograniczyły się do 10 poległych. Droga na południe i południowy wschód została otwarta. Dwie niemieckie dywizje piechoty zostały rozbite, a 5 Dywizja Pancerna poniosła duże straty. Front został przerwany na szerokości 23 km i głębokości 25 km.
14 lipca Niemcy, umiejętnie manewrując rezerwami, zdołali powstrzymać atak. Uwidoczniła się niepokojąca sytuacja, w której skrzydła Frontu Zachodniego wyraźnie odstawały od 11 Gwardyjskiej Armii. Radzieckie oddziały wychodziły na rubież Bołchowa. W dniach 14–15 lipca napotkały jednak mocne kontruderzenia niemieckie, które skutecznie wyhamowały ofensywę. Niemcy zatrzymali 61 Armię, wsparcie 50 Armii okazało się niewypałem. Gen. Sokołowski zaczął zatem wprowadzać jednostki drugiego rzutu Frontu Zachodniego, co pozwoliło 18 lipca na odzyskanie inicjatywy. 2 Armia Pancerna wykonała przeciwuderzenie siłą 5 Dywizji Pancernej i 8 Dywizji Pancernej, a z 9 Armii do odwodu wycofano 12., 18. i 20 Dywizję Pancerną oraz 36 Dywizję Zmotoryzowaną, którymi łatano dziury w obronie. Po wycofaniu tych dywizji natarcie 9 Armii gen. Modela na łuku kurskim całkowicie wygasło. Później do odpierających ataki Rosjan wojsk dołączyła jeszcze 2 Dywizja Pancerna.
2 Armia Pancerna ciągle jednak się wycofywała, co 14 lipca doprowadziło do zwolnienia Ericha-Heinricha Clößnera ze stanowiska dowódcy 2 Armii Pancernej. Dowodzenie zarówno 9 Armią i 2 Armią Pancerną objął gen. Model, który kontratakował dywizjami pancernymi z głównym nasileniem w dniach 17–22 lipca. W tym czasie od 15 lipca powoli ruszył naprzód Front Centralny spychając 9 Armię. 21 lipca Niemcy po raz kolejny zaatakowali z furią. Dopiero 26 lipca kontruderzenia niemieckie zostały odparte przez wojska Armii Czerwonej. Wiązało się to również z pozytywnym rozwojem działań zainicjowanych przez Front Briański i Centralny.
Po 25 lipca wraz z zaangażowaniem w walki radzieckich odwodów (armie pancerne) pojawiła się groźba okrążenia Niemców pod Orłem. Nie dały rezultatu przeciwnatarcia sprowadzonej z 4 Armii Pancernej Dywizji Grenadierów Pancernych „Grossdeutschland”. W tej sytuacji Hitler w porozumieniu z Kluge zdecydowali się na opuszczenie łuku orłowskiego (26–27 lipca). Kleszczowe ataki pozwalały Armii Czerwonej na stopniowe przesuwanie linii frontu w kierunku Bołchowa. 29 lipca miasto zostało wyzwolone siłami Frontu Zachodniego. W tym samym czasie trwała też operacja na kierunku orłowskim. 25 lipca ścigające Niemców wojska radzieckie przekroczyły Okę, wychodząc na rubież orłowską. 4 sierpnia zainicjowano walki o Orzeł, który został wyzwolony następnego dnia przez siły 3 Armii Frontu Briańskiego.
15 sierpnia oddziały radzieckie wyzwoliły Karaczew, leżący między Orłem a Briańskiem, dochodząc do 18 sierpnia do nowej linii obrony Niemców, zwaną linią „Hagen”, położonej na wschód od Briańska.
Po operacji.
Operacja orłowska była najkrwawszą operacją dla Armii Czerwonej spośród trzech operacji przeprowadzonych podczas bitwy na Łuku Kurskim (obronnej, orłowskiej i biełgorodzko-charkowskiej). Straty frontów Zachodniego, Briańskiego i Centralnego wyniosły 112 529 bezpowrotnych (zabitych lub zaginionych) i 317 361 sanitarnych (rannych lub chorych). Straty w sprzęcie wyniosły: 2586 czołgów, 892 działa i 1014 samolotów. W wyniku operacji Rosjanie posunęli się o 150 km na zachód i rozbili 15 dywizji niemieckich. Straty te jeszcze bardziej osłabiły możliwości operacyjne Niemców w późniejszych walkach z Armią Czerwoną.
Przełamanie obrony wojsk niemieckich w wybrzuszeniu orłowskim i szybkie postępy wojsk radzieckich w kierunku Orła umożliwiły 29 lipca oddanie armii Frontu Zachodniego, biorących udział w operacji orłowskiej, Frontowi Briańskiemu, dzięki czemu dowództwo Frontu Zachodniego mogło całkowicie się skupić na przeprowadzeniu operacji smoleńskiej (bardziej na północy na środkowym odcinku frontu wschodniego) planowanej od końca czerwca 1943 roku.

</doc>
<doc id="2233212" url="https://pl.wikipedia.org/wiki?curid=2233212" title="Alina Molska">
Alina Molska

Alina Molska, z domu Osiadacz (ur. 1929, zm. 2 lutego 2011 w Warszawie) – polska socjolożka, wieloletnia wykładowczyni w Instytucie Socjologii Uniwersytetu Warszawskiego, żona matematyka Rafała Molskiego (1925–2000).
W 1964 otrzymała tytuł doktora za rozprawę "Model ustroju socjalistycznego w polskiej myśli marksistowskiej lat 1878–1886". Promotorką jej pracy była Nina Assorodobraj-Kula. Pochowana 11 lutego na cmentarzu żydowskim przy ulicy Okopowej w Warszawie (kwatera 2).

</doc>
<doc id="2233214" url="https://pl.wikipedia.org/wiki?curid=2233214" title="Port lotniczy Bunia">
Port lotniczy Bunia

Port lotniczy Bunia (IATA: BUX, ICAO: FZKA) – port lotniczy położony w Bunia, w prowincji Ituri, w Demokratycznej Republice Konga.

</doc>
<doc id="2233221" url="https://pl.wikipedia.org/wiki?curid=2233221" title="Port lotniczy Maquehue">
Port lotniczy Maquehue

Port lotniczy Maquehue (IATA: ZCO, ICAO: SCTC) – port lotniczy położony 5 km na południowy zachód od Temuco, w regionie Araucania, w Chile.

</doc>
