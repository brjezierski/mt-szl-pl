<doc id="2268321" url="https://pl.wikipedia.org/wiki?curid=2268321" title="Floersbachtal">
Floersbachtal



</doc>
<doc id="2268322" url="https://pl.wikipedia.org/wiki?curid=2268322" title="Superfund">
Superfund



</doc>
<doc id="2268327" url="https://pl.wikipedia.org/wiki?curid=2268327" title="Freigericht">
Freigericht

Niemcy:
Inne:

</doc>
<doc id="2268332" url="https://pl.wikipedia.org/wiki?curid=2268332" title="Kałużskaja">
Kałużskaja

Kałużskaja () – stacja moskiewskiego metra linii Kałużsko-Ryskiej (kod 104). Nazwa stacji pochodzi od autostrady Kałużskiej (A101). Zastąpiła stację tymczasową o tej samej nazwie działającą od 1964 roku.
Wystrój.
Stacja jest trzykomorowa, jednopoziomowa, posiada jeden peron. Ośmiokątne kolumny obłożono różowym, bajkalskim marmurem. Ściany nad torami pokryte są białymi płytkami ceramicznymi, ozdobione płaskorzeźbami przedstawiającymi eksplorację kosmosu. Podłogi wyłożono szarym granitem w różnych odcieniach.

</doc>
<doc id="2268333" url="https://pl.wikipedia.org/wiki?curid=2268333" title="Mishima-shuku (Tōkaidō)">
Mishima-shuku (Tōkaidō)

 – jedenasta z 53 stacji szlaku Tōkaidō, położona w obecnym mieście Mishima w prefekturze Shizuoka. Mishima była jedyną shukubą w prowincji Izu.
Ponieważ z góry Fudżi spływała woda do miasta, miejscowość nazywana była "Stolicą Wody".

</doc>
<doc id="2268335" url="https://pl.wikipedia.org/wiki?curid=2268335" title="Chłapowski">
Chłapowski

Chłapowski:

</doc>
<doc id="2268336" url="https://pl.wikipedia.org/wiki?curid=2268336" title="Chłapowska">
Chłapowska



</doc>
<doc id="2268345" url="https://pl.wikipedia.org/wiki?curid=2268345" title="Bibai">
Bibai

 – miasto w Japonii, w prefekturze Hokkaido. Miasto ma powierzchnię 277,69 km2 . W 2020 r. mieszkało w nim 20 430 osób, w 9 401 gospodarstwach domowych (w 2010 r. 26 032 osób, w 10 983 gospodarstwach domowych).
W kwietniu 1950 Bibai-chō zostało przemianowane na Bibai-shi.

</doc>
<doc id="2268348" url="https://pl.wikipedia.org/wiki?curid=2268348" title="Demokracja liberalna">
Demokracja liberalna

Demokracja liberalna () – rodzaj demokracji przedstawicielskiej realizujący założenia liberalizmu. Charakteryzuje się wolnymi i uczciwymi wyborami oraz pluralizmem politycznym. 
W konstytucjach państw demokracji konstytucyjnej zapisano wiele praw i wolności przysługujących ich obywatelom i innym osobom przebywającym na terytorium państwa. Decyzje podejmowane w demokracji liberalnej nie mogą naruszać praw mniejszości.
Przykładami państw demokracji konstytucyjnej są m.in. państwa członkowskie Unii Europejskiej i Stany Zjednoczone.

</doc>
<doc id="2268350" url="https://pl.wikipedia.org/wiki?curid=2268350" title="Gruendau">
Gruendau



</doc>
<doc id="2268351" url="https://pl.wikipedia.org/wiki?curid=2268351" title="Chłopicki">
Chłopicki

Chłopicki:

</doc>
<doc id="2268353" url="https://pl.wikipedia.org/wiki?curid=2268353" title="Chłopicka">
Chłopicka



</doc>
<doc id="2268354" url="https://pl.wikipedia.org/wiki?curid=2268354" title="Andrzej Korzec">
Andrzej Korzec

Andrzej Korzec − polski malarz (ur. w Żarach w 1959 roku).
Studia malarstwa odbył w pracowni profesora Jana Szancenbacha w Akademii Sztuk Pięknych w Krakowie, po czym w 1989 r. uzyskał dyplom. W latach 1996-2002 pełnił funkcję prezesa Okręgu Rzeszowskiego ZPAP. Cykl wystaw "Piórkiem i pędzlem po Rzeszowie" powstał z jego inicjatywy, podobnie Międzynarodowy Plener Malarsko-rzeźbiarski "Rakszawa" i "Orzechówka". Należy do Towarzystwa Przyjaciół Sztuk Pięknych w Przemyślu. Wziął również udział w polsko-francuskim projekcie "Piękno natury" w Les Arcys, Volgré (Francja) w 2006. W 1996 otrzymał stypendium Ministra Kultury i Sztuki, a 6 lat później Burmistrza Klagenfurtu.

</doc>
<doc id="2268355" url="https://pl.wikipedia.org/wiki?curid=2268355" title="Heloniopsis">
Heloniopsis

Heloniopsis – rodzaj naziemno- lub ziemnopączkowych roślin zielnych z rodziny melantkowatych, obejmujący 6 gatunków, występujących we wschodniej Azji: w Japonii, na Sachalinie, Półwyspie Koreańskim, Tajwanie i Riukiu. Nazwa naukowa rodzaju w języku greckim oznacza "podobny do Helonias".
Zastosowanie.
"Heloniopsis orientalis" jest uprawiana jako ozdobna roślina ogrodowa.

</doc>
<doc id="2268357" url="https://pl.wikipedia.org/wiki?curid=2268357" title="Mishima-shuku">
Mishima-shuku



</doc>
<doc id="2268362" url="https://pl.wikipedia.org/wiki?curid=2268362" title="Bjarnarey">
Bjarnarey

Bjarnarey – mała wyspa o powierzchni 0,32 km² pochodzenia wulkanicznego, należąca do archipelagu Vestmannaeyjar na południu Islandii.

</doc>
<doc id="2268365" url="https://pl.wikipedia.org/wiki?curid=2268365" title="Demokracja konstytucyjna">
Demokracja konstytucyjna



</doc>
<doc id="2268369" url="https://pl.wikipedia.org/wiki?curid=2268369" title="Hammersbach">
Hammersbach

Niemcy:
Inne:

</doc>
<doc id="2268370" url="https://pl.wikipedia.org/wiki?curid=2268370" title="Ławeczka Hanki Bielickiej w Łomży">
Ławeczka Hanki Bielickiej w Łomży

Ławeczka Hanki Bielickiej w Łomży – znajduje się przy ulicy Farnej przy zbiegu ulic Dwornej i Starego Rynku. Upamiętnia aktorkę, która niemal cały okres dzieciństwa i młodości w II Rzeczypospolitej spędziła w Łomży.
Uroczyste odsłonięcie pomnika-ławeczki odbyło się w niedzielę, 11 listopada 2007. Pomnik powstał dzięki fundatorom – Romanowi Englerowi, Janowi Kurpiewskiemu i Markowi Mackiewiczowi, pod honorowym patronatem Prezydenta Miasta Jerzego Brzezińskiego.
Rzeźba odlana w brązie jest dziełem rzeźbiarza Michała Selerowskiego. Przedstawia aktorkę siedzącą na ławce w wielkim kapeluszu. Na oparciu ławki widnieje podpis Hanny Bielickiej.

</doc>
<doc id="2268372" url="https://pl.wikipedia.org/wiki?curid=2268372" title="Bielajewo">
Bielajewo

Bielajewo () – stacja moskiewskiego metra linii Kałużsko-Ryskiej (kod 105). Nazwa stacji pochodzi od pobliskiej dzielnicy. Do roku 1987 stanowiła stację końcową linii. Wyjścia prowadzą na ulice Profsojuznaja, Nikołaja Mikłucho-Makłaja i plac Martina Luthera Kinga.
Wystrój.
Stacja jest trzykomorowa, jednopoziomowa, posiada jeden peron. Kolumny obłożono białym marmurem. Ściany nad torami pokryte kremowymi płytkami ceramicznymi, ozdobione tłoczonymi aluminiowymi i kutymi stalowymi panelami z datą budowy stacji (jedyna stacja w Moskwie posiadająca taką ozdobę). Podłogi wyłożono szarym granitem.

</doc>
<doc id="2268373" url="https://pl.wikipedia.org/wiki?curid=2268373" title="Belsat TV">
Belsat TV



</doc>
<doc id="2268375" url="https://pl.wikipedia.org/wiki?curid=2268375" title="Chitose">
Chitose

 – miasto w Japonii, w prefekturze Hokkaido, w podprefekturze Ishikari. Na jego terenie znajduje się port lotniczy Sapporo-Chitose, największy na Hokkaido i położony najbliżej Sapporo. Miasto ma powierzchnię 594,50 km2 . W 2020 r. mieszkało w nim 98 019 osób, w 43 712 gospodarstwach domowych (w 2010 r. 93 630 osób, w 38 540 gospodarstwach domowych).
W mieście rozwinął się przemysł spożywczy, meblarski oraz hutniczy.

</doc>
<doc id="2268378" url="https://pl.wikipedia.org/wiki?curid=2268378" title="Gustav Landauer">
Gustav Landauer

Gustav Landauer (ur. 7 kwietnia 1870 w Karlsruhe, zm. 2 maja 1919 w Monachium) – niemiecki tłumacz, teoretyk i działacz anarchizmu komunitariańskiego i mistycznego, a także pacyfista. Jego prawnukiem był amerykański reżyser i producent filmowy - Mike Nichols.
Współuczestniczył w tworzeniu Bawarskiej Republiki Rad. Zginął zamordowany przez żołnierzy Freikorpsów.
Życiorys.
Landauer po ukończeniu gimnazjum Bismarck-Gymnasium w Karlsruhe studiował germanistykę i filozofię w Heidelbergu (1888-1889), Berlinie (1889-1890 oraz 1891-1892) i Strasburgu (1890-1891). Decydujące dla jego rozwoju było wstąpienie w 1891 do berlińskiej organizacji kulturalno-politycznej Freie Volksbühne Berlin i kontakt z kręgiem poetyckim we Friedrichshagen am Müggelsee. W lutym 1892 został członkiem związku Verein Unabhängiger Sozialisten (niem. Związek Niezależnych Socjalistów), jak również kolegium redakcyjnego jego organu prasowego Der Sozialist. Organ der unabhängigen Sozialisten. W październiku tego samego roku razem z przyjaciółmi z grupy literackiej Jungen założył Neue Freie Volksbüh.
W 1892 wziął w Zurychu ślub z Margarethe Leuschner, z którą miał dwie córki. Małżeństwo rozwiodło się jednak w 1903. 
Na II Kongresie Międzynarodówki Socjalistycznej w Zurychu w sierpniu 1893 reprezentował berlińskich anarchistów, ale anarchiści stanowili tam mniejszość i zostali z kongresu wykluczeni. W październiku tegoż roku został pierwszy raz aresztowany i skazany na dwa miesiące więzienia "za wzywanie do nieposłuszeństwa wobec władzy państwowej", a w grudniu wyrok został zwiększony do 9 miesięcy. Karę odbywał w więzieniu w Sorau (obecnie Żary).
W marcu 1895 daremnie próbował kontynuować przerwane w 1892 studia. Jego prośba o zezwolenie na studia medyczne we Fryburgu Bryzgowijskim, po tym jak został wykluczony ze wszystkich pruskich uniwersytetów została odrzucona. Próba ułożenia sobie życia w Zurychu w 1895 również się nie powiodła i wrócił do Berlina, gdzie z powodów finansowych żył w bardzo skromnych warunkach. W latach 1895-1899 wydawał czasopismo Der Sozialist. Organ für Anarchismus-Sozialismus. Do 1908 intensywnie zajmował się literaturą i filozofią. Jego wycofanie się z aktywnej polityki przyczyniło się do wypracowania własnego teoretyczno-kulturalnego, krytyczno-językowego i filozoficzno-historycznego socjalizmu anarchistycznego. Obok wpływu Fryderyka Nietzschego, który widać już w powieści "Der Todesprediger" (1893) i noweli "Arnold Himmelheber" (1894) występuje u niego już podczas pobytu w więzieniu w Tegel (od sierpnia 1899 do lutego 1900) i w następnych latach coraz większe zainteresowanie średniowiecznym mistycyzmem oraz poezją i filozofią romantyzmu. W eseju "Die Revolution" (1907) łączy filozoficzno-życiową krytykę języka z elementami romantycznej filozofii państwa i historii w mistyczno-woluntarystyczną rewolucję. 
Powstałe we więzieniu w Tegel opowiadanie "Lebendig tot" wskazuje w elementach autobiograficznych na rozwijające się od lutego 1899 uczucie do poetki i tłumaczki Hedwig Lachmann, z którą wziął ślub w Berlinie w 1903. Para była razem aż do śmierci Hedwig Lachmann w 1918. Mieli dwie córki. 
Od wiosny 1908 wrócił do agitacji politycznej publikując artykuły i założył razem z Martinem Buberem i innymi Sozialistischer Bund. Powstałe w 1909 czasopismo "Der Sozialist" było organem prasowym organizacji i działało do marca 1915. W tym czasie opublikował na łamach czasopisma 115 artykułów o tematyce artystycznej, literackiej i filozoficznej, ale także poruszał kwestie polityczne. Ukazały się tutaj jego tłumaczenia tekstów francuskich filozofów oraz teoretyka i ojca anarchizmu Pierre'a-Josepha Proudhona. Po wybuchu I wojny światowej nie uległ powszechnemu zachwytowi wojną i krytykował jej sens z punktu widzenia anarchisty i pacyfisty. Przyjaźń z Martinem Buberem zaowocowała zadumą nad heretycko-mistyczną tradycją judaizmu.
Landauer zarabiał na utrzymanie rodziny jako księgarz, recenzent, krytyk teatralny i tłumacz. W lecie 1917 przeprowadził się z rodziną do Krumbach. Po śmierci żony otrzymał propozycję pracy jako dramaturg w Düsseldorfer Schauspielhaus, której jednak nie przyjął.
Bawarska Republika Rad.
W listopadzie 1918 na zaproszenie Kurta Eisnera przyjechał do Monachium, aby wziąć udział w tamtejszej rewolucji. Po zamordowaniu Eisnera wygłosił mowę nad jego grobem i walczył w radach robotniczych, żołnierskich i chłopskich o idee autonomicznej Bawarskiej Republiki Rad jako części przyszłej federacji Zjednoczonych Republik Niemiec. Miał spore poparcie wśród robotników przewodząc 80-tysięcznej demonstracji na rzecz republiki rad robotniczych. Kiedy rady przejęły kontrolę nad Monachium Landauer stanął na czele informacji. Jednakże niedługo po powstaniu Republiki Robotniczej prawicowa ofensywa pozwoliła kontrrewolucjonistom przejąć kontrolę. Po wkroczeniu wojska kontrrewolucyjnego został 1 maja aresztowany i umieszczony 2 maja w więzieniu Monachium-Stadelheim. Według słów jego przyjaciela Enrsta Tollera, funkcjonariusze zaciągnęli go na podwórze więzienia i zaczęli bić wołając: „Brudny komuch! Wykończmy go!”. Został wówczas pobity na śmierć. Jego ostatnie słowa miały brzmieć: „Śmiało, zabijcie mnie, bądźcie mężczyznami!”. 
Jego zwłoki skremowano i pochowano na cmentarzu Münchener Waldfriedhof. Po przejęciu władzy przez nazistów jego grób został zniszczony, a urnę przeniesiono na cmentarz żydowski w Monachium i pochowano obok Kurta Eisnera.

</doc>
<doc id="2268381" url="https://pl.wikipedia.org/wiki?curid=2268381" title="Pomnik Mikołaja Kopernika w Poznaniu">
Pomnik Mikołaja Kopernika w Poznaniu

Pomnik Mikołaja Kopernika – pomnik upamiętniający Mikołaja Kopernika, zlokalizowany w Poznaniu, na skwerze przed zabudowaniami Zespołu Szkół Łączności na Wilczaku (ul. Przełajowa 4).
Charakterystyka.
Pomnik, odsłonięty w 1969, dawniej znajdował się wewnątrz budynku szkolnego, a na zewnątrz istniała tylko tablica pamiątkowa ku czci astronoma. Tablica przeniesiona została do depozytu szkolnego, a pomnik na wysokim cokole stanął przed szkołą. Pod popiersiem Mikołaja Kopernika znajduje się inskrypcja z jego nazwiskiem. Cokół wykonano z granitu, popiersie jest natomiast stworzone z brązu.
Autor obiektu nie jest znany.
Dojazd możliwy jest tramwajami linii 3 do przystanku "Przełajowa" (kierunek: pętla "Wilczak").

</doc>
<doc id="2268382" url="https://pl.wikipedia.org/wiki?curid=2268382" title="Al-Saadi Kadafi">
Al-Saadi Kadafi



</doc>
<doc id="2268384" url="https://pl.wikipedia.org/wiki?curid=2268384" title="Yreka">
Yreka

Yreka - miasto w hrabstwie Siskiyou w Kalifornii. W 2007 roku populacja miasta wynosiła 7 348 mieszkańców.

</doc>
<doc id="2268388" url="https://pl.wikipedia.org/wiki?curid=2268388" title="Date (Hokkaido)">
Date (Hokkaido)

 – miasto w Japonii, w prefekturze Hokkaido, w podprefekturze Iburi. Miasto ma powierzchnię 444,21 km2 . W 2020 r. mieszkało w nim 32 857 osób, w 14 846 gospodarstwach domowych (w 2010 r. 36 283 osoby, w 15 287 gospodarstwach domowych). 
Date zostało założone w roku 1870 przez Kunishige Date. 1 marca 2006 wioska Ōtaki została przyłączona do miasta.

</doc>
<doc id="2268389" url="https://pl.wikipedia.org/wiki?curid=2268389" title="Pomnik Augustyna Szamarzewskiego w Poznaniu">
Pomnik Augustyna Szamarzewskiego w Poznaniu

Pomnik księdza Augustyna Szamarzewskiego (1832-1891) – upamiętniający jednego z głównych organizatorów pracy organicznej w Wielkopolsce, zlokalizowany w Poznaniu przy ul. Szamarzewskiego 3, na terenie kościoła Podwyższenia Krzyża Świętego.
Pomnik w formie popiersia na cokole został zaprojektowany przez artystę plastyka Władysława Saletisa, na podstawie wcześniejszej plakiety, której autorem był Władysław Marcinkowski.
Odsłonięcie obiektu nastąpiło 3 czerwca 2001, a inicjatorem postawienia pomnika była Rada Osiedla Poznań-Jeżyce.

</doc>
<doc id="2268394" url="https://pl.wikipedia.org/wiki?curid=2268394" title="Yuba City">
Yuba City

Yuba City – miasto w Hrabstwie Sutter w Kalifornii. W 2006 populacja wynosiła 61 175 mieszkańców. Przez miasto przebiega autostrada stanowa Highway 99.
Przemysł.
W mieście znajduje się siedziba firmy "Sunsweet Growers" produkującej suszone owoce.

</doc>
<doc id="2268399" url="https://pl.wikipedia.org/wiki?curid=2268399" title="Chico (Kalifornia)">
Chico (Kalifornia)

Chico – miasto w hrabstwie Butte w Kalifornii. W roku 2000 miasto miało 59 954 mieszkańców, a w 2009 już 87 713. Jest to ważny ośrodek kulturalny, ekonomiczny i edukacyjny w północnej Kalifornii.
Historia.
Pierwszymi znanymi mieszkańcami tego rejonu znanego obecnie jako Chico było plemię Mechoopda. Miasto zostało założone w 1860 przez Johna Bidwella.

</doc>
<doc id="2268400" url="https://pl.wikipedia.org/wiki?curid=2268400" title="Ebetsu">
Ebetsu

 – miasto w Japonii, w prefekturze Hokkaido w podprefekturze Ishikari. Miasto ma powierzchnię 187,38 km2 . W 2020 r. mieszkało w nim 121 145 osób, w 53 925 gospodarstwach domowych (w 2010 r. 123 751 osób, w 51 087 gospodarstwach domowych). 
Ebetsu zostało zasiedlone w 1871 roku przez ludzi, którzy zawędrowali tu z prefektury Miyagi. Status miasta otrzymało w 1916. Nazwa miasta pochodzi z ajnuskiego "E-pet".

</doc>
<doc id="2268401" url="https://pl.wikipedia.org/wiki?curid=2268401" title="Korpus Artylerii (Izrael)">
Korpus Artylerii (Izrael)

Korpus Artylerii (, "Chejl ha-Totchanim", skrót. חָתָ"ם, "Chatam") − wyższy związek taktyczny wojsk lądowych Sił Obronnych Izraela. Izraelska armia dysponuje tylko kilkoma jednostkami wsparcia artylerii, które zapewniają wsparcie ogniowe jednostkom taktycznym.
Struktura.
Korpus artylerii od strony organizacyjnej i szkoleniowej podlega Dowództwu Wojsk Lądowych, które opracowuje koncepcje współczesnego pola walki. Do zmieniających się potrzeb dostosowywane są systemy szkoleń, uzupełnienia kadrowe i zakupy uzbrojenia. Dowództwo Wojsk Lądowych nie może uruchamiać sił lądowych do działań operacyjnych. W okresie wojny lub konfliktu zbrojnego, Dowództwo Wojsk Lądowych pełni funkcje doradcze dla Sztabu Głównego, który uruchamia siły lądowe poprzez rozkazy wykonywane w Dowództwach Północnym, Centralnym i Południowym.
Na poziomie Dowództwa Wojsk Lądowych korpus artylerii ma następującą strukturę organizacyjną:
Żołnierze po przejściu systemu szkoleń podstawowych i specjalistycznych są kierowani do brygad artylerii. Brygada pancerna dzieli się na dwa lub trzy bataliony.
Uzbrojenie.
Podstawowym uzbrojeniem izraelskiego korpusu artylerii są haubice Soltam M-71 (kaliber broni 155 mm), haubice samobieżne M109 SPH (155 mm) i wieloprowadnicowe wyrzutnie rakiet M270 MLRS.
W jednostkach szkoleniowych i rezerwowych używa się haubice samobieżne M107 SPG (175 mm) i M110 SPH (203 mm).

</doc>
<doc id="2268403" url="https://pl.wikipedia.org/wiki?curid=2268403" title="Eija Hyytiäinen">
Eija Hyytiäinen



</doc>
<doc id="2268404" url="https://pl.wikipedia.org/wiki?curid=2268404" title="Order Domowy Korony Brunei">
Order Domowy Korony Brunei

Order Domowy Korony Brunei () – odznaczenie państwa Brunei, ustanowione 15 sierpnia 1982 przez sułtana Hassanala Bolkiaha.
Nadawane w jednej klasie. Osobom nagrodzonym orderem przysługuje prawo do zapisu DKMB po nazwisku.

</doc>
<doc id="2268405" url="https://pl.wikipedia.org/wiki?curid=2268405" title="Gokkun">
Gokkun

 – termin pochodzenia japońskiego, oznaczający praktykę seksualną, w której osoba konsumuje spermę jednego lub wielu mężczyzn. Źródłem spermy może być m.in. ejakulacja w wyniku fellatio lub bukkake.
Samo słowo gokkun jest onomatopeją w języku japońskim odnoszącą się do dźwięku wydawanego przy połykaniu.

</doc>
<doc id="2268408" url="https://pl.wikipedia.org/wiki?curid=2268408" title="Hussein Hadżdż Hassan">
Hussein Hadżdż Hassan

Hussein Ali al-Hadżdż Hassan - polityk szyicki, deputowany libańskiego parlamentu z okręgu Baalbek-Hirmil, od 2009 roku minister rolnictwa z ramienia Hezbollahu. Jest absolwentem Uniwersytetu Libańskiego oraz francuskich uniwersytetów w Strasburgu i Orleanie. Na tej ostatniej uczelni uzyskał tytuł doktora w dziedzinie chemii biofizycznej.

</doc>
<doc id="2268409" url="https://pl.wikipedia.org/wiki?curid=2268409" title="Eniwa">
Eniwa

 – miasto w Japonii, w prefekturze Hokkaido, w podprefekturze Ishikari. Miasto ma powierzchnię 294,65 km2 . W 2020 r. mieszkało w nim 70 378 osób, w 30 133 gospodarstwach domowych (w 2010 r. 69 334 osoby, w 27 617 gospodarstwach domowych).
Eniwa pełni funkcję miasta-sypialni dla Sapporo.
1 listopada 1970 Eniwa-chō zostało przemianowane na Eniwa-shi.

</doc>
<doc id="2268410" url="https://pl.wikipedia.org/wiki?curid=2268410" title="Bogdan Kowalczyk">
Bogdan Kowalczyk

Bogdan Kowalczyk (ur. 12 sierpnia 1946 w Warszawie) – polski piłkarz ręczny grający na pozycji bramkarza, mistrz i reprezentant kraju, olimpijczyk (1972), trener m.in. reprezentacji Polski i Islandii.
Życiorys.
Zawodnik.
Kariera klubowa.
Karierę sportową rozpoczął w Warszawiance w 1961, w 1964 zdobył z tym klubem mistrzostwo Polski juniorów, w latach 1965-1968 występował w AZS Warszawa, a od 1968 do 1978 w Śląsku Wrocław. Z tym ostatnim klubem zdobył swoje największe sukcesy – siedem tytułów mistrza Polski z rzędu (1972-1978), a wcześniej trzy tytuły wicemistrzowskie (1969-1971)
Kariera reprezentacyjna.
W reprezentacji Polski zadebiutował 6 grudnia 1964 w towarzyskim spotkaniu z Finlandią, dwukrotnie uczestniczył w mistrzostwach świata (1967 – 9-12 m., 1970 – 13-16 m., 1974 (4 m.), a w 1972 wystąpił w Igrzyskach Olimpijskich w Monachium (10 m.). na tym ostatnim turnieju zakończył karierę meczem z Norwegią 9 września 1972. Łącznie w biało-czerwonych barwach wystąpił 43 razy.
Trener.
W 1970 ukończył Akademię Wychowania Fizycznego we Wrocławiu. Od 1973 był grającym trenerem Śląska Wrocław i w tym charakterze zdobył pięć tytułów mistrzowskich (1974-1978), Puchar Polski (1976), a także doprowadził swoją drużynę do finału Pucharu Europy (1978). W latach 80. pracował w Islandii, zdobywając z Vikingurem Reykjavik czterokrotnie mistrzostwo Islandii (1980-1983), a z drużyną narodową występując na Igrzyskach Olimpijskich w 1984 (6 m.) i 1988 (8 m.) oraz mistrzostwach świata w 1986 (6 m.) i 1990 (10 m.). W 1989 wygrał z Islandią mistrzostwa świata grupy B. W 1990 powrócił do Polski i został trenerem Warszawianki. W latach 1992-1994 był trenerem reprezentacji Polski, następnie ponownie trenował Warszawiankę (1997-2001, w tym brąz mistrzostw Polski – 1999). W 2003 został szkoleniowcem Wisły Płock i zdobył z tą drużyną wicemistrzostwo (2003) i mistrzostwo Polski (2004). Od stycznia do grudnia 2005 i od stycznia do czerwca 2007 trenował KS Azoty-Puławy, następnie ponownie Wisłę (czerwiec 2008 – listopad 2008) i kolejny raz do klubu z Puław (styczeń 2010 – kwiecień 2011).

</doc>
<doc id="2268414" url="https://pl.wikipedia.org/wiki?curid=2268414" title="Dick4Dick">
Dick4Dick



</doc>
<doc id="2268418" url="https://pl.wikipedia.org/wiki?curid=2268418" title="Euroshorts">
Euroshorts



</doc>
<doc id="2268424" url="https://pl.wikipedia.org/wiki?curid=2268424" title="Łuskwiak nastroszony">
Łuskwiak nastroszony

Łuskwiak nastroszony ("Pholiota squarrosa" (Vahl) P. Kumm.) – gatunek grzybów należący do rodziny pierścieniakowatych.
Sparrige Schüppling (Pholiota squarrosa).jpg
Systematyka i nazewnictwo.
Pozycja w klasyfikacji według Index Fungorum: "Strophariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1770 r. Martin Vahl nadając mu nazwę "Agaricus squarrosus". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Oholiota". Ma około 30 synonimów łacińskich. Niektóre z nich:
Polską nazwę nadał Franciszek Błoński w 1890, w literaturze mykologicznej gatunek ten znany jest też pod nazwą łuszczak nastroszony. 
Morfologia.
Średnica 2-15 cm. U młodych osobników jest jajowaty i zamknięty, później półkulisty, a w końcu płaski. Ma kolor ochrowy, ochrowobrązowy do brązowego, na środku jest ciemniejszy. Powierzchnia gęsto pokryta odstającymi łuseczkami. Brzeg długo podwinięty. 
W młodości żółtawe, potem rdzawobrunatne. Są gęste, nieco zbiegające i przyrośnięte do trzonu.
Wysokość 4-8 cm, grubość do 12 mm. Jest włóknisty i ma tę samą barwę co kapelusz. Ma pierścień. Pod pierścieniem pokryty jest łuskami, podobnie, jak kapelusz.
Żółtawy, nie zmieniający koloru po uszkodzeniu. Ma łagodny smak nieco przypominający smak rzodkwi. 
Brązowy. Zarodniki o rozmiarach 6-8 × 3,5-4 μm. Gładkie, elipsoidalne.
Występowanie.
Występuje w Ameryce Północnej i Środkowej, w Europie i Azji. W Polsce jest pospolity.
Rośnie na powalonym drewnie, lub u podstawy pni żywych drzew, zarówno liściastych, jak i iglastych, jednak na iglastych dużo rzadziej. Występuje kępami, od lata do jesieni. Związany jest z drzewami: brzoza brodawkowata, grab, buk, jesion wyniosły, topola biała, dąb węgierski, "Quercus" sp., robinia, wierzba, perełkowiec japoński, jarząb pospolity, lipa drobnolistna, "Tilia" sp., rzadko jodła pospolita. Owocniki wytwarza od czerwca do listopada.
Znaczenie.
Saprotrof i pasożyt atakujący drzewa uszkodzone lub osłabione. Na opanowanych przez niego drzewach dość szybko pojawia się biała zgnilizna drewna, która w ciągu kilku lat niszczy drzewo. Grzyb niejadalny. Przez dłuższy czas toczyły się dyskusje o jego walorach kulinarnych, jednak ostatnio udowodniono, że nie nadaje się do spożycia.
Gatunki podobne.
Najbardziej podobny jest łuskwiak rdzawołuskowy ("Pholiota squarrosoides"). Ma blady brzeg kapelusza i rośnie tylko na martwym drzewie buka. Nieco podobny jest łysak wspaniały ("Gymnopilus junionus"). Ma bardzo gorzki miąższ, a jego kapelusz i trzon nie posiadają łusek. Mniej wprawni grzybiarze mogą pomylić z opieńką miodową ("Armillaria mellea"). Ma ona tylko drobne łuseczki, które ścierają się łatwo palcem, ponadto jej owocniki są mniej masywne.

</doc>
<doc id="2268425" url="https://pl.wikipedia.org/wiki?curid=2268425" title="Pholiota squarrosa">
Pholiota squarrosa



</doc>
<doc id="2268428" url="https://pl.wikipedia.org/wiki?curid=2268428" title="Wadzim Machneu">
Wadzim Machneu



</doc>
<doc id="2268430" url="https://pl.wikipedia.org/wiki?curid=2268430" title="Crescent City (Kalifornia)">
Crescent City (Kalifornia)

Crescent City – miasto w hrabstwie Del Norte w Kalifornii. Według danych z 2009 miasto zamieszkiwało 7789 mieszkańców.
Miejscowość jest położona 20 mil (32 km) od granicy z Oregonem.
Z Crescent City pochodzi Haley Cope, amerykańska pływaczka.
Tsunami.
Miasto jest silnie narażone na występowanie fal Tsunami ze względu na położenie w Ognistym Pierścieniu Pacyfiku.

</doc>
<doc id="2268438" url="https://pl.wikipedia.org/wiki?curid=2268438" title="Elektrownia jądrowa Shika">
Elektrownia jądrowa Shika

 – japońska elektrownia jądrowa znajdująca się w mieście Shika. Jej właścicielem oraz operatorem jest przedsiębiorstwo "Hokuriku Electric Power Company". W elektrowni znajdują się dwa reaktory jądrowe: reaktor wodny wrzący, BWR, o mocy 540 MW oddany do użytku 30 lipca 1993 oraz zaawansowany reaktor wodno wrzący, ABWR, o mocy 1358 MW oddany do użytku 15 marca 2006.

</doc>
<doc id="2268439" url="https://pl.wikipedia.org/wiki?curid=2268439" title="Elektrownia atomowa Tōkai">
Elektrownia atomowa Tōkai



</doc>
<doc id="2268440" url="https://pl.wikipedia.org/wiki?curid=2268440" title="Elektrownia atomowa Hamaoka">
Elektrownia atomowa Hamaoka



</doc>
<doc id="2268442" url="https://pl.wikipedia.org/wiki?curid=2268442" title="Tokimeki Memorial Only Love">
Tokimeki Memorial Only Love

 – serial anime wyprodukowany przez Konami, oparty na popularnej serii gier randkowych "Tokimeki Memorial", w szczególności na "Tokimeki Memorial Online". Pierwszy odcinek anime został wyemitowany 3 października 2006 przez TV Tokyo, a ostatni 27 marca 2007 (25 odcinków). Wydanie DVD zawiera 2 dodatkowe odcinki.
Opis fabuły.
Główny bohater historii to drugoroczny uczeń liceum, Riku Aoba, który niedawno przeprowadził się do nowego miejsca wraz ze swoim ojcem. W nowej szkole Riku styka się z wieloma dziwacznymi sytuacjami. Uczniowie noszą nietypowe opaski z uszami różnych zwierząt, a sekretarka dyrektora, mówiąc o wolności panującej na terenie budynku, tak naprawdę ma większą władzę od samego dyrektora.

</doc>
<doc id="2268444" url="https://pl.wikipedia.org/wiki?curid=2268444" title="Michel Faraon">
Michel Faraon

Michel Pierre Faraon, arab.: ميشال فرعون (ur. 1 lipca 1959 r. w Bejrucie) – libański polityk i przedsiębiorca, katolik obrządku melchickiego, wielokrotny deputowany libańskiego parlamentu, związany ze Strumieniem Przyszłości, kilka razy był sekretarzem stanu ds. spraw parlamentarnych. Jest synem Pierre'a Faraona, byłego ministra środowiska oraz krewnym Henriego Faraona, byłego ministra spraw zagranicznych.

</doc>
<doc id="2268445" url="https://pl.wikipedia.org/wiki?curid=2268445" title="Kenkichi Sonogashira">
Kenkichi Sonogashira

 – japoński chemik, odkrywca reakcji sprzęgania Sonogashiry wraz z Nobue Hagiharą w 1975 roku.
W 1956 roku ukończył studia chemiczne na Uniwersytecie Osakijskim, a w 1961 roku otrzymał stopień doktora. W latach 1968–1981 zajmował stanowisko adiunkta na tym uniwersytecie. Od 1981 roku pracował na stanowisku profesora na Osaka City University. W 1991 roku rozpoczął pracę w Fukui University of Technology w Fukui. W 2004 roku przeszedł na emeryturę.

</doc>
<doc id="2268452" url="https://pl.wikipedia.org/wiki?curid=2268452" title="Droga krajowa nr 2 (Japonia)">
Droga krajowa nr 2 (Japonia)

 – jedna z dróg krajowych przebiegających na terenie wysp Honshū oraz Kiusiu w Japonii. Łączy Osakę (prefektura Osaka) w regionie Kinki z Kitakyūshū (prefektura Fukuoka), biegnąc przez region San'yō. Pomiędzy prefekturą Hyōgo i Yamaguchi droga nr 2 biegnie równolegle do trasy Sanyō Expressway. Szlak przecina cieśninę Kanmon podmorskim tunelem Kanmon. Całkowita długość drogi nr 2 wynosi 537 km. W Osace droga krzyżuje się z trasą nr 1, z kolei na zachodnim końcu łączy się z drogami nr 3 i nr 10.

</doc>
<doc id="2268453" url="https://pl.wikipedia.org/wiki?curid=2268453" title="I Don’t Believe You (singel Pink)">
I Don’t Believe You (singel Pink)

I Don’t Believe You – soft rockowa ballada Pink pochodząca z jej piątego albumu "Funhouse". Tekst napisała sama piosenkarka i Max Martin. 5 października 2009 piosenkę wydano jako szósty singel z albumu.
Sukcesy.
„I Don’t Believe You” jest jedyną piosenką Pink której nie udało się dotrzeć na szczyty list przebojów w Wielkiej Brytanii. W USA i Kanadzie sprzedała się w około 115.000 mln kopii oraz cyfrowo. W Australii dotarła do 23. pozycji i była numerem jeden w rozgłośniach radiowych w tydzień od wydania. W Europie piosenka wspięła się na 40. pozycję tak jak w większości krajów, natomiast w Portugalii #1.
Teledysk.
Teledysk wyreżyserowany został przez Sophie Muller, a nagrywano go w Los Angeles i Kalifornii. Premiera odbyła się pod koniec października. Wideo przedstawia Pink w sukni ślubnej, gdy ta szuka kochanka, lecz bez skutku. Następnie ukazane są sceny gdy piosenkarka leży na łóżku, a potem jeździ na rolkach śpiewając w pustej sali ślubnej. Pod koniec śpiewa do siebie i płacze nad pustym albumem ślubnym. Film jest czasem czarno-biały, a czasem kolorowy.
Promocja.
Pink po raz pierwszy wykonała utwór 16 września 2009, razem z inną piosenką „Funhouse” w programie "Jimmy Kimmel Live!". 5 lutego 2010 wykonała ją ponownie w „The Oprah Winfrey Show”. Piosenka była grana podczas trasy "Funhouse Tour". Wokalistka twierdzi, iż „I Don’t Believe You” jest jej ulubioną piosenką z albumu "Funhouse".

</doc>
<doc id="2268454" url="https://pl.wikipedia.org/wiki?curid=2268454" title="Esmeralda (1883)">
Esmeralda (1883)

Esmeralda − krążownik pancernopokładowy z przełomu XIX i XX wieku, określany jako pierwszy w historii nowoczesny okręt swojej klasy. Wybudowany w Wielkiej Brytanii dla marynarki wojennej Chile, służył pierwszym właścicielom przez dziesięć lat i odegrał ważną rolę podczas wojny domowej 1891 roku. Zakupiony przez Japonię w 1894 roku, celem wzmocnienia własnej floty w obliczu wojny z Chinami, otrzymał nazwę . W Cesarskiej Marynarce Wojennej służył do złomowania w 1912 roku, biorąc udział w tłumieniu powstania bokserów oraz w wojnie rosyjsko-japońskiej.
Projektowanie i budowa.
Projekt krążownika pancernopokładowego na zamówienie marynarki chilijskiej został opracowany przez głównego konstruktora okrętowego koncernu W.G. Armstrong &amp; Co., George'a Rendela, zaś po jego odejściu do pracy w Admiralicji budowę nadzorował jego następca, William Henry White. Stępkę pod budowę o numerze stoczniowym 429 położono w należącym do koncernu doku Low Walker 5 kwietnia 1881 roku, wodowanie odbyło się 6 czerwca 1883 roku. Prace stoczniowe zakończono 15 lipca 1884 roku i krążownik, po odbyciu prób zdawczo-odbiorczych, został przekazany flocie chilijskiej.
Osiągając na próbach na mili pomiarowej prędkość maksymalną 18,29 węzła, „Esmeralda” okazała się jednym z najszybszych ówcześnie okrętów tej wielkości na świecie, wzbudzając sporą sensację wśród fachowców i publiczności. Między innymi ten fakt stał się 22 sierpnia 1884 roku przyczyną oficjalnej wizyty na jej pokładzie Księcia Walii z małżonką. Poza dużą na ówczesne standardy prędkością, projekt Rendela odróżniał się od wcześniejszych konstrukcji znacznie wyższą wolną burtą i o wiele lepszymi (choć wciąż dalekimi od ideału) własnościami żeglugowymi, dużym zasięgiem oraz silnym uzbrojeniem drugiego kalibru. Stał się on prekursorem budowanych wkrótce dla wielu flot świata (w tym, mimo początkowej niechęci Admiralicji, dla Royal Navy) relatywnie szybkich i silnie uzbrojonych krążowników pancernopokładowych, tzw. krążowników elswickich i jest określany pierwszym nowoczesnym okrętem swojej klasy.
Opis konstrukcji.
Okręt miał gładkopokładowy, całkowicie pozbawiony ożaglowania kadłub, z burtami podwyższonymi przez nadburcia na śródokręciu. Wysokość wolnej burty wynosiła ok. 3,3 m. Stewa dziobowa była odpowiednio wzmocniona, tworząc taran. Przy długości całkowitej 82,2 m oraz szerokości 12,8 m, „Esmeralda” miała wyporność normalną 2950 ts i średnie zanurzenie 5,6 m. Napęd stanowiły dwie poziome sprzężone maszyny parowe produkcji zakładów R&amp;W Hawthorn, zasilane w parę przez cztery dwupaleniskowe kotły typu lokomotywowego. Na próbach siłownia osiągnęła moc łączną 6083 ihp, co dało prędkość maksymalną 18,29 węzła. Zapas węgla do kotłów wynosił normalnie 400, maksymalnie 600 ton, zasięg nominalny obliczono na 6000 mil morskich przy prędkości ekonomicznej 10 węzłów, faktycznie był mniejszy i wynosił przy tej prędkości 2200 mil morskich.
Główne uzbrojenie stanowiły dwa odtylcowe działa 10-calowe (254 mm) BL L/30, na pojedynczych obrotowych podstawach w barbetach na dziobie i rufie. Uzupełniało je sześć szybkostrzelnych dział 6-calowych (152 mm) BL L/26, osłoniętych półwieżami, rozstawionych równomiernie po trzy na burtach na śródokręciu. Do obrony przed mniejszymi jednostkami krążownik dysponował dwoma 6-funtowymi (kal. 57 mm) działami szybkostrzelnymi (QF), pięcioma działkami rewolwerowymi Hotchkissa kal. 37 mm (2-funtowe) oraz, w późniejszym okresie, czterema karabinami maszynowymi. Okręt miał ponadto trzy stałe wyrzutnie torpedowe kalibru 381 mm (15 cali): jedną na dziobie i po jednej na każdej z burt. Projekt przewidywał pojedynczą wyrzutnię torpedową na rufie, ale nie została ona zabudowana.
Podstawową ochronę przed uderzającymi pociskami stanowił pokład pancerny, "novum" w konstrukcjach okrętów tej wielkości, który rozciągał się od dziobu do rufy i w przekroju poprzecznym był łukowato wygięty. W części centralnej był usytuowany jedną stopę (około 30 cm) poniżej linii wodnej, schodząc przy burtach na głębokość pięciu stóp (około 1,5 m). W rejonie najważniejszych mechanizmów i magazynów amunicyjnych miał grubość 1 cala (25,4 mm), w częściach skrajnych był o połowę cieńszy. Węgiel, bunkrowany w przestrzeniach przyburtowych oraz na międzypokładziu, oraz przyburtowe koferdamy wypełnione korkiem miały dawać dodatkową ochronę przed pociskami penetrującymi pancerz. Stanowiska dział 10-calowych miały cylindryczne osłony pancerne grubości maksymalnej 51 mm (2 cale). Również wieża dowodzenia, umieszczona na śródokręciu między oboma kominami, miała pancerz 51 mm. Część podwodna nie była chroniona podwójnym dnem.
Służba w marynarce chilijskiej.
„Esmeralda” dotarła do Chile 16 października 1884 roku, będąc w tym momencie najnowocześniejszym i największym okrętem w regionie. W następnym roku została wysłana do Panamy, by dopilnować chilijskich interesów w obliczu rozruchów w rejonie Przesmyku Panamskiego, a następnie zawinęła do ekwadorskiego Guayaquilu, gdzie reprezentowała lokalną potęgę chilijskiej marynarki wojennej. W 1891 roku „Esmeralda” wzięła udział w działaniach podczas wojny domowej w Chile, przyczyniając się do zwycięstwa sił wiernych Kongresowi. W lutym jej artyleria bombardowała Iquique, zaś w sierpniu, w decydującej bitwie, Concón, gdzie ogień ciężkich dział doprowadził do załamania się wojsk prezydenta Balmacedy. Po zakończeniu działań okręt został przesunięty do rezerwy i obsadzony jedynie szkieletową załogą.
W marcu 1894 roku rząd chilijski wystosował do koncernu Armstronga zapytanie o możliwość dokonania modernizacji krążownika. W jej ramach wymienione miały zostać maszyny i kotły parowe, unowocześnione uzbrojenie oraz wykonany szereg drobniejszych przeróbek. Jednak zamierzenia te nie zostały zrealizowane, ponieważ w listopadzie tegoż roku, w związku z wojną z Chinami, rząd japoński zdecydował się rozpocząć starania o zakup okrętu. Jako że Chile oficjalnie ogłosiło swą neutralność w konflikcie, transakcję zrealizowano za pośrednictwem Ekwadoru, zaś dokonano jej na wyspach Galapagos. Zaangażowanie w sprawę rządu ekwadorskiego i ówczesnego konserwatywnego prezydenta tego kraju Luisa Cordero stały się powodem protestów liberalnej opozycji i doprowadziły do rewolucji i zmiany rządu w Ekwadorze w roku następnym.
Pod banderą Japonii.
Okręt został wcielony w skład marynarki cesarskiej 5 lutego 1895 roku. Nowi właściciele nadali krążownikowi nazwę „Izumi” (spotykana jest też latynizacja „Idzumi”), od dawnej japońskiej prefektury, współcześnie w prefekturze Osaka. Podczas wojny chińsko-japońskiej okręt nie zdążył już wziąć czynnego udziału w działaniach wojennych, patrolując jedynie wody w rejonie Półwyspu Koreańskiego. Okręt projektowany do spokojniejszych wód wokół Ameryki Południowej, okazał się nie do końca odpowiedni dla służby na wodach japońskich. Sklasyfikowany jako krążownik III klasy, został przez Japończyków zmodernizowany, przede wszystkim wymieniono artylerię na nowocześniejszą i bardziej szybkostrzelną, mimo mniejszego kalibru. W 1899 roku wymieniono burtowe działa 152 mm na działa kal. 120 mm, które były także lżejsze, co poprawiło stateczność. W 1901 roku ciężkie działa kal. 254 mm zostały wymienione na szybkostrzelne kal. 152 mm, na podstawach z maskami przeciwodłamkowymi grubości 37 – 51 mm. Trzy 15-calowe wyrzutnie torped zamieniono na 18-calowe (457 mm). Ponadto, zdjęto marsy z masztów i zamieniono kotły na nowe systemu Niclausse'a, z którymi osiągał moc indykowaną 6500 hp.
Podczas wojny rosyjsko-japońskiej krążownik, uznawany za jednostkę nie w pełni wartościową, był wykorzystywany głównie do ochrony szlaków komunikacyjnych na akwenach oddalonych od głównego teatru działań wojennych. Wziął jednak udział w działaniach w rejonie Port Arthur oraz, w składzie Trzeciej Floty, w bitwie pod Cuszimą. Znajdując się w linii dozoru, był jednym z pierwszych okrętów, który nawiązał kontakt wzrokowy z flotą rosyjską i podążając w ślad za nią, przekazywał radiogramy o posunięciach Rosjan. Poza krótkotrwałą wymianą ognia z rosyjskimi krążownikami nie uczestniczył jednak w głównym starciu flot. Został lekko uszkodzony, było na nim trzech zabitych i siedmiu rannych. Następnie wziął udział w osłonie desantu wojsk japońskich na Sachalinie.
Po zakończeniu wojny „Izumi” został przesunięty do wykonywania zadań pomocniczych i wkrótce odstawiony do rezerwy. Skreślono go z listy floty 1 kwietnia 1912 roku.

</doc>
<doc id="2268455" url="https://pl.wikipedia.org/wiki?curid=2268455" title="Kosowice-Uszyce">
Kosowice-Uszyce

Kosowice-Uszyce – osada w Polsce, położona w województwie opolskim, w powiecie oleskim, w gminie Gorzów Śląski.
W miejscowości nie ma zabudowy.

</doc>
<doc id="2268457" url="https://pl.wikipedia.org/wiki?curid=2268457" title="Elektrownia atomowa Onagawa">
Elektrownia atomowa Onagawa



</doc>
<doc id="2268462" url="https://pl.wikipedia.org/wiki?curid=2268462" title="Glitter in the Air">
Glitter in the Air

„Glitter in the Air” – piosenka Pink pochodząca z jej albumu "Funhouse". Tekst napisała sama piosenkarka i Billy Mann. 31 stycznia 2010 piosenkę wydano jako siódmy singel z albumu.
Sukcesy.
Piosenka zadebiutowała na #18 i #13 miejscu w USA, Kanadzie i Stanach Zjednoczonych. 11 lutego 2010 piosenka zadebiutowała na #18 pozycji w Billboard Hot 100, ze sprzedażą ponad 114.000 sztuk. W tym samym tygodniu, zadebiutowała na #13 miejscu w Canadian Hot 100.
"Glitter in the Air” był wykonywany na żywo w trasie "Funhouse Tour" w 2009.

</doc>
<doc id="2268465" url="https://pl.wikipedia.org/wiki?curid=2268465" title="Droga krajowa nr 3 (Japonia)">
Droga krajowa nr 3 (Japonia)

 – jedna z dróg krajowych przebiegających na terenie wyspy Kiusiu w Japonii. Łączy stolice prefektur Kagoshima (Kagoshima), Kumamoto (Kumamoto) i Fukuoka (Fukuoka) biegnąc przez Kurume. Północny koniec drogi nr 3 zlokalizowany jest w dzielnicy Moji miasta Kitakyūshū, gdzie łączy się z drogą nr 2. Całkowita długość szlaku wynosi 392,1 km. 

</doc>
<doc id="2268472" url="https://pl.wikipedia.org/wiki?curid=2268472" title="Nisshin (1939)">
Nisshin (1939)

„Nisshin” (jap. 日進, にっしん) – japoński transportowiec wodnosamolotów z okresu II wojny światowej, jedyny okręt swojego typu. Używany głównie jako szybki transportowiec wojska. Zatopiony 22 lipca 1943 przez amerykańskie lotnictwo.
Historia powstania.
„Nisshin” był ostatnim z linii japońskich dużych transportowców wodnosamolotów. Stanowił ulepszenie typu „Mizuho„, który z kolei stanowił rozwinięcie typu „Chitose„. Tak, jak poprzednik, był napędzany dwoma silnikami dieslowskimi, lecz ich moc zwiększono trzykrotnie w celu uzyskania wyższej prędkości. Liczba przenoszonych wodnosamolotów miała zostać zwiększona do 25 (15 typu 12 Shi i 10 typu 14 Shi), z czego 5 było rezerwowych w stanie rozmontowanym. Dla obsługi cięższych wodnosamolotów wprowadzono katapulty prochowe. Wzmocniono natomiast uzbrojenie artyleryjskie, montując trzy dwudziałowe wieże 140 mm na dziobie - pierwsze dwie jedna za drugą, a trzecia nad nimi w superpozycji („Mizuho” miał 6 dział uniwersalnych 127 mm). Wprowadzono ponadto możliwość stawiania aż 700 min. 
Okręt zamówiono w ramach programu wymiany floty z 1937 roku. Stępkę pod budowę położono 2 listopada 1938 w Stoczni Marynarki w Kure. Kadłub wodowano już 30 listopada 1939, lecz wyposażanie trwało dłużej i okręt wszedł do służby 27 lutego 1942. 
Jeszcze przed ukończeniem budowy okręt zmodyfikowano, wprowadzając możliwość przenoszenia 12 miniaturowych okrętów podwodnych typu A; w celu ich spuszczania nieco przerobiono rufową pawęż. W tym celu liczbę samolotów zredukowano do 10 (w tym dwa rezerwowe), a liczbę katapult z 4 do 2. W 1943 roku wzmocniono nieco lekkie uzbrojenie przeciwlotnicze, z 18 działek 25 mm (8 podwójnych i 2 pojedynczych) do 20 działek (6 potrójnych i 2 pojedynczych).
Planowano w programie z 1942 roku budowę dwóch dalszych nieco powiększonych okrętów, oznaczonych jako nr 863 i 864, lecz z niej zrezygnowano i nie rozpoczęto ich.
Służba.
Po wejściu do służby 27 lutego 1942, początkowo załoga okrętu szkoliła się na japońskim Morzu Wewnętrznym. 20 marca okręt został przydzielony do 6. Floty.
„Nisshin” wziął udział w operacji w celu zajęcia Midway, zakończonej japońską klęską w bitwie pod Midway. Wchodził w skład Sił Głównych admirała Isoroku Yamamoto, tworząc wraz z transportowcem wodnosamolotów „Chiyoda„ zespół do zadań specjalnych. Oba okręty przenosiły miniaturowe okręty podwodne, które po zajęciu Midway miały być użyte do obrony atolu. „Nisshin” przenosił wówczas tylko jeden wodnosamolot Mitsubishi F1M "Pete". W samej bitwie okręty nie wzięły udziału i 19 czerwca powróciły do Hashirajima w Japonii. 
We wrześniu 1942 „Nisshin” został skierowany na obszar walk toczonych wokół Guadalcanalu w archipelagu Wysp Salomona. 28 września 1942 rano został zaobserwowany w okolicach Kaviengu na Nowej Irlandii przez amerykański okręt podwodny USS „Sculpin” (SS-191) i według niektórych źródeł, uszkodzony przez niego dwoma torpedami. Z dziennika okrętu podwodnego wynikało jednak, że atakował on zauważony później tankowiec, a z kolei „Nisshin” wziął udział w akcji już dwa dni później. 
30 września 1942 „Nisshin” przepłynął z Kaviengu na wyspę Shortland, a 3 października wyruszył stamtąd w nocny rejs z posiłkami dla garnizonu Guadalcanalu (z niszczycielami „Nowaki„ i „Maikaze„), transportując 9 dział i 330 ludzi z generałem Masao Maruyamą z 2. Dywizji. Podczas wyładunku około 22, „Nisshin” został lekko uszkodzony bliskim wybuchem bomby amerykańskiego samolotu, doznając przecieku w maszynowni, przez co odpłynął z 2 działami i 80 żołnierzami. Dalsze ataki lotnictwa po drodze nie były skuteczne. 8 października 1942 „Nisshin” ponownie odbył rejs z Shortland na Guadalcanal, przewożąc sześć dział przeciwlotniczych, dwie haubice i 180 żołnierzy, w eskorcie niszczyciela „Akizuki” i czterech innych, przewożących dalszych 560 żołnierzy. 9 października w nocy po wyładunku zespół był atakowany przez samoloty, lecz nieskutecznie. 
11 października 1942 transportowce wodnosamolotów „Nisshin” i „Chitose„ w eskorcie 6 niszczycieli odbyły rejs zaopatrzeniowy z Shortland na Guadalcanal (przylądek Tassafaronga), przewożąc 4 haubice, 2 działa polowe, 1 działo przeciwlotnicze, inne wyposażenie i 280 żołnierzy oraz dalszych żołnierzy na niszczycielach. Towarzyszył im zespół osłony admirała Gotō, który poniósł porażkę w starciu z amerykańskimi okrętami koło przylądka Ésperance. Mimo to, zespół transportowy wykonał swoje zadanie i wycofał się (jedynie dwa niszczyciele, odesłane do poszukiwań rozbitków, zatopiło amerykańskie lotnictwo). 14 października 1942 „Nisshin” z krążownikami „Sendai„, „Yura„ i 4 niszczycielami dostarczył kolejne 1100 żołnierzy na Guadalcanal. 
Przez kolejne miesiące, do czerwca 1943, „Nisshin” kilkakrotnie kursował między Rabaulem, Truk a Japonią (Kure lub Yokosuka). 10 lipca 1943 wyruszył w końcu z Kure z posiłkami dla garnizonu Bougainville (630 żołnierzy, 22 czołgi, artyleria i zapasy), w eskorcie niszczycieli „Arashi„ i „Hagikaze„ i przez Truk dotarł 21 lipca do Rabaulu. Tego samego dnia wieczorem wyruszył stamtąd z niszczycielami „Arashi”, „Hagikaze” i „Isokaze”, również transportującymi wojsko, do Buin na wschodzie Bougainville, poprzez wyspę Shortland. Cel rejsu został jednak odkryty przez rozpoznanie lotnicze i kryptologów amerykańskich. 22 lipca około 13.45 (dwie godziny przed osiągnięciem celu), zespół został zaatakowany przez trzy fale samolotów amerykańskich - łącznie 34 bombowce nurkujące SBD i bombowce TBF, dwanaście bombowców ciężkich B-24 i kilkanaście B-17. Pomimo uniknięcia bomb ciężkich bombowców, „Nisshin” został trafiony 6 bombami bombowców SBD i TBF i szybko zatonął o 14.05 na pozycji , między wyspami Bougainville i Choiseul. Niszczyciele uniknęły trafień. Z powodu szybkości zatonięcia, a także tego, że niszczyciele obładowane ludźmi mogły ryzykować prowadzenie akcji ratowniczej jedynie ok. 2 godziny, uratowano jedynie 87 członków załogi, w tym 7 oficerów oraz 91 żołnierzy. 10 września 1942 „Nisshin” został oficjalnie skreślony z listy floty.
Dowódcy
Dane techniczne.
Uzbrojenie i wyposażenie:

</doc>
<doc id="2268475" url="https://pl.wikipedia.org/wiki?curid=2268475" title="Nisshin (ujednoznacznienie)">
Nisshin (ujednoznacznienie)



</doc>
<doc id="2268477" url="https://pl.wikipedia.org/wiki?curid=2268477" title="Maria Całka">
Maria Całka

Maria Janina Całka ps. "Wika" (ur. 5 stycznia 1920 w Warszawie, zm. 22 listopada 1979 tamże) – podporucznik, sanitariuszka, łączniczka Ryszarda Białousa, dowódcy batalionu „Zośka”, uczestniczka powstania warszawskiego, magister prawa.
Życiorys.
Podczas okupacji niemieckiej należała do warszawskich Grup Szturmowych Szarych Szeregów. Po utworzeniu batalionu „Zośka” zastąpiła na stanowisku głównej łączniczki Irenę Kołodziejską, która przeszła do dowództwa 1. kompanii. Utrzymywała łączność pomiędzy dowódcą baonu a dowódcami kompanii. Służyła również jako sanitariuszka.
Brała udział w akcjach:
Ukończyła z wynikiem bardzo dobrym Szkołę Podchorążych Rezerwy Piechoty Agricola w stopniu kaprala.
W powstaniu warszawskim walczyła w szeregach batalionu „Zośka” na Woli, Starym Mieście i Czerniakowie. Po upadku powstania trafiła do niemieckiej niewoli.
Po wojnie uzyskała stopień magistra praw.
Odznaczona Krzyżem Walecznych.

</doc>
<doc id="2268482" url="https://pl.wikipedia.org/wiki?curid=2268482" title="Atol Kwajalein">
Atol Kwajalein



</doc>
<doc id="2268483" url="https://pl.wikipedia.org/wiki?curid=2268483" title="Kant-Studien">
Kant-Studien

Kant-Studien – czasopismo filozoficzne poświęcone filozofii Immanuela Kanta. Założycielem i pierwszym redaktorem naczelnym (od 1897 do 1922 roku) był Hans Vaihinger. Obecnie wydawane jest jako kwartalnik przez Niemieckie Towarzystwo Kantowskie. W periodyku publikowane są artykuły i recenzje w języku: niemieckim, angielskim i francuskim. Zamieszczany jest też dział z ciągle aktualizowaną bibliografią o Kancie. Redakcja znajduje się na Uniwersytecie Jana Gutenberga w Moguncji.

</doc>
<doc id="2268495" url="https://pl.wikipedia.org/wiki?curid=2268495" title="Together (album)">
Together (album)

Together – album muzyczny duetu amerykańskich pianistów jazzowych Tommy'ego Flanagana i Kenny'ego Barrona nagrany 6 grudnia 1978 w Sound Ideas Studio w Nowym Jorku dla japońskiej wytwórni Denon, wydany w 1979 Japonii przez Jazz Heritage, a potem Denon (reedycja na CD m.in. w 1984).

</doc>
<doc id="2268497" url="https://pl.wikipedia.org/wiki?curid=2268497" title="Odciski stóp diabła">
Odciski stóp diabła

Odciski stóp diabła (ang. "Devil's Footprints") – niewyjaśniony fenomen który wystąpił w hrabstwie Devon w Anglii w 1855 roku, polegał on na pojawieniu się na śniegu dziwnych tropów w kształcie odwróconej litery U. W Polsce zjawisko znane jest pod nazwą "Diabeł z Devonshire". Trop tych śladów miał 40-100 mil (65-170 km) długości i tworzył kręte linie. Ślady zostały tak nazwane ponieważ niektórzy ludzie wierzyli że zostawił je sam diabeł i pod taką nazwa weszły do folkloru Anglii.
Incydent.
W nocy z 8 na 9 lutego 1855 roku po znacznym opadzie śniegu pojawiły się na polach i w lasach ślady przypominające odciski podków. Szerokość śladów miała od 1,5 do 2,5 cali (3,75 do 6,25 cm) odstępy między nimi wynosiły ok. 8 cali (20 cm). Tworzyły pojedynczą linię, jakby zostawiała je istota dwunożna. Co więcej, ślady widoczne były nawet na stromych dachach domostw i szczytach charakterystycznych dla południowo-zachodniej Anglii murków granicznych, świadcząc rzekomo o tym, że „istocie” przeszkody terenowe nie przeszkadzały. Ślady biegły od Exmouth, przez Topsham przecinając estuarium rzeki Exe, przez Dawlish i Teignmouth.
Próby wyjaśnienia.
Najśmielsze wyjaśnienie zagadki przedstawił Manfri Frederick Wood w książce In the Life of a Romany Gypsy. Twierdził, że według przekazów rumuńskich, ślady były dziełem doskonale zharmonizowanych wysiłków siedmiu rodów cygańskich, posługujących się czterystoma parami szczudeł zakończonych butami o rozmiarze 27! Celem ich obrzędowego tańca było odstraszenie złych duchów Didekai i Piki i przepędzenie ich z okolicy. Żadne znane zjawisko meteorologiczne nie mogło przyczynić się do powstania takich śladów. Także prawie wszystkie "podejrzane" zwierzęta są za duże. Ponadto świadkowie twierdzili, że po pamiętnej nocy w lutym niektóre ślady biegły wewnątrz rynien i małych otworów w żywopłotach, a czasem urywały się gwałtownie pośrodku pola.
Jedyną istotą, która mogła pozostawić takie ślady w niezwykłych miejscach jest mysz zaroślowa "Apodemus sylvaticus". Zwierzątko jest wspaniałym akrobatą i doskonale wspina się po różnych powierzchniach. Może także przebiec wewnątrz rynny i przecisnąć się przez maleńki otwór. Mysz biegnąca przez otwarte zaśnieżone pole jest dobrze widoczna i może łatwo paść łupem sowy, co tłumaczyłoby nagłe urywanie się śladów. Zoolog Alfred Leutscher, który ponownie analizował ten przypadek w 1964 r., stwierdził, że cztery łapki myszy skaczącej po śniegu pozostawiają ślady podobne do podkowy, takie jakie zaobserwowano w Devon. Sam Leutscher wielokrotnie widywał podobne tropy w śniegu w Epping Forest, podczas srogich zim w latach 1962-63. Z braku pożywienia miejscowe myszy zaroślowe mogły śmiało wyprawić się na poszukiwanie strawy, co wyjaśnia także, dlaczego później, kiedy zimy były łagodniejsze, ślady widywano bardzo rzadko. Problem w tym, że jak na mysz ślady są zbyt duże.
Polski akcent.
17 marca 1855 roku korespondent "Illustrated London News" pisał z Heidelbergu − powołując się na autorytet nie wymienionego z nazwiska „polskiego doktora medycyny” − że na Piaskowej Górze, niewielkim wzniesieniu na granicy Galicji, ale jeszcze w granicach Królestwa Polskiego, takie ślady na śniegu widać każdej zimy, a czasami także na piasku i że „miejscowa ludność przypisuje to siłom nadprzyrodzonym”.

</doc>
<doc id="2268500" url="https://pl.wikipedia.org/wiki?curid=2268500" title="Loleatta Holloway">
Loleatta Holloway

Loleatta Holloway (ur. 5 listopada 1946 w Chicago, zm. 21 marca 2011 tamże) – amerykańska wokalistka soul i disco. 
Karierę artystki rozpoczęła w latach 70. XX wieku jako członkini chóru gospel. W tym samym okresie podpisała kontrakt z wytwórnią Aware. W 1973 ukazała się jej debiutancka płyta "Loleatta", a w 1975 r., "Cry to Me", z której singiel o tym samym tytule trafił do 10 Billboard R&amp;B i Hot 100 na 68. miejsce.
W 1976 r., podpisał z nią kontrakt Norman Harris z Gold Mind, filii Salsoul Records w Nowym Jorku. Wydany w tym roku album "Lolleata" przyniósł kolejny przebój, który uplasował się wysoko na listach przebojów, a zarazem stał się początkiem jej kariery disco. 
Miała znaczący wpływ na wielu późniejszych muzyków, a jej utwory były wielokrotnie nagrywane w nowych wersjach bądź miksowane między innymi przez wykonawców muzyki house.
W ostatnich latach życia była mało aktywna muzycznie, zmarła z powodu niewydolności serca. 
Albumy studyjne.
źródło:.
Przypisy.
 

</doc>
<doc id="2268502" url="https://pl.wikipedia.org/wiki?curid=2268502" title="Bonawentura Schweizer">
Bonawentura Schweizer

Bonawentura Schweizer, właśc. Josef Schweizer (ur. 5 lipca 1893 Ebnet, Niemcy, zm. 2 czerwca 1968, Merano, Włochy) – niemiecki ksiądz katolicki, przełożony generalny salwatorianów.
Po wstąpieniu do Zgromadzenia Salwatorianów otrzymał imię Bonawentura, święcenia kapłańskie przyjął w Pasawie 29 czerwca 1921. Następnie pracował jako nauczyciel w Klausheide do 1927 i w Steinfeld, w 1931 został magistrem nowicjatu w Heinzendorf (obecnie Bagno). W 1939 wybrano go prowincjałem Północno Niemieckiej Prowincji Salwatorianów, a w latach 1947-1953 piastował to samo stanowisko w Prowincji Szwajcarskiej. Podczas ósmej kapituły generalnej zgromadzenia (1-18 maja 1953 w Rzymie) został wybrany przełożonym generalnym, ponownie został wybrany na kolejnej kapitule (1-20 maja 1959, Rzym). W tym okresie zgromadzenie założyło wiele nowych fundacji między innymi w Tanzanii, Zairze i na Tajwanie. Na początku lat sześćdziesiątych powołano go jako członka Soboru Watykańskiego II. Zmarł w Merano we Włoszech 2 czerwca 1968, został pochowany w Merano-Untermais.

</doc>
<doc id="2268503" url="https://pl.wikipedia.org/wiki?curid=2268503" title="Drzewo Millennium">
Drzewo Millennium

Drzewo Millennium, Drzewko Tysiąclecia – współczesny pomnik, w formie drzewa ze stali nierdzewnej polerowanej, upamiętniający 1000-lecie Gdańska.
Drzewo powstało dzięki pomysłowi Leonarda Andrzeja Dajkowskiego – honorowego prezesa Stowarzyszenia Polskich Artystów Kowali. Na całym świecie podczas warsztatów czy pokazów kowalstwa artystycznego kowale starają się zostawić po sobie ślad w formie małych fontann, rzeźb, pomników, elementów dekoracji parków czy innych, wpasowanych w architekturę miasta lub czas historyczny, elementów. Leonard Dajkowski wielokrotnie uczestniczący w wydarzeniach kowalskich na całym świecie, chciał stworzyć taką pamiątkę we własnym kraju. Doprowadził do powstania drzewa millenium, którego trzon przygotowany został w jego pracowni kowalstwa artystycznego w Gdańsku, a kowale z całego świata mieli okazję dowieść lub dosłać elementy drzewka. Trzon drzewa jest pięcioramienny – co miało przypominać otwartą dłoń i jest symbolem solidarności ludzi pracy z całego świata.
Obecnie (2016) na drzewie znajdują się: gałęzie z liśćmi klonu, dębu, lipy i innych drzew, w gałęziach drzewa ptaki, motyle, jaszczurka, pająk, syrenka warszawska, żuczek z Wielkiej Brytanii, gałązka eukaliptusa od kowali z Australii,
U stóp pomnika, od strony frontalnej tablica z brązu w stalowej ramie z tekstem:
Ofiarodawcy elementów.
Drzewko sukcesywnie się rozrasta – co jakiś czas przytwierdzane są do niego kolejne elementy ze stali nierdzewnej.

</doc>
<doc id="2268504" url="https://pl.wikipedia.org/wiki?curid=2268504" title="1 Samodzielna Dywizja Strzelecka">
1 Samodzielna Dywizja Strzelecka

1 Samodzielna Dywizja Strzelecka () - związek taktyczny Armii Północno-Zachodniej podczas wojny domowej w Rosji
Dywizja została sformowana w na pocz. czerwca 1919 r. na bazie brygady. Na jej czele stanął gen. Anton F. Dzerożinski. Funkcję szefa sztabu objął płk M. J. Łotow. Jednostka nie wchodziła w skład żadnego korpusu armijnego, lecz prowadziła działania zbrojne samodzielnie. Podczas letniej ofensywy na Piotrogród walczyła na kierunku łużskim. 26 lipca tego roku zdobyła Psków. We wrześniu odrzuciła silny atak oddziałów bolszewickich w rejonie jeziora Samro. Dywizja uczestniczyła następnie w jesiennej ofensywie na Piotrogród. Ponownie działała na kierunku łużskim, który pełnił rolę pomocniczą. 13 października zajęła Ługę, wychodząc na linię rzeka Oredeż-stacja kolejowa Bateckaja. Jednakże z powodu pogorszającego się położenia strategicznego Armii Północno-Zachodniej gen. Nikołaja N. Judenicza otrzymała rozkaz wycofania się pod koniec października do Gatczyny, otrzymując rolę rezerwy armijnej. Broniła miasta przed licznymi atakami wojsk bolszewickich. Na pocz. listopada znacznie osłabiona dywizja rozpoczęła odwrót w kierunku Narwy. W grudniu wkroczyła na terytorium Estonii, gdzie została rozbrojona i internowana. 22 stycznia 1920 r. została formalnie rozwiązana.

</doc>
<doc id="2268506" url="https://pl.wikipedia.org/wiki?curid=2268506" title="Neuberg">
Neuberg



</doc>
<doc id="2268509" url="https://pl.wikipedia.org/wiki?curid=2268509" title="Rodenbach">
Rodenbach

Niemcy:
Osoby:
Inne:

</doc>
<doc id="2268517" url="https://pl.wikipedia.org/wiki?curid=2268517" title="HMAS Bonthorpe">
HMAS Bonthorpe

HMAS Bonthorpe (FY85) - trałowiec pomocniczy z okresu II wojny światowej należący do Royal Australian Navy.
Historia.
Okręt został zamówiony przez Royal Canadian Navy w 1917, należał do trałowców typu Castle. Po wodowaniu w 1918 wszedł do służby 16 maja jako „TR10”. Został wycofany do rezerwy już w sierpniu 1919. W 1921 okręt został zakupiony przez firmę Rose Street Foundry &amp; Engineering Co Ltd z Inverness. 26 czerwca 1926 został sprzedany do Boston Deep Sea Fishing &amp; Ice Co Ltd w Grimsby, 19 lipca statek został zarejestrowany jako „Bonthorpe”. W czerwcu 1929 statek został zakupiony przez firmę Western Australia Trawling Co Ltd z Perth, w podróż do Australii wyruszył 6 czerwca 1929. W 1933 po zbankrutowaniu firmy został zakupiony przez Albany Tug Company z siedzibą w Albany, gdzie został przebudowany na holownik. Sześć lat później w 1939 statek został ponownie sprzedany, tym razem zakupił go Alex Armstrong z Albany.
27 listopada statek został wcielony do Royal Australian Navy. Początkowo miał służyć jako uzbrojony trawler ale ostatecznie zdecydowano na przystosowanie go do roli trałowca. Wszedł do służby 5 lutego 1940, jego pierwszym dowódcą był "warrant officer" (chorąży marynarki) Stephen Armstrong. Okręt bazował w Fremantle i przez cały okres wojny operował w wodach przy zachodnim wybrzeżu Australii. 30 czerwca „Bonthorpe” został odkupiony od właściciela i do końca wojny był już własnością RAN. Został wycofany do rezerwy 17 lutego 1945.
W 1948 został zakupiony przez Marka Dakasa z Broome, w latach 1949-1954 był kilkakrotnie sprzedawany różnym właścicielom. 18 sierpnia został zakupiony przez Marine Contracting &amp; Towing Co Ltd z Cairns. Na początku 1959 wszedł na mieliznę w pobliżu Cairns gdzie został pocięty na złom.

</doc>
<doc id="2268518" url="https://pl.wikipedia.org/wiki?curid=2268518" title="Szatkowski">
Szatkowski

Szatkowski:
"Zob. też:" Szadkowski

</doc>
<doc id="2268519" url="https://pl.wikipedia.org/wiki?curid=2268519" title="Szatkowska">
Szatkowska



</doc>
<doc id="2268520" url="https://pl.wikipedia.org/wiki?curid=2268520" title="Gutsbezirk Spessart">
Gutsbezirk Spessart

Gutsbezirk Spessart – obszar wolny administracyjnie ("gemeindefreies Gebiet") w Niemczech w kraju związkowym Hesja, w rejencji Darmstadt, w powiecie Main-Kinzig-Kreis. Teren jest niezamieszkany.

</doc>
<doc id="2268521" url="https://pl.wikipedia.org/wiki?curid=2268521" title="Spessart (ujednoznacznienie)">
Spessart (ujednoznacznienie)

Niemcy:
Osoby:
Inne:

</doc>
<doc id="2268523" url="https://pl.wikipedia.org/wiki?curid=2268523" title="Dominika Makowska">
Dominika Makowska

Dominika Makowska, z d. Nowakowska (ur. 16 czerwca 1988 w Łęczycy) – polska siatkarka występująca na pozycji przyjmującej lub libero. Absolwentka Szkoły Mistrzostwa Sportowego w Sosnowcu. Brała udział w Mistrzostwach Świata juniorek w 2007 roku. Obecnie jest zawodniczką klubu PMKS Nike Węgrów.

</doc>
<doc id="2268524" url="https://pl.wikipedia.org/wiki?curid=2268524" title="Sony Ericsson Open 2011 (mężczyźni)">
Sony Ericsson Open 2011 (mężczyźni)

Sony Ericsson Open 2011 – tenisowy turniej ATP rangi ATP World Tour Masters 1000 z cyklu Sony Ericsson Open rozgrywany w dniach 23 marca–3 kwietnia 2011 roku w Miami na kortach twardych o puli nagród 3 645 000 dolarów amerykańskich.

</doc>
<doc id="2268526" url="https://pl.wikipedia.org/wiki?curid=2268526" title="HK Nowy Sad">
HK Nowy Sad



</doc>
<doc id="2268529" url="https://pl.wikipedia.org/wiki?curid=2268529" title="Elektrownia jądrowa Ikata">
Elektrownia jądrowa Ikata

 — japońska elektrownia jądrowa nieopodal miasta Ikata, w powiecie Nishiuwa, w prefekturze Ehime. Jedyna siłownia jądrowa na wyspie Sikoku. Właścicielem i operatorem jest firma Shikoku Electric Power Company.
Teren elektrowni obejmuje 0,86 km², z czego 47% to tereny zielone.
Paliwo MOX.
Drugi, po Genkai-3, reaktor załadowany paliwem MOX. Załadunek rozpoczęto 24 lutego 2010.
Zdarzenia.
W latach 1994–2010 w elektrowni miało miejsce 20 usterek lub zdarzeń, o których powiadomiono japoński urząd dozoru jądrowego. Wszystkie zostały sklasyfikowane na poziomie zerowym skali INES, tj. jako odchylenie bez znaczenia dla bezpieczeństwa.

</doc>
<doc id="2268530" url="https://pl.wikipedia.org/wiki?curid=2268530" title="Nauka o organizacji">
Nauka o organizacji

Nauka o organizacji lub teoria organizacji (ang. "organizational studies" lub "organizational science") – dyscyplina naukowa zajmująca się zbiorowym, zorganizowanym działaniem ludzi, której przedmiotem badań są organizacje. Jest to subdyscyplina w ramach nauk o zarządzaniu, choć w swojej naturze jest interdyscyplinarna czerpiąc głównie z socjologii oraz psychologii społecznej.

</doc>
<doc id="2268535" url="https://pl.wikipedia.org/wiki?curid=2268535" title="Endaka">
Endaka

 – japońskie określenie wzrostu wartości jena względem walut zagranicznych; wysoki kurs jena wobec innych walut.
Z uwagi na silne uzależnienie gospodarki japońskiej od eksportu, aprecjacje jena wiążą się z pogorszeniem terms of trade (TOT) i utratą konkurencyjności – towary japońskie sprzedawane zagranicą stają się coraz droższe, co zmusza firmy do obniżania kosztów produkcji i szukania oszczędności w celu poprawy atrakcyjności eksportu – niski kurs jena przez dłuższy czas może doprowadzić do recesji gospodarczej – endaka-fukyō (jap. 円高不況), pol. recesja/spadek/załamanie wysokiego/silnego jena). 
Nazwa.
Słowo „endaka” powstało w wyniku połączenia słów „en” (pol. jen) i „taka” (pol. wysoki/silny/drogi). Przeciwieństwem aprecjacji jena jest jego deprecjacja – „en-yasu” (jap. 円安, pol. niski/słaby/tani jen). 
Historia.
Jen został wprowadzony do obiegu w 1871 przez rząd Meiji. Nowa waluta oparta była na parytecie złota (1 jen = 1,5 gr złota = 1 dolar meksykański), jednak w praktyce bazowała na srebrze. Kiedy zwiększyła się podaż srebra, wartość jena spadła. Wówczas Japonia, podobnie jak kraje zachodnie, przyjęła standard złota, ustanawiając kurs 1 jen = 0,75 gr złota, co odpowiadało 50 centom amerykańskim. 
W 1917 w trakcie I wojny światowej, Japonia, jak inne kraje uczestniczące w wojnie, odeszła od systemu waluty złotej. Z powodu kryzysu gospodarczego próby powrotu w latach 30. XX wieku nie powiodły się. W 1949, po II wojnie światowej, bank Japonii przyjął sztywny kurs jena do dolara amerykańskiego na poziomie 360 jenów za jednego dolara – kurs ten był utrzymywany do końca 1970 roku. W 1971, po porozumieniu smithsońskim (ang. "Smithsonian Agreement"), kurs zmieniono na 308 jenów za dolara – nowy kurs utrzymano przez dwa lata. Kiedy w 1973 Stany Zjednoczone zdewaluowały dolara wobec złota, Japonia, podobnie jak i inne kraje, przyjęła płynny kurs walutowy. Przez kolejne dziesięć lat, kurs jena do dolara wahał się w przedziale 296–210 jenów za dolara – wówczas termin „endaka” na trwałe wszedł do języka japońskiego. 
Określenie „endaka” często bywało stosowane do okresu aprecjacji jena po 1985, tj. po zawarciu tzw. porozumienia z Plaza (ang. "Plaza Accord") pomiędzy Francją, Niemcami Zachodnimi, Wielką Brytanią, Japonią i USA w celu osłabienia dolara względem marki niemieckiej i jena. W 1986 jen zyskał ponad 41% w stosunku do dolara, w 1987 kolejne 17% i prawie 13% w 1988. Doprowadziło do krótkotrwałej recesji – Endaka Fukyo I. Załamanie nie trwało długo – wskutek aprecjacji jena potaniał import surowców i towarów – ceny importu spadały szybciej niż eksportu – nie doszło do pogorszenia terms of trade (TOT), co pozwoliło na utrzymanie konkurencyjności eksportu. Jednocześnie rząd japoński prowadził ekspansywną politykę monetarną, obniżając podstawową stopę procentową z 5% na 2,5%, co przyczyniło się wprawdzie do pobudzenia popytu wewnętrznego, lecz w efekcie doprowadziło do powstania bańki na rynku nieruchomości i akcji nadmuchanej przez łatwo dostępne, tanie kredyty – okres ten nazywany jest "Heisei Boom". 
Jen zyskiwał na wartości szczególnie szybko w latach 90. XX wieku – podczas gdy w 1990 za dolara płacono jeszcze 144 jeny, to w 1994 już tylko 88–96 jenów. W 1995 na fali kryzysu meksykańskiego oraz wskutek japońsko-amerykańskiego sporu handlowego w sprawie części samochodowych, wartość jena ponownie wzrosła – za jednego dolara płacono mniej niż 80 jenów. Tym razem okres Endaka Fukyo II (1991–1995) zbiegł się w czasie z pęknięciem bańki spekulacyjnej, jednak dzięki skoordynowanej akcji amerykańskiego i japońskiego banku centralnego, udało się doprowadzić do 35% deprecjacji jena w 1996. Wobec azjatyckiego kryzysu finansowego (1997) jen dalej tracił na wartości – za jednego dolara płacono wówczas ponad 140 jenów. Jednak wkrótce doszło do kolejnych aprecjacji, które w połączeniu z wewnętrzną polityką gospodarczą doprowadziły do stagnacji Endaka Fukyo III – wobec kryzysu Bank Japonii zaczął powiększać swoje rezerwy, a rząd zaprowadził ekspansywną politykę fiskalną. W 2004 Bank Japonii wycofał się z interwencji rynkowych. W 2008, na fali gwałtownie rosnących cen ropy naftowej, doszło do kolejnej aprecjacji jena, która zbiegła się w czasie z globalnym kryzysem finansowym.

</doc>
<doc id="2268536" url="https://pl.wikipedia.org/wiki?curid=2268536" title="Języki wschodnioirańskie">
Języki wschodnioirańskie

Języki wschodnioirańskie (irańskie wschodnie) – grupa języków irańskich używanych na wschodzie Iranu i w krajach sąsiednich.

</doc>
<doc id="2268538" url="https://pl.wikipedia.org/wiki?curid=2268538" title="Einhorn">
Einhorn

Einhorn, Ejnhorn/Ejngorn, Ajnhorn:

</doc>
<doc id="2268539" url="https://pl.wikipedia.org/wiki?curid=2268539" title="Grzegorz Krawców">
Grzegorz Krawców

Grzegorz Krawców (ur. 25 lipca 1962 r. w Nowej Soli) – polski kajakarz, olimpijczyk z Seulu (1988) i Barcelony (1992), medalista mistrzostw świata i letniej Uniwersjady, wielokrotny mistrz Polski.
Kariera sportowa.
Był zawodnikiem Dozametu Nowa Sól (1976-1992), w latach 1983-1984 odbywał służbę wojskową i reprezentował barwy Zawiszy Bydgoszcz.
Igrzyska olimpijskie.
Dwukrotnie startował na igrzyskach olimpijskich, w konkurencji K-4 1000 m. Na Igrzyskach Olimpijskich w Seulu (1988) zajął 5. miejsce w konkurencji K-4 1000 m (partnerami byli Maciej Freimut, Wojciech Kurpiewski i Kazimierz Krzyżański). Na Igrzyskach Olimpijskich w Barcelonie (1992) zajął 6. miejsce (partnerami byli M. Freimut, W. Kurpiewski i Grzegorz Kaleta).
Mistrzostwa świata.
Na mistrzostwach świata zdobył trzy medale, w tym dwa srebrne i brązowy.
Uniwersjada.
W 1987 zdobył dwa medale na Letniej Uniwersjadzie - złoty w konkurencji K-4 500 m (partnerami byli Robert Chwiałkowski, Andrzej Gajewski i Wojciech Kurpiewski) oraz srebrny w konkurencji K-4 1000 m (partnerami byli Robert Chwiałkowski, Wojciech Kurpiewski i Krzysztof Szczepański).
Mistrzostwa Polski.
18 razy zdobył tytuł mistrza Polski seniorów:

</doc>
<doc id="2268541" url="https://pl.wikipedia.org/wiki?curid=2268541" title="Halaven">
Halaven



</doc>
<doc id="2268542" url="https://pl.wikipedia.org/wiki?curid=2268542" title="Adolf II">
Adolf II



</doc>
<doc id="2268548" url="https://pl.wikipedia.org/wiki?curid=2268548" title="Serafin (Tsujie)">
Serafin (Tsujie)

 – japoński biskup prawosławny.
Życiorys.
W 1969 rozpoczął naukę w szkole fotograficznej w Tokio, którą ukończył cztery lata później. Podjął następnie pracę w firmie reklamowej. W 1987 przyjął chrzest, otrzymując chrześcijańskie imię Andrzej na cześć św. apostoła Andrzeja. W tym samym roku wstąpił do prawosławnego seminarium duchownego w Tokio; ukończył je w 1990. Rok wcześniej biskup pensylwański Herman wyświęcił go na diakona-celibatariusza. Duchowny został skierowany do pracy duszpasterskiej w soborze Zmartwychwstania Pańskiego w Tokio. 18 sierpnia 1991 metropolita Tokio i całej Japonii Teodozjusz wyświęcił go na kapłana i skierował dodatkowo do pracy w kancelarii metropolitalnej Japońskiego Kościoła Prawosławnego oraz w seminarium duchowny w Tokio (jako inspektor).
20 sierpnia 1999 w ławrze Troicko-Siergijewskiej złożył wieczyste śluby zakonne z imieniem Serafin, na cześć świętego mnicha Serafina z Sarowa. 6 września tego samego roku otrzymał godność igumena, zaś 9 stycznia 2000 – archimandryty. 15 stycznia tego samego roku w soborze Trójcy Świętej w Monasterze Daniłowskim miała miejsce jego chirotonia na biskupa Sendai i wschodniej Japonii. Jako konsekratorzy w uroczystości wzięli udział patriarcha moskiewski i całej Rusi Aleksy II, metropolici miński i słucki Filaret, kruticki i kołomieński Juwenaliusz, smoleński i kaliningradzki Cyryl, sołnecznogorski Sergiusz, wołokołamski i juriewski Pitirim, arcybiskup istriński Arseniusz, biskup filipolski Nifon z Patriarchatu Antiochii, bronnicki Tichon, oriechowo-zujewski Aleksy oraz biskup Kioto Daniel.

</doc>
<doc id="2268556" url="https://pl.wikipedia.org/wiki?curid=2268556" title="Albrecht IV (Saksonia-Lauenburg)">
Albrecht IV (Saksonia-Lauenburg)

Albrecht IV Sachsen-Lauenburg (ur. 1315, zm. 1343) – najstarszy syn Jana II von Sachsen-Lauenburg i hrabiny Elżbiety Schauenburg und Holstein-Rendsburg (ur. 1300, zm. przed 1340), siostry Gerarda III Wielkiego. W 1321 r. Albert IV po śmierci ojca stał się nowym księciem Sachsen-Bergedorf-Mölln, podczas gdy jego matka Elżbieta do tej pory pełniąca funkcję regenta, wyszła ponownie za mąż za Eryka Christoffersena (ur. 1307, zm. 1331), syna króla Krzysztofa II i następcę tronu Danii.
Małżeństwa i potomstwo.
Albert był dwukrotnie żonaty, w 1334 roku poślubił Beatę Schwerin (zm. przed 1341), córkę Gunzelina VI, hrabiego Schwerin, w 1341 roku poślubił Zofię Werle-Güstrow (ur. 1329, zm. 5 września 1364) córkę Jana II Werle-Güstrow. Obie żony w czasie wypraw męża były regentkami Saksonii. Z Beatą Albert miał następujące dzieci:

</doc>
<doc id="2268559" url="https://pl.wikipedia.org/wiki?curid=2268559" title="Jan III Sachsen-Lauenburg-Bergedorf-Mölln">
Jan III Sachsen-Lauenburg-Bergedorf-Mölln

Jan III von Sachsen-Lauenburg-Bergedorf-Mölln (ur. 1330, zm. 1356) – był najstarszym synem księcia Alberta IV von Sachsen-Lauenburg i Beaty Schwerin (zm. 1341), córki Gunzelina VI hrabiego Schwerin. Jan III po śmierci ojca w 1343 został ksieciem Sachsen-Lauenburg-Bergedorf-Mölln. Zmarł bezpotomnie a jego następcą został jego młodszy brat Albert V.

</doc>
<doc id="2268561" url="https://pl.wikipedia.org/wiki?curid=2268561" title="Ejnhorn">
Ejnhorn



</doc>
<doc id="2268562" url="https://pl.wikipedia.org/wiki?curid=2268562" title="Ajnhorn">
Ajnhorn



</doc>
<doc id="2268566" url="https://pl.wikipedia.org/wiki?curid=2268566" title="Morris Chestnut">
Morris Chestnut

Morris Chester Chestnut Jr. (ur. 1 stycznia 1969 w Cerritos) – amerykański aktor filmowy i telewizyjny. Znany z występów w filmach takich jak "Liberator 2" (1995), "G.I. Jane" (1997), "Gra dla dwojga" (2001), "" (2004) i "Płonąca pułapka" (2004). Wystąpił także w roli nastoletniego ojca Rickiego Bakera w dramacie "Chłopaki z sąsiedztwa" (1991), pana młodego Lance'a Sullivana w komedii romantycznej "Drużba" (1999), Tracy’ego Reynoldsa, gwiazdy NBA w komedii familijnej fantasy "Magiczne buty" (2002) i „przybysza” Ryana w serialu ABC "V: Goście" (2009).
Życiorys.
Urodził się w Cerritos, w stanie Kalifornia, gdzie w 1986 ukończył Richard Gahr High School, a następnie studiował finanse i aktorstwo na State University of California Northridge w Los Angeles. W 1995 ożenił się z Pam Byse, para ma dwoje dzieci: syna z 1997 roku o imieniu Grant Chestnut i córkę z 1998 roku o imieniu Paige Chestnut. Morris jest wielkim fanem futbolu amerykańskiego, zwłaszcza Philadelphia Eagles i USC Trojans.
Po raz pierwszy zwrócił na siebie uwagę w roli licealisty Ricky’ego, który bazując na swoim talencie piłkarskim próbuje uwolnić się od brutalnego środowiska typowego amerykańskiego getta w dramacie "Chłopaki z sąsiedztwa" (1991) obok takich gwiazd jak Cuba Gooding Jr., Ice Cube i Laurence Fishburne. Później wystąpił w dwóch filmach ze Stevenem Seagalem – "Liberator 2" (1995) i "Wpół do śmierci" (2001).

</doc>
<doc id="2268569" url="https://pl.wikipedia.org/wiki?curid=2268569" title="Dydak Alojzy de San Vitores">
Dydak Alojzy de San Vitores

Dydak Alojzy de San Vitores, również Jakub Alojzy de San Vitores (ur. 12 listopada 1627 w Burgos, zm. 2 kwietnia 1672 na wyspie Guam – hiszpański jezuita (SJ), męczennik chrześcijański, błogosławiony Kościoła katolickiego.
Życiorys.
Jego rodzice chcieli aby zrobił karierę wojskową, jednak został jezuitą wstępując do nowicjatu w 1640. 23 grudnia 1653 roku otrzymał święcenia kapłańskie. W roku 1659 został skierowany na misję na Filipiny. Odbywał ją na wyspie Guam, gdzie założył pierwszy katolicki kościół 2 lutego 1669 roku. Poniósł śmierć męczeńską 2 kwietnia 1672 roku w wieku 45 lat. Razem z nim zginął Pedro Calungsod.
Został beatyfikowany przez papieża Jana Pawła II w dniu 6 października 1985 i na ten dzień wyznaczono jego wspomnienie liturgiczne.

</doc>
<doc id="2268577" url="https://pl.wikipedia.org/wiki?curid=2268577" title="Józefa Naval Girbès">
Józefa Naval Girbès

Józefa Naval Girbès, właśc. hiszp. "Josefa Naval Girbés" (ur. 11 sierpnia 1820 w Algemesi w Walencji, zm. 24 lutego 1893 tamże) – hiszpańska tercjarka karmelitańska, dziewica i błogosławiona Kościoła rzymskokatolickiego.
Miała pięcioro rodzeństwa. Na jej religijność wielki wpływ wywarła matka. Józefa Naval Girbes została siostrą "Trzeciego Zakonu Najświętszej Maryi Panny z Góry Karmelu i św. Teresy" (tercjarką Zakonu Karmelitów Bosych). Otworzyła szkołę we własnym domu, uczyła w niej zarówno pracy jak i modlitwy. Wstąpiła do "Stowarzyszenia św. Wincentego à Paulo", które działało na rzecz ubogich.
Józefa Naval Girbes zmarła 24 lutego 1893 roku w opinii świętości. Została pochowana w habicie karmelitańskim w kościele św. Jakuba, w swojej parafii w Algemasi.
Beatyfikował ją papież Jan Paweł II w dniu 25 września 1988 roku.
Jej wspomnienie liturgiczne obchodzone jest w dzienną pamiątkę śmierci. W archidiecezji walenckiej święto obchodzone jest 6 listopada.
6 listopada 2005 roku w Santo Domingo (Dominikana) poświęcono pierwszą parafię pod wezwaniem błogosławionej.

</doc>
<doc id="2268578" url="https://pl.wikipedia.org/wiki?curid=2268578" title="Czubajka gwiaździsta">
Czubajka gwiaździsta

Czubajka gwiaździsta ("Macrolepiota konradii") – gatunek grzybów należący do rodziny pieczarkowatych ("Agaricaceae"). W wyniku badań morfologicznych i filogenetycznych gatunek ten uznany został za synonim czubajki sutkowatej ("Macrolepiota mastoidea" (Fr.) Singer). 
Systematyka i nazewnictwo.
Pozycja w klasyfikacji według Index Fungorum: "Macrolepiota, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1860 r. Petter Orton nadając mu nazwę "Lepiota konradii". Obecną, uznaną przez Index Fungorum nazwę nadał mu w 1967 r. M.M. Moser, przenosząc go do rodzaju "Macrolepiota". 
Synonimy naukowe:
Nazwę polską podał Władysław Wojewoda w 2003 r.
Morfologia.
Średnica od 7 do 12 cm. U młodych okazów jajowaty, później dzwonkowato-stożkowy, w końcu rozpostarty. Na środku ma brodawkowaty garb. Skórka na powierzchni kapelusza rwie się na łuski, które stopniowo zmniejszają się w kierunku brzegu kapelusza. Tylko powierzchnia na środku kapelusza pozostaje nierozerwana. Kolor kapelusza od jasnokremowego do jasnobrązowego, środek jest ciemnobrązowy, jednolity.
Białe lub kremowe, szerokie, wolne, o płatkowatych ostrzach. Od kapelusza oddzielają się łatwo.
Wysokości od 10 do 18 cm, średnicy od 0,8 do 1,6 cm, cylindryczny, z bulwiastą podstawą o średnicy do 2,5 cm. Łatwo daje się wyłamać. Ma ochrowy kolor, w środku jest pusty. Ma lejkowaty, łatwo przesuwający się po trzonie pierścień. Powyżej pierścienia jest gładki, natomiast pod pierścieniem jest brązowo nakrapiany lub marmurkowy (ważna cecha rozpoznawcza).
Biały, miękki, w sąsiedztwie trzonu nieco czerwieniejący. Smak i zapach przyjemny.
Występowanie i siedlisko.
Czubajka gwiaździsta występuje głównie w Europie. Ponadto opisano jej występowanie w stanie Georgia w USA oraz w Australii. W Polsce częstość jej występowanie i rozprzestrzenienie nie są znane. W piśmiennictwie naukowym do 2003 r. opisano tylko 2 jej stanowiska (na Wzgórzach Tynieckich i w Pienińskim PN).
Występuje na ściółce w lasach liściastych i sosnowych, szczególnie na ich obrzeżach oraz na niewielkich polankach.
Znaczenie.
Grzyb jadalny, w smaku podobny do czubajki kani. Saprotrof.
Gatunki podobne.
Przez grzybiarzy zwykle nie jest odróżniana od innych czubajek i traktowana jest jako mniejsza czubajka kania. Inne podobne gatunki to:

</doc>
<doc id="2268580" url="https://pl.wikipedia.org/wiki?curid=2268580" title="14th Street (stacja metra na Sixth Avenue Line)">
14th Street (stacja metra na Sixth Avenue Line)

14th Street – stacja metra nowojorskiego, na linii F i M. Znajduje się w dzielnicy Chelsea w okręgu Manhattanu, w Nowym Jorku i zlokalizowana jest pomiędzy stacjami 23rd Street oraz West Fourth Street – Washington Square. Została otwarta 15 grudnia 1950.

</doc>
<doc id="2268581" url="https://pl.wikipedia.org/wiki?curid=2268581" title="Macrolepiota konradii">
Macrolepiota konradii



</doc>
<doc id="2268587" url="https://pl.wikipedia.org/wiki?curid=2268587" title="Broadway – Lafayette Street">
Broadway – Lafayette Street

Broadway – Lafayette Street – stacja metra nowojorskiego, na linii B, D, F i M. Znajduje się w dzielnicy Manhattan, w Nowym Jorku i zlokalizowana jest pomiędzy stacjami West Fourth Street – Washington Square, Grand Street, Second Avenue i Delancey Street - Essex Street. Została otwarta 1 stycznia 1936.

</doc>
<doc id="2268588" url="https://pl.wikipedia.org/wiki?curid=2268588" title="14th Street">
14th Street

 

</doc>
<doc id="2268589" url="https://pl.wikipedia.org/wiki?curid=2268589" title="Freakonomia">
Freakonomia

Freakonomia. Świat od podszewki (tytuł org. "Freakonomics. A Rogue Economist Explores The Hidden Side of Everything") – książka autorstwa Stevena Levitta i Stephena Dubnera. 
Książka przetłumaczona na 35 języków, sprzedana w ponad 4 milionach egzemplarzy. Nagrodzona przez American Booksellers Association tytułem książki roku 2006. 
Kontynuacja książki tych samych autorów ukazała się pod tytułem "Superfreakonomia. Globalne ochłodzenie, patriotyczne prostytutki i dlaczego zamachowcy samobójcy powinni wykupić polisę na życie".

</doc>
<doc id="2268591" url="https://pl.wikipedia.org/wiki?curid=2268591" title="Iza Moszczeńska">
Iza Moszczeńska



</doc>
<doc id="2268593" url="https://pl.wikipedia.org/wiki?curid=2268593" title="Raedwald">
Raedwald

Raedwald (zm. między 616 a 627) – władający w VII wieku król Anglii Wschodniej, anglosaskiego państwa, którego ziemie zajmują teren dzisiejszych angielskich hrabstw Norfolk i Suffolk. Syn Tytili i członek dynastii Wuffingów. Władał od ok. 593 lub 600 roku, aż do śmierci. Od około 616 roku był najpotężniejszym władcą angielskim na południe od rzeki Humber – w rezultacie akcji militarnej udało mu się posadzić na tronie Nortumbrii przychylnego sobie władcę. Według Bedy był czwartym władcą utrzymującym "imperium" nad południowymi królestwami anglosaskimi. „Kronika anglosaska” określa go mianem "bretwalda" (st. ang. „władca Brytanii” lub „szeroki władca”).
Raedwald był także pierwszym królem Anglów Wschodnich, który przeszedł na chrześcijaństwo. Przyjmując chrzest pomógł w przetrwaniu tej religii podczas apostazji innych anglosaskich państw – Esseksu oraz Kentu.
Przez historyków uważany za osobę pochowaną w statku-grobowcu wykopanym w Sutton Hoo.
Źródła pisane.
Raedwald jest pierwszym królem Anglów Wschodnich, o którym wiemy coś więcej poza imieniem, chociaż nie znamy szczegółów jego życia przed wstąpieniem na tron. Najwcześniejszym źródłem jest „Historia ecclesiastica gentis Anglorum” („Historia kościelna narodu angielskiego”) Bedy Czcigodnego, która plasuje jego panowanie między przybyciem do Kentu Augustyna w 597, a ślubem i chrztem Edwina z Nortumbrii między rokiem 625 a 626. Jest także wspominany w życiorysie Grzegorza I, pisanego przez członka religijnej społeczności z Whitby.
Państwa ościenne.
W czasach młodości przyszłego króla nastąpił proces ustanawiania innych dynastii. Aethelbert I z Kentu, rządzący w latach ok. 560-616 zaślubił Bertę, chrześcijańską córkę Frankijskiego władcy Chariberta I. Ceawlin z Wesseksu, najsilniejszy pan na południe od rzeki Humber, odpierał Aethelberta do roku 584, kiedy starł się z Brytami w Oxfordshire, a jego władza osłabła. W Mercji, pół-historyczny Creoda, spadkobierca Icela, zawiązywał potęgę swojej rodziny.
Na północ od rzeki Humber dynastiami poszczycić mogły się dwa rywalizujące królestwa – Bernicja i Deira. Aella rządził drugim z państw do śmierci w 588 roku, pozostawiając po sobie córkę Achę, syna Edwina oraz kolejne, nieznane dziecko. Dynastii Bernickiej, sprzymierzonej poprzez więzy krwi z Wessex, udało się skazać Edwina na wygnanie na dwór Cadfana ap Iagi z Gwynedd. Poprzez kolejne wojny Aethelfrith z Bernicji skonsolidował Nortumbrię i ok. 604 roku dołączył do niej Deirę.
Rodzina.
Raedwald urodził się między rokiem 560 a 580. Według Bedy był potomkiem Wuffy, założyciela dynastii Wuffingów oraz starszym bratem Eniego. W latach 90. VI wieku poślubił pogankę nieznanego imienia i spłodził z nią przynajmniej dwóch synów – Raegenhere'a oraz Eorpwalda. Był także ojcem lub ojczymem dla Sigeberta, którego imię nie przypomina innych imion Wuffingów, natomiast jest typowym dla dynastii wschodnio-saskich. Sledda z Essex, władający w latach ok. 587-604 poślubił Riculę, siostrę Aethelberta z Kentu, popierającego sukcesję Saeberta. Obaj królowie przyjęli chrześcijaństwo. Przypuszcza się, że żona Raedwalda była wcześniej zamężna z członkiem dynastii z Essex, co czyniłoby z Sigeberta Raedwaldowego pasierba. Ten ostatni nie darzył go wielką miłością i wygnał do Galii, być może, aby chronić swoją linię krwi.
Wczesne rządy i chrzest.
Do ważniejszych wydarzeń z początków władzy należą przybycie Augustyna wraz z misją z Rzymu, chrzest Aethelberta i Saeberta oraz założenie biskupstw w Kencie i Essex.
Beda, relacjonujący chrzest Raedwaldowego syna Eorpwalda w „Historii ecclesiasticae gentis Anglorum'” wspomina, iż Raedwald przyjął sakramenty w królestwie Kentu. Miało to miejsce około roku 604 lub później, prawdopodobnie na zaproszenie Aethelberta, który zapewne był jego sponsorem. Pewna data nie jest znana, ale na pewno miało to miejsce po przybyciu misjonarzy w 597 roku – Św. Augustyn (zm. 605) dokonał otwarcia kościoła w pobliżu Ely, niedaleko Grantebrycge.
W Anglii Wschodniej Raedwaldowy chrzest nie był jednogłośnie akceptowany przez członków dworu, czy rodzinę. Żona oraz pogańscy nauczyciele przekonali króla, aby częściowo wycofał się z zaangażowania dla chrześcijańskiej wiary, efektem czego w świątyni dworskiej stanęły dwa ołtarze – jeden pogański i drugi poświęcony Jezusowi. Barbara Yorke wyjaśnia, iż Raedwald nie mógł całkowicie wyrzec się dawnej wiary, gdyż czyn ów byłby publicznym przyznaniem wyższości Aethelbertowi. Ten postępek wywołał niechęć Bedy, uważającego Raedwalda za odstępcę od wiary.
Wojna z Nortumbrią.
Wygnanie Edwina.
Aethelfrith z Bernicji pojął za żonę Achę z Deiry, córkę króla Aelli, a następnie ruszył za wygnanym szwagrem Edwinem, chcąc upewnić się, iż rządy Bernicji nad całą Nortumbrią pozostaną niezachwiane. Edwin zdążył zadomowić się na dworze Cearla z Mercji – ożenił się nawet z jego córką. Jednak wówczas zamordowany został siostrzeniec Edwina, Hereric, będący na wygnaniu w królestwie Elmetu. Edwin zbiegł z dworu i rozpoczął tułaczkę po wielu królestwach, aż wreszcie trafił pod opiekę Raedwalda.
Król Anglów przyjął wygnańca, obiecał opiekę oraz miejsce przy palenisku. Dowiedziawszy się o tym, Aethelfrith zaoferował Raedwaldowi zapłatę w zamian za głowę Edwina, jednak król odmówił. Bernicyjczyk słał posłańców jeszcze dwa razy, oferując większe sumy i grożąc wojną w razie odmowy. Raedwald zmiękł wobec gróźb i przyrzekł zabić lub oddać Edwina ambasadorom.
Szansa na spełnienie obietnicy pojawiła się, gdy zbieg odmówił ucieczki. Jednakże pogańska żona Raedwalda pouczyła męża, iż nie godzi się królowi łamać przysiąg i sprzedawać przyjaciela w potrzebie za złoto. Po odejściu ambasadorów król podjął decyzję o wojnie.
Bitwa nad rzeką Idle.
Raedwald zebrał wielką armię i ruszył na północ, aby zmieść wroga nim zbierze siły. Przemaszerowawszy przez ziemie przyjaznego królestwa Lindsey, armia Anglii Wschodniej natrafiła na siły Bernicji na wschodnim brzegu rzeki Idle. Podczas bitwy zginął zarówno Aethelfrith jak i syn Raedwalda, Raegenhere. Schedę po tym pierwszym przyjął Edwin, zaś synowie pogromionego króla zostali wypędzeni na ziemie Szkotów i Piktów.
Świadectwo bitwy przedstawia Henry z Huntingdon:
D.P. Kirby wskazuje, że bitwa nie była starciem dwóch królów wywołanym przez wygnanego szlachcica, a raczej „częścią przewlekłego konfliktu, mającego na celu ustanowienie militarnego i politycznego przywództwa nad angielskimi ludami w tamtym czasie.”
"Imperium" Raedwalda.
W czasie gdy ścierały się armie Anglów ze Wschodu oraz Bernicji, zmarł król Aethelbert, a na tron Kentu wstąpił jego pogański syn Eadbald. Królestwo Essex po śmierci Saeberta zostało podzielone pomiędzy trzech synów, którzy wygnali biskupa Mellita. Misja w Cantwareburh została przeniesiona do państwa Franków – w tym czasie jedynym chrześcijańskim dworem był ten należący do Raedwalda. Do czasu jego śmierci jednak, misja w Kencie została otworzona na nowo.
Potęga zwycięskiego króla była na tyle wielka, iż Beda uznał go za następcę "imperium" Aethelberta. Kronikarz obdarzył go tytułem "Rex Anglorum" (łac. „Król Anglów”), którego współcześni Raedwaldowi używali w odniesieniu do swych zwierzchników. Nie jest pewnym, gdzie znajdowało się centrum jego władzy, ani jak zyskał władzę nad pobratymcami ze wschodniej Anglii.
Dzięki długowi wdzięczności jak miał wobec niego Edwin, Raedwald został pierwszym obcym królem, mającym bezpośredni wpływ na Nortumbrię; przypuszcza się także, iż to dzięki jego poparciu udało się Edwinowi podporządkować Bernicję.
"Gipeswic".
W pierwszym dwudziestoleciu VII wieku portowe miasto "Gipeswic" (dzisiejsze Ipswich) stało się jednym z ważniejszych centrów handlowych – przebiegał przezeń handel wyrobami garncarskimi oraz innymi z nadreńskich ziem Merowińskich Franków. Wiele wskazuje na to, że rozwój osady był wspierany z dworu królewskiego. Choć całe stulecie zabrało "Gipeswic" rozwinięcie się do poziomu miasteczka, jego początki odzwierciedlają osobistą wagę postaci Raedwalda podczas wieku jego supremacji.
Śmierć i pochówek w Sutton Hoo.
Raedwald zmarł około roku 625 lub 627 z przyczyn nieznanych. Król żył w czasach, gdy dostojników chowano kurhanach w Sutton Hoo, w pobliżu Woodbridge. Kurhan numer 1, zawierający 27-mio metrowy statek, w którym znajduje się komnata zawierająca wiele drogich przedmiotów nastręcza trudności w rozpoznaniu głównego „mieszkańca”. Jednakże przepych znajdujących się tam sprzętów, dalekosiężność kontaktów jakie demonstrują, dowodzi, iż osoba tam pochowana lub uczczona musiała być kimś nietuzinkowym. Raedwald jest najpewniejszym kandydatem, pomimo że sugerowano innych. Możliwe, że zakopane skarby odzwierciedlają wielkość trybutu płaconego królowi przez podległych mu władców, w czasach, gdy tytułował się "bretwaldem".
Ramy czasowe wskazują, iż osoba ta żyła w czasach Raedwalda. Bogato dekorowane, pozłacane opancerzenie zostało wyprodukowane dla władcy zatrudniającego złotnika, o zdolnościach równie wielkich, lub większych, co w innych europejskich państwach, zaś jego zadaniem było podkreślenie imperialnej potęgi. Śródziemnomorskie wyroby srebrne są unikatowym zbiorem przedmiotów ze współczesnych Raedwaldowi warsztatów w Europie. Misy oraz łyżki, interpretowane jako dary z okazji chrztu, idą w parze z faktem nawrócenia króla.
Rytuał pogrzebania na okręcie oraz silne powiązania pancerza z produkcją ze wschodniej Szwecji okresu Vendel, sugerujące genealogiczne koneksje opisane w poemacie „Beowulf". W ciągu trzydziestu lat od pochówku okolice Sutton Hoo, a zwłaszcza Redlesham, stały się obiektem zainteresowania spadkobierców Raedwalda.
Interpretacja losów królestwa Raedwalda i autorytetu przez pryzmat miejsca pochówku i przedmiotów zeń wydobytych wymagałaby identyfikacji, która nie jest możliwa. Mimo tego, zbiór ów wskazuje na osobę o szerokich kontaktach, wielkiej kulturze i bogactwie, żyjącą w jego czasach. Nie istnieje w angielskiej literaturze żadne adekwatne dzieło opisujące ten okres.

</doc>
<doc id="2268596" url="https://pl.wikipedia.org/wiki?curid=2268596" title="Teruel (stacja kolejowa)">
Teruel (stacja kolejowa)

Teruel (hiszp: "Estación de Teruel") – stacja kolejowa w Teruel, w prowincji Teruel, we wspólnocie autonomicznej Aragonia, w Hiszpanii.
Stacja posiada 5 tortów niezeletryfikowanych o rozstawie iberyjskim, ale wkrótce Adif przystąpi do elektryfikacji linii w ramach budowy LAV Teruel - Saragossa.

</doc>
<doc id="2268598" url="https://pl.wikipedia.org/wiki?curid=2268598" title="Ławeczka Czesława Niemena w Świebodzinie">
Ławeczka Czesława Niemena w Świebodzinie

Ławeczka Czesława Niemena w Świebodzinie znajduje się na placu Jana Pawła II. 
Została odsłonięta 20 czerwca 2009 w obecności rodziny artysty.
Inicjatorem stworzenia ławeczki-pomnika było Stowarzyszenie Pamięci Czesława Niemena.
Fundusze na realizację przekazały władze miasta i powiatu świebodzińskiego, a także wielu sponsorów prywatnych.
Projektantem i wykonawcą pomnika jest rzeźbiarz Robert Sobociński.
Postać Czesława Niemena siedzi swobodnie na ławce, której oparcie tworzy pięciolinia nutowa.

</doc>
<doc id="2268602" url="https://pl.wikipedia.org/wiki?curid=2268602" title="Elihu Thomson">
Elihu Thomson

Elihu Thomson (ur. 29 marca 1853 w Manchesterze, zm. 13 marca 1937 w Swampscott w stanie Massachusetts) – amerykański inżynier, wynalazca i przemysłowiec. Profesor i rektor (w latach 1920–1922) Massachusetts Institute of Technology. Założyciel (w roku 1883) przedsiębiorstwa produkującego urządzenia elektryczne Thomson-Houston Electric Company, które w 1892 po połączeniu z Edison Electric Light Company stworzyło spółkę General Electric.
Wynalazki Thomsona.
Thomson wynalazł między innymi prądnicę trójfazową prądu zmiennego, prądnicę i transformator wielkiej częstotliwości, licznik energii elektrycznej. W roku 1882 razem z Edwinem J. Houstonem wynalazł praktyczny system oświetlenia łukowego. Opracował też metodę zgrzewania oporowego.
W roku 1887 zademonstrował odkryte przez siebie zjawisko skaczących pierścieni (zwanych też „pierścieniami Thomsona”), wykorzystywane w edukacji jako efektowna demonstracja prawa Lenza i prawa Faradaya.
W 1909 został wyróżniony Medalem Edisona za „wybitne zasługi w naukach, inżynierii i sztukach elektrycznych, w których jego wkład widoczny jest przez ostatnie 30 lat”.

</doc>
<doc id="2268604" url="https://pl.wikipedia.org/wiki?curid=2268604" title="Port lotniczy Lahad Datu">
Port lotniczy Lahad Datu

Port lotniczy Lahad Datu (IATA: LDU, ICAO: WBKD) – port lotniczy położony 1 km od Lahad Datu, w stani Sabah, w Malezji.

</doc>
<doc id="2268606" url="https://pl.wikipedia.org/wiki?curid=2268606" title="Sygnały MMXX">
Sygnały MMXX

Sygnały MMXX (niem. "Signale – Ein Weltraumabenteuer") – polsko-niemiecki film fantastycznonaukowy z 1970 roku w reżyserii Gottfrieda Kolditza na podst. powieści "Łowcy asteroidów" Carlosa Rascha.
W zamyśle film miał być odpowiedzią bloku socjalistycznego na "" Stanleya Kubricka.
Polska premiera odbyła się 20 maja 1971 roku wraz z krótkometrażową animacją "Wspaniały marsz" produkcji Studia Miniatur Filmowych.
Opis fabuły.
Połowa XXI wieku. Po odebraniu tajemniczych sygnałów badawczy statek kosmiczny "Ikarios" zostaje zniszczony. Na Ziemi zbiera się międzynarodowa ekspedycja, której celem jest podróż w miejsce katastrofy nieopodal Jupitera i wyjaśnienie jej przyczyn.

</doc>
<doc id="2268607" url="https://pl.wikipedia.org/wiki?curid=2268607" title="Sharon Marshall">
Sharon Marshall

Sharon Marshall jest brytyjską dziennikarką (ur. 1971). Największą popularność przyniósł jej prowadzony od 2003 roku program "Soap Expert" w brytyjskiej telewizji TV1, a także poranny program telewizyjny "This Morning". Jest autorką książki "Tabloid girl" ("Cena Plotki"), odsłaniającej kulisy londyńskiego świata tabloidów, która właśnie została wydana. Pisała dla "News of the World", była autorką rubryki "No sex in the City" w "The Sun", jest współautorką książki "The Naughty Girl's Guide to Life". Pracowała także w brytyjskiej telewizji przy realizacji takich programów, jak "Celebrity Fit Club", czy "Big Brother's Big Mouth". Jest niekwestionowanym ekspertem w dziedzinie brytyjskiego show-biznesu. 21 września 2010 wyszła za mąż za Bruce'a Davidsona i jest obecnie znana również jako Sharon Davidson.
Kariera telewizyjna.
W 2006 roku Marshall wzięła udział w pracy przy programie "Celebrity Fit Club", jednym z reality show, który był emitowany w brytyjskiej telewizji ITV. Związana była także z programami "Five"' oraz "Trust Me – I'm A Beauty Therapist". Sharon Marshall jest również rozpoznawalna dzięki wielu wywiadom, jakie przeprowadziła z celebrytami jako panelistka lunchowego programu "Loose Women" w 2007 roku. Zasiada w jury "British Soap Awards".
Kariera pisarska.
Marshall zanim zaczęła karierę telewizyjną, przez dziesięć lat pracowała jako dziennikarka tabloidowa przy Fleet Street, w centrum Londynu. Była redaktorem "TV News of the World". Pisała także do cotygodniowej kolumny "Sex in the City" w "The Sun". Marshall jest współautorką książki The Naughty Girl's Guide to Life, którą napisała ze swoją przyjaciółką Tarą Palmer-Tomkinson. Książka została opublikowana w 2007 roku.

</doc>
<doc id="2268616" url="https://pl.wikipedia.org/wiki?curid=2268616" title="Korpus Inżynieryjny (Izrael)">
Korpus Inżynieryjny (Izrael)

Korpus Inżynieryjny (, "Chejl ha-Handasa ha-Krawit", skrót. חה"ן, "Chahan") − wyższy związek taktyczny wojsk lądowych Sił Obronnych Izraela. Izraelska armia dysponuje licznymi jednostkami wsparcia inżynieryjnego, które wykonują najbardziej złożone prace wymagającego specjalistycznego przygotowania i zastosowania różnorodnego sprzętu inżynieryjnego.
Zadania i struktura.
Zadania.
Do zadań jednostek inżynieryjnych należy zapewnienie mobilności wojsk zmechanizowanych, utrzymywanie przejezdności dróg, budowa fortyfikacji i punktów obrony, działania saperskie, działania w zakresie broni masowego rażenia oraz obsługa wszelkich specjalistycznych maszyn inżynieryjnych.
Struktura.
Korpus inżynieryjny od strony organizacyjnej i szkoleniowej podlega Dowództwu Wojsk Lądowych, które opracowuje koncepcje współczesnego pola walki. Do zmieniających się potrzeb dostosowywane są systemy szkoleń, uzupełnienia kadrowe i zakupy uzbrojenia. Dowództwo Wojsk Lądowych nie może uruchamiać sił lądowych do działań operacyjnych. W okresie wojny lub konfliktu zbrojnego, Dowództwo Wojsk Lądowych pełni funkcje doradcze dla Sztabu Głównego, który uruchamia siły lądowe poprzez rozkazy wykonywane w Dowództwach Północnym, Centralnym i Południowym.
Na poziomie Dowództwa Wojsk Lądowych korpus inżynieryjny ma następującą strukturę organizacyjną:
Żołnierze po przejściu systemu szkoleń podstawowych i specjalistycznych są kierowani do brygad inżynieryjnych przeznaczonych do zabezpieczenia działań bojowych wojsk lądowych. W skład typowej brygady saperów wchodzą pododdziały: rozpoznania inżynieryjnego, saperów, inżynieryjno-drogowe, minowania i rozminowania, maszyn inżynieryjnych, wydobywania i oczyszczania wody, maskowania. Dodatkowo każda brygada piechoty posiada bojową jednostkę saperów, która zapewnia wsparcie inżynieryjne i pomoc w obsłudze pojazdów mechanicznych. Brygady pancerne posiadają osobne zmechanizowane jednostki inżynieryjne, które zapewniają wsparcie inżynieryjne ciężkiemu sprzętowi bojowemu, w tym czołgom.
Uzbrojenie.
Pod względem wykonywanych zadań żołnierze jednostek inżynieryjnych dzielą się na:

</doc>
<doc id="2268620" url="https://pl.wikipedia.org/wiki?curid=2268620" title="Shiori Miki">
Shiori Miki

Shiori Miki (ur. 25 grudnia 1991) – japońska lekkoatletka specjalizująca się w biegu na 400 metrów przez płotki.
W 2010 – po dyskwalifikacji złotej medalistki Białorusinki Kaciaryny Artiuch – zdobyła brązowy medal mistrzostw świata juniorów. Stawała na podium juniorskich i seniorskich mistrzostw kraju.
Rekord życiowy: 56,92 (12 czerwca 2011, Kumagaya).

</doc>
<doc id="2268634" url="https://pl.wikipedia.org/wiki?curid=2268634" title="Superfreakonomia">
Superfreakonomia

Superfreakonomia. Globalne ochłodzenie, patriotyczne prostytutki i dlaczego zamachowcy samobójcy powinni wykupić polisę na życie (tytuł oryginalny: "SuperFreakonomics: Global Cooling, Patriotic Prostitutes and Why Suicide Bombers Should Buy Life Insurance") – kontynuacja światowego bestsellera "Freakonomia. Świat od podszewki", napisana przez ekonomistę University of Chicago Stevena Levitta oraz dziennikarza The New York Times Stephena Dubnera.

</doc>
<doc id="2268643" url="https://pl.wikipedia.org/wiki?curid=2268643" title="Lockheed L-14">
Lockheed L-14



</doc>
<doc id="2268644" url="https://pl.wikipedia.org/wiki?curid=2268644" title="Hiei (1877)">
Hiei (1877)

 – japońska korweta pancerna typu "Kongō". Jednostka weszła w skład Japońskiej Cesarskiej Marynarki Wojennej w 1878 roku. Uczestniczyła w I wojnie chińsko-japońskiej i wojnie rosyjsko-japońskiej. Nazwana od góry Hiei leżącej na północ od Kioto. Nazwę te nosił później krążownik liniowy z okresu I i II wojny światowej.
Projekt.
„Hiei” została zbudowana według planów sir Edwarda Reeda jako drugi okręt typu Kongo. Od swego poprzednika różniła się w pełni żelaznym kadłubem. Pierwotnie posiadała pełne omasztowanie typu bark i maszynę parową o dwóch cylindrach i dwóch kotłach cylindrycznych; dym odprowadzał teleskopowo rozsuwany komin. Zapas węgla – 280 ton – pozwalał na przebycie 3100 mil przy prędkości 10 węzłów.
Pierwotne uzbrojenie stanowiły odtylcowe (BL) armaty Kruppa. W 1895 usunięto jej stengi, natomiast dodano jedno działko jednofuntowe. Podczas przebudowy w 1903 dodano jeszcze dwie armaty 76 mm, dwie 2,5-funtowe i 6 karabinów maszynowych. Opancerzenie stanowił pas burtowy grubości od 76 do 114 mm.
Służba.
„Hiei” przypłynęła do Yokosuki 22 maja 1878 przyprowadzona przez angielską załogę; na jej pokładzie wrócił do kraju po studiach w Anglii przyszły admirał Heihachirō Tōgō. Od 8 kwietnia 1880 do 17 września 1880, korweta odbyła długi rejs, wizytując m.in. Indie, Persję i Azję Południowo-Wschodnią. Następne rejsy szkolne odbywała w latach 1889, 1890, 1891, 1897 i 1899.
W lecie 1882 patrolowała wybrzeża koreańskie, zaznaczając tam japońską obecność, po rozruchach, w których zginęło kilku członków japońskiego poselstwa w Seulu.
Okręt pod dowództwem kapitana Sakurai wziął udział w bitwie u ujścia Yalu, w składzie sił głównych; był wówczas w stanie rozwijać tylko 9 węzłów, co wpędziło go w kłopoty: podczas zwrotu, by nie stracić kontaktu z resztą eskadry, przeszedł krótszym kursem między dwoma chińskimi pancernikami typu Dingyuan. Ostrzelany z obu burt przez ich ciężką artylerię kal. 305 mm, poważnie uszkodzony, ocalał prawdopodobnie wyłącznie z powodu niskiej jakości amunicji chińskiej. Świadkowie opisywali, że ciężkie granaty przebijały okręt na wylot, nie eksplodując. Podczas bitwy na okręcie poległo 19 ludzi, a 37 było rannych, z których czterech dalszych zmarło później (łącznie ponad 20% załogi). Szybkie tempo napraw pozwoliło mu dołączyć do floty, w składzie II eskadry, podczas operacji przeciw Lüshun (Portowi Artura). Następnie uczestniczyła w bombardowaniu fortów nadbrzeżnych w Kaohsiungu.
21 marca 1898 korwetę przeklasyfikowano jako kanonierkę trzeciej klasy; była wykorzystywana jako okręt patrolowy i kartograficzny.
Podczas wojny rosyjsko-japońskiej, „Hiei” stacjonowała w Maizuru, a po zdobyciu Port Artur została tam przebazowana jako dozorowiec. Po wojnie służyła dalej jako okręt kartograficzny, aż do skreślenia z listy floty 1 kwietnia 1911 roku.

</doc>
<doc id="2268650" url="https://pl.wikipedia.org/wiki?curid=2268650" title="William Stern">
William Stern

William Stern (1871-1938) – niemiecki psycholog i filozof. Jeden z twórców personalizmu psychologicznego i psychologii różnic indywidualnych. Pionier psychologii osobowości i badań nad inteligencją. Wprowadził pojęcie ilorazu inteligencji. Profesor Uniwersytetu Wrocławskiego i Uniwersytetu w Hamburgu.

</doc>
<doc id="2268651" url="https://pl.wikipedia.org/wiki?curid=2268651" title="Jane Parker">
Jane Parker

Jane Parker (ur. ok. 1505, zm. 13 lutego 1542) – angielska arystokratka, wicehrabina Rochford od 1529 r. jako żona George’a Boleyna.
Pochodzenie.
Nie jest znana data urodzenia Jane, jednak przyjmuje się, że stało się to około 1505 r. Jej rodzicami byli Henry Parker, 10. baron Morley oraz Alice St. John. Ze strony matki była prawnuczką Johna St. Johna (zm. 1488), przyrodniego brata Małgorzaty Beaufort. Jej babką macierzystą była Alice Lovell, 9. baronowa Morley. Jej rodzice pobrali się z inicjatywy matki króla Henryka VII, u której przebywali na dworze. Jane urodziła się i wychowała najprawdopodobniej w małym domostwie w Hallingbury Hall. Miała co najmniej dwoje rodzeństwa.
Młodość.
Jako piętnastolatka została damą dworu królowej Katarzyny Aragońskiej.
W marcu 1522 r. brała udział w przedstawieniu dworskim Chateau Vert, gdzie występowała jako Wierność w towarzystwie m.in. swoich przyszłych szwagierek: Marii i Anny Boleyn, a także Marii Tudor, wdowy po królu Francji.
Małżeństwo.
W 1525 r. poślubiła George’a Boleyna, brata ówczesnej kochanki króla Marii Boleyn. W 1529 r. dzięki romansowi króla z drugą szwagierką Jane, Anną, rodzina Boleyn awansowała w hierarchii dworskiej. George otrzymał tytuł wicehrabiego Rochford a teść Jane Thomas Boleyn został hrabią Ormonde i Wiltshire.
Rola w procesie Anny i George’a Boleynów.
W 1533 r. Anna Boleyn została koronowana na królową Anglii. Relacje pomiędzy Jane a królową układały się poprawnie; w 1534 r. Jane pomogła Annie usunąć z dworu królewskiego nieznaną historykom kochankę Henryka VIII, a także stała się powiernicą zwierzeń królowej na temat domniemanej impotencji króla.
W maju 1536 r. aresztowano męża Jane oraz królową i kilku innych mężczyzn. Podczas upadku Anny Boleyn zeznania Jane były kluczowe – podczas procesu swego męża (oskarżonego m.in. o kazirodczy romans z królową) oświadczyła, że stosunki pomiędzy Anną Boleyn a jej bratem były nadmiernie zażyłe. Powody, dla których Jane zdecydowała się obciążyć męża i królową, są nieznane, jednakże historycy wysuwają kilka teorii. Według jednej z nich ojciec Jane jako zwolennik Katarzyny Aragońskiej mógł wpłynąć na Jane. Dodatkowo lord Morley był jednym z sędziów podczas procesu własnego zięcia oraz królowej, w związku z tym wypowiedzi Jane wymierzone w jej męża mogły być podyktowane chęcią pomocy dla Marii, córki zmarłej królowej i Henryka VIII. Inna teoria mówi o tym, jakoby George był homoseksualistą a zeznania jego żony były wynikiem nieudanego małżeństwa i orientacji męża. Jeszcze inna wersja mówi o nienawiści Jane do George’a i jego siostry. Ponadto królowa i jej najbliżsi stracili swoją pozycję, gdyż ze związku Anny i króla nie urodził się oczekiwany następca tronu, więc Jane nie chciała opowiadać się po stronie przegranych.
George Boleyn został uznany za winnego i jako jeden z pięciu kochanków królowej został stracony 17 maja 1536 r. Annę Boleyn ścięto 2 dni później. W źródłach nie ma informacji o potomstwie z małżeństwa Jane i Georga.
Dama dworu Jane Seymour i Anny Kliwijskiej.
Wicehrabina pozostała na dworze królewskim jako dama dworu następnych żon Henryka VIII. Od czasu śmierci męża za zabezpieczenie finansowe Jane odpowiadał najbliższy doradca króla Thomas Cromwell. 12 listopada 1537 r. podczas pogrzebu Jane Seymour lady Rochford podtrzymywała tren Marii Tudor, która szła na czele konduktu żałobnego.
W 1540 r. Anna Kliwijska w rozmowie z Jane miała przyznać, że ciągle jest dziewicą. Czwarte małżeństwo Henryka VIII zostało unieważnione po pół roku.
Upadek Katarzyny Howard i śmierć.
W listopadzie 1541 r. piąta żona króla Henryka Katarzyna Howard została uwięziona z powodu podejrzeń o zdradę małżeńską. Królowa zeznała, że do romansu z Thomasem Culpeperem namawiała ją Jane Parker poprzez m.in. udzielanie wsparcia i organizację spotkań. Także kochanek Katarzyny twierdził, że wicehrabina nakłaniała go do potajemnych spotkań z żoną króla. Jane stanowczo zaprzeczyła tym zeznaniom twierdząc, że nie była świadoma romansu królowej, jednakże nie uwierzono jej. Kochanków Katarzyny stracono 10 grudnia 1541 r.
13 lutego 1542 r. odbyły się dwie egzekucje. Jane Parker wygłosiła przed śmiercią długa przemowę i pomodliła się za króla. Została ścięta na szafocie, na którym była świeża krew Katarzyny Howard, ściętej chwilę przed Jane. Ciała obu pochowano w Kaplicy Świętego Piotra w Okowach obok m.in. Anny Boleyn.
Rodzice Jane przeżyli swoją córkę: baron Morley zmarł w 1556 r. a Alice St. John w 1552 r.

</doc>
<doc id="2268652" url="https://pl.wikipedia.org/wiki?curid=2268652" title="Grand Prix Brdy 1975">
Grand Prix Brdy 1975

1. Grand Prix Brdy – międzynarodowe zawody lekkoatletyczne, które odbyły się 21 czerwca 1975 na stadionie WKS Zawisza w Bydgoszczy.

</doc>
<doc id="2268659" url="https://pl.wikipedia.org/wiki?curid=2268659" title="Chamis al-Kaddafi">
Chamis al-Kaddafi

Chamis al-Kaddafi (arab. خميس القذافي; ur. 27 maja 1983 w Trypolisie, zm. 29 sierpnia 2011) – libijski oficer, dowódca Brygady Chamisa oraz siódmy i najmłodszy syn Mu’ammara al-Kaddafiego.
Życiorys.
Urodził się 27 maja 1983 roku jako najmłodszy syn al-Kaddafiego i jego drugiej żony. W amerykańskim bombardowaniu Libii został 15 kwietnia 1986 roku ranny. Ukończył akademię wojskową w Trypolisie, uzyskując tytuł licencjata w dziedzinie nauk ścisłych i sztuki wojennej. Następnie kształcił się w Akademii im. M. Frunzego w Moskwie i Akademii Sztabu Generalnego Sił Zbrojnych Federacji Rosyjskiej. Od kwietnia 2010 roku studiował na IE Business School w Madrycie. Po wybuchu wojny domowej w Libii został usunięty z tej uczelni w marcu 2011 roku ze względu na swój udział w tłumieniu demonstracji. Następnie został dowódcą elitarnej Brygady Chamisa. Walczył pod Bengazi, Az-Zawiją, Misratą i w Trypolisie.
Kilkukrotnie pojawiały się informacje o jego śmierci – po raz pierwszy 22 marca 2011, ale nie potwierdziły jej ani źródła w rządzie libijskim ani siły koalicji, a liczne obecne w mediach wersje zdarzeń spowodowały, że informację uznano za fałszywą. Ponownie o śmierci Chamisa donoszono 5 sierpnia 2011, gdy miał zginąć w nalocie NATO na Zalitan, ale NATO nie potrafiło zweryfikować tej informacji, a rząd Libii oficjalnie ją zdementował, zaś sam Chamis 9 sierpnia wystąpił w libijskiej telewizji państwowej. Trzecia informacja o śmierci najmłodszego z synów al-Kaddafiego pojawiła się 22 sierpnia 2011 w czasie walk w Trypolisie. Chamis miał wówczas zginąć w czasie prowadzenia do centrum miasta kolumny czołgów. Ta informacja nie została potwierdzona przez żadne niezależne źródła.
Po raz czwarty doniesiono o jego śmierci 29 sierpnia 2011 w walkach 60 km na południe od Trypolisu, w okolicach Tarhuny, gdy poruszać się miał samochodem Toyota Land Cruiser, w który trafił rzekomo pocisk wystrzelony przez brytyjski Apache. Jego zwęglone ciało miało zostać pochowane w grobie opodal drogi. 4 września 2011 powstańcy poinformowali o zdobyciu pewności, że Chamis zginął w ataku rakietowym pod Tarhuną, a syryjska telewizja Al-Rai TV związana z byłym libijskim reżimem potwierdziła śmierć Chamisa 15 października 2011.
Jednak jak się później okazało Chamis przeżył atak rakietowy i stanął na czele batalionu kaddafistów. Kolejne pogłoski o jego śmierci podano dokładnie rok po zabiciu jego ojca - 20 października 2012. Wówczas rzekomo miał zginąć w czasie starć w Bani Walid, o czym poinformował przewodniczący libijskiego Zgromadzenia Narodowego - Muhammad Mukarjaf. Inne źródła podawały, iż Chamis al-Kaddafi został ciężko ranny w Bani Walid i został przewieziony do Misraty, gdzie zmarł. Jednakże rzecznik rządu al-Kaddafiego - Musa Ibrahim, który według władz libijskich został pojmany także 20 października 2012 w Tarhunie pod Trypolisem, napisał na portalu społecznościowym Facebook, że przebywa za granicą, a pogłoski o śmierci Chamisa były plotką. Już dzień później libijski wicepremier Mustafa Abu Szakur zdementował informacje dt. Chamisa al-Kaddafiego i Musy Ibrahima, przepraszając za podanie nieprawdziwej informacji.

</doc>
<doc id="2268686" url="https://pl.wikipedia.org/wiki?curid=2268686" title="Season of the Assassin">
Season of the Assassin

Season of the Assassin – debiutancki album amerykańskiego rapera Vinniego Paza, wydany 22 czerwca 2010 roku. Album początkowo nosił nazwę "Assassin’s Creed".
Album był promowany przez teledysk do utworu "Keep Movin' On". Wystąpili w nim Tony Luke Jr. w roli robotnika oraz wokalista grupy muzycznej Terror, Scott Vogel jako amerykański weteran wojenny i aktorka pornograficzna Gina Lynn jako jego dziewczyna.

</doc>
<doc id="2268690" url="https://pl.wikipedia.org/wiki?curid=2268690" title="Władysław Nadratowski">
Władysław Nadratowski

Władysław Nadratowski (ur. 27 czerwca 1892 w Czerminie, zm. 20 kwietnia 1985 w Londynie) – wioślarz, prawnik, olimpijczyk z Paryża 1924. Zawodnik AZS Warszawa.
Kariera sportowa.
Był mistrzem Polski w czwórce ze sternikiem (1920, 1923–1925) oraz w ósemce (1922, 1926). Z roku 1924 na Akademickich mistrzostwach świata w wioślarstwie rozgrywanych w Warszawie zdobył złoty medal w czwórce ze sternikiem. Na mistrzostwach Europy w roku 1926 zajął 6. miejsce w ósemce. Sportową karierę zakończył w 1928 roku. Na igrzyskach olimpijskich w 1924 roku jego załoga płynąca w składzie Antoni Brzozowski, Henryk Fronczak, Edmund Kowalec, Józef Szawara i sternik Władysław Nadratowski odpadła w eliminacjach wyścigu czwórek ze sternikiem.
Po zakończeniu kariery sportowej został działaczem sportowym zaangażowanym w sport akademicki. Po wybuchu wojny przedostał się na Zachód gdzie wstąpił do Polskich Sił Zbrojnych. Po zakończeniu wojny osiadł w Londynie.

</doc>
<doc id="2268695" url="https://pl.wikipedia.org/wiki?curid=2268695" title="Oswald von Wolkenstein">
Oswald von Wolkenstein

Oswald von Wolkenstein (ur. w 1376 albo 1377, prawdopodobnie w Pustertal w Tyrolu Południowym, zm. 2 sierpnia 1445 w Merano) – niemiecki kompozytor, poeta i dyplomata w służbie cesarza Zygmunta Luksemburskiego.
W wieku dziesięciu lat opuścił zamek ojca w Tyrolu, i jako giermek i woj wędrował po wielu krajach, od Rosji po Anglię, Turcję i Arabię. Gdy po śmierci ojca w 1399 wrócił do rodzinnego domu, niewidzący na jedno oko, bracia wysłali go do Ziemi Świętej. Od 1415 był na służbie cesarza Zygmunta Luksemburskiego, z którego świtą przebywał we Francji, Hiszpanii, Portugalii i Italii. W 1417 ożenił się z Margarete von Schwangau, "Gretą" z jego pieśni miłosnych. W trakcie procesu o spadek został trzykrotnie wtrącony do więzienia. Pieśni Wolkensteina są zapisem barwnych kolei jego życia. 

</doc>
<doc id="2268697" url="https://pl.wikipedia.org/wiki?curid=2268697" title="Brok (browar)">
Brok (browar)



</doc>
<doc id="2268699" url="https://pl.wikipedia.org/wiki?curid=2268699" title="Sobór Zwiastowania w Sendai">
Sobór Zwiastowania w Sendai

Sobór Zwiastowania – prawosławny sobór w Sendai, katedra eparchii Sendai i wschodniej Japonii.
Pierwszy prawosławny sobór w Sendai powstał w 1891 w stylu neobizantyjskim i został poświęcony przez biskupa Mikołaja (Kasatkina), kierującego rosyjską misją prawosławną w Japonii. Świątynia miała służyć społeczności prawosławnej formującej się od początku lat 70. XIX wieku, dzięki działalności misji. Połowa kosztów budowy obiektu została przekazana w darze przez rosyjski klasztor św. Pantelejmona na górze Athos, którego mnisi ofiarowali dla soboru Zwiastowania również pięć dzwonów i ikonostas.
9 lipca 1945 w czasie nalotu na Sendai cerkiew oraz sąsiadujące z nią budynki użytkowane przez pracowników parafii zostały całkowicie zniszczone. 19 kwietnia 1959 miało miejsce uroczyste poświęcenie odbudowanego soboru. W 1998 budynek został poświęcony powtórnie po gruntownym remoncie.
Sobór przetrwał trzęsienie ziemi u wybrzeży Honsiu w 2011 mimo poważnych zniszczeń w Sendai. Rok później sobór odwiedził patriarcha moskiewski i całej Rusi Cyryl.

</doc>
<doc id="2268704" url="https://pl.wikipedia.org/wiki?curid=2268704" title="Pouso Alto">
Pouso Alto

Pouso Alto – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie São Lourenço.

</doc>
<doc id="2268706" url="https://pl.wikipedia.org/wiki?curid=2268706" title="São Lourenço">
São Lourenço

São Lourenço – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie São Lourenço.

</doc>
<doc id="2268708" url="https://pl.wikipedia.org/wiki?curid=2268708" title="São Sebastião do Rio Verde">
São Sebastião do Rio Verde

São Sebastião do Rio Verde – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie São Lourenço.

</doc>
<doc id="2268710" url="https://pl.wikipedia.org/wiki?curid=2268710" title="Eugeniusz Nowak (bokser)">
Eugeniusz Nowak (bokser)

Eugeniusz Nowak (ur. 30 grudnia 1895 w Krakowie, zm. 31 marca 1988 w Pabianicach) – bokser, olimpijczyk z Paryża 1924.
Życiorys.
Urodził się w Krakowie 30 grudnia 1895 roku. Był synem Jóżefa oraz Teresy z domu Makowieckiej. Słuzył w armii austriackiej gdzie zapoznał się z boksem oraz zapasami. W 1921 r. zakończył kursy specjalistyczne prowadzone m.in. przez George’a Burforda oraz Władysława Pytlasińskiego, uzyskując stopień instruktora boksu, zapasów, gimnastyki i gier zespołowych. W 1923 przyjechał do Pabianic. W Towarzystwie Sportowym „Krusche i Ender” zorganizował sekcje sportowe i był także współzałożycielem Łódzkiego Klubu Bokserskiego.
W roku 1924 podczas pierwszych mistrzostw Polski zdobył dla Łódzkiego Klubu Bokserskiego tytuł wicemistrza Polski w wadze półciężkiej. W tym samym roku uczestniczył też w igrzyskach olimpijskich gdzie startował w wadze średniej. Odpadł z turnieju po porażce w pierwszej rundzie. Po zakończeniu kariery sportowej zajmował się pracą organizacyjną i szkoleniową w Pabianicach. Był również współorganizatorem Łódzkiego Okręgowego Związku Bokserskiego. Po drugiej wojnie światowej działał w sekcji bokserskiej MRKS „Włókniarz” w Pabianicach. Jego żoną była Helena Jańczyk. 
Zmarł 31 marca 1988 roku i został pochowany na cmentarzu Starym w Pabianicach w kwaterze 50. 

</doc>
<doc id="2268711" url="https://pl.wikipedia.org/wiki?curid=2268711" title="Soledade de Minas">
Soledade de Minas

Soledade de Minas – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie São Lourenço.

</doc>
<doc id="2268712" url="https://pl.wikipedia.org/wiki?curid=2268712" title="Elektrownia jądrowa Mihama">
Elektrownia jądrowa Mihama

 – japońska elektrownia jądrowa nieopodal miasta Mihama, w prefekturze Fukui. Właścicielem i operatorem jest firma Kansai Electric Power Company.
Teren elektrowni obejmuje 0,52 km², z czego 60% to tereny zielone.
Reaktory.
Reaktor nr 1, jako drugi w historii Japonii, po Tsuruga-1, otrzymał 28 czerwca 2010 licencję na pracę dłużej niż standardowy okres 30-letni. Reaktor będzie mógł pracować przez kolejne 20 lat, ale operator planuje używać go przez najwyżej 10 lat i planuje budowę nowego reaktora w jego zastępstwie.
Paliwo MOX.
Drugi, po Genkai-3, reaktor załadowany paliwem MOX. Załadunek rozpoczęto 24 lutego 2010.
Zdarzenia.
W latach 1994–2010 w elektrowni miało miejsce 23 usterek lub zdarzeń o których powiadomiono japoński urząd dozoru jądrowego. Osiemnaście zostało sklasyfikowanych na poziomie zerowym skali INES, tj. jako odchylenie bez znaczenia dla bezpieczeństwa. Cztery nie podlegały klasyfikacji INES, a jedna awaria otrzymała stopień 1. Do czasu awarii EJ Fukushima I w 2011 roku, spowodowanej tsunami wywołanym trzęsieniem ziemi, była to największa awaria w japońskiej energetyce jądrowej.
Rozerwanie rurociągu wtórnego obiegu chłodzenia bloku nr 3.
Do zdarzenia tego doszło 9 sierpnia 2004 roku. Blok nr 3 pracował z nominalną mocą termiczną. O godzinie 15:22 wszczęty został automatyczny alarm przeciwpożarowy, a o 15:28 wyzwolony został alarm spowodowany zmniejszeniem się tempa przepływu wody zasilającej generator pary nr 3A poniżej poziomu tempa przepływu pary, w budynku turbin. Spowodowało to automatyczne wyłączenie reaktora. Operator elektrowni natychmiast powiadomił japoński urząd dozoru jądrowego, NISA.
Oględziny miejsca awarii stwierdziły rozerwanie rurociągu skraplacza pary wodnej, we wtórnego obiegu chłodzenia. Rurociąg został przerwany między niskociśnieniowym podgrzewaczem wody zasilającej a odpowietrzaczem, na drugim piętrze budynku turbin, tj. w niejądrowej części bloku nr 3. Gorąca para z rozerwanego rurociągu spowodowała śmierć 5 pracowników i ranienie 6 innych. Pracownicy szykowali się do rutynowej inspekcji, planowanej na 14 sierpnia. W budynku turbin przebywało wówczas łącznie 105 osób.
Reaktor pracował bez problemów i przeszedł w stan „gorącego wyłączenia”. 10 sierpnia godzinie 19:05 reaktor osiągnął stan „zimnego wyłączenia”. Nie odnotowano wycieku substancji radioaktywnych wewnątrz czy na zewnątrz elektrowni.
Przerwany rurociąg był wykonany ze stali węglowej SB42 o grubości 10 mm i średnicy zewnętrznej 558 cm. W miejscu przerwania jego grubość wynosiła 1,4 mm, a graniczna grubość przy której powinien być wymieniony, to 4,7 mm. Jego maksymalna temperatura robocza wynosiła 195 °C a maks. ciśnienie robocze, 1,27 MPa (13 atmosfer). W momencie rozerwania transportował około 1700 m³/h pary wodnej o temperaturze 140 °C i ciśnienie 0,93 MPa (9,5 atmosfery). Z obiegu wyciekło ok. 885 ton wody z 1110 ton normalnie się tam znajdującej.
Przyczyny.
Wszczęte zgodnie z procedurą śledztwo wykazało, już 10 sierpnia, że miejsce rozerwania rurociągu było narażone na zmęczenie materiału wywoływane turbulencjami przepływu. Operator, firma KEPCO, nie przeprowadzała inspekcji tego miejsca i nie prowadziła go do spisu lokalizacji podlegających kontroli i inspekcjom, a co było przewidziane w zakładowej instrukcji obsługi bloku. Komisja natychmiast zarządziła więc sprawdzenie tych samych rurociągów i ksiąg inspekcji w innych elektrowniach operatora. Zarządzono też inspekcję odcinków głównych rurociągów, których wcześniej nie sprawdzano, co dotyczyło 802 elektrowni cieplnych w Japonii.
Tego samego dnia elektrownię odwiedził minister gospodarki, handlu i przemysłu Japonii, aby zapoznać się z sytuacją i spotkać z okolicznymi mieszkańcami.
Raport komisji wypadkowej zawierał także 8 zastrzeżeń w sposobie zarządzania i rejestracji inspekcji u operatora, np. to, że 9 miesięcy przed awarią podwykonawca rurociągu przypominał operatorowi o konieczności inspekcji, co zostało jednak zignorowane.
Reaktor nr 3 wznowił pracę 10 stycznia 2007 roku.

</doc>
<doc id="2268713" url="https://pl.wikipedia.org/wiki?curid=2268713" title="Aiuruoca">
Aiuruoca

Aiuruoca – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2268714" url="https://pl.wikipedia.org/wiki?curid=2268714" title="Eugeniusz Nowak">
Eugeniusz Nowak



</doc>
<doc id="2268718" url="https://pl.wikipedia.org/wiki?curid=2268718" title="Andrelândia">
Andrelândia

Andrelândia – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2268719" url="https://pl.wikipedia.org/wiki?curid=2268719" title="Arantina">
Arantina

Arantina – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2268720" url="https://pl.wikipedia.org/wiki?curid=2268720" title="Bocaina de Minas">
Bocaina de Minas

Bocaina de Minas – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2268722" url="https://pl.wikipedia.org/wiki?curid=2268722" title="Bom Jardim de Minas">
Bom Jardim de Minas

Bom Jardim de Minas – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2268725" url="https://pl.wikipedia.org/wiki?curid=2268725" title="Carvalhos">
Carvalhos

Carvalhos – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2268726" url="https://pl.wikipedia.org/wiki?curid=2268726" title="Wacław Okulicz-Kozaryn">
Wacław Okulicz-Kozaryn

Wacław Okulicz-Kozaryn (ur. 8 lutego 1884 w majątku Wymno na Witebszczyźnie, wtedy Imperium Rosyjskie, obecnie Białoruś, zm. 14 kwietnia 1974 w Warszawie) – polski zapaśnik, olimpijczyk z Paryża 1924.
Jeden z pierwszych polskich zapaśników w stylu klasycznym. Wychowanek Władysława Pytlasińskiego. W roku 1923 zdobył tytuł mistrza Polski w wadze średniej. W roku 1927 zakończył sportową karierę.
Na igrzyskach olimpijskich w 1924 roku zajął 7 miejsce w wadze średniej. Po wojnie znów zamieszkał w Warszawie, gdzie zmarł 14 kwietnia 1974.
Jest pochowany na Cmentarzu Wojskowym na Powązkach (kwatera A 12 rząd 7 grób 17).

</doc>
<doc id="2268727" url="https://pl.wikipedia.org/wiki?curid=2268727" title="Categoría Primera A (2002)">
Categoría Primera A (2002)

I liga kolumbijska w piłce nożnej (2002)
Mistrzem Kolumbii turnieju Apertura został klub América Cali, natomiast wicemistrzem Kolumbii – klub Atlético Nacional.
Mistrzem Kolumbii turnieju Finalización został klub Independiente Medellín, natomiast wicemistrzem Kolumbii – klub Deportivo Pasto.
Do Copa Libertadores w roku 2003 zakwalifikowały się następujące kluby:
Do Copa Sudamericana w roku 2002 zakwalifikowały się następujące kluby:
Do Copa Sudamericana w roku 2003 zakwalifikowały się następujące kluby:
Kluby, które spadły do II ligi:
Na miejsce spadkowiczów awansowały z drugiej ligi następujące kluby:
Torneo Apertura 2002.
Apertura Cuadrangulares.
Tabele końcowe Apertura Cuadrangulares.
Grupa A
Grupa B
Apertura Finalisima.
Mistrzem Kolumbii turnieju Apertura w roku 2002 został klub América Cali, natomiast wicemistrzem Kolumbii – klub Atlético Nacional.
Mistrz Kolumbii turnieju Apertura zapewnił sobie udział w turnieju Copa Libertadores 2003.
Torneo Finalización 2002.
Tragiczny wypadek w klubie Deportivo Cali.
W dniu 24 października, podczas treningu drużyny klubu Deportivo Cali, doszło do tragicznych wydarzeń spowodowanych przez burzę. Natychmiastową śmierć z powodu uderzenia pioruna poniósł Hermán Gaviria, a kilku innych piłkarzy doznało ciężkich obrażeń. Spośród grupy porażonych 27 października zmarł Giovany Cordoba. Mecze z udziałem klubu Deportivo Cali kolumbijska federacja piłkarska przesunęła na dalszy termin.
Finalización Cuadrangulares.
Tabele końcowe Finalización Cuadrangulares.
Grupa A
Grupa B
Finalización Finalisima.
Mistrzem Kolumbii turnieju Finalización w roku 2002 został klub Independiente Medellín, natomiast wicemistrzem Kolumbii – klub Deportivo Pasto.
Reclasificación 2002.
Klasyfikacja całego sezonu ligi kolumbijskiej – łączny dorobek klubów w turniejach Apertura i Finalización.
Tablica spadkowa 2002.
Do drugiej ligi spadł klub Real Cartagena, a na jego miejsce awansował Centauros Villavicencio.

</doc>
<doc id="2268733" url="https://pl.wikipedia.org/wiki?curid=2268733" title="Pierściec (stacja kolejowa)">
Pierściec (stacja kolejowa)

Pierściec – stacja kolejowa w Pierśćcu, w województwie śląskim, w Polsce. Znajduje się na wysokości 289 m n.p.m.
Historia.
Stacja kolejowa w Pierśćcu została otwarta w 1927 roku. Wzniesiono murowany budynek dworcowy o architekturze modernistycznej, w którym umieszczona została poczekalnia i kasa biletową oraz pomieszczenia dla dyżurnego ruchu. Dodatkowo w budynku dworcowym zlokalizowana była nastawnia, z której obsługiwany był przejazd kolejowo-drogowy. Początkowo na stacji umieszczono dwa perony z nawierzchnią z płyt chodnikowych. Oprócz dwóch torów mijankowych na stacji kolejowej była dodatkowo zlokalizowana bocznica, a przy torze przebiegającym obok budynku dworcowego rampa załadunkowo-wyładunkowa. Podczas kompleksowej modernizacji stacji kolejowej wybudowano nowy peron wyspowy, natomiast bocznica została zlikwidowana. Zmodernizowana mijanka została udostępniona w listopadzie 2020 roku. W grudniu 2020 roku sterowanie przeniesiono do Skoczowa. Zgodnie z danymi Urzędu Transportu Kolejowego dobowa wymiana pasażerska w 2019 roku wynosiła 20-49 pasażerów na dobę.

</doc>
<doc id="2268736" url="https://pl.wikipedia.org/wiki?curid=2268736" title="Zaborze (przystanek kolejowy)">
Zaborze (przystanek kolejowy)

Zaborze – przystanek kolejowy w Zaborzu, w województwie śląskim, w Polsce. Znajduje się na wysokości 266 m n.p.m.
Historia.
Budowa przystanku została zainaugurowana w dniu 11 lipca 1958 roku. W dniu 31 maja 1959 roku obiekt został otwarty. Na przystanku wzniesiono budynek, w którym została zlokalizowana ogrzewana poczekalnia oraz kasa biletowa z posterunkiem dróżniczym. W 2000 roku kasa biletowa i poczekalnia zostały zamknięte. Władze samorządowe nie były zainteresowane przejęciem nieruchomości. Natomiast w 2017 roku budynek rozebrano. W kwietniu 2020 roku została przeprowadzona rozbiórka peronu w ramach rewitalizacji linii kolejowej. Natomiast w maju przystąpiono do budowy nowego peronu. W sierpniu 2020 roku zakończono prace budowlane. W listopadzie 2020 roku udostępniono nowy peron przystanku. Zgodnie z danymi Urzędu Transportu Kolejowego dobowa wymiana pasażerska na przystanku w 2019 roku wynosiła 10-19 osób.

</doc>
<doc id="2268737" url="https://pl.wikipedia.org/wiki?curid=2268737" title="Gęsia Górka (przystanek kolejowy)">
Gęsia Górka (przystanek kolejowy)

Gęsia Górka – przystanek kolejowy w Gęsiej Górce, w województwie wielkopolskim, w Polsce. Znajduje się na linii 181. Herby Nowe – Oleśnica.

</doc>
<doc id="2268740" url="https://pl.wikipedia.org/wiki?curid=2268740" title="Cerkiew Przemienienia Pańskiego w Sapporo">
Cerkiew Przemienienia Pańskiego w Sapporo

Cerkiew Przemienienia Pańskiego – prawosławna cerkiew w Sapporo.
Społeczność prawosławna w Sapporo zaczęła formować się po 1884; od 1881 według dokumentów rosyjskiej misji prawosławnej w Japonii do miasta regularnie przybywali misjonarze. Do 1889 nabożeństwa w Sapporo odbywały się w różnych pomieszczeniach prywatnych, niemieszczących jednak więcej niż 30 wiernych. W 1893 podjęto w związku z tym budowę wolno stojącej cerkwi, która została zbudowana w ciągu trzech lat i w 1896 poświęcona.
W 1936 w sąsiedztwie pierwszej świątyni wzniesiono nową cerkiew. Funkcjonowała ona w pierwotnym miejscu do przebudowy centrum miasta zorganizowanej przez Zimowymi Igrzyskami Olimpijskimi w 1972. W 1971 została przeniesiona do południowo-wschodniej dzielnicy miasta, a następnie zastąpiona nową murowaną cerkwią. Jest to świątynia z pięcioma kopułami oraz położoną nad wejściem dzwonnicą; we wnętrzu znajduje się jednorzędowy ikonostas.
Według danych z 2004 wspólnota prawosławna Sapporo była czwartą co do liczebności parafią Japońskiego Kościoła Prawosławnego.

</doc>
<doc id="2268744" url="https://pl.wikipedia.org/wiki?curid=2268744" title="Iwamizawa">
Iwamizawa

 – miasto w Japonii, w prefekturze Hokkaido, w podprefekturze Sorachi. Miasto ma powierzchnię 481,02 km2 . W 2020 r. mieszkały w nim 79 424 osoby, w 35 381 gospodarstwach domowych (w 2010 r. 90 153 osoby, w 36 710 gospodarstwach domowych).
W 1943 r. Iwamizawa-chō zostało przemianowane na Iwamizawa-shi.
W Iwamizawie urodził się japoński skoczek narciarski Hiroaki Watanabe.

</doc>
<doc id="2268746" url="https://pl.wikipedia.org/wiki?curid=2268746" title="Mr. A-Z">
Mr. A-Z

Mr. A-Z – drugi album studyjny amerykańskiego wokalisty Jasona Mraza. Ukazał się on 26 lipca 2005. Zawiera 12 kompozycji utrzymanych w stylu pop i rock. Gościnnie wystąpiła tu Rachael Yamagata.
Sprzedaż.
W Stanach Zjednoczonych przez 3 tygodnie album utrzymywał się na liście 50 najlepiej się sprzedających płyt.

</doc>
<doc id="2268750" url="https://pl.wikipedia.org/wiki?curid=2268750" title="Cramfs">
Cramfs

Compressed ROM file system (lub w skrócie cramfs) jest linuksowym kompresowanym systemem plików tylko do odczytu, zaprojektowanym specjalnie w celu osiągnięcia maksymalnej prostoty i przy zapewnieniu jak najlepszego wykorzystania miejsca. Używany głównie przez niewielkie systemy wbudowane i tam, gdzie bardzo liczy się efektywność wykorzystania miejsca. Został oparty na licencji GPL.
Inaczej niż odbywa się w to w przypadku klasycznych systemów plików, cramfs może być używany bez potrzeby dekompresowania obrazu system plików. Z tego powodu pewne dystrybucje Linuksa używają cramfs do stworzenia obrazu initrd (w szczególności Debian 3.1 i obrazy instalacyjne SUSE Linux) tam, gdzie ograniczenia pamięci i wielkości obrazu uniemożliwiają stosowanie klasycznie kompresowanego systemu plików.
Projekt.
Pliki systemu cramfs są kompresowane z użyciem algorytmu zlib, plik nie jest kompresowany jako całość, ale każda strona (Intel – 4 kB) oddzielnie w celu umożliwienia swobodnego dostępu. Metadane nie są wprawdzie kompresowane, ale ich format jest specjalnie zaprojektowany pod kątem oszczędnego gospodarowania miejscem w porównaniu do klasycznych systemów plików.
System plików cramfs został specjalnie zaprojektowany jako tylko-do-odczytu aby maksymalnie uprościć jego strukturę. Swobodny dostęp w trybie zapisu do skompresowanych plików jest trudny do zaimplementowania. Cramfs jest dystrybuowany z narzędziem codice_1, które umożliwia spakowanie plików w obraz systemu plików cramfs.
Maksymalna wielkość pliku jest ograniczona do 16 MB.
Maksymalna wielkość systemu plików nie może wynosić więcej niż 272 MB (z tą uwagą, że ostatni plik może przekraczać granicę maksymalnego rozmiaru pod warunkiem, że jego pierwsza strona zaczyna się przed maksymalnym rozmiarem system plików).

</doc>
<doc id="2268751" url="https://pl.wikipedia.org/wiki?curid=2268751" title="Harpokrates">
Harpokrates

Harpokrates (stgr. Ἁρποκράτης "Harpokrátēs") – egipsko-greckie bóstwo popularne w świecie śródziemnomorskim w okresie hellenistycznym i rzymskim. Jedna z postaci Horusa, przedstawianego w postaci dziecka jako syn Ozyrysa i Izydy.
Stanowił jedną z wielu odmian Haroerisa, czyli Wielkiego (Starego) Horusa, wykreowanego w I Okresie Przejściowym w próbie zharmonizowanego połączenia różnych wcześniejszych przedstawień tego bóstwa.
Jego imię "ḥr p3 ẖrd", znaczyło dosłownie „Horus Dziecię”. Przedstawiano go z dziecięcym lokiem nad uchem i palcem na ustach, wyłaniającego się z lotosu jako „dziecię słoneczne”. Cześć oddawano mu przede wszystkim w Edfu.
Wraz z Sarapisem i Izydą należał później do tzw. triady aleksandryjskiej. Jego imię powstało wskutek zhellenizowania egipskiego "Har-pa-chered". Podobnie jak pierwowzór uważany był za potomka Izydy i Ozyrysa oraz identyfikowany ze wschodzącym słońcem i przedstawiany jako małe dziecko ze wskazującym palcem prawej ręki na ustach. Ten typowo dziecięcy gest późniejsi interpretatorzy grecko-rzymscy tłumaczyli jako symbol milczenia, co dało podstawę mylnemu zrozumieniu istoty bóstwa uznanego za personifikację. Natomiast dla Egipcjan, w postaci dziecka – bliskiego początkowi bytu – stanowiło ono symbol rozwoju i stawania się, jako młodzieńcze bóstwo słońca bądź prapoczątku. Wskazuje się jednak, iż Harpokrates mógł przyjmować również postać bóstwa kwiatu lotosu – Nefertuma, także czczonego przez Egipcjan jako słoneczne dziecię.
W świecie rzymskim Harpokrates, który nie zachował prawie nic ze swego charakteru solarnego, cieszył się szczególną popularnością jako bóg płodności, pomyślności i urodzaju oraz – ze względu na swe przedstawienia – jako personifikacja milczenia i dotrzymywania tajemnic. Zachowały się liczne przedstawiające go figurki, często pełniące funkcję amuletów, zapewniających siłę strzeżenia i zachowania tajemnicy. 

</doc>
<doc id="2268754" url="https://pl.wikipedia.org/wiki?curid=2268754" title="Europejski Festiwal Lekkoatletyczny 2007">
Europejski Festiwal Lekkoatletyczny 2007

7. Europejski Festiwal Lekkoatletyczny Dolcan Cup – międzynarodowy mityng lekkoatletyczny, który odbył się na stadionie im. Zdzisława Krzyszkowiaka w Bydgoszczy 10 czerwca 2007.
Na koniec sezonu mityng został sklasyfikowany na drugim miejscu w Europie, jeśli chodzi o zawody z kalendarza European Athletics.

</doc>
<doc id="2268757" url="https://pl.wikipedia.org/wiki?curid=2268757" title="Andrew Turner">
Andrew Turner



</doc>
<doc id="2268761" url="https://pl.wikipedia.org/wiki?curid=2268761" title="Kitahiroshima (Hokkaido)">
Kitahiroshima (Hokkaido)

 – miasto w Japonii, w prefekturze Hokkaido, w podprefekturze Ishikari. Miasto ma powierzchnię 119,05 km2 . W 2020 r. mieszkały w nim 58 234 osoby, w 24 621 gospodarstwach domowych (w 2010 r. 60 370 osób, w 22 985 gospodarstwach domowych).
Miasto powstało 1 września 1996.

</doc>
<doc id="2268762" url="https://pl.wikipedia.org/wiki?curid=2268762" title="AC Legnano">
AC Legnano

AC Legnano (wł. Associazione Calcio Legnano Società Sportiva Dilettantistica r.l.) – włoski klub piłkarski, mający siedzibę w mieście Legnano. Klub działał w latach 1913-2010. W 2011 roku został reaktywowany.
Historia.
Chronologia nazw:
Klub Associazione Calcio Legnano założony został w 1913 roku. Już w tym samym roku klub przystąpił do lokalnych rozgrywek. W latach 1919-1929 klub występował w Prima Categoria, najwyższej wówczas kategorii rozrywkowej we Włoszech. W 1929 po utworzeniu zawodowej ligi Legnano zostało przydzielone do Serie B. Już w pierwszym sezonie Legnano zajęło 2. miejsce, co oznaczało awans do Serie A. Pobyt Legnano w pierwszej lidze trwał tylko sezon, gdyż z 19 punktami zajęło ono osiemnaste, ostatnie miejsce. W 1935 Legnano spadło do Serie C. Do Serie B powróciło dopiero w 1946 roku.
W kolejnych czterech sezonach Legnano zajmowało miejsca w czołówce Serie B, by w 1951 roku powrócić do Serie A. Jak poprzednio gra Legnano w najwyższej klasie rozgrywkowej trwała tylko sezon. Banicja w Serie B trwała tylko sezon, gdyż klub zajął 2. miejsce w lidze i po raz trzeci świętował awans. Tak jak poprzednio występy w Serie A Legnano zakończyło na ostatnim i definitywnie pożegnało się z pierwszą ligą. Trzy lata później Legnano spadło do Serie C i występowało w tej klasie rozgrywkowej do 1975 roku, kiedy to spadło do Serie D.
Potem klub głównie krążył między trzecią a czwartą ligą, nigdy nie odzyskując dawnej pozycji we włoskim futbolu. 16 lipca 2010 ogłoszono bankructwo klubu, co pociągnęło za sobą jego całkowitą likwidację.

</doc>
<doc id="2268763" url="https://pl.wikipedia.org/wiki?curid=2268763" title="Dorota Kwiatkowska">
Dorota Kwiatkowska

Dorota Kwiatkowska-Rae (ur. 15 września 1957 w Warszawie, zm. 19 grudnia 2018 w Adelajdzie) – polska aktorka.
Życiorys.
W 1980 roku ukończyła PWST w Warszawie. Ukończyła także podyplomowe studia teatralne w Leningradzie.
Po studiach była aktorką Teatru Powszechnego w Warszawie. W 1984 roku wyjechała na stypendium teatralne do Wielkiej Brytanii. Mieszkała w Australii. W Polsce była znana głównie z filmów "Thais" i "Widziadło". Jest pochowana w grobie rodzinnym na cmentarzu Bródnowskim (kwatera 26F-2-5).
Filmografia.
Źródło.

</doc>
<doc id="2268767" url="https://pl.wikipedia.org/wiki?curid=2268767" title="Beethoven">
Beethoven



</doc>
<doc id="2268769" url="https://pl.wikipedia.org/wiki?curid=2268769" title="Nayoro">
Nayoro

 – miasto w Japonii, w prefekturze Hokkaido, w podprefekturze Kamikawa. Miasto ma powierzchnię 535,20 km2 . W 2020 r. mieszkało w nim 27 289 osób, w 12 789 gospodarstwach domowych (w 2010 r. 30 582 osoby, w 13 345 gospodarstwach domowych).

</doc>
<doc id="2268771" url="https://pl.wikipedia.org/wiki?curid=2268771" title="Bitwa pod Tabaruzaką">
Bitwa pod Tabaruzaką

 – starcie zbrojne, które miało miejsce w dniach 8–19 marca 1877 roku pomiędzy wojskami Cesarstwa Japonii a buntownikami Takamori Saigō w czasie rebelii Satsumy.
Przebieg walk.
4 marca gen. Aritomo Yamagata zdecydował się poprowadzić atak na główne siły buntowników, które osłaniały wojska oblegające Kumamoto. Siły zbuntowanych samurajów i ich sprzymierzeńców liczyły łącznie ok. 20 tys. ludzi, z czego 15 tys. zajęło pozycje w górach, w pobliżu miejscowości Tabaruzaka.
8 marca w Kagoshimie został wysadzony desant morski w sile kilku kompanii piechoty oraz 500 policjantów. Wojska cesarskie opanowały miasto z zaskoczenia, przejęły rebelianckie arsenały oraz aresztowały gubernatora prowincji Satsuma. Jednocześnie, druga grupa – dwie brygady piechoty, 1 500 policjantów – wylądowała w zatoce Yatsushiro. W ten sposób Yamagata chciał okrążyć buntowników i uniemożliwić im odwrót. Jednak zatoka była dobrze obserwowana i lądowanie w tym miejscu – choć zakończyło się sukcesem – przyniosło wojskom cesarskim poważne straty w ludziach.
W kolejnych dniach trwały ciężkie walki o cały rejon Tabaruzaki. Mniej liczne, ale lepiej wyszkolone i wyposażone wojsko rządowe ostatecznie 19 marca opanowało miejscowość Miyanohara. Buntownicy tego dnia ostatecznie zaprzestali obrony i podjęli odwrót.
W ciągu kilkunastu dni walk po obu stronach zginęło po ok. 4 tys. żołnierzy. Przełamanie obrony pod Tabaruzaką sprawiło, że wojska Saigō utraciły zdolność działań zaczepnych i od tej pory prowadziły praktycznie wyłącznie działania partyzanckie lub czysto obronne.

</doc>
<doc id="2268775" url="https://pl.wikipedia.org/wiki?curid=2268775" title="Nemuro (miasto)">
Nemuro (miasto)

 – najdalej na wschód wysunięte miasto Japonii, w prefekturze Hokkaido, w podprefekturze Nemuro. Miasto ma powierzchnię 506,25 km2, w tym powierzchnia terytorium znajdująca się we władaniu Japonii 411,41 km2 i znajdującego się we władaniu Rosji (wyspy Habomai) 94,84 km2 . W 2020 r. mieszkało w nim (w części znajdującej się we władaniu Japonii) 24 669 osób, w 11 156 gospodarstwach domowych (w 2010 r. 29 192 osoby, w 11 757 gospodarstwach domowych).
Administracyjnie obejmuje cały obszar półwyspu Nemuro. Używa się również określenia „miejsce w Azji położone najbliżej wschodu Słońca”. 
Nemuro jest japońskim miastem położonym najbliżej „Terytoriów Północnych”, kilku spornych wysp Archipelagu Kurylskiego, które po II wojnie światowej zostały zajęte przez Związek Radziecki. Stan ten jest utrzymywany przez Rosję i jest nadal przyczyną braku traktatu pokojowego pomiędzy obu krajami.
W połowie września miasto organizuje festiwal sajry, ryby występującej licznie w okolicznych wodach. Jedną z atrakcji jest grill o długości 100 m.
1 sierpnia 1957 Nemuro-machi po połączeniu ze wsią Wada zostało przemianowane na Nemuro-shi.

</doc>
<doc id="2268779" url="https://pl.wikipedia.org/wiki?curid=2268779" title="Noboribetsu">
Noboribetsu

 – miasto w Japonii, na wyspie Hokkaido, nad Oceanem Spokojnym, w podprefekturze Iburi. Miasto ma powierzchnię 212,21 km2 . W 2020 r. mieszkało w nim 46 447 osób, w 20 927 gospodarstwach domowych (w 2010 r. 51 540 osób, w 21 715 gospodarstwach domowych).
Kurort uzdrowiskowy (gorące źródła mineralne) oraz ośrodek przemysłu chemicznego, cementowego i spożywczego. Nazwa miasta pochodzi z języka ajnuskiego, gdzie "Nupuru-pet" oznacza „mętną rzekę”.
Od momentu odkrycia gorących źródeł mineralnych w późnej epoce Edo, miejscowość stała się jednym z najczęściej odwiedzanych kurortów w Japonii. Po II wojnie światowej rozpoczął się proces industrializacji, który spowodował spadek znaczenia rolnictwa w miejscowej gospodarce. 1 sierpnia 1970 roku Noboribetsu-chō zostało przemianowane na Noboribetsu-shi.

</doc>
<doc id="2268781" url="https://pl.wikipedia.org/wiki?curid=2268781" title="Al-Kadadifa">
Al-Kadadifa

Al-Kadadifa, Al-Kazazifa (arab. القذاذفـة, "Al-Qadhādhifah") – plemię koczownicze pochodzące z półpustynnych terenów libijskiej Syrtyki.
Brało udział w przewrocie detronizującym Idrisa I w 1969 roku. Z plemienia pochodził Mu’ammar al-Kaddafi, libijski polityk.

</doc>
<doc id="2268787" url="https://pl.wikipedia.org/wiki?curid=2268787" title="Márcio Pereira Monteiro">
Márcio Pereira Monteiro

Pereira, właśc. Márcio Pereira Monteiro (ur. 8 lutego 1962 w Belo Horizonte) – brazylijski piłkarz, występujący podczas kariery na pozycji bramkarza.
Kariera klubowa.
Karierę piłkarską Pereira rozpoczął w klubie Clube Atlético Mineiro w 1981 roku. W lidze brazylijskiej zadebiutował 7 marca 1981 w przegranym 1-2 meczu z CR Flamengo. Z Atlético Mineiro pięciokrotnie zdobył mistrzostwo Minas Gerais – Campeonato Mineiro w 1981, 1982, 1983, 1985, 1986 roku. W 1988 roku występował w Coritibie i Fluminense FC.
W latach 1988–1991 występował w Cruzeiro EC, z którym zdobył mistrzostwo stanu Minas Gerais w 1990 roku. W Cruzeiro 19 maja 1991 w wygranym 2-0 meczu z SE Palmeiras po raz ostatni wystąpił w lidze. Ogółem w latach 1981–1991 wystąpił w lidze w 70 meczach.
Później występował jeszcze w Américe Belo Horizonte i União São João Araras.
Kariera reprezentacyjna.
Pereira występował w olimpijskiej reprezentacji Brazylii. W 1987 roku uczestniczył w Igrzyskach Panamerykańskich, na których Brazylia zdobyła złoty medal. Na turnieju w Indianapolis Pereira wystąpił w meczu z Chile.

</doc>
<doc id="2268793" url="https://pl.wikipedia.org/wiki?curid=2268793" title="Liryka chodnika">
Liryka chodnika

Liryka chodnika – album polskiej grupy hip-hopowej THS Klika. Ukazał się 13 listopada 2006 roku nakładem wytwórni Prosto. Gościnnie na płycie pojawiają się między innymi: Pono, Włodi, Żary, Hemp Gru, Sokół.
Nagrania dotarły do 43. miejsca zestawienia OLiS.

</doc>
<doc id="2268805" url="https://pl.wikipedia.org/wiki?curid=2268805" title="Aleksander Labuda (romanista)">
Aleksander Labuda (romanista)

Aleksander Wit Labuda (ur. 15 czerwca 1944 w Chrobrzu) – polski romanista, polonista, teoretyk literatury i nauczyciel akademicki, doktor habilitowany, profesor nadzwyczajny Uniwersytetu Wrocławskiego, działacz opozycji w okresie PRL.
Życiorys.
Syn historyka Gerarda Labudy i romanistki Alberty Labudy. W 1967 ukończył studia magisterskie z zakresu filologii romańskiej na Uniwersytecie im. Adama Mickiewicza w Poznaniu. W 1969 został absolwentem filologii polskiej na Uniwersytecie Wrocławskim. W 1974 uzyskał stopień naukowy doktora, a w 1982 stopień doktora habilitowanego (również na UAM). Od 1991 jest profesorem Uniwersytetu Wrocławskiego. Zawodowo związany z Instytutem Filologii Romańskiej UWr (od 1967), był dyrektorem tej jednostki. Od 1970 do 1973 przebywał w Paryżu, gdzie prowadził lektorat z języka polskiego w INALCO (Université Sorbonne-Nouvelle). W 1991 objął stanowisko profesora nadzwyczajnego na Uniwersytecie Wrocławskim. Jest autorem książek i artykułów naukowych poświęconych literaturze francuskiej i polskiej.
W 1968 brał udział w wydarzeniach marcowych. W 1976 podpisał się pod "Listem 101" przeciwko projektowi zmian w Konstytucji PRL. Współpracował z Komitetem Obrony Robotników i Komitetem Samoobrony Społecznej „KOR”, zajmował się dystrybucją wydawnictw drugiego obiegu. W 1980 uczestniczył w strajkach sierpniowych, wstąpił do „Solidarności”. Był członkiem zarządu komisji zakładowej związku na UWr, członkiem prezydium zarządu Regionu Dolny Śląsk i delegatem na I Krajowy Zjazd Delegatów w Gdańsku. Został zatrzymany w nocy wprowadzenia stanu wojennego, następnie internowany do dnia 4 grudnia 1982. Po zwolnieniu udzielał się nadal w opozycji, m.in. jako publicysta niezależnego pisma „Obecność” i współpracownik Władysława Frasyniuka.
W 1989 dołączył do wrocławskiego Komitetu Obywatelskiego. W 1990 był współzałożycielem partii ROAD, następnie do połowy lat 90. działał w Unii Demokratycznej i Unii Wolności.
W 2015, "za wybitne zasługi w działalności na rzecz przemian demokratycznych w Polsce, za osiągnięcia w pracy naukowo-badawczej, dydaktycznej i społecznej", prezydent Bronisław Komorowski odznaczył go Krzyżem Komandorskim Orderu Odrodzenia Polski.
Życie prywatne.
W latach 1968–1998 był żonaty z Barbarą Labudą, z którą ma syna. W 2000 zawarł drugi związek małżeński.

</doc>
<doc id="2268806" url="https://pl.wikipedia.org/wiki?curid=2268806" title="Samuraj – Zmierzch">
Samuraj – Zmierzch

 – japoński film z 2002 roku w reżyserii Yōji Yamada, który opowiada historię biednego samuraja sprzedającego swój miecz, aby opłacić pochówek żony.
Film był nominowany do Oscara dla najlepszego filmu nieanglojęzycznego w 2003 roku.
Nagrody.
Poza wieloma nominacjami, film zdobył następujące nagrody:

</doc>
<doc id="2268807" url="https://pl.wikipedia.org/wiki?curid=2268807" title="Luís Carlos de Aquino Guirra">
Luís Carlos de Aquino Guirra

Luís Carlos, właśc. Luís Carlos de Aquino Guirra (ur. 25 listopada 1962 w Recife) - piłkarz brazylijski, występujący podczas kariery na pozycji napastnika.
Kariera klubowa.
Karierę piłkarską Luís Carlos rozpoczął w klubie Sporcie Recife w 1981 roku. W lidze brazylijskiej zadebiutował 15 lutego 1981 w wygranym 1-0 meczu z Fluminense FC. Ze Sportem dwukrotnie zdobył mistrzostwo Pernambuco - Campeonato Pernambucano w 1981 i 1982 roku. W latach 1983–1984 występował w Confiançy Aracaju. Z Confiançą zdobył mistrzostwo stanu Sergipe - Campeonato Sergipano w 1983 roku.
W latach 1985–1987 ponownie występował w Sporcie Recife. W 1987 roku był krótko zawodnikiem Santosu FC. W Santosie 11 listopada 1987 w przegranym 0-2 meczu z SC Internacional po raz ostatni wystąpił w lidze. Ogółem w latach 1981–1987 wystąpił w lidze w 62 meczach, w których strzelił 21 bramek. 
W sezonie 1987–1988 występował w Hiszpanii w Realu Murcia.
Kariera reprezentacyjna.
Luís Carlos występował w olimpijskiej reprezentacji Brazylii. W 1987 roku uczestniczył w Igrzyskach Panamerykańskich, na których Brazylia zdobyła złoty medal. Na turnieju w Indianapolis Luís Carlos był rezerwowym i nie wystąpił w żadnym meczu.

</doc>
<doc id="2268809" url="https://pl.wikipedia.org/wiki?curid=2268809" title="Javier Aquino">
Javier Aquino

Javier Ignacio Aquino Carmona (ur. 11 lutego 1990 w Oaxace) – meksykański piłkarz występujący na pozycji bocznego obrońcy, bocznego pomocnika lub skrzydłowego, reprezentant Meksyku, od 2015 roku zawodnik Tigres UANL.
Kariera klubowa.
Aquino jest wychowankiem klubu Cruz Azul ze stołecznego miasta Meksyk, w którego akademii juniorskiej rozpoczął treningi jako piętnastolatek. Do pierwszego zespołu został włączony w wieku dwudziestu lat przez szkoleniowca Enrique Mezę, po kilku sezonach udanych występów w trzecioligowych i drugoligowych rezerwach klubu – odpowiednio Cruz Azul Jasso i Cruz Azul Hidalgo. W meksykańskiej Primera División zadebiutował 23 lipca 2010 w wygranym 3:0 spotkaniu z Estudiantes Tecos, zaś premierowego gola strzelił 24 października tego samego roku w zremisowanej 1:1 konfrontacji z Morelią. Od razu został jednym z ważniejszych zawodników drużyny, jednak na ligowych boiskach pojawiał się głównie w roli rezerwowego. Pewne miejsce w wyjściowej jedenastce wywalczył sobie dopiero po dwóch latach, po przyjściu do zespołu trenera Guillermo Vázqueza. Ogółem barwy Cruz Azul reprezentował przez niecałe trzy lata, jednak bez większych sukcesów.
W styczniu 2013 Aquino został piłkarzem hiszpańskiego drugoligowca Villarreal CF, z którym związał się trzyipółletnią umową. Tam szybko został jednym z podstawowych graczy ekipy prowadzonej przez Marcelino i już na koniec rozgrywek 2012/2013 awansował z nim do najwyższej klasy rozgrywkowej. W tamtejszej Primera División zadebiutował 19 sierpnia 2013 w wygranym 3:2 meczu z Almeríą, zaś jedyną bramkę strzelił dwanaście dni później, w wygranym 3:0 pojedynku z Osasuną. Jako zawodnik Villarrealu występował przez kolejny rok, regularnie pojawiając się na boisku, jednak często po wejściu z ławki rezerwowych, zajmując wysokie, szóste miejsce w lidze (dające awans do Ligi Europy UEFA). W sierpniu 2014 udał się na wypożyczenie do niżej notowanego Rayo Vallecano ze stołecznego Madrytu, gdzie spędził rok, pełniąc głównie rolę rezerwowego i uplasował się na jedenastym miejscu w tabeli.
Latem 2015 Aquino powrócił do ojczyzny, za sumę 5,5 miliona dolarów przechodząc do klubu Tigres UANL z miasta Monterrey. Z miejsca wywalczył sobie niepodważalną pozycję w formacji ofensywnej, współtworząc ją z graczami takimi jak André-Pierre Gignac, Rafael Sóbis czy Jürgen Damm. Jeszcze w tym samym roku dotarł do finału najbardziej prestiżowych rozgrywek południowoamerykańskiego kontynentu – Copa Libertadores, natomiast w jesiennym sezonie Apertura 2015 wywalczył z Tigres swoje pierwsze mistrzostwo Meksyku. W 2016 roku doszedł natomiast do finału Ligi Mistrzów CONCACAF.
Kariera reprezentacyjna.
W 2011 roku Aquino został powołany przez Luisa Fernando Tenę do olimpijskiej reprezentacji Meksyku U-23 na Igrzyska Panamerykańskie w Guadalajarze. Tam pełnił rolę kluczowego zawodnika formacji ofensywnej, rozgrywając wszystkie pięć spotkań w wyjściowym składzie, zaś Meksykanie, pełniący wówczas rolę gospodarzy, zdobyli złoty medal na męskim turnieju piłkarskim po pokonaniu w finale Argentyny (1:0). W marcu 2012 znalazł się w składzie na północnoamerykański turniej kwalifikacyjny do Igrzysk Olimpijskich w Londynie, gdzie również rozegrał wszystkie pięć meczów (z czego cztery w pierwszej jedenastce), a jego kadra triumfowała w rozgrywkach, pokonując w finale po dogrywce Honduras (2:1). Dwa miesiące później wziął udział w prestiżowym towarzyskim Turnieju w Tulonie, podczas którego wystąpił we wszystkich pięciu spotkaniach w wyjściowej jedenastce, wygrywając wraz z kadrą tę imprezę po finałowym zwycięstwie nad Turcją (3:0). W tym samym roku został powołany przez Tenę na Igrzyska Olimpijskie w Londynie. Tam miał niepodważalną pozycję w pierwszym składzie i zanotował wszystkie sześć możliwych występów od pierwszej minuty, zdobywając gola w ćwierćfinale męskiego turnieju piłkarskiego z Senegalem (4:2). Meksykańscy piłkarze zdobyli wówczas jedyny na olimpiadzie złoty medal dla swojego kraju, pokonując w finale faworyzowaną Brazylię (2:1).
W 2011 roku Aquino znalazł się w ogłoszonym przez Luisa Fernando Tenę składzie rezerwowej reprezentacji Meksyku na rozgrywany w Argentynie turniej Copa América. Tam, 4 lipca 2011 w przegranym 1:2 spotkaniu fazy grupowej z Chile, zadebiutował w seniorskiej kadrze, a ogółem podczas tych rozgrywek wystąpił we wszystkich trzech meczach (w dwóch w wyjściowym składzie). Jego drużyna odpadła natomiast z imprezy już w fazie grupowej z bilansem trzech porażek. Dwa lata później został powołany przez selekcjonera José Manuela de la Torre na Puchar Konfederacji, gdzie rozegrał dwa z trzech spotkań (z czego jedno w pierwszej jedenastce), a Meksykanie zakończyli swój udział w turnieju w fazie grupowej. Jednym z podstawowych zawodników swojej drużyny narodowej był również podczas udanych ostatecznie dla jego kadry eliminacji do Mistrzostw Świata 2014, podczas których wystąpił w jedenastu z szesnastu możliwych meczów za kadencji De la Torre oraz Víctora Manuela Vuceticha.
W 2014 roku Aquino został awaryjnie powołany przez selekcjonera Miguela Herrerę na Mistrzostwa Świata w Brazylii, zastępując kontuzjowanego tuż przed turniejem Luisa Montesa. Podczas światowego czempionatu pełnił jednak wyłącznie rolę rezerwowego gracza linii pomocy i zanotował tylko jeden występ – po wejściu z ławki w 1/8 finału z Holandią (1:2), po którym Meksykanie odpadli wówczas z mundialu. Rok później wziął udział w kolejnych, tym razem rozgrywanych w Chile rozgrywkach Copa América – wówczas kadra Meksyku ponownie wystąpiła w rezerwowym składzie. Tam rozegrał wszystkie trzy spotkania, jednak każde z nich jako rezerwowy, a jego drużyna zakończyła swój udział w turnieju w fazie grupowej z bilansem dwóch remisów i porażki.

</doc>
<doc id="2268812" url="https://pl.wikipedia.org/wiki?curid=2268812" title="Syczek">
Syczek



</doc>
<doc id="2268814" url="https://pl.wikipedia.org/wiki?curid=2268814" title="Don Frye">
Don Frye

Don Frye (ur. 23 listopada 1965 w Sierra Vista, Arizona) − amerykański były zawodnik sportów walki, wrestler oraz aktor. W swojej karierze MMA walczył dla takich organizacji jak UFC i PRIDE Fighting Championships, zwyciężając turnieje UFC 8 oraz Ultimate Ultimate 1996, zanotował także jeden pojedynek w zawodowym boksie oraz jeden w K-1. Posiadacz II stopnia dan w judo. 
Jako wrestler zadebiutował w sierpniu 1997 roku w New Japan Pro Wrestling − największej organizacji wrestlingu w Japonii. 26 października 2003 roku pojawił się w All Japan Pro Wrestling na jubileuszowej gali tej federacji. 
W 2004 roku rozpoczął karierę aktorską. Zagrał m.in. w filmach: (2004), Miami Vice (2006) i Wrogowie publiczni (2009).

</doc>
<doc id="2268815" url="https://pl.wikipedia.org/wiki?curid=2268815" title="Taunus (ujednoznacznienie)">
Taunus (ujednoznacznienie)

Niemcy:
Inne:

</doc>
<doc id="2268818" url="https://pl.wikipedia.org/wiki?curid=2268818" title="Biała Góra (Wyżyna Miechowska)">
Biała Góra (Wyżyna Miechowska)

Biała Góra (daw. "Piaskowiec") – zalesione wzgórze o wysokości 416 m n.p.m. Znajduje się na Wyżynie Miechowskiej na terenie Gminy Kozłów w województwie małopolskim. Jest najwyższym szczytem Niecki Nidziańskiej.
Pod wzniesieniem przebiegają dwa równoległe tunele kolejowe o długości 764 m.

</doc>
<doc id="2268821" url="https://pl.wikipedia.org/wiki?curid=2268821" title="It's always the Innocent Ones">
It's always the Innocent Ones



</doc>
<doc id="2268824" url="https://pl.wikipedia.org/wiki?curid=2268824" title="Międzynarodowa Komisja Dobrych Usług">
Międzynarodowa Komisja Dobrych Usług

Międzynarodowa Komisja Dobrych Usług – instytucja utworzona na posiedzeniu "Wielkiej Trójki" w Jałcie. Jej głównym zadaniem była pomoc przy tworzeniu Tymczasowego Rządu Jedności Narodowej. Członkami Komisji byli: Wiaczesław Mołotow, Averell Harriman (ambasador USA w ZSRR) oraz Archibald Clark-Kerr (ambasador Wielkiej Brytanii w ZSRR). Między członkami instytucji pojawił się konflikt dotyczący składu TRJN. Sytuacja ta została wykorzystana przez Mołotowa, który przeforsował sowiecka propozycję i rząd został skompletowany spośród kandydatów ZSRR.

</doc>
<doc id="2268826" url="https://pl.wikipedia.org/wiki?curid=2268826" title="Religia na Cyprze">
Religia na Cyprze

Religia na Cyprze. Chrześcijanie stanowią 78% ludności cypryjskiej. Większość Greków cypryjskich, a więc większość ludności Cypru, jest członkami Autokefalicznego Kościoła Prawosławnego Cypru (cypryjski Kościół prawosławny), podczas gdy większość Turków cypryjskich to muzułmanie. Według danych Eurobarometru 2005, Cypr jest jednym z najbardziej religijnych krajów w Europie, wraz z Turcją, Maltą, Rumunią, Grecją i Polską. Oprócz prawosławnych i muzułmańskich wyznań, są też małe grupy bahaistów, judaistów, protestantów, katolików i Świadków Jehowy (2,7 tys.).

</doc>
<doc id="2268833" url="https://pl.wikipedia.org/wiki?curid=2268833" title="Archibald Clark Kerr">
Archibald Clark Kerr

Archibald Clark Kerr, pierwszy baron Inverchapel (ur. 17 marca 1882 w Australii, zm. 5 lipca 1951 w Greenock) – brytyjski dyplomata, ambasador w Chinach (przy rządzie Czang Kaj-szeka) w latach 1938-1942, ambasador w ZSRR w latach 1942-1946 oraz w USA w latach 1946-1948. W latach 1936-1946 posługiwał się tytułem Sir Archibald Clark Kerr. W 1945 roku był przedstawicielem Wielkiej Brytanii w Komisji Dobrych Usług.

</doc>
<doc id="2268836" url="https://pl.wikipedia.org/wiki?curid=2268836" title="Sowa uszata">
Sowa uszata



</doc>
<doc id="2268841" url="https://pl.wikipedia.org/wiki?curid=2268841" title="Joyce Culpeper">
Joyce Culpeper

Joyce Culpeper (ur. około 1480, zm. około 1531). Jej rodzicami byli Sir Richard Culpeper i Isabel Worsley. Była dwukrotnie zamężna. Pierwszym jej mężem był Ralph Leigh, z którym miała pięcioro dzieci: Isabel, Margaret, Joyce, Johna i Ralpha. Drugim – Lord Edmund Howard, z którym miała sześcioro dzieci:

</doc>
<doc id="2268843" url="https://pl.wikipedia.org/wiki?curid=2268843" title="Pomnik papieża Jana Pawła II w Szczecinie">
Pomnik papieża Jana Pawła II w Szczecinie



</doc>
<doc id="2268846" url="https://pl.wikipedia.org/wiki?curid=2268846" title="Sowa błotna">
Sowa błotna



</doc>
<doc id="2268848" url="https://pl.wikipedia.org/wiki?curid=2268848" title="Pomniki papieża Jana Pawła II w Krakowie">
Pomniki papieża Jana Pawła II w Krakowie



</doc>
<doc id="2268850" url="https://pl.wikipedia.org/wiki?curid=2268850" title="Constantin David">
Constantin David

Constantin David (ur. 25 grudnia 1912) - rumuński pięściarz. Zdobywca czwartego miejsca w czwartych Mistrzostwach Europy w wadze lekkiej . Uczestnik Igrzysk Olimpijskich w 1936 w Berlinie. Na igrzyskach wziął udział w turnieju wagi lekkiej. W pierwszej walce turnieju przegrał decyzją sędziów z Włochem Marino Facchinim.

</doc>
<doc id="2268853" url="https://pl.wikipedia.org/wiki?curid=2268853" title="Eppstein (ujednoznacznienie)">
Eppstein (ujednoznacznienie)

Niemcy:
Osoby:
Inne:

</doc>
<doc id="2268857" url="https://pl.wikipedia.org/wiki?curid=2268857" title="Faulhaber">
Faulhaber

Faulhaber:

</doc>
<doc id="2268863" url="https://pl.wikipedia.org/wiki?curid=2268863" title="Flörsheim am Main">
Flörsheim am Main

Flörsheim am Main – miasto w Niemczech, w kraju związkowym Hesja, w rejencji Darmstadt, w powiecie Main-Taunus. Leży nad Menem.

</doc>
<doc id="2268864" url="https://pl.wikipedia.org/wiki?curid=2268864" title="Floersheim am Main">
Floersheim am Main



</doc>
<doc id="2268866" url="https://pl.wikipedia.org/wiki?curid=2268866" title="Komisja Dobrych Usług">
Komisja Dobrych Usług



</doc>
<doc id="2268867" url="https://pl.wikipedia.org/wiki?curid=2268867" title="Madera (Kalifornia)">
Madera (Kalifornia)

Madera – miasto w hrabstwie Madera w Kalifornii. W 2010 roku populacja miasta wynosiła 56 710 mieszkańców. Miasto jest położone nad doliną "San Joaquin Valley".

</doc>
<doc id="2268868" url="https://pl.wikipedia.org/wiki?curid=2268868" title="Edmund Howard">
Edmund Howard

Edmund Howard (ur. ok. 1478, zm. 19 marca 1539). Był trzecim synem Tomasza Howarda (2 księcia Norfolk) i Elżbiety Tilney. Jego siostrą była Elżbieta Howard matka królowej angielskiej Anny Boleyn, drugiej żony Henryka VIII Tudora. Około 1509 r. ożenił się z Joyce Culpeper wdową po Ralphie Leight. Mieli sześcioro dzieci:
Około 1527 r. Joyce Culpeper zmarła. Edmund ożenił się ponownie z Dorotą Troyes, a kiedy ta zmarła z Margaret Jennings. Z tych małżeństw nie miał dzieci. Zmarł 19 marca 1539 r. rok przed małżeństwem córki Katarzyny z Henrykiem VIII.

</doc>
<doc id="2268869" url="https://pl.wikipedia.org/wiki?curid=2268869" title="Flörsheim">
Flörsheim

Niemcy:

</doc>
<doc id="2268870" url="https://pl.wikipedia.org/wiki?curid=2268870" title="Floersheim">
Floersheim



</doc>
<doc id="2268871" url="https://pl.wikipedia.org/wiki?curid=2268871" title="Końkowo">
Końkowo

Końkowo () – stacja moskiewskiego metra linii Kałużsko-Ryskiej (kod 106). Nazwa stacji pochodzi od pobliskiego rejonu Końkowo w południowo-zachodnim okręgu administracyjnym Moskwy. Wyjścia prowadzą na ulice Profsojuznaja i Ostrowitjanowa.
Wystrój.
Stacja jest jednokomorowa, jednopoziomowa, posiada jeden peron. Na środku hallu stoją metalowe ławki z nazwą stacji. Sufity pokryte są plastikowymi panelami z metalowymi akcentami w postaci pasów. Ściany poniżej krawędzi peronów pokrywa czerwona ceramika. Podłogi wyłożono szarym granitem. Południowy westybul posiadał rzeźby zwierząt autorstwa A. Burganowa, przeniesione do muzeum po otwarciu jarmarku Konkowo (ярмарка коньков).

</doc>
<doc id="2268876" url="https://pl.wikipedia.org/wiki?curid=2268876" title="I bitwa o Bengazi">
I bitwa o Bengazi



</doc>
<doc id="2268878" url="https://pl.wikipedia.org/wiki?curid=2268878" title="Ichiyō Higuchi">
Ichiyō Higuchi

 – pseudonim literacki japońskiej pisarki i poetki z czasów okresu Meiji, właśc. , znanej również jako .
Życiorys.
Urodziła się w 1872 w Uchisaiwai (obecnie część tokijskiej dzielnicy Chiyoda), jako druga córka i piąte dziecko w rodzinie samurajskiej klasy społecznej. Jej rodzina miała sklep, w którym mała Natsuko uwielbiała przesiadywać, przeglądając ilustrowane książki. Ojciec, osoba ambitna, od początku zauważył jej wyjątkowe zainteresowanie literaturą i całkowicie je aprobował. Ze strony matki, która uważała, że kobieta musi przede wszystkim potrafić szyć, i prowadzić gospodarstwo, nie znalazła jednak zrozumienia dla swojej pasji i w wieku jedenastu lat, pomimo dobrych wyników w nauce w szkole podstawowej i zachęt ojca do jej kontynuowania, zdecydowała się przerwać edukację. O wyborze napisała później w swoim pamiętniku: "Ta decyzja śmiertelnie mnie zasmuca, ale rzuciłam szkołę".
W wieku 14 lat powróciła do nauki dzięki ojcu, który zapisał ją do szkoły "Hagino-ya", która uczyła kaligrafii, literatury klasycznej, a przede wszystkim japońskiej poezji tzw. . Akademia "Hagino-ya", była szkołą elitarną, w której uczyło się ponad tysiąc dzieci z japońskiej szlachty, a nawet rodziny cesarskiej. Pilność i talent Natsuko zostały zauważone i została wybrana asystentką jednego z wykładowców.
Gdy miała piętnaście lat, w wyniku choroby zmarł jej najstarszy brat i Natsuko zmuszona była ponownie przerwać naukę. Dwa lata później odszedł podupadający na zdrowiu ojciec, sklep przestał przynosić dochody, a ponieważ pomiędzy matką a synami stosunki nie układały się najlepiej, we trzy (z matką i młodszą siostrą) pozostały same, zarabiając na życie szyciem, z trudem wiążąc koniec z końcem i pomału wyprzedając pozostały majątek.
W swoich planach miała jednak ambitniejsze zajęcie – chciała zostać pisarką. Zachęcona sukcesem literackim odniesionym przez koleżankę ze szkoły, rozpoczęła swe pierwsze prace literackie pod okiem, poznanego dzięki znajomym, dziennikarza Tohsui Nakahara. Wkrótce udało jej się opublikować kilka krótkich form w gazetach i czasopismach. Po nieudanej próbie otworzenia sklepu ze słodyczami, poświęciła się całkowicie pisarstwu, przyjmując pseudonim "Ichiyō". Ten okres jej życia zaowocował ważnym dla japońskiej literatury tytułem "Takekurabe" (Dorastanie), powieści, która doczekała się późniejszych ekranizacji w 1924 oraz w 1955 roku. Po pierwszym sukcesie, szybko zaczęła tworzyć kolejne książki, w większości opowiadające o życiu codziennym kobiet w Japonii tamtych czasów. W ten sposób powstały takie dzieła, jak: "Nigorie" (Mętny obraz, 1895), czy "Jūsan'ya" (Trzynasta noc, 1895). Z czasem jej styl stał się mniej romantyczny i bardziej realistyczny. Być może było to związane z pogarszającą się jej sytuacją finansową.
Ichiyō zmarła na gruźlicę w wieku 24 lat, pozostawiając po sobie dorobek składający się m.in. z kilku tysięcy wierszy, kilku esejów, dwudziestu jeden powieści i wieloczęściowych pamiętników.
Jej wizerunek znajduje się na współczesnym japońskim banknocie 5000 jenów.

</doc>
<doc id="2268879" url="https://pl.wikipedia.org/wiki?curid=2268879" title="Megaduks">
Megaduks

Megaduks (gr. μέγας δούξ, "megas douks", „wielki wódz”) – jeden z najwyższych urzędów w późnym Cesarstwie Bizantyńskim. Zlatynizowana forma "megadux" powstała z greckiego " μεγαδούξ". Greckie słowo "δούξ" oznacza wodza, dowódcę.
Urząd został utworzony przez cesarza Aleksego I Komnena, który zreformował flotę cesarską łącząc pozostałości prowincjonalnych eskadr w jedno pod dowództwem "megaduksa". Za pierwszą osobę noszącą tytuł "megaduksa" uważa się szwagra Aleksego I Komnena – Jana Dukasa, który w 1092 roku otrzymał zadanie powstrzymania emira tureckiego Tzachasa (Czaka-beja). Istnieje jednak dokument z grudnia 1085 roku, wymieniający mnicha Niketasa, zarządcę majątku nieznanego z imienia "megaduksa". Prawdopodobnie urząd "megaduksa" wywodzi się z posiadającego podobny zakres zadań stanowiska "wodza floty" ("δούξ τοῦ στόλου"), które ok. 1086 roku objął Manuel Butumites, a w 1090 roku Konstantyn Dalassenos.
Pierwszy znany "megaduks" Jan Dukas prowadził działania wojenne jednocześnie na lądzie i morzu, tłumiąc bunty na Morzu Egejskim i wyspach Krecie i Cyprze w latach 1092-1093 oraz we wschodniej Anatolii w 1097 roku. Po zwycięskich kampaniach Jana Dukasa megaduks przejął zarząd nad temami Hellady, Peloponezu oraz nad Kretą. Ze względu na wysoką pozycję w strukturze władzy i rozległe obowiązki, funkcje administracyjne pełnili na miejscu urzędnicy niższego szczebla. W XII wieku urząd "megaduksa" pozostawał w ręku rodu Kontostefanos, wywodzący się z niego "megaduks" Andronik Kontostefanos był głównym wodzem cesarza Manuela I Komnena i przyczynił się do objęcia władzy przez Andronika I Komnena.
Wraz z zanikiem floty bizantyńskiej po IV krucjacie, w Cesarstwie Nicejskim "megaduks" stał się tytułem honorowym. Przyjął go przyszły cesarz Michał Paleolog w okresie regencji sprawowanej w imieniu małoletniego cesarza Jana IV Laskarysa. Tytuł był również w użyciu w Cesarstwie Łacińskim: w 1207 roku cesarz łaciński przyznał wyspę Lemnos i tytuł "megaduksa" Genueńczykowi Filocalo Navigajoso.
Po odzyskaniu Konstantynopola w 1261 roku i odbudowie floty, "megaduks" jako dowódca floty powrócił do dawnej rangi, zajmując szóste miejsce w hierarchii urzędów bizantyńskich pomiędzy "protowestiariuszem" i "protostratorem". W tym czasie urząd bywał powierzany cudzoziemcom. Do najsłynniejszych należą Włoch Licario, który odzyskał dla cesarza Michała VIII Paleologa szereg wysp na Morzu Egejskim i Roger de Flor przywódca Kompanii Katalońskiej. Od połowy XIV wieku urząd "megaduksa" bywał łączony z urzędem szefa kancelarii cesarskiej - "mesadzonem". Obydwa te urzędy piastował Aleksy Apokauk, jeden z regentów małoletniego cesarza Jana V Paleologa w czasie wojny domowej trwającej w latach 1341-1347. Ostatnim "megaduksem" i "mesadzonem" był Łukasz Notaras, współpracownik cesarza Konstantyna XI.

</doc>
<doc id="2268886" url="https://pl.wikipedia.org/wiki?curid=2268886" title="Hochheim am Main">
Hochheim am Main

Hochheim am Main – miasto w Niemczech, w kraju związkowym Hesja, w rejencji Darmstadt, w powiecie Main-Taunus, leży nad Menem.
Położone na wschodnim skraju regionu winiarskiego Rheingau Hochheim dało nazwę angielskiemu określeniu nadreńskich białych win – hock, używanym już na początku XVIII wieku i już wtedy wystawianemu na aukcjach. Miasto zwiedziła królowa Wiktoria, która zasłynęła stwierdzeniem: „"A good hock keeps off the doc"” ("dobry hock zapobiega wizycie u lekarza"). Królową uhonorowano w nazwie jednej z cenionych winnic, położonych nad samą rzeką ("Königin Viktoriaberg"). Część tutejszych winnic oraz piwnic winnych posiada również miasto Frankfurt nad Menem – te w Hochheim stanowią ich najważniejszą część.
W mieście znajduje się muzeum winiarstwa ("Hochheimer Weinbaumuseum").
Hochheim am Main dysponuje od 1999 kolekcją 600 dzieł sztuki nowoczesnej ze zbiorów Liane i Hermanna Rostecków. Małżeństwo interesowało się szczególnie sztuką hiszpańską. Dwadzieścia lat później, w 2019, zbiory zostały przekazane miastu. Od 2002 są wystawiane w Villa Burgeff i obejmują m.in. prace Salvadora Dalí, Pabla Picasso, Wolfa Wostella i Joana Miró.
Współpraca.
Miejscowości partnerskie:

</doc>
<doc id="2268889" url="https://pl.wikipedia.org/wiki?curid=2268889" title="Tiopłyj Stan">
Tiopłyj Stan

Tiopłyj Stan ( – "Ciepłe Stan") – stacja moskiewskiego metra linii Kałużsko-Ryskiej (kod 107). Nazwa stacji pochodzi od pobliskiego rejonu Cioplyj Stan w południowo-zachodnim okręgu administracyjnym Moskwy. Wyjścia prowadzą na ulice Profsojuznaja, Tiopłyj Stan i Nowojasenewskij Prospekt.
Wystrój.
Stacja jest trzykomorowa, jednopoziomowa, posiada jeden peron. Dwa rzędy 26 kolumn obłożono białym marmurem, a ich rogi, jak i ściany stacji pokryto brunatnymi płytkami ceramicznymi. Podłogi wyłożono szarym i czarnym granitem.

</doc>
<doc id="2268890" url="https://pl.wikipedia.org/wiki?curid=2268890" title="Pasma energetyczne">
Pasma energetyczne



</doc>
<doc id="2268891" url="https://pl.wikipedia.org/wiki?curid=2268891" title="Marin Gașpar">
Marin Gașpar

Marin Gașpar (ur. 5 sierpnia 1917) – rumuński pięściarz. Zdobywca czwartego miejsca w Mistrzostwach Europy w 1937 wadze piórkowej. Uczestnik Igrzysk Olimpijskich w 1936 w Berlinie. Na igrzyskach wziął udział w turnieju wagi koguciej. W pierwszej walce turnieju przegrał decyzją sędziów z Niemcem Wilhelmem Staschem.

</doc>
<doc id="2268894" url="https://pl.wikipedia.org/wiki?curid=2268894" title="Numazu-juku">
Numazu-juku

 – dwunasta z 53 stacji szlaku Tōkaidō, położona obecnie w mieście Numazu w prefekturze Shizuoka.
Była to najbardziej wysunięta na wschód shukuba prowincji Suruga, z 1200 budynkami - trzema honjinami, jednym sub-honjinem i 55 hatago. Miasto Numazu ma muzeum związane z historią tego regionu.

</doc>
<doc id="2268895" url="https://pl.wikipedia.org/wiki?curid=2268895" title="Wojciech Soporek">
Wojciech Soporek

Wojciech Soporek (ur. 1 lutego 1954 w Grodzisku Mazowieckim) – polski dziennikarz, tłumacz, autor muzycznych audycji radiowych (Polskie Radio). Ukończył Instytut Anglistyki Uniwersytetu Warszawskiego (1977), pisząc pracę magisterską z dziedziny literatury amerykańskiej.
Działalność.
Dziennikarstwo.
Zadebiutował w 1972 na łamach pisma „Jazz”, z którym przez kilka lat współpracował. W latach 1977–1989 pracował w miesięczniku muzycznym „Non Stop” jako redaktor działu łączności z czytelnikami, a następnie sekretarz redakcji i zastępca redaktora naczelnego. Pod koniec 1989 współzałożył pismo „Rock'n'Roll”, w którym pełnił funkcję zastępcy redaktora naczelnego do chwili odejścia w 1991. Publikował także w „Kurierze Polskim”, „Tygodniku Demokratycznym”, „Gazecie Wyborczej” i dwumiesięczniku PWM „Synkopa”. Ponadto w latach 1976–1981 był autorem wielu audycji muzycznych Polskiego Radia, m.in. cyklu wywiadów z największymi gwiazdami jazzu i bluesa takimi jak Miles Davis, Sonny Rollins, Benny Goodman, Clark Terry, Freddie Hubbard, Stan Getz, Herbie Hancock, Joe Zawinul, Chick Corea, Keith Jarrett, Buddy Rich, Louie Bellson, Gil Evans, Stan Kenton, Woody Herman, Sarah Vaughan, Betty Carter, Carla Bley, Toshiko Akiyoshi, Dexter Gordon, Ray Brown, Ornette Coleman, Sun Ra, Wayne Shorter, Mel Lewis, Tony Williams, John McLaughlin, Wynton Marsalis, Muddy Waters, B. B. King, Ray Charles, John Mayall.
Tłumaczenia.
W 1991 zajął się tłumaczeniami literatury amerykańskiej. Przełożył książki: "Lodowa pułapka" Clive’a Cusslera, "Lekarz" Thomasa M. Discha i "Uprawiając miłość – Erotyczna odyseja" Richarda Rhodesa (wspólnie z Piotrem Paszkiewiczem).
Od 1992 współpracuje z Telewizją Polską, tłumacząc listy dialogowe anglojęzycznych filmów fabularnych. Jest autorem polskich wersji językowych do ok. 300 obrazów.

</doc>
<doc id="2268896" url="https://pl.wikipedia.org/wiki?curid=2268896" title="Hara-juku">
Hara-juku

 – trzynasta z 53 stacji szlaku Tōkaidō, położona obecnie w mieście Numazu w prefekturze Shizuoka. 
Malowano tu wiele obrazów ze względu na obecność góry Fudżi w tle.

</doc>
<doc id="2268899" url="https://pl.wikipedia.org/wiki?curid=2268899" title="Hofheim">
Hofheim

Niemcy:

</doc>
<doc id="2268900" url="https://pl.wikipedia.org/wiki?curid=2268900" title="Warmińsko-Mazurski Dekanat Wojskowy">
Warmińsko-Mazurski Dekanat Wojskowy

Warmińsko-Mazurski Dekanat Wojskowy – dawny dekanat Ordynariatu Polowego Wojska Polskiego. Z dniem 27 czerwca 2011 roku został zlikwidowany dekretem biskupa Józefa Guzdka z dnia 6 czerwca 2011 roku. Parafie wchodzące w skład zniesionego dekanatu zostały włączone do Dekanatu Wojsk Lądowych. 
Parafie.
W skład dekanatu wchodziło 10 parafii:

</doc>
<doc id="2268905" url="https://pl.wikipedia.org/wiki?curid=2268905" title="Irish Masters 2004">
Irish Masters 2004

Irish Masters 2004 – rankingowy turniej snookerowy, który odbył się w dniach 21 – 28 marca 2004 roku w Citywest Hotel w Dublinie. Był to szósty turniej rankingowy w sezonie 2003/2004.
Zwycięzcą zmagań został Anglik Peter Ebdon, który w finale pokonał swojego rodaka Marka Kinga.
Najwyższego brejka w turnieju wbił Mark King w trakcie finału – 138 punktów.
W Polsce turniej "Irish Masters 2004" transmitowała komercyjna stacja telewizyjna Eurosport.

</doc>
<doc id="2268907" url="https://pl.wikipedia.org/wiki?curid=2268907" title="Walerija Sawinych">
Walerija Sawinych

Walerija Sawinych (ros. Валерия Cавиных; ur. 20 lutego 1991 w Swierdłowsku) – rosyjska tenisistka.
Kariera tenisowa.
Tenisistka grająca głównie w turniejach ITF. Pierwszy kontakt z zawodowym tenisem miała w wieku piętnastu lat, w 2006 roku w Charkowie, gdzie zagrała trzysetowy mecz w pierwszej rundzie kwalifikacji. W turnieju głównym wystąpiła w lipcu następnego roku, we włoskim Gardone Val Trompia, gdzie po wygraniu kwalifikacji dotarła do drugiej rundy gry singlowej. Znacznie lepiej poszło jej w grze deblowej, w której w parze z Włoszką, Anastasią Grymalską osiągnęła finał turnieju. Na początku lipca 2008 roku zdobyła swój pierwszy tytuł w grze podwójnej na turnieju w Prokuplje, a na turnieju w Rabacie dotarła do finału. Na tym samym turnieju osiągnęła też, po raz pierwszy w karierze, finał gry pojedynczej, w którym jednak przegrała z Lisą Sabino. We wrześniu tego samego roku po raz drugi w karierze dotarła do finału singla na turnieju w Limoges, ale i tym razem musiała uznać wyższość rywalki i przegrała z rodaczką Maliną Melnikową. W październiku wygrała natomiast swój drugi turniej deblowy w Lagos, tym razem w parze z Jeleną Czałową, pokonując w finale indyjską parę Rushmi Chakravarthi i Isha Lakhani. W latach 2009–2010 kontynuowała grę w turniejach ITF, w których wygrała cztery kolejne turnieje w grze podwójnej, natomiast nie udało jej się wygrać żadnego turnieju w grze pojedynczej, pomimo tego, że dwukrotnie docierała do finałów. Pierwszy singlowy turniej wygrała w kwietniu 2011 roku, w Johannesburgu, pokonując w finale Petrę Cetkovską.
W maju 2010 roku spróbowała swoich sił w rozgrywkach WTA i wzięła udział w kwalifikacjach do turnieju w Strasburgu, ale odpadła w pierwszej rundzie, podobnie jak w czerwcu w ’s-Hertogenbosch i w lipcu w Stambule. Największy sukces osiągnęła w sierpniu, w kwalifikacjach do turnieju wielkoszlemowego US Open, wygrywając w pierwszej rundzie z Rossaną de los Ríos z Paragwaju.
Osiągnięcia z 2010 roku i udane starty na początku 2011 roku (między innymi półfinał turnieju ITF w Hammond) spowodowały, że 21 marca 2011 roku tenisistka osiągnęła drugą setkę światowego rankingu, plasując się na 197 miejscu.
W marcu 2013 roku osiągnęła finał zawodów deblowych we Florianópolis. Razem z Anne Keothavong uległy parze Anabel Medina Garrigues i Jarosława Szwiedowa wynikiem 0:6, 4:6.

</doc>
<doc id="2268910" url="https://pl.wikipedia.org/wiki?curid=2268910" title="Valeria Savinykh">
Valeria Savinykh



</doc>
<doc id="2268919" url="https://pl.wikipedia.org/wiki?curid=2268919" title="Dekanat Sił Powietrznych Południe">
Dekanat Sił Powietrznych Południe

Dekanat Sił Powietrznych Południe – dawny dekanat Ordynariatu Polowego Wojska Polskiego. Z dniem 1 lutego 2012 roku został zlikwidowany dekretem biskupa Józefa Guzdka. 
Parafie.
W skład dekanatu wchodziły 4 parafie:

</doc>
<doc id="2268920" url="https://pl.wikipedia.org/wiki?curid=2268920" title="Die Stiftung Preussischer Kulturbesitz">
Die Stiftung Preussischer Kulturbesitz



</doc>
<doc id="2268925" url="https://pl.wikipedia.org/wiki?curid=2268925" title="Sony Ericsson Open 2011 (kobiety)">
Sony Ericsson Open 2011 (kobiety)

Tenisowy turniej WTA Sony Ericsson Open 2011 odbył się w dniach 22 marca - 3 kwietnia w amerykańskim Miami na kortach twardych. Pula nagród wyniosła 4 500 000 dolarów amerykańskich.

</doc>
<doc id="2268929" url="https://pl.wikipedia.org/wiki?curid=2268929" title="Europejski Festiwal Lekkoatletyczny 2006">
Europejski Festiwal Lekkoatletyczny 2006

6. Europejski Festiwal Lekkoatletyczny Bydgoszcz Cup – międzynarodowy mityng lekkoatletyczny, który odbył się 1 czerwca 2006 na stadionie im. Zdzisława Krzyszkowiaka w Bydgoszczy.

</doc>
<doc id="2268937" url="https://pl.wikipedia.org/wiki?curid=2268937" title="Dekanat Sił Powietrznych Północ">
Dekanat Sił Powietrznych Północ

Dekanat Sił Powietrznych Północ – dawny dekanat Ordynariatu Polowego Wojska Polskiego. Z dniem 27 czerwca 2011 roku został zlikwidowany dekretem biskupa Józefa Guzdka z dnia 6 czerwca 2011 roku. Parafie wchodzące w skład zniesionego dekanatu zostały włączone do Dekanatu Sił Powietrznych. 
Parafie.
W skład dekanatu wchodziło 7 parafii:

</doc>
<doc id="2268939" url="https://pl.wikipedia.org/wiki?curid=2268939" title="Strzegom Miasto">
Strzegom Miasto

Strzegom Miasto – nieczynny przystanek osobowy w Strzegomiu, w województwie dolnośląskim.
Został otwarty w 1890 roku wraz z pierwszym odcinkiem linii kolejowej nr 302 Strzegom – Bolków. Stacja znajduje się przy alei Wojska Polskiego, na krańcu pochodzącej z 1911 estakady kolejowej otaczającej miasto od południa, wzdłuż murów obronnych. Od stacji odchodziła również linia kolejowa, będąca łącznicą prowadzącą do posterunku odgałęźnego Strzegom Międzyrzecze.

</doc>
<doc id="2268944" url="https://pl.wikipedia.org/wiki?curid=2268944" title="Dekanat Wojsk Specjalnych">
Dekanat Wojsk Specjalnych

Dekanat Wojsk Specjalnych – jeden z 9 dekanatów Ordynariatu Polowego Wojska Polskiego. Siedzibą dekanatu jest Kraków.
Parafie.
W skład dekanatu wchodzi 5 parafii:

</doc>
<doc id="2268945" url="https://pl.wikipedia.org/wiki?curid=2268945" title="Wzór liter, czyli Skarbiec wiernych wasali">
Wzór liter, czyli Skarbiec wiernych wasali

Skarbiec wasalnej lojalności

</doc>
<doc id="2268946" url="https://pl.wikipedia.org/wiki?curid=2268946" title="Skarbiec wasalnej lojalności">
Skarbiec wasalnej lojalności

 – japońska sztuka teatru kabuki autorstwa Izumo Takedy II, Sōsuke Namiki i Shōraku Miyoshi. Powstała w 1748 roku pod wpływem prawdziwych wydarzeń z lat 1701–1703, gdy doszło do zemsty czterdziestu siedmiu rōninów z Akō na sprawcy śmierci ich pana. Do dziś jest odgrywana zazwyczaj w grudniu, na pamiątkę tego wydarzenia. Składa się z jedenastu aktów. Akcja z uwagi na cenzurę została przeniesiona we wczesne japońskie średniowiecze.
Historia a fabuła dramatu.
"Skarbiec wasalnej lojalności" został zainspirowany wydarzeniami z lat 1701–1703, gdy czterdziestu siedmiu rōninów dokonało zemsty na Yoshinace Kirze, sprawcy śmierci ich pana, Naganoriego Asano. 
Wydarzenie to odbiło się szerokim echem w społeczeństwie. Temat wierności i lojalności samurajskiej został w krótkim czasie zaadaptowany na potrzeby teatru kabuki. Bezpośrednio po wendecie dużym powodzeniem cieszyła się sztuka Monzaemona Chikamatsu, jednak niespełna pół wieku później przysłoniło ją dzieło "Skarbiec wasalnej lojalności". Sztuka powstała w 1744 roku. Początkowo była przeznaczona dla teatru marionetek bunraku. W 1748 roku do swego repertuaru przyjęły ją teatry kabuki. 
"Skarbiec wasalnej lojalności" należy do gatunku "sewamono" (sztuka współczesna, obyczajowa), zapoczątkowanego na początku XVIII wieku przez Chikamatsu. Typowe dla tego gatunku jest przeniesienie na scenę teatralną aktualnych wydarzeń. Władza bakufu, obawiając się wpływu teatru kabuki na społeczeństwo, zaostrzyła cenzurę. Aby nie narażać się siogunatowi Tokugawy i uchronić sztukę przed zakazem cenzury, autorzy zmienili imiona uczestników wydarzeń z lat 1701–1703 i przenieśli akcję we wczesne średniowiecze – w XIV wiek, tj. w czasy shōguna Takaujiego Ashikagi. Autorzy wprowadzili także fikcyjne nazwiska bohaterów. Naganori Asano stał się En’ya Takasadą. Mistrz ceremonii Yoshinaka Kira otrzymał imię Kō-no Musashi-no kami Moronao (Moronō). Przywódca bezpańskich samurajów, Kuranosuke Ōishi, został nazwany Yuranosuke Ōboshi. Inni uczestnicy zdarzenia, jak: Rihei Amanoya i Sampei Kayano stali się odpowiednio Gihei Amakawayą i Kampei Hayano.
Struktura utworu.
Pierwsza część tytułu dzieła – "Kanadehon" – oznacza dosłownie "wzór liter kana", sylabicznego pisma japońskiego. Jego sylaby posłużyły jako znaki rozpoznawcze dla rōninów podczas dokonania zemsty.
Sztuka składa się z jedenastu aktów. Zważając na jej długość, potrzeby publiczności oraz możliwości teatru, niekiedy rezygnuje się z poszczególnych scen lub zmienia się je. Niemniej jednak nigdy nie opuszcza się kluczowych momentów przedstawienia: sceny seppuku księcia i motywu wendety rōninów.
Akcja całego przedstawienia toczy się w szybkim tempie. Dużą rolę odgrywają scenografia i dekoracje. Najczęściej sztuka jest wystawiana w grudniu, tj. miesiącu, w którym został dokonany akt zemsty. 
Fabuła.
Motyw zemsty ("kataki-uchi") samurajów, jest jednym z najbardziej popularnych w sztukach teatrów kabuki. Od okresu, gdy zaczęła zanikać kultura samurajska historia czterdziestu siedmiu rōninów stanowi wzór honoru, wierności i innych cnót.
W pierwszym akcie akcja rozgrywa się w Kamakurze. Trwa uroczystość otwarcia nowo zbudowanej świątyni boga wojny – Hachimana. Przewodniczącym ceremonii jest Tadayoshi, brat shōguna Takaujiego Ashikagi. Po uroczystości gubernator Kamakury, Moronao Kono, w asyście dwóch daimyō – En’yi Takasady Hangana i Wakasanosuke Yasushiki – wydaje bankiet. Między daimyō dochodzi do sprzeczki z powodu odmiennych poglądów w kwestii zamiaru umieszczenia w świątyni hełmu, zdartego z pokonanego wroga – Yoshitady Nitty. Żona Takasady, Kaoyo, która niegdyś służyła na dworze cesarza, rozpoznaje w trofeum hełm cesarski. W dalszej części bankietu dochodzi do zalotów Moronao do Kaoyo. W obronie żony Takasady staje Yasushika.
W drugim akcie narasta konflikt pomiędzy En’yą Takasadą a Moronao. Na scenę są wprowadzane nowe postacie, na przykład Rikiya, syn Yuranosuke Ōboshiego, samuraja En’yi.
W akcie trzecim akcja toczy się przed bramą pałacu Ashikagów. Do pałacu ma przybyć posłaniec Yasushiki, Honzō. Moronao wydaje rozkaz żołnierzowi, aby go zaatakował. Honzō natomiast pojawia się z podarkami i chce zażegnać spór między Yasushiką a Moronao. Następnie do pałacu wschodzi Hangan wraz ze swoją świtą, do której należą bohaterowie epizodycznego wątki miłosnego dzieła – Kampei i Okaru.
Moronao w dalszym ciągu zaleca się do Kaoyo i obraża En’yę, który wbrew zakazom etykiety dworskiej wydobywa miecz i rani swego krzywdziciela. En’ya zostaje schwytany. O zajściu dowiadują się Kampei i Okaru, którzy odbywają schadzkę przy Zachodniej Bramie. Kampei usiłuje popełnić samobójstwo, ponieważ nie znajdował się przy swoim panu w czasie sprzeczki między Takasadą a Moronao. Okaru go powstrzymuje.
Akt czwarty należy do najbardziej dramatycznych części sztuki. Shōgun ogłasza wyrok na En’yi, po czym następują przygotowania do seppuku. Przed śmiercią En’ya wydaje ostatnie rozkazy Yuranosuke. Wierny samuraj wyjmuje z już martwej ręki swego pana zakrwawiony sztylet i chowa go za pazuchę kimona. Majątek En’yi zostaje skonfiskowany, a jego samurajowie zostają rōninami. Zamierzają walczyć przeciwko Moronao, lecz Yuranosuke ich powstrzymuje, ponieważ chce najpierw zmylić czujność wroga.
Akcja aktu piątego toczy się kilka miesięcy po seppuku En’yi. Rōnin Kampei jest żonaty z Okaru i mieszka w górach wraz ze swoimi teściami. Zajmuje się polowaniem. Ma poczucie winy z powodu śmierci swego pana. Przybywa do niego jeden z rōninów – Yagorō Sanzaki. Nie ufa Kampei, ale zgadza się przyjąć od niego pieniądze na postawienie En’yi pomnika.
W oddali, na "hanamichi" (długi podest teatru kabuki, część sceny) pojawia się Yoichibei, teść Kampei. Yoichibei powraca z Kioto, dokąd zaprowadził swą córkę, aby sprzedać ją do domu publicznego. W ten sposób zarobił 50 ryō. Zamierza je oddać zięciowi, który pragnie pomścić śmierć En’ya i odzyskać honor samuraja. Podczas odpoczynku Yoichibei zostaje napadnięty i obrabowany przez Sadakurō. Kampei, który przebywa w tym czasie na polowaniu, myli rabusia z niedźwiedziem i zabija go. Zabiera pieniądze i biegnie do Sanzaki, aby mu je oddać.
W akcie szóstym Kampei rozpacza nad utratą ukochanej i śmiercią teścia. Ostatecznie popełnia samobójstwo.
W siódmym akcie akcja toczy się kilka miesięcy po śmierci Kampei. Yuranosuke prowadzi rozwiązły tryb życia, przesiaduje w herbaciarni w Gion w Kioto. Jest obserwowany przez ukrywającego się pod werandą szpiega Kudayū, który ma za zadanie donosić na niego Moronao. Yuranosuke odwiedza jego syn, Rikiya. Potajemnie przekazuje mu list od żony zmarłego En’yi, Kaoyo, z którego rōnin ma dowiedzieć się o miejscu pobytu Moronao. Yuranosuke czyta list. O jego treści dowiaduje się pracownica herbaciarni – Okaru – sprzedana żona zmarłego Kampei. W trakcie lektury Yuranosuke zostaje spłoszony przez spadającą spinkę Okaru, w tym czasie szpieg urywa zwisający koniec zwoju.
Akt ósmy informuje o podróży córki Honzō – Konami. Ma ona poślubić syna Yuranosuke – Rikiyę.
W akcie dziewiątym widz przenosi się do domu Yuranosuke w Yamashinie w pobliżu Kioto. Yuranosuke wraca pijany do domu. Podtrzymują go dziewczęta. Przed domem rōnin i jego towarzyszki lepią bałwana, następnie idą spać. Przed dom Yuranosuke przybywa Konami wraz z matką – Tonase. Kobiety gości Oishi, żona Yuranosuke. Podczas spotkania mają zostać ustalone warunki małżeństwa Konami i Rikiyi. Oishi nie chce dopuścić do głosu Tonase, w końcu nie daje zgody na ślub. Tonase i Konami postanawiają popełnić samobójstwo, lecz powstrzymuje je dźwięk fletu i czyjś donośny głos, który oznajmia, że żąda głowy Honzō. Ma to być zadośćuczynienie za to, iż w swoim czasie ojciec Konami nie powstrzymał En’yi przed zabiciem Moronao.
Ktoś z domowników obwieszcza, że głowa Honzō już jest dostarczona. Wchodzi flecista w kapeluszu. Okazuje się, że jest to Honzō. Oznajmia on, że jest jedyną osobą, która może nie dopuścić do ślubu Konami i Rikiyi. Nazywa Yuranosuke tchórzem, ponieważ, zamiast planować zemstę na Moronao, odwiedza domy publiczne i upija się. Oishi, słysząc te obelgi, rzuca się na Honzō z włócznią, która następnie zostaje jej wyrwana z rąk. W obronie godności Yuranosuke staje jego syn Rikiya, chwyta upuszczoną przez matkę włócznię i pierwszym ciosem rani Honzō. Hałas budzi Yuranosuke, który powstrzymuje syna przed zadaniem Honzō drugiego, śmiertelnego, ciosu.
Następuje scena wyjaśnienia i wzajemnego przebaczenia. Yuranosuke wyjaśnia Honzō, że od śmierci Takasady planuje zemstę na Moronao. Nie godzi się także na małżeństwo syna, mając na względzie dobro Konami, gdyż zostanie wdową w wyniku pomyślnego dokonania wendety. Honzō oznajmia, że dla jego rodziny to będzie zaszczyt, jeżeli jego córka poślubi syna wiernego samuraja. Jako podarunek ślubny Honzō daje rodzinie Yuranosuke plan domu Moronao.
W akcie dziesiątym jest przedstawiony sklep Gihei'a w Sakai. Jego właściciel zajmuje się dostarczaniem i przechowywaniem broni dla czterdziestu siedmiu wiernych rōninów. W podzięce rōninowie podejmują decyzję, że nazwa jego sklepu będzie okrzykiem bojowym podczas ataku.
Ostatni, jedenasty, akt jest poświęcony wendecie. Inscenizowanej zemście towarzyszy taniec. Każdy rōnin jest zaopatrzony w znak rozpoznawczy: jeden ze znaków pisma kana. Po przedostaniu się przez bramę samurajowie zdobywają dom Moronao i chwytają jego właściciela. Yuranosuke daje Moronao sztylet, którym En’ya popełnił seppuku i proponuje mu honorowe samobójstwo. Moronao jednak odmawia, po czym zostaje zdekapitowany przez przywódcę rōninów. Zatkniętą na włóczni głowę samurajowie niosą w procesji na grób swego pana En’yę.

</doc>
<doc id="2268947" url="https://pl.wikipedia.org/wiki?curid=2268947" title="Łuna 15">
Łuna 15

Łuna 15 (ros. Луна-15 - Księżyc-15) – radziecka sonda kosmiczna przeznaczona do badań Księżyca. Była to pierwsza z sześciu sowieckich prób (w tym trzech udanych) przywiezienia na Ziemię próbek gruntu księżycowego.
Przebieg misji.
Start rakietą Proton-K z dodatkowym stopniem Blok D nastąpił 13 lipca 1969 r.
Po rozpoczęciu ruchu wokółksiężycowego (17 lipca 1969 roku) dokonano dwóch korekt orbity: po pierwszej – wysokość peryselenium 95 km, aposelenium 221 km, nachylenie orbity 126°, okres obiegu 2 godz. 3,5 min; po drugiej – wysokość peryselenium 16 km, aposelenium 110 km, nachylenie orbity 127°, okres obiegu 1 godz. 54 min. W czasie okrążeń Księżyca przeprowadzono 86 seansów łączności radiowej z sondą.
21 lipca 1969 roku o 15:50 GMT, po wykonaniu 52 okrążeń Księżyca, Łuna 15 w czasie próby łagodnego lądowania zderzyła się z jego powierzchnią na Morzu Przesileń. W tym samym czasie na Księżycu znajdowali się astronauci misji Apollo 11. Rosjanie nie przyznali się wobec świata do tego, że podjęli jeszcze jeden, ostatni wysiłek, by przelicytować wyczyn Apollo 11 przy pomocy czegoś, co w założeniach miało stać się pierwszą misją pobrania próbek gruntu księżycowego i dostarczenia ich na Ziemię. Gdyby misja Łuny 15 powiodła się, pierwsze próbki księżycowe znalazłyby się na Ziemi tuż przed powrotem astronautów z Apollo 11.
"Prawda" donosiła o tej misji na 4 stronie wydania z dnia 22 lipca w artykule pod tytułem "Lot automatycznej stacji Łuna 15 zakończony". Nie było żadnej wzmianki o planowanym powrocie z próbkami gruntu księżycowego. W oficjalnej nomenklaturze Łuna 15 to piąty radziecki sztuczny satelita Księżyca.
Wraz z katastrofą „Łuny 15” i po przegraniu rywalizacji w kategorii lotów załogowych, radziecki program załogowy znalazł się w głębokim kryzysie.

</doc>
<doc id="2268953" url="https://pl.wikipedia.org/wiki?curid=2268953" title="Andrzej Rozhin">
Andrzej Rozhin

Andrzej Rozhin (ur. 4 maja 1940 we Lwowie, zm. 17 listopada 2022 w Warszawie) – polski reżyser teatralny, aktor, scenarzysta, dyrektor teatrów i festiwali teatralnych.
Życiorys.
Student i aktor.
Studiował w Państwowej Wyższej Szkole Teatralnej w Krakowie i na Uniwersytecie Marii Curie Skłodowskiej w Lublinie, gdzie w 1961 założył teatr Gong 7/30, mający stać się później jednym z najważniejszych teatrów studenckich lat 60. i 70. Teatr GONG-2 powstał pod nazwą „”, a Rozhin był jego kierownikiem artystycznym, reżyserem, autorem spektakli i aktorem. We wrześniu 1965 „Gong 7/30” przekształcił się w Akademicki Teatr GONG-2. Rozhin zrealizował w teatrze ponad 30 przedstawień, m.in. "Pieśni i songi Pana Brechta", prapremierę światową dramatu Daniela Charmsa "Elżbieta Bam", "Wietnam ukrzyżowany", "Dialog na Święto Narodzenia a.d. 1647", "Testament" Francois Villona, "Everymana", a także sztuki Różewicza, Brylla, Grochowiaka i inne.
Równolegle w latach 1961–1967 był aktorem Teatru im. H.Ch. Andersena w Lublinie, gdzie zadebiutował jako reżyser w teatrze profesjonalnym sztuką St. Lema "Eden" (1979). W latach 1965–1974 organizował w Lublinie Festiwal Młodej Kultury – Studencką Wiosnę Teatralną, której kontynuacją była Lubelska Wiosna Teatralna, którą kierował w latach 1985–1993.
Po zakończeniu działalności w Gong-2 wyjechał do Gorzowa Wielkopolskiego, gdzie objął dyrekcję w Teatrze im. Juliusza Osterwy. W latach 1974–1993 jako dyrektor i kierownik artystyczny zarządzał wieloma teatrami w Polsce: Teatrem im. Stefana Jaracza w Olsztynie, Teatrem im. Juliusza Słowackiego w Koszalinie, Teatrem Polskim w Szczecinie oraz Teatrem im. Juliusza Osterwy w Lublinie, gdzie odniósł największe sukcesy artystyczne i frekwencyjne.
Członek Rady Kultury przy Ministrze Kultury (minister urzędujący: Izabella Cywińska).
W 1964 został członkiem rzeczywistym SPATiF – ZASP. Od 1996 działał w ZASP. W latach 1997-1999 był wiceprzewodniczącym Koła Aktorów Niezależnych przy Oddziale Warszawskim ZASP, zabiegał o utworzenie Teatru ZASP. Był przewodniczącym Sądu Koleżeńskiego Oddziału Warszawskiego ZASP oraz członkiem Zarządu Sekcji Dramatu. Na 47. Zjeździe ZASP został wybrany do Zarządu Głównego ZASP, którego członkiem był w latach 2002-2006. Od 2007 był członkiem Rady Programowej ZASP. Pełnomocnik Prezesa ZASP ds. "Raportu o stanie polskiego teatru", którego jest inicjatorem i współautorem oraz organizatorem I Forum "Teatr Jutra" (Teatr Narodowy 04.2004). Był redaktorem książki prezentującej dyskusje i referaty I Forum "Teatr Jutra", organizatorem i współautorem wystawy fotograficznej "Twarze ZASP"(2006), inicjatorem reaktywowania Sekcji Dyrektorów ZASP, organizatorem spotkania dyrektorów polskich teatrów (2006) i pełnomocnikiem Prezesa ds. jubileuszu 90-lecia ZASP.
Był współautorem, wraz z córką Aleksandrą, monografii Teatru Gong-2 "Akademicki Teatr GONG 2. Spojrzenie w przeszłość" Wyd. UMCS 2005.
Autor projektu, redaktor, współautor, producent wydawnictwa jubileuszowego "Artyści sceny polskiej w ZASP 1918-2008: 90 lat Związku Artystów Scen Polskich: księga jubileuszowa" (wyd. ZASP 2008) oraz "Suplementu" do księgi jubileuszowej (2010).
Twórczość.
W sumie wyreżyserował ponad 180 realizacji w teatrach polskich i zagranicznych. W jego teatrach debiutowało wielu polskich artystów, m.in. Agnieszka Holland ("Emigranci" Sł. Mrożka), Bohdan Cybulski ("Akt przerywany" T.Różewicza), Feliks Falk, Marcin Jarnuszkiewicz, Joanna Pielat-Rusinkiewicz, Laco Adamik, Michał Bajor, Piotr Rubik, Bogusław Linda, Leon Barański i inni.
Jako reżyser teatru dramatycznego zadebiutował w Teatrze Wybrzeże (Gdańsk) sztuką Tadeusza Różewicza "Kartoteka" (1970). W kolejnych latach często powracał do twórczości Różewicza ("Spojrzenia, czyli przygotowanie do wieczoru autorskiego", "Teatr niekonsekwencji" Warszawa 1978, "Białe małżeństwo" Olsztyn 1976, Lublin 1988, Węgry 1989, Warszawa 1996).
Uprawiał różne gatunki dramatyczne (komedia, dramat, musical, opera). Był inscenizatorem wielkich widowisk teatralnych, doskonale czuje muzykę i ruch w teatrze. Realizował repertuar m.in. sztuki Szekspira, Słowackiego, Wyspiańskiego, Bogusławskiego, Fredry, ale także z wielkimi sukcesami repertuar musicalowy. Kilkakrotnie reżyserował "Operę za trzy grosze" Brechta i "Mutter Courage". Wprowadził na polskie sceny musicale "O Podlas" Gabora Pressera i "Braci krwi" Willy’ego Russela. Reżyserował "Człowieka z La Manchy" i "Betleem Polskie" w wersji operowej.
Zrealizował wiele tytułów w teatrach słowackich (m.in. Presov, Zvolen, Bańska Bystrzyca, Spiska Nowa Wieś), na Węgrzech (Debrecen, Eger, Budapeszt). Był reżyserem przedstawień w Teatrze TV. Wprowadził na polskie sceny wiele sztuk, m.in. "Equus" Shaffera, "Edukację Rity" W. Russela, "Dekoratora" i "Chwile słabości" D. Churchilla, "Beauty and the Best" Boswella, ale także sztuki Williamsona, Cooneya, Toma Kempinskiego, Colline Serreau, Mortimera i Cooke’a, N. Erdmana ("Mandat", "Samobójca"), Wampiłowa czy Gelmana. Wielokrotnie reżyserował sztuki polskich autorów (m.in. M. Choromański, W. Gombrowicz, St. Mrożek, Wł. Terlecki, E. Redliński, K. Orłoś, St. Tym. St. Dejczer). Z prapremier warto wymienić m.in. prapremierę polskiego musicalu "Cyrano" E. Brylla i P. Rubika (Warszawa), "Obrażonych" E. Lachnitt, "Wodza" R.M. Grońskiego w Teatrze Polskiego Radia, "Cara Samozwańca" Adolfa Nowaczyńskiego, "Warunek" E. Rylskiego, widowisko "Sny, Imaginacje, Idee" St. Wyspiańskiego. Reżyserował wielkie widowiska plenerowe i galowe (150-lecie Banku Handlowego w Warszawie, 400-lecie Warszawy, Festiwal Kraków 2000, FAMA i inne).
Tworzył przedstawienia z wybitnymi polskimi aktorami m.in. Tadeuszem Łomnickim, Janem Świderskim, Ireną Kwiatkowską, Marianem Kociniakiem, Czesławem Wołłejką, Andrzejem Kopiczyńskim, Pawłem Wawrzeckim, Wojciechem Pokorą, Krzysztofem Globiszem, Krystyną Jandą, Michałem Bajorem, Grażyną Barszczewską, Jerzym Kamasem, Henrykiem Machalicą, Małgorzatą Foremniak, Jerzym Bończakiem, Ewą Wencel, Ewą Ziętek, Ewą Kasprzyk, Teresą Lipowską, Barbarą Rylską, Pawłem Małaszyńskim i wieloma innymi.
Jego przedstawienia zdobywały liczne nagrody na festiwalach krajowych i zagranicznych, m.in. we Wrocławiu, Łodzi, Warszawie, Opolu, Nancy, Parmie, Zagrzebiu, Schersbergu, Budapeszcie, Toruniu, Bratysławie, Zvoleniu i innych.
W ostatnich sezonach zrealizował m.in. prapremierę sztuki Liz Lochhead "Perfect days" w Teatrze Kwadrat w Warszawie (prem. 16.03.2007), "Piękną i bestię" Laurence’a Boswella w Teatrze im. Al. hr. Fredry w Gnieźnie (prem. 1.06.2007); operetkę Carla Zellera "Ptasznik z Tyrolu" w Teatrze Muzycznym w Lublinie (prem. 27.10.2007), prapremierę sztuki Marcina Szczygielskiego "Berek, czyli Upiór w moherze" w Teatrze Kwadrat w Warszawie (prem. 13.12.2008), "Zemstę" Fredry w Teatrze J.Osterwy w Gorzowie (prem. 27.03.2009) oraz sztukę N. Ephron "Kiedy Harry poznał Sally" w Teatrze Kwadrat (prem. 10.05.2010).
W 2011 obchodził 50-lecie pracy artystycznej. 27 marca 2011 w Teatrze Powszechnym im. Jana Kochanowskiego w Radomiu odbyła się premiera sztuki "Brat naszego Boga" na podstawie dramatu Karola Wojtyły w reżyserii Rozhina. Premierze spektaklu towarzyszyła promocja książki "Wybrałem teatr", dokumentującej półwiecze działalności artystycznej Rozhina.
Odznaczenia i nagrody.
Za swoją działalność otrzymał liczne odznaczenia państwowe, regionalne i ministerialne, m.in.: Złoty Krzyż Zasługi, Krzyż Kawalerski Orderu Odrodzenia Polski, Srebrny Medal „Zasłużony Kulturze Gloria Artis”.

</doc>
<doc id="2268955" url="https://pl.wikipedia.org/wiki?curid=2268955" title="Wskaźnik szybkości płynięcia">
Wskaźnik szybkości płynięcia

Wskaźnik szybkości płynięcia, WSP lub MFI (z ), lub MFR (z ) – wielkość wyrażająca ilość tworzywa termoplastycznego przepływającego przez dyszę kołową o ustalonych wymiarach w określonym czasie pod danym ciśnieniem oraz w danej temperaturze.
Wyróżnia się masowy (MFR) i objętościowy (MVR) wskaźnik szybkości płynięcia.
Procedura określania wskaźnika płynięcia polimerów.
MFR polimerów określa się poprzez:
MFR mogą również wskazać "współczynniku płynięcia", stosunek dwóch szybkości płynięcia z różnych wag grawimetrycznych. Powinno być nazywane FRR (współczynnik natężenia przepływu).
Zgodnie z normą ISO 1133 objętościowy wskaźnik szybkości płynięcia oblicza się ze wzoru:
gdzie: 
Masowy wskaźnik szybkości płynięcia MFR oblicza się identycznie jak MVR z wyjątkiem tego, że licznik mnoży się przez gęstość q (g/cm³) tworzywa wytłoczyny w temperaturze, w jakiej jest prowadzone badanie.

</doc>
<doc id="2268957" url="https://pl.wikipedia.org/wiki?curid=2268957" title="Karol Badyna">
Karol Badyna

Karol Badyna (ur. 23 lutego 1960 w Stąporkowie) – polski rzeźbiarz, profesor Akademii Sztuk Pięknych im. Jana Matejki w Krakowie, właściciel pracowni rzeźby.
Życiorys.
Po zdaniu matury w Stąporkowie 1979 uczył się w Pomaturalnym Studium Konserwacji Dzieł Sztuki w Tarnowie. Po ukończeniu Studium 1982 pracował jako konserwator w Pracowni Konserwacji Zabytków w Krakowie.
W latach 1983-1988 studiował na Wydziale Rzeźby Akademii Sztuk Pięknych im. Jana Matejki w Krakowie w pracowni prof. Mariana Koniecznego. Po uzyskaniu dyplomu z wyróżnieniem pozostał na uczelni jako asystent. W roku 1997 założył pracownię rzeźby. W 2009 roku uzyskał stopień doktora habilitowanego w zakresie dyscypliny artystycznej „sztuki piękne”. Od roku 2002 współpracuje z Instytutem Odlewnictwa w Krakowie oraz Akademią Górniczo-Hutniczą.
Jest autorem i wykonawcą wielu rzeźb znajdujących się w kraju i za granicą, w tym pomnika Artura Rubinsteina w siedzibie ONZ w Nowym Jorku, pomnika Fryderyka Chopina w ogrodzie botanicznym w Singapurze, pomnika Jezusa Miłosiernego w Stąporkowie, Izaaka Bashevisa Singera w Biłgoraju, a także serii siedmiu „Ławeczek Jana Karskiego” w Waszyngtonie (2002), Kielcach (2005), Nowym Jorku (2007), Łodzi (2009), Tel-Awiwie (2009), Warszawie (2013) i Krakowie (2016) oraz popiersia księcia Philippa von der Leyen w Kobern-Gondorf. 22 kwietnia 2012
przy Sanktuarium Najświętszej Maryi Panny Niepokalanej Objawiającej Cudowny Medalik parafii pod tym wezwaniem w Zakopanem odsłonięto pomnik jego autorstwa upamiętniający ofiary katastrofy polskiego Tu-154M w Smoleńsku. Jest autorem projektu i wykonawcą pomnika Żołnierzy Wyklętych w Rzeszowie (2013) oraz pomnika Leszka Kołakowskiego w Radomiu (2016) i Jana Zachwatowicza w Warszawie (2021). Zajmował się również małymi formami rzeźbiarskimi. Jest także autorem projektów wnętrz sakralnych dla wielu zgromadzeń zakonnych.

</doc>
<doc id="2268961" url="https://pl.wikipedia.org/wiki?curid=2268961" title="Bremersdorp">
Bremersdorp



</doc>
<doc id="2268963" url="https://pl.wikipedia.org/wiki?curid=2268963" title="Dekanat Inspektoratu Wojskowej Służby Zdrowia">
Dekanat Inspektoratu Wojskowej Służby Zdrowia

Dekanat Inspektoratu Wojskowej Służby Zdrowia – jeden z 8 dekanatów Ordynariatu Polowego Wojska Polskiego. Został ustanowiony 11 lutego 2010 roku przez bpa Tadeusza Płoskiego.
Parafie.
W skład dekanatu wchodzi 1 parafia:

</doc>
<doc id="2268964" url="https://pl.wikipedia.org/wiki?curid=2268964" title="Pongola">
Pongola



</doc>
<doc id="2268974" url="https://pl.wikipedia.org/wiki?curid=2268974" title="Hara-juku (Tōkaidō)">
Hara-juku (Tōkaidō)



</doc>
<doc id="2268977" url="https://pl.wikipedia.org/wiki?curid=2268977" title="UDMH">
UDMH



</doc>
<doc id="2268980" url="https://pl.wikipedia.org/wiki?curid=2268980" title="Łańcuszki internetowe">
Łańcuszki internetowe



</doc>
<doc id="2268986" url="https://pl.wikipedia.org/wiki?curid=2268986" title="John Leeson">
John Leeson

John Francis Christopher Ducker, znany jako John Leeson (ur. 16 marca 1943 w Leicesterze) – brytyjski aktor filmowy, telewizyjny oraz głosowy, znany przede wszystkim z roli psa-robota o nazwie K-9 z seriali Doktor Who, K-9 and Company, Przygody Sary Jane i K-9.

</doc>
<doc id="2268991" url="https://pl.wikipedia.org/wiki?curid=2268991" title="Jerzy Lewandowski (teolog)">
Jerzy Lewandowski (teolog)

Jerzy Lewandowski (ur. 14 grudnia 1949 w Ostródzie) – polski duchowny katolicki, teolog, prof. dr. hab.
Życiorys.
W latach 1968–1974 odbył studia teologiczne w Warmińskim Seminarium Duchownym „Hosianum” w Olsztynie i w Metropolitalnym Seminarium Duchownym w Warszawie, a w latach 1976–1980 — studia teologiczne na Wydziale Teologicznym Katolickiego Uniwersytetu Lubelskiego. W 1980 uzyskał doktorat teologii dogmatycznej na podstawie pracy "Naród w dziejach zbawienia w nauczaniu Kardynała Stefana Wyszyńskiego" Specjalizuje się w teologii dogmatycznej. Pełni funkcję kierownika Katedry Teologii Współczesnej w Warszawie Uniwersytetu Kardynała Stefana Wyszyńskiego. Wcześniej był kierownikiem II Kate­dry Teo­lo­gii Dogma­tycz­nej Papieskiego Wydziału Teologicznego we Wrocławiu.

</doc>
<doc id="2268992" url="https://pl.wikipedia.org/wiki?curid=2268992" title="Damian Kapica">
Damian Kapica

Damian Kapica (ur. 18 lipca 1992 w Nowym Targu) – polski hokeista, reprezentant Polski.
Kariera klubowa.
Wychowanek MMKS Podhale Nowy Targ. W 2006 krótko występował w drużynie EC Red Bull Salzburg - Junior. W sezonie 2009/2010 był najmłodszym zawodnikiem PLH mając wówczas 17 lat. W meczach finałowych przeciwko Cracovii zdobył dwie bramki przyczyniając się do zdobycia mistrzostwa Polski przez Podhale. Latem 2010 przebywał na stażu w amerykańskim klubie Muskegon Lumberjacks, a następnie w czeskiem ekstraligowym HC Oceláři Trzyniec. Po zakończeniu sezonu 2010/11 w Polsce, w maju 2011 ponownie dołączył do obozu przygotowawczego czeskiego klubu z Trzyńca. W sezonie 2011/2012 występował w drużynie do lat 20 klubu w ramach czeskiej ligi juniorów. We wrześniu 2012 wypożyczony do JKH GKS Jastrzębie. W styczniu 2013 przedłużył kontrakt o rok. Od końca maja 2014 ponownie zawodnik MMKS Podhale. Od maja 2015 zawodnik Cracovii. Po sezonie 2019/2020 odszedł z drużyny.
W sierpniu 2020 został zawodnikiem słowackiego klubu Bratislava Capitals. Pod koniec września 2020 ogłoszono jego odejście z tego zespołu. 1 października 2020 ogłoszono jego ponowne zakontraktowanie w Cracovii.
W trakcie kariery zyskał pseudonim "Kapi".
Kariera reprezentacyjna.
W barwach reprezentacji Polski do lat 18 wystąpił na turniejach mistrzostw świata juniorów do lat 18 w 2008, 2009, 2010 (Dywizja I). W barwach reprezentacji Polski do lat 20 wystąpił na turniejach mistrzostw świata juniorów do lat 20 w 2010, 2012 (Dywizja I). W barwach seniorskiej kadry Polski uczestniczył w turniejach mistrzostw świata w 2012 (Dywizja IB), 2017, 2018 (Dywizja IA), 2019 (Dywizja IB).

</doc>
<doc id="2268993" url="https://pl.wikipedia.org/wiki?curid=2268993" title="CFBDSIR 1458+10">
CFBDSIR 1458+10

CFBDSIR 1458+10 – układ podwójny składający się z dwóch brązowych karłów, oddalony o ok. 75 lat świetlnych od Ziemi, położony w gwiazdozbiorze Wolarza. Układ został odkryty przez teleskop Kecka i dokładnie zbadany przez grupę naukowców korzystających z Very Large Telescope należącego do Europejskiego Obserwatorium Południowego.
Karły są oddalone o 2,6 ± 0,3 j.a., ich okres orbitalny wynosi około 30 ziemskich lat.
CFBDSIR 1458+10B.
CFBDSIR 1458+10B to ciemniejszy i chłodniejszy z karłów. Temperatura jego powierzchni wynosi zaledwie 370 K (ok. 100°C, dla porównania temperatura Słońca wynosi ok. 5500 °C).
Szacowana masa tego brązowego karła wynosi ok. 6–15 . Biorąc pod uwagę niewielką masę i bardzo niską temperaturę obiektu, jest on bardzo dobrym kandydatem na obiekt typu widmowego Y. Tak niska temperatura CFBDSIR 1458+10B upodabnia go do masywnych planet pozasłonecznych typu gorący jowisz, bardziej jeszcze komplikując klasyfikację tego typu obiektów. Według astronomów tak chłodne brązowe karły mogą posiadać atmosferę z chmurami z pary wodnej.

</doc>
<doc id="2268996" url="https://pl.wikipedia.org/wiki?curid=2268996" title="Łuskwiak złotawy">
Łuskwiak złotawy

Łuskwiak złotawy ("Pholiota aurivella" (Batsch) P. Kumm) – gatunek grzybów należący do rodziny pierścieniakowatych.
Systematyka i nazewnictwo.
Pozycja w klasyfikacji: "Pholiota, Strophariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1786 August Johann Georg Karl Batsch nadając mu nazwę "Agaricus aurivellus". Obecną, uznaną przez Index Fungorum nazwę nadał mu w roku 1871 Paul Kummer przenosząc go do rodzaju "Pholiota". Niektóre synonimy naukowe:
Nazwę polską nadał Franciszek Błoński w 1890. W polskim piśmiennictwie mykologicznym gatunek ten ma też nazwy łuszczak złotawy i łuszczak złotorunny.
Morfologia.
Średnica 5–12 cm. U młodych osobników jest stożkowy, później półkulisty, a w końcu płaski. Ma kolor złotożółty lub rdzawożółty z ciemniejszymi, przylegającymi łatkami. Na młodych grzybach na brzegu kapeluszu istnieją resztki częściowej osłony owocnika, dość szybko jednak bywają zmywane przez deszcz. Podczas wilgotnej pogody oraz u młodych okazów powierzchnia kapelusza jest lepka, a nawet śliska.
W młodości białe, potem oliwkowe i rdzawobrunatne o piłkowanym ostrzu, przylegające do trzonu lub nieco wykrojone ząbkiem.
Wysokość 10–12 cm, grubość do 1 cm. Jest włóknisty i ma tę samą barwę, co kapelusz, lub jest nieco jaśniejszy. Jego pierścień składa się z brunatnego koloru nitek tworzących wełnistą obrączkę, która później częściowo zanika. Pod pierścieniem pokryty jest brunatnymi kosmkami, powyżej jest żółtawo omszony.
W kapeluszu żółtawy, w trzonie nieco ciemniejszy, bez zapachu i niezmieniający koloru po uszkodzeniu. Ma łagodny smak.
Rdzawobrunatny. Zarodniki o rozmiarach 8 × 5–6 μm, elipsoidalne, gładkie.
Występowanie i siedlisko.
Opisano występowanie tego gatunku w Ameryce Północnej, Europie, Korei, Japonii, Maroku oraz na Nowej Zelandii. W Polsce jest pospolity na terenie całego kraju, zarówno na niżu, jak i w górach.
Rośnie na martwych i żywych drzewach liściastych, stwierdzono występowanie na następujących gatunkach i rodzajach tych drzew: klon jawor, kasztanowiec zwyczajny, olsza, brzoza brodawkowata, grab, buk, orzech włoski, topola, akacja, wierzba biała, wiąz i tylko wyjątkowo na jodle. Owocniki wytwarza od kwietnia do października.
Znaczenie.
Saprotrof i pasożyt, grzyb niejadalny, choć przez niektórych zbierany jako grzyb jadalny niskiej jakości.

</doc>
<doc id="2268997" url="https://pl.wikipedia.org/wiki?curid=2268997" title="Pholiota aurivella">
Pholiota aurivella



</doc>
<doc id="2268998" url="https://pl.wikipedia.org/wiki?curid=2268998" title="Galeon (program komputerowy)">
Galeon (program komputerowy)



</doc>
<doc id="2269000" url="https://pl.wikipedia.org/wiki?curid=2269000" title="Hellner">
Hellner

Hellner:

</doc>
<doc id="2269002" url="https://pl.wikipedia.org/wiki?curid=2269002" title="Mułowy Stawek">
Mułowy Stawek

Mułowy Stawek (też: Południowy Stawek) – niegdyś stały, obecnie okresowy naturalny zbiornik wodny na południowych stokach Babiej Góry w Beskidzie Żywieckim, jeden z najwyżej położonych stawków w masywie babiogórskim. 
Położenie.
Leży w strefie kosodrzewiny na wysokości 1465 m n.p.m. (według niektórych źródeł 1462 m n.p.m.), na obszarze tzw. Wolarni, na południe od wzniesienia Gówniaka (Wołowych Skałek). Znajduje się w długiej, biegnącej spod grzbietu na południe trawiastej rozpadlinie, częściowo zarastającej kosodrzewiną.
Pochodzenie.
Mułowy Stawek powstał w płytkiej niszy osuwiskowej, uszczelnionej od spodu warstwami nieprzepuszczalnych skał.
Hydrografia.
Misa jeziorna o kształcie nieregularnym znajduje się w dolnej części wspomnianej rozpadliny. Zbiornik nie posiada stwierdzonego zasilania ani odpływu widocznymi ciekami powierzchniowymi, ani też widocznego zasilania dennego. Zasilany jest przez opady i wody z topniejącego śniegu, a stan wody jest zmienny w szerokim zakresie. Dno jest w części muliste (stąd nazwa), częściowo porośnięte roślinnością trawiastą, a woda jest najczęściej mętna.
Wymiary stawu są bardzo zmienne. Według pomiarów Józefa Szaflarskiego z 1930 r. długość stawu wynosiła 20 m, szerokość 12 m, powierzchnia ok. 200 m², a jego głębokość maksymalna ok. 3 m. Pomiary z lat 1962-1963 wykazały znaczne zmniejszenie się misy stawu, którego wymiary wynosiły (wiosną, przy najwyższym stanie wody) 12 m (długość) na 7 m (szerokość) i głębokość 0,4 m. 
Stawek Mułowy zamarza często już pod koniec października i pozostaje skuty lodem do maja.
Fauna.
Biorąc pod uwagę, że trwała pokrywa lodowa utrzymuje się na stawie średnio przez 6,5 miesiąca oraz uwzględniając, że zbiornik często latem wysycha, można obliczyć, że okres aktywnego życia zwierzęcego w jego wodach wynosi zaledwie 2 do 3 miesięcy w roku. Z tego względu fauna stawku jest ograniczona do kilku gatunków drobnych bezkręgowców z rodzin kałużnicowatych i pływakowatych. Sporadycznie spotykany jest w nim również kumak górski.

</doc>
<doc id="2269005" url="https://pl.wikipedia.org/wiki?curid=2269005" title="Swift (program)">
Swift (program)



</doc>
<doc id="2269015" url="https://pl.wikipedia.org/wiki?curid=2269015" title="You (naczynie)">
You (naczynie)

You – wykonane z brązu naczynie do wina, używane w starożytnych Chinach (epoki Shang i Zhou).
Naczynia typu "you" przypominały swoim wyglądem pękate wiadro o owalnym przekroju, z uchwytem i pokrywką. Zdobiono je zazwyczaj motywem taotie. "You" używane były przede wszystkim w schyłkowym okresie Shang i wczesnej epoce Zhou, w późniejszym okresie stopniowo straciły na popularności, głównie na rzecz naczyń typu "hu".

</doc>
<doc id="2269017" url="https://pl.wikipedia.org/wiki?curid=2269017" title="Pomnik Josepha von Eichendorffa we Wrocławiu">
Pomnik Josepha von Eichendorffa we Wrocławiu

Pomnik Josepha von Eichendorffa we Wrocławiu – zrekonstruowany pomnik niemieckiego poety Josepha von Eichendorffa znajdujący się w Ogrodzie Botanicznym we Wrocławiu.
Historia.
Budowę pierwotnego pomnika poprzedziło rozpisanie konkursu. Jego zwycięzcą był rzeźbiarz Alexander Kraumann. W trakcie realizacji projekt został nieznacznie zmieniony. Pierwotnie na lewym ramieniu Joseph von Eichendorff miał mieć zarzucony płaszcz, lecz ostatecznie zrezygnowano z tego elementu. Cokół pomnika został wykonany z szarego wapienia muszlowego z Grünsfeld. Na jego przedniej stronie znajdował się napis "Joseph Freiherr von Eichendorff 1788-1857" ("Baron Joseph von Eichendorff 1788-1857") oraz poniżej "Errichtet 1911" ("Wzniesiony w 1911"). Po bokach znajdują się dwa reliefy. Na pierwszym jest widoczna kobieta z lutnią pod lipą adorowaną przez wielbiciela. Jest to scena z utworu Eichendorffa "Z życia nicponia". Drugi relief przedstawia pożegnanie z narzeczoną po wybuchu wojny. Na cokole znajdowała się brązowa figura poety w stroju wędrowca. Twarz poety była wzorowana na sztychu Franza Kuglera. Pomnik odsłonięto w Parku Szczytnickim 27 czerwca 1911 roku. Posąg został zniszczony po 1945 roku. Zachował się tylko uszkodzony cokół tego pomnika.
11 maja 2012 roku odsłonięto replikę tego pomnika w Ogrodzie Botanicznym we Wrocławiu. Pomnik został odtworzony staraniem Niemiecko-Polskiego Towarzystwa Uniwersytetu Wrocławskiego. Uroczystego odsłonięcia dokonali prof. Norbert Heisig i Stanisław Wysocki. Replikę wykonali wrocławscy rzeźbiarze Stanisław Wysocki (figura z brązu) i Tomasz Rodziński (płaskorzeźby na cokole).

</doc>
<doc id="2269020" url="https://pl.wikipedia.org/wiki?curid=2269020" title="Arkadiusz Kulaszewski">
Arkadiusz Kulaszewski

Arkadiusz B. Kulaszewski, M.Ph. (ur. 1957 w Pile) – tłumacz, dziennikarz, ekonomista, działacz polonijny.
Życiorys.
Studia ekonomiczne w Poznaniu, Hamburgu i Londynie (dyplom magisterski z wyróżnieniem).
Członek zarządu, a następnie prezes Klubu Polskiego w RFN T.Z. w Hamburgu, organizacji niepodległościowej, związanej z Rządem RP na uchodźstwie i SPK oraz Związkiem Polskich Uchodźców (ZPU). Od 1977 roku (ucieczka z Polski), a szczególnie od wprowadzenia w Polsce stanu wojennego, koordynator akcji protestacyjnych (demonstracje przed Konsulatem ZSRR, wspólne demonstracje i akcje z niemieckimi związkami zawodowymi DAG i DGB przed ich siedzibami i w centrum Hamburga) i pomocowych dla niezależnych związków zawodowych i ruchów niepodległościowych w Polsce („Solidarność” Stocznia Gdańska, „Solidarność” Szczecin, KOR, KPN, PPS). Organizator spotkań z wysłannikami z Polski (KOR, „Solidarność”, „Solidarność 80”, KPN, PPS) i przedstawicielami Rządu RP na Uchodźstwie oraz przerzutów do Kraju „bibuły” (we współpracy z Instytutem Literackim w Nowym Jorku), materiałów drukarskich itp. Współpracownik „Kolpingwerk” ks. Johannesa Gehrmanna, poprzez który wysłano kilkadziesiąt tysięcy paczek żywnościowych dla najbardziej potrzebujących w Polsce.
W trakcie rocznego pobytu w Londynie na początku lat 80. współpraca z tamtejszymi organizacjami na rzecz pomocy Polsce i przy organizacji akcji protestacyjnych („Polish Solidarity Campaign” – Wiktor Moszczyński, SPK, pomoc Andrzejowi i Krzysztofowi Jaraczewskim). Współpraca z Rządem Emigracyjnym (Kazimierz Sabbat, Edward Raczyński, Ryszard Kaczorowski) oraz z Archiwum Katyńskim i Stowarzyszeniem Byłych Więźniów Sowieckich Obozów Koncentracyjnych (prof. Zdzisław Stahl) oraz Biblioteką Polską w Polskim Ośrodku Społeczno-Kulturalnym (Zdzisław Jagodziński).
W roku 1982 trzymiesięczny pobyt w Kanadzie po otrzymaniu promesy na studia doktoranckie na University of Western Ontario w London. Rezygnacja z tych studiów z powodów osobistych.
Po powrocie do Hamburga zastępca kierownika północnoniemieckiego Biura Polsko-Amerykańskiego Komitetu Imigracyjnego i Pomocowego (PAIRC).
Za jego działalność nadano mu członkostwo honorowe w „Solidarności” i „Solidarności 80”.
Współuczestnik rozmów przygotowujących przekazanie Insygniów Prezydenckich z Londynu do Polski, odbywających się w Ramsau am Dachstein (Austria) z udziałem m.in. marsz. Andrzeja Stelmachowskiego. Delegat z Niemiec na pierwszych dwóch Zjazdach Polonii Świata i Światowym Zjeździe Kombatantów w Polsce.
Od 1993 roku Prezes Komitetu Koordynacyjnego Stowarzyszeń Polskich w Hamburgu, który wchodzi w skład Zrzeszenia Federalnego Polska Rada w Niemczech T.Z., gdzie pełni funkcję sekretarza. Jest również sekretarzem Zrzeszenia Federalnego Polskie Forum w Niemczech T.Z. (honorowi Prezesi Tadeusz Nowakowski i Alina Perth-Grabowska) oraz prezesem Związku Dziennikarzy Polskich w Niemczech T.Z.
Z ramienia Zrzeszenia Federalnego Polskie Forum w Niemczech T.Z., główny organizator i producent koncertów znanych polskich i polonijnych muzyków w prestiżowych salach koncertowych Hamburga (Filharmonia Laeiszhalle, Kampnagel, Große Freiheit), m.in. „Adzik” Sendecki, NDR Bigband, Jurek Lamorski, Piotr Paleczny, Konstanty Andrzej Kulka, Orkiestra Kameralna Academia ze Szczecina (pod dyr. prof. Bohdana Boguszewskiego), Wojciech Gąssowski, VOX, Urszula Kasprzak, Piotr Nalepa. Inicjator i negocjator wprowadzenia TVP Polonia do sieci kablowej Hamburga. Korespondent „Dziennika Polskiego” – Londyn oraz Programu 5 Polskiego Radia. Absolwent „Warsztatów Radiowych PR dla dziennikarzy Polonijnych” w roku 1991 w Warszawie. Regularny uczestnik corocznego Forum Mediów Polonijnych w Tarnowie.
Za zasługi w pracy Polonijnej w 1996 roku odznaczony przez Prezydenta RP Krzyżem Kawalerskim Orderu Zasługi Rzeczypospolitej Polskiej.

</doc>
<doc id="2269021" url="https://pl.wikipedia.org/wiki?curid=2269021" title="Wichard Joachim Heinrich von Möllendorf">
Wichard Joachim Heinrich von Möllendorf

Wichard Joachim Heinrich von Möllendorf (ur. 7 stycznia 1724 w Lindenbergu, obecnie dzielnicy Wittenberge, zm. 28 stycznia 1816 w Havelbergu) – pruski feldmarszałek od 1793 roku.
Od 1740 w służbie króla Prus, Fryderyka II, najpierw jako paź, a chorąży w wojnie o sukcesję austriacką. Odznaczył się w wojnie siedmioletniej, najpierw jako kapitan w bitwie pod Lutynią (5 grudnia 1757) i oblężeniu Wrocławia, mianowany majorem, w bitwach pod Hochkirch i pod Torgau. Po kolejnym sukcesie w bitwie pod Burkatowem w 1762, otrzymał awans na generała-majora. Od 1774 był generałem lejtnantem, dowodził korpusem wojsk pruskich w wojnie o sukcesję bawarską. W 1782 został gubernatorem wojskowym Berlina. W 1787 mianowany generałem piechoty.
Dla przeprowadzenia II rozbioru Polski 24 stycznia 1793 roku wkroczył na czele wojsk pruskich do Rzeczypospolitej, zajmując Wielkopolskę i Pomorze.
W 1794 uczestniczył w wojnie z rewolucyjną Francją.

</doc>
<doc id="2269023" url="https://pl.wikipedia.org/wiki?curid=2269023" title="Zamek Aya">
Zamek Aya

 – zamek w Japonii, w miejscowości Aya, w prefekturze Miyazaki. Znajduje się ok. 40 km na północny zachód od miasta Miyazaki.
Historia.
Budowa zamku Aya została rozpoczęta około 1331, a zakończyła się około 1334. Jego nazwa wywodzi się od człowieka nadzorującego budowę, który określał się jedynie imieniem "Aya" (w rzeczywistości nazywał się Koshiro Yoshito). 
Jego rodzina panowała nad zamkiem, aż do okresu Muromachi, gdy został on przejęty przez głowę klanu Itō. Następnie zamek został przejęty przez klan Shimazu z Kagoshimy po ich zwycięstwie nad Itō w 1557 roku. Otrzymał go jeden z wasali klanu Shimazu, Niiro Hisatoki. 
Dziesięć lat później zamek został na krótko zdobyty przez Hideyoshiego Toyotomi, jednak w 1615 został on zniszczony w wyniku dekretu sioguna, zgodnie z którym w domenie mógł być tylko jeden zamek.
Donżon ("tenshu") zamku został odbudowany w 1985 z drewna, w oparciu o obrazy innych zamków z tamtego okresu. Mieści się w nim muzeum, w którym wystawiane są przedmioty związane z historią zamku.

</doc>
<doc id="2269029" url="https://pl.wikipedia.org/wiki?curid=2269029" title="Człowiek">
Człowiek



</doc>
<doc id="2269032" url="https://pl.wikipedia.org/wiki?curid=2269032" title="A6M">
A6M



</doc>
<doc id="2269037" url="https://pl.wikipedia.org/wiki?curid=2269037" title="Zamek Aoba">
Zamek Aoba

, znany także jako – zamek w Japonii, dawna siedziba rodziny Date. 
Zamek został zbudowany w latach 1600–1602 przez daimyō Masamune Date na szczycie góry Aoba, w doskonałym strategicznie punkcie do obrony i panowania nad miastem Sendai. 
Zamek był jednym z kluczowych centrów Ōuetsu Reppan Dōmei (Sojuszu Domen Mutsu, Dewa, Echigo) zwanego również Hokubu Dōmei (Sojuszem Północnym) podczas „wojny roku smoka” (1868–1869). W tym czasie panem Sendai był Yoshikuni Date (1825–1874). 
Po kapitulacji Sendai zamek został przejęty przez nowy rząd (restauracja Meiji) i częściowo rozebrany w latach 70. XIX wieku. Wiele z pozostałych budynków zostało zniszczonych podczas bombardowań Sendai bombami zapalającymi podczas II wojny światowej, ale niektóre fragmenty zamku przetrwały. Duże partie, w tym kamienna podstawa, niektóre mury i część drewnianych budowli, zostały częściowo odbudowane.
Obszar zamku obejmuje także chram shintō Gokoku-jinja oraz pomnik Masamune Date na koniu.

</doc>
<doc id="2269041" url="https://pl.wikipedia.org/wiki?curid=2269041" title="Ray Stevenson">
Ray Stevenson

George Raymond (Ray) Stevenson (ur. 25 maja 1964 w Lisburn) – brytyjski aktor filmowy, teatralny i telewizyjny.
Życiorys.
Urodził się w Irlandii Północnej, jednak dorastał w Anglii. Jego ojciec służył w brytyjskim lotnictwie, matka pochodziła z Irlandii. Pracował jako projektant wnętrz. Kształcił się w szkole aktorskiej w Bristolu (Bristol Old Vic Theatre School).
Jako aktor związany głównie z produkcjami telewizyjnymi. W 2004 zagrał rolę Dagoneta w "Królu Arturze". Popularność przyniosła mu rola Tytusa Pullo w wyprodukowanym przez BBC i HBO serialu "Rzym". W 2008 otrzymał główną rolę Punishera w filmie akcji "".
Występuje także jako aktor teatralny, m.in. w teatrach londyńskich.

</doc>
<doc id="2269042" url="https://pl.wikipedia.org/wiki?curid=2269042" title="Agnieszka Howard">
Agnieszka Howard

Agnes Tilney (ur. ok. 1477, zm. 1545) angielska arystokratka, księżna Norfolk w latach 1514-1524 jako druga żona Thomasa Howarda.
Życiorys.
Była córką Hugh Tilneya i Elizabeth Tailboys. 8 listopada 1497 r. poślubiła Thomasa Howarda, hrabiego Surrey Jej mąż był najstarszym synem i dziedzicem Johna Howarda 1. księcia Norfolk. Agnes była jego drugą żoną - jej poprzedniczka również pochodziła z rodziny Tilney, więc do zawarcia małżeństwa konieczna była dyspensa. Z uwagi na to, że Howardowie w bitwie pod Bosworth walczyli po stronie poległego w niej Ryszarda III, musieli stopniowo odbudowywać swoją pozycję i wpływy na dworze królewskim Henryka VII.
W 1514 r. jej mąż otrzymał tytuł 2. księcia Norfolk. Od czasu swego ślubu brała aktywny udział we wszystkich królewskich uroczystościach. W 1516 r. została jedną z matek chrzestnych Marii I Tudor. W 1533 r. trzymała tren podczas koronacji Anny Boleyn (wnuczki jej męża) a następnie została matką chrzestną Elżbiety I.
W 1524 r. Agnes owdowiała; od śmierci męża tytułowano ją księżną-wdową Norfolk. Tytuł księcia Norfolk otrzymał najstarszy syn jej zmarłego męża z pierwszego małżeństwa, Thomas.
Była silną osobowością, od ok. 1534 r. uznawana za najdostojniejszą matronę w Anglii. Posiadała dwór w Horsham w hrabstwie Sussex. Mieszkała w Lambeth. W tej rezydencji dzieciństwo spędzali osieroceni krewni i powinowaci Agnes m.in. bratanica jej przyrodniego syna Thomasa, Katarzyna Howard. Księżna najprawdopodobniej nie przywiązywała dużej wagi do zachowania swoich podopiecznych, czego efektem była bliska relacja Katarzyny z Francisem Derehamem. Inne źródła wskazują, że księżna-wdowa była odpowiedzialną osobą, stąd zadecydowano o powierzeniu jej ok. 100 opuszczonych dzieci. 
W 1540 r. przy pomocy wuja Katarzyna trafiła na dwór królewski i zwróciła uwagę Henryka VIII, który poślubił ją w lipcu 1540 r.. Za namową Agnes królowa w sierpniu 1541 r. powołała Francisa Derehama na swego sekretarza. Pod koniec 1541 r. wyszedł na jaw romans królowej z Thomasem Culpeperem. W toku śledztwa poznano także przeszłość Katarzyny Howard.
6 listopada 1541 r. księżna odbyła rozmowę ze swym pasierbem Thomasem Howardem, z której wynikało, że Katarzynie nie stanie się krzywda. Agnes twierdziła, że jeśli cokolwiek pomiędzy Katarzyną a Francisem wydarzyło się pod jej dachem, to odbyło się to przed królewskim ślubem i nikt nie powinien za to umrzeć.
8 grudnia 1541 r. osadzono w Tower najstarszego syna Agnes - Williama - i jego żonę. 9 grudnia 1541 r. aresztowano samą Agnes i jedną z jej córek – Catherine. Uwięziono także niektórych pasierbów księżnej i ich żony. Powodem aresztowania Agnes i jej krewnych było zatajenie zdrady, której dokonała królowa. 22 grudnia 1541 r. Agnes i jej najbliżsi zostali uznani za winnych nieujawnienia zdrady Katarzyny Howard a także podżegania do niej. Agnes skazano na więzienie i konfiskatę majątku. 
Królową Katarzynę oraz jej dwóch kochanków stracono. Agnes została uwolniona w maju 1542 r. Zmarła 3 lata później. 
Ze związku z Thomasem Howardem urodziła co najmniej 11 dzieci, z czego 6 przeżyło dzieciństwo: 

</doc>
<doc id="2269044" url="https://pl.wikipedia.org/wiki?curid=2269044" title="Próby jądrowe">
Próby jądrowe



</doc>
<doc id="2269045" url="https://pl.wikipedia.org/wiki?curid=2269045" title="Korpus Wywiadu Polowego (Izrael)">
Korpus Wywiadu Polowego (Izrael)

Korpus Wywiadu Polowego () j − wyższy związek taktyczny wojsk lądowych Sił Obronnych Izraela, którego zadaniem jest wywiad wojskowy na polu walki.
Zadania i struktura.
Korpus Wywiadu Polowego podlega pod Agencję Wywiadu Wojskowego Aman. Ze względu na potrzebę gromadzenia danych wywiadowczych bezpośrednio na polu walki, utrzymywane są jednostki wywiadu polowego, które zajmują się obserwacją, zbieraniem informacji i zwalczeniem obcych wywiadów w samym środku konfliktu.
Na poziomie Dowództwa Wojsk Lądowych korpus wywiadu polowego ma następującą strukturę organizacyjną:
Żołnierze przechodzą rozszerzone szkolenie dla piechoty, a następnie są kierowani na specjalistyczne kursy: nawigacji w terenie, obserwacji, wywiadu, kamuflażu, sztuk walki, dowodzenia i innych. Następnie żołnierze są kierowani do jednostek rozrzuconych po całym kraju.
Uzbrojenie.
Korpus wywiadu polowego dysponuje: taktycznymi balonami obserwacyjnymi, systemami nadzoru balonowego „Halo” (kamery i urządzenia antenowe rozwieszone pod balonami), systemami namierzania mobilnego i stałego, systemami czujników monitorujących, wykrywających i ostrzegających przed różnymi rodzajami zagrożeń, bezzałogowymi aparatami latającymi.

</doc>
<doc id="2269049" url="https://pl.wikipedia.org/wiki?curid=2269049" title="Max Pirkis">
Max Pirkis

Max William R. Pirkis (ur. 6 stycznia 1989 w Londynie) – brytyjski aktor filmowy.
Grywał w przedstawieniach szkolnych. Zadebiutował w filmie "" w 2003, gdzie zagrał midszypmena Lorda Blakeney, partnerując takim aktorom jak Russell Crowe i Paul Bettany. Za tę rolę otrzymał dwie nagrody w 2004: Evening Standard British Film Awards dla najbardziej obiecującego aktora oraz Young Artist Award w jednej z kategorii. Powierzono mu później rolę młodego Oktawiana w pierwszym sezonie i w początkowej części drugiego serialu "Rzym", wyprodukowanego przez BBC i HBO.
Od 2004 był uczniem Eton College. W 2007 rozpoczął studia teologiczne w St Catharine’s College na Uniwersytecie Cambridge. Powrócił do aktorstwa w 2014, otrzymując jedną z głównych w filmie "Uśpieni".

</doc>
<doc id="2269051" url="https://pl.wikipedia.org/wiki?curid=2269051" title="Zakłady Farmaceutyczne Polpharma">
Zakłady Farmaceutyczne Polpharma

Zakłady Farmaceutyczne Polpharma S.A. – polskie przedsiębiorstwo farmaceutyczne z siedzibą w Starogardzie Gdańskim. Producent leków znajdujących zastosowanie w kardiologii, gastroenterologii i neurologii. Wytwarza również leki dostępne bez recepty (OTC).
Historia.
Przedsiębiorstwo zostało założone w roku 1935, jako polska Fabryka Chemiczno-Farmaceutyczna „Polpharma”, po czym zakład uległ znacznemu zniszczeniu w czasie II wojny światowej. Zrujnowane fabryki znacjonalizowano i odbudowano w latach 1945–1949. W roku 1951 przeprowadzono reformę i zmieniono przedsiębiorstwo w Starogardzkie Zakłady Farmaceutyczne. W roku 1959 stało się ono częścią Zjednoczenia Przemysłu Farmaceutycznego „Polfa”. Firmie przywrócono dawną nazwę „Polpharma” 1 grudnia 1995, wraz z przekształceniem jej w jednoosobową spółkę Polpharma SA, będącą własnością Skarbu Państwa.
Spółka została sprywatyzowana 20 lipca 2000 przy udziale polskiego kapitału. Od tego czasu głównym udziałowcem jest Spectra Holding, należąca do Jerzego Staraka. Od 2001 za promocję produktów i sprzedaż leków odpowiedzialne jest Biuro Handlowe Polpharma z siedzibą w Warszawie. W roku 2012 Polpharma zakupiła większościowy pakiet akcji Polfy Warszawa S.A.
W 2018 Polpharma była obecna na 35 rynkach, w wyniku czego niemal 50% przychodów pochodziło z transakcji międzynarodowych. Grupa posiada 7 zakładów produkcyjnych zlokalizowanych w Polsce, Rosji i Kazachstanie, a także siedem ośrodków badań i rozwoju. Polpharma ok. 20% przychodów przeznacza na inwestycje, badania i rozwój. Cała grupa zatrudnia ok. 7,5 tys. osób, w tym 4,7 tys. w Polsce.
21 marca 2022 Yale School of Management (YCM) umieściła Polpharmę – jedyną spółkę powiązaną z polskim kapitałem – wśród 36 światowych firm, które „przeciwstawiają się żądaniom wyjścia z Rosji lub ograniczenia tam aktywności”.
Promocja sportu.
Od roku 2000 Polpharma jest sponsorem klubu koszykarskiego "Polpharma Starogard Gdański". Jest też organizatorem imprez sportowych, np. „Polpharma Streetball Jam by DML”.

</doc>
<doc id="2269052" url="https://pl.wikipedia.org/wiki?curid=2269052" title="Testy jądrowe">
Testy jądrowe



</doc>
<doc id="2269053" url="https://pl.wikipedia.org/wiki?curid=2269053" title="HTC Legend">
HTC Legend

HTC Legend – smartfon zaprojektowany przez firmę HTC. Jego premiera miała miejsce 16 lutego 2010 na targach Mobile World Congress. Do sprzedaży trafił 31 marca 2010 roku.

</doc>
<doc id="2269056" url="https://pl.wikipedia.org/wiki?curid=2269056" title="Reakcja egzoergiczna">
Reakcja egzoergiczna



</doc>
<doc id="2269058" url="https://pl.wikipedia.org/wiki?curid=2269058" title="Bitwa pod Brissarthe">
Bitwa pod Brissarthe

Bitwa pod Brissarthe – starcie zbrojne, które miało miejsce 15 września 866 roku pomiędzy Frankami a wikingami. W wyniku bitwy śmierć poniósł Robert Mocny, hrabia Tours i Angers, któremu król Karol II Łysy powierzył obronę przed najazdami Normanów. 
W roku 866 książę bretoński Salomon III (rządzący w latach 857-874) zawiązał sojusz z Hasteinem z Danii skierowany przeciwko Anjou, Maine i Tureni. Pierwszym celem sił sojuszniczych stało się miasto Le Mans, które doszczętnie splądrowano. 
W tej sytuacji dowodzenie nad siłami z zagrożonych atakami regionów objął hrabia Robert Mocny, który zebrał frankijskie wojska m.in. hrabiego Ranulfa I z Poitou, Gosfrida i Hervé z Maine. Frankowie wyszli naprzeciwko powracających z łupami Bretonów i Skandynawów. Do spotkania doszło w rejonie Brissarthe, gdzie odcięto przeciwnikowi drogę ku rzece Loarze i załadowanie łupów na łodzie. Zaatakowani zmuszeni zostali do ucieczki do pobliskiego kościoła, gdzie z miejsca zostali oblężeni przez Franków. Wieczorem wikingowie podjęli próbę wyjścia z okrążenia, atakując Franków. W wyniku bitwy śmierć poniósł Robert Mocny, Ranulf trafiony strzałą był śmiertelnie ranny, ranę odniósł także Hervé. Po stracie swoich dowódców Frankowie wycofali się. 
W roku 867 roku Karol II Łysy rozpoczął pertraktacje z Salomonem, uznając go jako króla Bretanii i nadając mu hrabstwo Cotentain co skutkowało odłączeniem się hrabstwa Avranches położonego pomiędzy Cotentain a Bretanią. 
Tymczasem wikingowie kontynuowali ataki na ziemie Franków. Przez kolejne lata Hastein pustoszył tereny nad Loarą: Bourges – 867, Orlean – 868, Angers – 872, co zmusiło Karola do zawiązania sojuszu z Salomonem. 

</doc>
<doc id="2269060" url="https://pl.wikipedia.org/wiki?curid=2269060" title="David Bamber">
David Bamber

David James Bamber (ur. 19 września 1954 w Walkden) – brytyjski aktor teatralny, filmowy i telewizyjny.
Życiorys.
Wczesne lata.
Urodził się w Walkden. We wrześniu 1973 w Manchester Youth Theatre grał Pandarosa w przedstawieniu "Troilus i Kresyda". Kształcił się na University of Bristol, następnie w Royal Academy of Dramatic Art. W 1979 otrzymał złoty medal przyznany przez tę akademię .
Kariera.
Pracował przy wielu brytyjskich serialach telewizyjnych, miniserialach i filmach telewizyjnych. Wystąpił w adaptacjach BBC, w tym BBC Two "Budda z przedmieścia" (1993) według powieści Hanifa Kureishi jako Shadwel u boku Naveena Andrewsa i Brendy Blethyn oraz BBC One "Duma i uprzedzenie" (1995) na podstawie powieści Jane Austen jako pan Collins. Większą rozpoznawalność przyniosła mu rola Cycerona w wyprodukowanym przez BBC i HBO serialu "Rzym" (2005). W dramacie historycznym Bryana Singera "Walkirii" (2008) z udziałem Toma Cruise’a wcielił się w postać Adolfa Hitlera.
Regularnie gra także w przedstawieniach teatralnych. W 1995 otrzymał nagrodę Laurence Olivier Award dla najlepszego aktora za rolę Guya w sztuce "My Night with Reg", którą powtórzył w adaptacji telewizyjnej BBC w 1996 w reżyserii Rogera Michella z Kennethem MacDonaldem. Jego role jako aktora głosowego obejmują cesarza Konstantego w słuchowisku z cyklu "Doktor Who" pt. "The Council of Nicaea" (2005) oraz Jeremy’ego Longstaffa w serialu radiowym "The Way We Live Right Now".
Życie prywatne.
W 1982 ożenił się z aktorką Julią Swift. Mają dwóch synów: Thea (ur. 1991) i Ethana (ur. 1998).

</doc>
<doc id="2269062" url="https://pl.wikipedia.org/wiki?curid=2269062" title="Maikaze">
Maikaze

 – niszczyciel japońskiej Cesarskiej Marynarki Wojennej typu "Kagerō" z czasów drugiej wojny światowej. Zatopiony 17 lutego 1944 roku przez amerykańskie okręty w bitwie koło Truk.
Budowa.
„Maikaze” był osiemnastym – przedostatnim okrętem z serii japońskich niszczycieli typu "Kagerō". Były to duże niszczyciele, przystosowane do działań oceanicznych, o wyporności pełnej około 2600 ton, silnie uzbrojone w sześć dział kalibru 127 mm w dwudziałowych wieżach oraz 8 wyrzutni bardzo skutecznych torped kalibru 610 mm.
„Maikaze” należał do drugiej grupy tych niszczycieli, która została zamówiona w ramach programu finansowego z 1939 roku. Nadano mu numer budowy 114. Nazwa „Maikaze” znaczy: „tańczący wiatr”, „tornado”.
Stępkę pod budowę okrętu położono 22 kwietnia 1940 roku w stoczni Fujinagata w Osace, kadłub wodowano 15 marca 1941 roku, a okręt wszedł do służby 15 lipca 1941 roku.
Służba.
Po wejściu do służby „Maikaze” został przydzielony do 4. Dywizjonu 4. Eskadry Niszczycieli 2. Floty – wraz z „Hagikaze”, „Arashi” i „Nowaki”. Pierwszym dowódcą był kmdr por. Seiji Nakasugi (do 22 czerwca 1943 roku).
Działania pierwszego etapu wojny (1941–1942).
Przed wybuchem II wojny światowej na Pacyfiku okręt przypłynął 2 grudnia 1941 roku do Mako na Peskadorach. W pierwszym etapie wojny „Maikaze” ze swoim dywizjonem eskortował okręty sił głównych Zespołu Południowego wiceadmirała Nobutake Kondō, osłaniającego inwazję na Malaje, Filipiny, a następnie Holenderskie Indie Wschodnie. Od 4 grudnia operował wraz z flotą z Mako, eskortując też konwoje inwazyjne na Malaje, następnie od 18 stycznia 1942 roku operował z Palau i od 21 lutego z zatoki Staring na Celebes. Od 25 lutego osłaniał zespół uderzeniowy lotniskowców w działaniach na południe od Jawy, m.in. 5 marca w ataku lotniczym na Tjilatjap (w tym okresie, do kwietnia, działał w półdywizjonie z bliźniaczym „Hagikaze”). Od 27 marca eskortował zespół zaopatrzeniowy dla lotniskowców operujących na Oceanie Indyjskim, po czym 18 kwietnia eskortował lotniskowce „Shōkaku” i „Zuikaku” do Mako i 22 kwietnia powrócił do Yokosuki w Japonii, gdzie został dokowany.
Następnie, w dniach 4–5 czerwca 1942 roku „Maikaze” ze swoim dywizjonem eskortował lotniskowce Zespołu Uderzeniowego wiceadmirała Nagumo podczas powietrzno-morskiej bitwy pod Midway. Wraz z „Hagikaze” ratował rozbitków z tonącego lotniskowca „Kaga”, po czym pomagał dobić uszkodzony „Akagi” torpedami. Od 9 czerwca do 12 lipca działał na północnym obszarze operacyjnym, eskortując tam lotniskowiec „Zuihō” i patrolując na południowy wschód od Aleutów.
Rejon Wysp Salomona (1942–1943).
14 lipca 1942 roku 4. Dywizjon Niszczycieli został włączony w skład 10. Eskadry Niszczycieli 3. Floty, operującej na obszarze archipelagu Wysp Salomona, gdzie od sierpnia toczyły się intensywne walki o Guadalcanal. „Maikaze” został tam skierowany 16 sierpnia, eskortując przy tym jednostki floty z Kure do Truk. Następnie 24 sierpnia eskortował siły straży przedniej admirała Hiroaki Abe podczas powietrzno-morskiej bitwy koło wschodnich Wysp Salomona. We wrześniu patrolował w rejonie Truk, po czym 1 października przebazował na wyspę Shortland.
3 października „Maikaze” eskortował transportowiec wodnosamolotów „Nisshin” w nocnej misji transportu żołnierzy z Shortland na Guadalcanal, a 6 i 9 października brał udział w kolejnych rejsach transportowych na Guadalcanal (określanych żargonowo przez Amerykanów jako "Tokyo Express"). Podczas powietrzno-morskiej bitwy koło wysp Santa Cruz 26 października 1942 roku eskortował Zespół Uderzeniowy wiceadm. Nagumo, po czym 28 października eskortował uszkodzone lotniskowce „Shōkaku” i „Zuihō” do Truk, a następnie do 6 listopada eskortował „Shōkaku” do Kure w Japonii, gdzie sam także przeszedł krótki remont.
Między 1 a 10 grudnia 1942 roku „Maikaze” powrócił z Japonii na Shortland, skąd w dniach 13–18 grudnia odholował uszkodzony niszczyciel „Nowaki” do Truk. W dniach 1–10 stycznia 1943 roku eskortował konwój z wojskiem z Rabaulu do Lae na Nowej Gwinei, przy tym 7 stycznia ratował rozbitków ze zbombardowanego transportowca „Nichiryu Maru”, a 10 stycznia wraz z niszczycielem „Isokaze” i wodnosamolotem zatopił amerykański okręt podwodny USS „Argonaut”.
14 stycznia 1943 roku „Maikaze” wziął udział w kolejnej operacji dowozu wojska z Shortland na Guadalcanal, przy czym osłaniał uszkodzony niszczyciel „Arashi”. 23 stycznia brał udział w transporcie wojska do zatoki Rekata (wyspa Santa Isabel), a 25 stycznia – na Kolombangarę. 1 i 4 lutego „Maikaze” osłaniał ewakuację garnizonu Guadalcanalu, przy czym 4 lutego został uszkodzony przez lotnictwo – bliskie wybuchy bomb spowodowały zalanie maszynowni, po czym został odholowany na Shortland przez niszczyciel „Nagatsuki”. Po naprawach w Truk udał się w dniach 6–16 marca na remont do Yokosuki (eskortując niszczyciel „Hamakaze” holujący „Michishio”).
Po remoncie i zmianie dowódcy, od 23 lipca 1943 roku do końca roku, „Maikaze” głównie eskortował lotniskowce lub konwoje pomiędzy Truk, Yokosuką, Szanghajem i Rabaulem. Między innymi w dniach 19–25 września eskortował lotniskowiec „Zuihō” z Truk do Eniwetok, a w dniach 20–30 października eskortował konwój z wojskiem z Szanghaju do Truk (22 października wraz z niszczycielem „Nowaki” uratował ok. 1000 ludzi ze storpedowanego transportowca „Awata Maru”). 11–16 grudnia eskortował pancerniki „Kongō” i „Haruna” z Truk do Sasebo, gdzie został skierowany do remontu (wraz z „Nowaki”). Prawdopodobnie wówczas wieża dział nr 2 (na rufie) została zdemontowana i zastąpiona przez dwa potrójne stanowiska działek przeciwlotniczych 25 mm. Na przełomie 1943 i 1944 roku na niszczycielach tego typu zamieniono też dwa dotychczasowe podwójnie sprzężone działka 25 mm na śródokręciu na potrójnie sprzężone oraz dodano jedno podwójne stanowisko przed mostkiem.
Dalsze działania (1944).
„Maikaze” powrócił na południowy obszar działań, eskortując w dniach 4–9 stycznia 1944 roku krążownik „Atago” z Yokosuki do Truk (wraz z „Nowaki”). W dniach 24-25 stycznia prowadził rejs transportowy żołnierzy z Rabaulu do Lorengau (na Manus). W pierwszej połowie lutego eskortował konwoje między Truk a Rabaulem.
Podczas ewakuacji bazy Truk rano 17 lutego 1944 roku, tuż przed amerykańskim atakiem, eskortował wraz z „Nowaki” krążownik szkolny „Katori” i krążownik pomocniczy (transportowiec) „Akagi Maru”. Grupa ta została jednak przechwycona przez amerykańskie samoloty, które uszkodziły „Maikaze” i „Katori” oraz zatopiły „Akagi Maru”, na skutek czego zespół zawrócił do Truk, gdzie z kolei natknął się na amerykańskie ciężkie okręty. „Maikaze” został zatopiony ogniem artylerii, przede wszystkim krążowników ciężkich i , 40 mil na północny zachód od centrum atolu Truk, w rejonie pozycji (zatopienia uniknął tylko „Nowaki”). Okręt przełamał się na pół i zatonął o 13.43; zginęła cała załoga, w tym dowódca 4. Dywizjonu Niszczycieli kmdr Kenma Isogu. „Maikaze” podczas walki wystrzelił salwę torped, które jednak zostały zauważone przez samolot rozpoznawczy i wyminięte przez Amerykanów. 31 marca 1944 roku okręt został oficjalnie skreślony z listy floty.
Dane techniczne.
Opis konstrukcji i szczegółowe dane – w artykule niszczyciele typu "Kagerō". Poniżej dane ogólne dla niszczycieli tego typu.

</doc>
<doc id="2269067" url="https://pl.wikipedia.org/wiki?curid=2269067" title="Burchardia">
Burchardia

Burchardia R.Br. – rodzaj wieloletnich, ziemnopączkowych roślin zielnych z rodziny zimowitowatych, obejmujący 6 gatunków występujących w Australii, zasiedlających bagna i wrzosowiska.
Nazwa naukowa rodzaju została nadana na cześć Johanna Heinricha Burkhardta, szwajcarskiego lekarza i botanika.
Systematyka.
Rodzaj zaliczany jest do monotypowego plemienia "Burchardieae" w rodzinie zimowitowatych ("Colchicaceae"), należącej do rzędu liliowców ("Liliales") zaliczanych do jednoliściennych (monocots). 

</doc>
<doc id="2269069" url="https://pl.wikipedia.org/wiki?curid=2269069" title="Clóvis">
Clóvis

Clóvis, właśc. Clóvis Guimarães de Queiroz (ur. 26 grudnia 1940 w São Vicente) – piłkarz brazylijski występujący na pozycji obrońcy.
Kariera klubowa.
Karierę piłkarską rozpoczął w 1960 roku w klubie AA Portuguesa. W latach 1962–1967 i 1968–1969 (z krótką przerwą na grę w CA Juventus) występował w SC Corinthians Paulista. W barwach Corinthians wystąpił w 212 spotkaniach.
W latach 1969–1970 był zawodnikiem CR Vasco da Gama. Z Vasco da Gama w 1970 roku zdobył mistrzostwo stanu Rio de Janeiro - Campeonato Carioca. Karierę zakończył w meksykańskim Club Jalisco.
Kariera reprezentacyjna.
W reprezentacji Brazylii jedyny raz wystąpił 16 listopada 1965 w przegranym 0:2 towarzyskim meczu z Arsenalem Londyn. Nigdy nie wystąpił w reprezentacji w oficjalnym meczu międzypaństwowym.

</doc>
<doc id="2269070" url="https://pl.wikipedia.org/wiki?curid=2269070" title="Autoportrety Vincenta van Gogha">
Autoportrety Vincenta van Gogha

Vincent van Gogh namalował w ciągu swego życia 38 autoportretów (34 obrazy i 4 rysunki). Zbiór jego autoportretów stawia go wśród najbardziej płodnych autoportrecistów wszech czasów. Dla van Gogha malowanie portretów było metodą introspekcji, sposobem zarabiania pieniędzy i rozwoju swoich umiejętności artystycznych. Kiedy zaczął malować pierwsze portrety, jako modele posłużyli mu chłopi. Później przestawił się na malowanie pejzaży i kwiatów, przede wszystkim dlatego, że nie był w stanie zapłacić modelom. Wyjaśniał to w liście do siostry Willeminy z 1887 roku. Dlatego zaczął malować siebie samego. Ustawiczny brak pieniędzy był też powodem malowania autoportretów również i w latach następnych.
Paryż.
Pierwszy zachowany autoportret van Gogha pochodzi z 1886 roku. W Paryżu powstało najwięcej autoportretów (27 obrazów). Jeden z ostatnich namalowanych w Paryżu, "Autoportret przed sztalugą" nawiązuje prawdopodobnie do autoportretu Rembrandta z 1660 roku, który van Gogh widział w Luwrze.
Saint-Rémy.
W Saint-Rémy van Gogh namalował swoje 3 ostatnie autoportrety. Miało to miejsce w okresie, kiedy po kolejnym ataku choroby miał zakaz wychodzenia na zewnątrz. Na ostatnim z autoportretów, znajdującym się obecnie w Musée d’Orsay, najbardziej znanym z tych trzech i jednym z najsłynniejszych, dominującym kolorem jest jasnobłękitny; ten sam kolor został użyty zarówno dla wirującego tła jak i marynarki i kamizelki. W tym morzu błękitu głowa artysty, umieszczona e centrum obrazu, z krzaczastymi brwiami, rudą brodą i przenikliwymi, udręczonymi oczami, jawi się niczym ikona.
Falsyfikaty.
Niemal w tym samym czasie, w którym został opublikowany "Catalogue raisonné", jego autor, Jacob Baart de la Faille musiał przyznać, iż włączył do niego obrazy wątpliwej jakości z wątpliwych źródeł. Nieco później, w 1930 roku, odrzucił on ok. 30 dziwnych obrazów, pierwotnie włączonych do katalogu, łącznie z ok. 100 obrazami, które wykluczył wcześniej; wśród nich znaczące miejsce zajmowały "Autoportrety" i "Słoneczniki". W 1970 roku wydawca pośmiertnego manuskryptu De la Faille'a oznaczył większość z tych wątpliwych Autoportretów jako falsyfikaty ale nie był w stanie rozstrzygnąć sporu przynajmniej co do jednego:

</doc>
<doc id="2269074" url="https://pl.wikipedia.org/wiki?curid=2269074" title="Słoneczniki (obraz)">
Słoneczniki (obraz)



</doc>
<doc id="2269076" url="https://pl.wikipedia.org/wiki?curid=2269076" title="Tobias Menzies">
Tobias Menzies

Hanan Tobias Simpson Menzies (ur. 7 marca 1974 w Londynie) – brytyjski aktor teatralny, filmowy i telewizyjny.
Życiorys.
Wczesne lata.
Urodził się w Londynie. Jego matka Gillian Simpson była nauczycielką, a jego ojciec Peter Menzies pracował w BBC jako producent radiowy. Jego brat Luke został radcą prawnym. Tobias Menzies towarzyszył matce w przedstawieniach teatralnych i rozwinął pasję do aktorstwa. Kształcił się we Frensham Heights School, następnie odbył kurs aktorski w Stratford-upon-Avon College. W 1998 ukończył studia w Royal Academy of Dramatic Art.
Kariera.
W latach 1998–2000 grał Franka Gallaghera w 11 odcinkach serialu medycznego BBC One "Na sygnale". W telewizyjnym dramacie historycznym "Długość geograficzna" (2000) z udziałem Jeremy’ego Ironsa pojawił się jako sekretarz Halleya. Wkrótce zaczął też przyjmować małe role filmowe; wystąpił jako John w dramacie "The Low Down" (2000) u boku Aidana Gillena, jako Reg w komedii romantycznej "Piccadilly Jim" (2004) z Samem Rockwellem, jako współwłaściciel teatru w dramacie Marca Forstera "Marzyciel" (2004) u boku Johnny’ego Deppa i jako porucznik Llewelyn w dramacie politycznym "" (2005) z Timothym Spallem. W brytyjskim dreszczowcu szpiegowskim "Casino Royale" (2006), należącym do serii o przygodach Jamesa Bonda, wcielił się w postać Villiersa, młodego asystenta M (Judi Dench) w kwaterze głównej MI6.
Grał na scenie w takich sztukach jak komedia Williama Congreve’a "Światowe sposoby", "The History Boys", "Hamlet" i "Wiśniowy sad". W 2003 był nominowany do Ian Charleson Award za rolę w sztuce "Trzy siostry", wystawianej w Playhouse Theatre.
Wystąpił w podwójnej roli Franka Randalla i Jonathana „Czarnego Jacka” Randalla w serialu historycznym Starz "Outlander" (2014–2018), który przyniósł mu nominację do Złotego Globu, a także jako Marek Juniusz Brutus w serialu BBC i HBO "Rzym" (2005–2007) oraz jako Edmure Tully w serialu HBO "Grze o tron" (2013, 2016, 2019). Wcielił się w postać Filipa, księcia Edynburga w trzecim i czwartym sezonie serialu Netflix "The Crown" (2019–2020).

</doc>
<doc id="2269078" url="https://pl.wikipedia.org/wiki?curid=2269078" title="Syrenka warszawska">
Syrenka warszawska



</doc>
<doc id="2269079" url="https://pl.wikipedia.org/wiki?curid=2269079" title="E203">
E203



</doc>
<doc id="2269080" url="https://pl.wikipedia.org/wiki?curid=2269080" title="João José Galhardo">
João José Galhardo

Galhardo, właśc. João José Galhardo (ur. 29 listopada 1942 w Araraquarze) – piłkarz brazylijski, występujący na pozycji obrońcy.
Kariera klubowa.
Karierę piłkarską Galhardo zaczął w klubie Ferroviária Araraquara w 1960 roku. W latach 1965–1968 występował w Corinthians Paulista. W barwach Corinthians wystąpił w 85 spotkaniach, w których strzelił 1 bramkę.
W latach 1968–1971 był zawodnikiem Fluminense FC. Z Fluminense dwukrotnie zdobył mistrzostwo stanu Rio de Janeiro – Campeonato Carioca w 1969 i 1971 oraz wygrał Torneio Roberto Gomes Pedrosa w 1970 roku. We Fluminense 15 sierpnia 1971 w przegranym 0–1 meczu z CR Vasco da Gama Galhardo zadebiutował w lidze brazylijskiej. Ostatni raz w lidze wystąpił 31 października 1971 w zremisowanym 0–0 meczu z EC Bahia. Ogółem w lidze brazylijskiej Galhardo rozegrał 14 spotkań.
We Fluminense Gahlardo arierę zakończył karierę z powodu kontuzji kolana w 1971, lecz w 1974 powrócił na boisko w barwach macierzystej Ferroviárii Araraquara.
Kariera reprezentacyjna.
W reprezentacji Brazylii Galhardo jedyny raz wystąpił 16 listopada 1965 w przegranym 0–2 towarzyskim meczu z Arsenalem Londyn. Nigdy nie wystąpił w reprezentacji w oficjalnym meczu międzypaństwowym.

</doc>
<doc id="2269082" url="https://pl.wikipedia.org/wiki?curid=2269082" title="E211">
E211



</doc>
<doc id="2269085" url="https://pl.wikipedia.org/wiki?curid=2269085" title="Hino">
Hino

 – miasto w Japonii, na wyspie Honsiu, w prefekturze metropolitarnej Tokio, nad rzeką Tama. Ma powierzchnię 27,55 km2 . W 2020 r. mieszkało w nim 190 261 osób, w 90 270 gospodarstwach domowych (w 2010 r. 179 464 osoby, w 81 286 gospodarstwach domowych) Ośrodek przemysłu samochodowego, elektronicznego i precyzyjnego. W mieście znajduje się duży ogród botaniczny i zoologiczny.
W okresie Edo (1603-1868) Hino pełniło funkcję shukuby; w miejscowości znajdowała się także przystań promowa. W 1893 region Santama przeszedł z prefektury Kanagawa do , a Hino-juku otrzymało status . W 1963 roku Hino-chō zostało przemianowane na Hino-shi

</doc>
<doc id="2269088" url="https://pl.wikipedia.org/wiki?curid=2269088" title="Operacja Deliberate Force">
Operacja Deliberate Force

Operacja Deliberate Force – militarna operacja reagowania kryzysowego przeprowadzona między 30 sierpnia a 20 września 1995 roku, stanowiąca wydzieloną część operacji lotniczej Sojuszu Północnoatlantyckiego "Deny Flight". Uderzenia lotnicze w ramach operacji "Deliberate Force", zapewniały wsparcie operacji pokojowej sił pokojowych ONZ w Bośni i Hercegowinie UNPROFOR. "Deliberate Force" była pierwszą w historii prawdziwą kampanią lotniczą NATO. Jej istota polegała na zapobieganiu powtarzającym się naruszeniom zakazu lotów wojskowych statków powietrznych nad określonymi przez ONZ strefami bezpieczeństwa oraz wsparciu powietrznym dla jednostek UNPROFOR, przy wykorzystaniu aktywnych uderzeń lotnictwa NATO na jednostki lądowe zwaśnionych stron naruszające wyznaczone przez ONZ strefy ochronne oraz na utrudniający wykonanie misji zintegrowany system obrony powietrznej Republiki Serbskiej.
Operacja Deliberate Force miała miejsce w czasie wojny w Bośni i Hercegowinie, toczącej się w latach 1992-1995 wojny domowej, która była najbardziej krwawym konfliktem w Europie od zakończenia drugiej wojny światowej. Stronami konfliktu byli walczący o autonomię bośniaccy Serbowie oraz władze Bośni i Hercegowiny, na której terenie toczyły się główne walki, wraz ze skonfederowanymi z nimi od pewnego momentu Chorwatami. Bezpośrednią przyczyną rozpoczęcia operacji była dokonana przez bośniackich Serbów masakra ludności cywilnej w zdobytej i zajętej przez nich strefie ochronnej ONZ w Srebrenicy.
W wyniku operacji powietrznej NATO obezwładniony został zintegrowany system obrony powietrznej bośniackich Serbów, przerwane główne linie zaopatrzenia ich armii, zniszczono także serbskie fabryki i magazyny broni. Konsekwencją polityczną przeprowadzenia operacji "Deliberate Force" było zawarcie kończącego wojnę w Bośni i Hercegowinie układu pokojowego w Dayton. W wyniku użycia broni przez lotnictwo koalicji państw Sojuszu Północnoatlantyckiego śmierć poniosło 25 do 30 osób. Interwencja NATO zakończyła jednak wieloletnią krwawą wojnę domową na terytorium Bośni i Hercegowiny, której głównymi ofiarami były osoby cywilne.
Geneza.
Okrucieństwo, z jakim Serbowie zwalczali początkowo muzułmanów na terenie Bośni, skupiło uwagę światowych mediów. Wywierały one coraz większą presję na Organizację Narodów Zjednoczonych i Sojusz Północnoatlantycki, by te podjęły działania, które położyłyby kres krwawym walkom na terenie Bośni i Hercegowiny. ONZ zareagowała rezolucją Rady bezpieczeństwa nr 819 wyznaczającą sześć stref bezpieczeństwa, w których wszelkie ataki zbrojne były zabronione: Sarajewo, Tuzla, Bihać, Srebrenica, Žepa i Goražde.
Rezolucja nr 781 Rady Bezpieczeństwa ONZ wzywała państwa członkowskie Organizacji Narodów Zjednoczonych do wsparcia sił pokojowych ONZ w wymuszeniu przestrzegania przez strony konfliktu zakazu wykonywania lotów w przestrzeni powietrznej Bośni i Hercegowiny. Rezolucja ta jednak wzywała państwa raczej do monitorowania przestrzegania zakazu lotów, niż do aktywnego oddziaływania na strony naruszające wprowadzony zakaz. Prowadzona pierwotnie – w związku z tą rezolucją – operacja Sky Monitor nie mogła wobec tego skutecznie zapobiec naruszaniu zakazu lotów. Samoloty NATO miały bowiem możliwość użycia siły wyłącznie w obronie własnej, w wypadku bezpośredniego ataku na samolot NATO przez jedną ze stron konfliktu. W innych sytuacjach, obejmujących na przykład potrzebę osłony własnego lotnictwa, piloci musieli zwracać się z prośbą o zezwolenie na podjęcie działań siłowych. W okresie od 16 października 1992 roku do 13 kwietnia 1993 roku NATO odnotowało ponad 500 naruszeń zakazu lotów nad Bośnią i Hercegowiną, co spowodowało wydanie przez Radę Bezpieczeństwa kolejnej rezolucji – nr 816, rozszerzającej zakaz lotów do wszystkich statków powietrznych, w tym śmigłowców i samolotów. Rezolucja, która weszła w życie 13 marca 1993 roku, uprawniała również wszystkie państwa, w ścisłej koordynacji z Sekretarzem Generalnym ONZ oraz siłami pokojowymi tej organizacji, do podjęcia wszelkich środków niezbędnych do wymuszenia przestrzegania zakazu przez wszystkie zwaśnione strony. Ostatecznie, na podstawie rezolucji nr 816 Rada Północnoatlantycka NATO pojęła 8 kwietnia decyzję o użyciu lotnictwa NATO w operacji wymuszenia wprowadzonej przez ONZ strefy zakazu lotów. Decyzja ta umożliwiła opracowanie, a następnie wprowadzenie w życie z dniem 12 kwietnia planu operacji "Deny Flight" (OPLAN 40101). Wejście w życie kolejnej rezolucji Rady Bezpieczeństwa – nr 836, dotyczącej zagrożeń w ustanowionych wcześniej przez ONZ specjalnych strefach bezpieczeństwa w miejscowościach: Sarajewo, Bihać, Srebrenica, Gorażde, Tuzla i Żepa – wymusiło zmianę planu. Na spotkaniu ministrów spraw zagranicznych państw członkowskich Sojuszu, które odbyło się 10 czerwca 1993 roku uzgodniono, że NATO zapewni wsparcie lotnicze w wypadku ataku na jednostki sił pokojowych ONZ w Bośni i Hercegowinie wyłącznie po wcześniejszym zgłoszeniu zapotrzebowania przez ONZ. 14 czerwca 1993 roku do NATO wpłynął wniosek Sekretarza generalnego ONZ z prośbą o przygotowania planów bezpośredniego wsparcia lotniczego. Sekretarz Generalny zaznaczył jednak, że plan ten powinien być uzgodniony z nim lub z jego specjalnym przedstawicielem w byłej Jugosławii. Rezolucja Rady Bezpieczeństwa nr 836 oraz wniosek Sekretarza Generalnego o wsparcie lotnicze zaowocowały przebazowaniem w rejon działań (do baz we Włoszech) samolotów przeznaczonych do wykonywania misji bezpośredniego wsparcia lotniczego.
Przyjęta przez Radę Bezpieczeństwa rezolucja nr 836 była reakcją na walki rozpoczęte przez siły paramilitarne bośniackich Serbów. Zgodnie z wymienioną rezolucją NATO zapewnić miało bezpośrednie wsparcie lotnicze wewnątrz stref oraz w ich pobliżu, pomagając tym samym siłom pokojowym Organizacji Narodów Zjednoczonych UNPROFOR w realizacji ich mandatu. Upoważniał on siły pokojowe do powstrzymywania ataków na strefy bezpieczeństwa, monitorowania przerwania ognia oraz – w razie konieczności – użycia przemocy zbrojnej w celu zapewnienia sobie swobody przemieszczania lub osłony konwojów humanitarnych.
Prowadzona przez Sojusz Północnoatlantycki operacja "Deny Flight" miała stanowić sposób wymuszenia zakazu lotów nad Bośnią i Hercegowiną, nie przyniosła jednak pożądanych przez społeczność międzynarodową rezultatów – nie zapobiegła dalszej eskalacji działań zbrojnych prowadzonych na lądzie. NATO i ONZ zmuszone zostały zatem do rozszerzenia zakresu wykonywanych misji o bezpośrednie wsparcie lotnicze, którego celem była ochrona personelu UNPROFOR przed atakami stron konfliktu, ofensywne wsparcie powietrzne mające na celu ukaranie uzbrojonych grup nieprzestrzegających postanowień rezolucji Rady Bezpieczeństwa ONZ, a także ubezwłasnowolnienie obrony powietrznej w ramach zapewnienia bezpieczeństwa samolotom sojuszniczym wykonującym zadania w przestrzeni powietrznej Bośni i Hercegowiny. Wprowadzone jednak przez ONZ ścisłe ograniczenia w zakresie i zasadach użycia lotnictwa, sprowadzające się do unikania za wszelką cenę strat nie tylko wśród żołnierzy UNPROFOR, pilotów lotnictwa NATO i ludności cywilnej, ale także wśród atakujących żołnierzy bośniackich Serbów, doprowadziły do bezskuteczności i nieefektywności użycia lotnictwa Sojuszu. Zajęcie 11 lipca 1995 roku przez oddziały serbskie znajdującej się w strefie ochronnej Srebrenicy, a następnie dokonany tam przez nich masowy mord ludności cywilnej wywołały falę krytyki pod adresem dowodzącego siłami ONZ w Jugosławii generała Bernarda Janviera, który wprowadził zbyt duże ograniczenia w użyciu lotnictwa, a w krytycznym dniu 10 lipca nie wyraził zgody na bezpośrednie wsparcie lotnicze. Upadek Srebrenicy oraz masakra jej ludności cywilnej doprowadziły do zmiany polityki państw zachodnich w stosunku do Bośni i Hercegowiny. Dodatkowo zestrzelenie francuskiego Mirage nad Pale oraz amerykańskiego F-16 nad Mrkonjić Grad, a także zajęcie przez Serbów strefy ochronnej w Žepie oraz meldunki o okrucieństwach na zajętych przez bośniackich Serbów terenach, doprowadziły do wzięcia pod uwagę amerykańskiej propozycji bardziej agresywnego użycia lotnictwa w Bośni i Hercegowinie. Ponadto niepokój analityków NATO zaczęło budzić zagrożenie dla istnienia stref bezpieczeństwa w Goražde i Sarajewie.
Dylematy polityczno-wojskowe.
Wydarzenia w Srebrenicy spotęgowały obawy państw zachodnich dotyczące bezsilności ONZ i aktualnych problemów wynikających ze sprawowania kontroli nad działaniami lotnictwa NATO. Po upadku enklawy Stany Zjednoczone zostały zmuszone do uporania się z bardzo poważnym problemem: czy zintensyfikować użycie lotnictwa w Bośni i Hercegowinie, a jeżeli tak, to w jaki sposób. W razie podjęcia działań jednostronnych możliwe było doprowadzenie do zatargów wewnątrz NATO, a być może nawet do jego rozłamu. Podobnie niekorzystny scenariusz mógł mieć miejsce w przypadku ONZ. Analitycy amerykańscy uwzględniali także możliwość pogorszenia dwustronnych stosunków utrzymywanych do tej pory przez wiele państw. Dodatkowe bardzo poważne trudności wynikały z podwójnego łańcucha dowodzenia, w którym każda decyzja o użyciu sił powietrznych musiała być zaakceptowana zarówno przez dowództwo wojskowe i polityczne NATO w Brukseli, jak i przez Sekretarza Generalnego ONZ w Nowym Jorku lub jego wysokiego przedstawiciela na Bałkanach. Zdaniem wielu ekspertów mogło to doprowadzić do nadmiernie ograniczonego użycia lotnictwa, a w skrajnych przypadkach do sparaliżowania prób jego zastosowania.
Ponadto w ocenie wielu specjalistów ofensywa serbska była nie tylko wyrazem eskalacji przemocy zbrojnej, lecz również aktem desperacji. Konfederacja chorwacko-muzułmańska wzmocniła swoje siły zbrojne, otrzymywała także broń – mimo obowiązującego embarga na jej dostawy – dzięki czemu jej potencjał bojowy zdecydowanie się powiększył, zmieniając nawet stosunek sił na niekorzyść bośniackich Serbów. W zakresie broni pancernej siły chorwackie i bośniackie dysponowały nawet dwukrotną przewagą, niemal dwukrotną – w ciężkiej artylerii. Aby więc przeciwstawić się ofensywie na terytorium Bośni i Hercegowiny oraz Chorwacji, bośniaccy Serbowie musieli zająć strefy bezpieczeństwa na wschodzie, dzięki czemu mogliby zapewnić osłonę rejonów tyłowych. Potrzebowali oni także ciężkiego uzbrojenia, które znajdowało się pod kontrolą ONZ w wyznaczonych rejonach wokół Sarajewa. Równocześnie wspierający ich do pory prezydent Serbii Slobodan Milošević, przerwał wówczas tak potrzebne im dostawy broni.
Ważnym przedsięwzięciem politycznym poprzedzającym operację "Deliberate Force" była przeprowadzona 21 lipca 1995 roku konferencja w Londynie, zwołana w celu rozwiązania narastających problemów w Bośni i Hercegowinie oraz rozważenia decyzji o rozpoczęciu decydującej operacji powietrznej. Ministrowie spraw zagranicznych oraz obrony szesnastu państw zaangażowanych w konflikt w Bośni i Hercegowinie spotkali się, aby przedyskutować nowe rozwiązania w trwającej nadal wojnie. Poprzedziło ją jednak spotkanie w Londynie najwyższych rangą oficerów ze Stanów Zjednoczonych, Wielkiej Brytanii i Francji, którego celem było omówienie wojskowych opcji zatrzymania sił zbrojnych bośniackich Serbów. W trakcie spotkania Przewodniczący Kolegium Połączonych Szefów Sztabów generał John Shalikashvili namawiał do wprowadzenia w życie amerykańskiej propozycji przeprowadzenia zdecydowanych uderzeń powietrznych na terenie Bośni i Hercegowiny, wyjaśnił również plan przeprowadzenia trzyfazowej operacji powietrznej. Francuski generał Jacques Laxande zaproponował natomiast kilka opcji obejmujących wzmocnienie Gorażde częścią lub nawet całością sił szybkiego reagowania ONZ. Oficerowie brytyjscy natomiast nie przygotowali własnej propozycji, w pełni popierając koncepcję strony amerykańskiej. Amerykański sekretarz stanu Warren Christopher ostrzegł w tym czasie, że serbski atak na to miasto, spowoduje natychmiastową reakcję ze strony NATO, które przeprowadzi zdecydowane uderzenie lotnicze. Reprezentanci USA i Wielkiej Brytanii byli także zdecydowanie przeciwni utrzymaniu podwójnego łańcucha dowodzenia, który dawał możliwość zgłaszania weta w stosunku do każdego zaproponowanego przez dowództwo NATO uderzenia z powietrza. Amerykanie uporczywie nalegali na rezygnację z dwukanałowego systemu dowodzenia, który zdecydowanie nie sprawdził się w okresie poprzedzającym "Deliberate Force". Gen. Shalikashvili i sekretarz obrony Stanów Zjednoczonych William Perry nalegali, aby w procesie podejmowania decyzji o uderzeniach powietrznych nie uczestniczyli wysocy rangą cywilni urzędnicy ONZ (sekretarz generalny i jego specjalny przedstawiciel). Amerykanie i Brytyjczycy przekonani byli, że takie uprawnienia powinny zostać delegowane brytyjskiemu generałowi Rupertowi Smithowi, dowódcy UNPROFOR. Generał Juolwan przekonywał organy polityczne Sojuszu, aby wzięły pod uwagę rozszerzone strefy działania (zones of action – ZOA), a nie ograniczały operacji powietrznych jedynie do regionu Gorażde. Sekretarz generalny NATO uwzględnił tę propozycję w liście do sekretarza generalnego ONZ, w którym starał się wyjaśnić mu plany uderzeń powietrznych opracowane przez NATO. Pięć dni później sekretarz generalny ONZ delegował swoje uprawnienia dotyczące ataków powietrznych dowódcy wszystkich sił pokojowych ONZ na terytorium byłej Jugosławii gen. Bernardowi Janvierowi. Wcześniej uprawnieniami takimi dysponował specjalny przedstawiciel sekretarza generalnego ONZ w Bośni i Hercegowinie Yasushi Akashi. Gen. Leighton Smith, który w tym czasie pełnił obowiązki dowódcy Sojuszniczych Sił Zbrojnych NATO w Europie Południowej, podejmował decyzje dotyczące użycia sił Sojuszu.
W następstwie konferencji londyńskiej Rada Północnoatlantycka upoważniła dowódców wojskowych NATO do zatrzymania ewentualnego ataku bośniackich Serbów w strefie bezpieczeństwa Gorażde oraz zapewnienia terminowego, a zarazem efektywnego użycia sił w przypadku jej zagrożenia lub – w skrajnym przypadku – ataku na tę strefę. 1 sierpnia 1995 roku Rada Północnoatlantycka ogłosiła decyzję o rozszerzeniu uderzeń lotniczych skierowanych przeciwko każdej ze zwaśnionych stron zagrażających każdej strefie bezpieczeństwa. W oświadczeniu prasowym sekretarz generalny NATO Willie Claes stwierdził:
W dowództwie południowoeuropejskich sił powietrznych NATO panowało jednak przekonanie, iż lotnictwo nie będzie w stanie samodzielnie zapewnić obrony stref bezpieczeństwa. Zdanie generała Ryana, najlepszym sposobem zażegnania kryzysu wokół stref bezpieczeństwa byłoby wymuszenie na bośniackich Serbach zaprzestania ataków. W tym celu należało wykorzystać lotnictwo do zredukowania ich potencjału bojowego. Podstawową różnica planowanej operacji powietrznej, wobec wcześniejszej operacji "Deny Flight", było odstąpienie od idei odstraszania militarnego i przejście do bardziej zdecydowanego działania związanego z karaniem stron konfliktu. Sankcją przewidzianą dla bośniackich Serbów były planowane misje uderzeniowe lotnictwa NATO.
Założenia kampanii powietrznej.
Dowództwo wydzielonych sił NATO opracowało kilka planów operacji składających się na ogólną operację o nazwie "Deliberate Force". Nazwa ta pojawiła się po raz pierwszy na odprawie zorganizowanej przez dowódcę Sojuszniczych Sił Powietrznych NATO Europy Południowej na początku sierpnia 1995 roku. Temat spotkania brzmiał: "Operacje powietrzne w Bośni i Hercegowinie – Deliberate Force".
Plan kampanii powietrznej w Bośni i Hercegowinie sporządzono w formie slajdów przygotowanych na spotkanie dowództwa, nie było natomiast jego pisemnej wersji, jak to miało miejsce w przypadku planów operacji "Deny Flight". Na każdej odprawie dowództwa plan ten był uszczegóławiany stosownie do zmian zachodzących w obszarze konfliktu. Wszystkie te plany miały wspólne cechy, do których można zaliczyć: jednoznacznie określone wydarzenia uznane za powód do rozpoczęcia operacji NATO, te same założenia dotyczące planowania, cel operacji (lub stan końcowy) oraz podsumowanie fazowo prowadzonych ataków lotniczych. Do wydarzeń, które mogły zainicjować działania lotnictwa NATO, zaliczono:
Założenia planu kampanii powietrznej obejmowały:
Celem kampanii było wywołanie niekorzystnej dla bośniackich Serbów zmiany ich przewagi militarnej nad siłami armii Bośni i Hercegowiny, zaś częściowe fazy operacji, które miały doprowadzić do jego osiągnięcia obejmowały (1) izolowanie przywódców, (2) niszczenie broni ciężkiej (artylerii o kalibrze większym niż 100 mm, moździerzy o kalibrze większym niż 82 mm oraz czołgów), (3) centrów dowodzenia i kontroli, sieci wczesnego ostrzegania oraz kluczowych linii komunikacyjnych; (4) izolowanie wojsk lądowych i niszczenie baz logistycznych; (5) utrzymanie gotowości do realizacji wariantów obejmujących uderzenia na terenie całej Bośni i Hercegowiny.
W wyniku pracy wspólnego zespołu NATO i ONZ zajmującego się wyborem obiektów uderzeń, dowódca Sojuszniczych Sił Powietrznych NATO Europy Południowej wyselekcjonował 87 obiektów, które zostały zaakceptowane do realizacji uderzeń z powietrza wyłącznie w ramach operacji "Deliberate Force". Plan operacji powietrznej nad Bośnią był jednak efektem dziesiątków lat doświadczenia w tym zakresie, zdobytego przy planowaniu operacji powietrznych przygotowywanych na wypadek konfrontacji z wojskami Układu Warszawskiego
Cele militarne.
Lista celów obejmowała wyłącznie obiekty bośniackich Serbów. Grupując poszczególne obiekty i przyporządkowując do przyszłych rodzajów działań lotnictwa wyodrębniono między innymi dwie charakterystyczne kategorie: demonstracja siły i operacje powietrzne. Koncepcja uderzeń lotniczych dowódcy Sojuszniczych Sił Powietrznych NATO Europy Południowej (AIRSOUTH) obejmowała również kategorię trzecią, nazwaną hasłowo "zintegrowany system obrony powietrznej", która była jednakże przypisana do operacji "Deadeye". Z kolei "wojska lądowe bośniackich Serbów" jako obiekt uderzenia były postrzegane przez pryzmat ich ciężkiego uzbrojenia, a nie stanu osobowego. Dowództwo NATO nie zamierzało bowiem atakować jednostek wojskowych, a wyłącznie ich ciężkie uzbrojenie. Przyjęto jednakże, że uzbrojenie to będzie atakowane wyłącznie wówczas, gdy będzie zagrażało strefom ochronnym, natomiast nie zostanie zaatakowane w szczególności w przypadku, gdy będzie znajdować się na drogach wyznaczonych do jego ewakuacji. Z celów ataku kategorycznie wyłączone były także koszary wojskowe – uznano bowiem, że byłoby to niezgodne z charakterem misji, gdyż jej celem nie była fizyczna eliminacja sił zbrojnych bośniackich Serbów, lecz zapewnienie bezpieczeństwa strefom. Zdecydowano zatem, że dopóki broń ciężka pozostaje w koszarach, a w szczególności nie podejmuje ofensywnych działań przeciw strefom bezpieczeństwa, nie będzie obiektem ataku.
Odrębną kategorie celów stanowiły linie komunikacyjne, w postaci przede wszystkim mostów. Początkowo gen. Smith był sceptyczny wobec ich atakowania, wychodząc z założenia, że ich zniszczenie nie jest niezbędne do realizacji celów misji. Z uwagi jednak na fakt, że linie komunikacyjne stanowiły istotny element planu operacyjnego bośniackich Serbów, umożliwiający przegrupowania i koncentrację wojsk, uzgodniono ostatecznie, że mogą być atakowane w zależności od bieżących potrzeb. W każdej jednak sytuacji wolne od bombardowań miały być drogi wyznaczone do ewakuacji broni ciężkiej ze stref bezpieczeństwa, w tym zwłaszcza z Sarajewa.
Ostatecznie ustalono listę celów podzielonych na 6 kategorii:
Spośród tych obiektów planiści Sojuszu wybrali 36 celów, które miały być zaatakowane w operacji "Deliberate Force" oraz 20 celów, na które lotnictwo NATO miało wykonać uderzenia w ramach obezwładniania zintegrowanego systemu obrony powietrznej (operacja "Deadeye"). Większość z nich położona była w rejonie Sarajewa, a ich wybór odzwierciedlał ogromną determinację dowódcy AIRSOUTH w dążeniu do maksymalnego ograniczenia strat wśród ludności cywilnej oraz strat własnych.
W planach operacji "Deadeye" przyjęto, że jej celem będzie zapewnienie bezpieczeństwa samolotom sojuszniczym w czasie wykonywania misji nad Bośnią i Hercegowiną. Zestrzeleni piloci bowiem mogli stać się kartą przetargową w rękach Serbów dążących do powstrzymania kampanii powietrznej NATO. Dowódcy sił Sojuszu i sił pokojowych ONZ zastosowali więc wszelkie możliwe i dostępne środki zapobiegające lub zmniejszające ryzyko wystąpienia takich sytuacji. Operacja "Deadeye" miała zapewnić bezpieczeństwo samolotom NATO, ograniczając poczynania serbskiego zintegrowanego systemu obrony powietrznej oraz umożliwić swobodę prowadzenia kampanii powietrznej "Deliberate Force".
Zasady prowadzenia ognia.
Załącznik "E" do planu operacji "Deny Flight" OPLAN 40101, zawierał reguły użycia siły w jej trakcie. Na uczestniczące w niej jednostki organizacyjne sił zbrojnych nałożono niezwykle restrykcyjne zasady prowadzenia ognia ("Rules of Engagement" – ROE). ROE dla będącej wyodrębnioną częścią "Deny Flight" operacji "Deliberate Force" niewiele różniły się od zasad ogólnych. Osobą na najniższym poziomie dowodzenia, uprawnioną do wyrażania zgody na każdorazowe otwarcie ognia był major generał Hal Hornburg, kryptonim "Chariot", szef Połączonego Centrum Operacji Powietrznych (Combined Air Operations Center – CAOC) w Vicenzy we Włoszech. Żaden pilot Sojuszu nie był uprawniony do otwarcia ognia, dopóki "Chariot" lub wyższy od niego w strukturze dowodzenia operacją dowódca nie wyraził na to zgody. Ten fakt, w połączeniu z unikalnymi warunkami ścisłej kontroli nad działaniami wojskowymi i koordynacji z Organizacją Narodów Zjednoczonych podyktowany był koniecznością spełnienia wymagań władz politycznych i wojskowych zarówno ONZ, jak i państw Sojuszu biorących udział w operacji. Niezwykle restrykcyjne zasady użycia broni musiały być jednocześnie wystarczająco elastyczne, aby zapewnić ochronę własnych wojsk oraz umożliwić wykonanie stawianych przed nimi zadań. Działalność wojskowych sił pokojowych z definicji musi podlegać zaostrzonym rygorom użycia broni, jako że siły pokojowe, stabilizacyjne, przymuszające do przerwania ognia, rozejmu, zawarcia pokoju, czy też innych zachowań pożądanych z punktu widzenia dążenia do zakończenia wojny, ochrony ludności cywilnej bądź stabilizacji, same nie reprezentują żadnej ze stron konfliktu i nie są jego stroną. Zasadniczo więc użycie broni w szeroko rozumianych operacjach o charakterze pokojowym ograniczone jest do wypadków samoobrony, co jednak nie wyklucza w konkretnej sytuacji różnego sposobu podejścia w zależności od podejścia do sposobu prowadzenia wojny przez jedną ze stron konfliktu. Zasady te znalazły bardzo silne odzwierciedlenie w prowadzonej przez NATO operacji "Deny Flight" oraz w zmodyfikowanym zakresie także w "Deliberate Force".
Zasady bezpośredniego użycia siły w operacji "Deny Flight" ustalone zostały w ostatecznej wersji przez memorandum MCM-KAD-084-93. Opracowano je według hierarchii ważności. Na jej najwyższym poziomie znalazła się zasada unikania "niepotrzebnych strat", zwłaszcza – choć nie tylko – wśród ludności cywilnej ("non-collateral demages"). Następnie w hierarchii znajdowało się bezpieczeństwo i unikanie strat wśród załóg bojowych samolotów, na samym dopiero końcu potrzeba wykonania misji (celu konkretnego lotu). Taka hierarchia sprowadzała się w praktyce do zasady, że np. pilot samolotu NATO nie mógł podjąć żadnego działania ofensywnego przeciwko wykrytej naziemnej baterii przeciwlotniczej. W razie zaatakowania (np. wystrzelonym w jego kierunku rakietowym pociskiem przeciwlotniczym), mógł jedynie wykonać manewr przeciwrakietowy w celu uniknięcia zestrzelenia, bez zgody dowództwa NATO w Brukseli nie mógł jednak podjąć żadnej akcji ofensywnej przeciwko samej baterii. Zasady te były ostro krytykowane przez wojskowych, wynikały jednak po pierwsze z charakteru operacji, po drugie zaś odpowiadały wymogom i ograniczeniom stawianym przez organy polityczne. W podobnym zakresie, umożliwiały użycie siły reguły odnoszące się do "Deliberate Force", która i w tym zakresie była częścią operacji "Deny Flight".
Dla operacji "Deliberate Force", głównodowodzący Sojuszniczymi Siłami Południowej Europy (Allied Forces Southern Europe – CINCSOUTH) ogłosił aneks ROE do OPLAN 40101, w postaci rozkazu OPORD 45101.5, ustalający zasady użycia siły w operacji "Deliberate Force". Zgodnie z ustalonymi regułami użycia ognia, w celu unikania ofiar w ludziach, w trakcie ataków na systemy obrony przeciwlotniczej, broń ciężką, linie komunikacyjne oraz inne cele, wyłączone spod uderzeń były koszary. Piloci atakujący mosty, mieli obowiązek uprzedniego przelecenia nad mostem bez wykonania ataku, zaś atak powinien być wykonany wzdłuż osi poprzecznej – prostopadłej do osi mostu, przy czym przy jednym przelocie uwolniona mogła być na cel jedynie jedna bomba. Wymagania wobec sposobu ataków na mosty wywołały obawy pilotów i dowódców lotnictwa stacjonującego w bazie Aviano we Włoszech, zwłaszcza bowiem obowiązek "suchego" przelotu nad bronionym mostem bez wykonania ataku rodził duże ryzyko zniszczenia samolotu i śmierci pilota. Obowiązek ten został zniesiony 12 września 1995 roku, po dwóch tygodniach trwającej już operacji.
Każda sekcja rozkazu ROE zawierała zastrzeżenie wprowadzające obowiązek minimalizacji strat niepożądanych w ludziach i mieniu, bądź też nieakceptowalności takowych. Odnosiło się to także do walk powietrznych oraz zwalczania naziemnych systemów obrony przeciwlotniczej. W praktyce zastrzeżenia o unikaniu strat niepożądanych oraz ścisłe reguły użycia broni okazały się skuteczne, bowiem na 3500 tysiąca lotów oraz ponad 1000 sztuk użytej amunicji wszelkiego rodzaju, zanotowano jedynie dwa potwierdzone wypadki znaczących strat niepożądanych.
Przebieg operacji.
Pod koniec sierpnia 1995 roku bośniaccy Serbowie, ostrzeliwując Gorażde i Sarajewo, zmusili niejako rząd Bośni i Hercegowiny do zwrócenia się z oficjalną prośbą o pomoc do NATO. Prośba ta była tym bardziej uzasadniona, że 18 sierpnia Organizacja Narodów Zjednoczonych podała do publicznej wiadomości informację o wycofaniu kontyngentu brytyjskiego, przy czym nie zamierzano na jego miejsce wprowadzić innych jednostek pokojowych. Rząd Bośni słusznie obawiał się zatem o bezpieczeństwo 60 tysięcy muzułmanów, których pozostawiono bez żadnego wsparcia ze strony społeczności międzynarodowej. Cztery dni później, bośniaccy Serbowie ostrzelali z moździerzy Sarajewo. W wyniku ataku zginęło 6 osób, a około 40 zostało rannych. Rząd w Sarajewie domagał się zatem ukarania sprawców ostrzału, lecz ONZ odmówiła podjęcia jakichkolwiek działań, uznając, że zostali oni wcześniej sprowokowani atakiem bośniackiej armii rządowej na dzielnicę zamieszkałą przez Serbów. W tym czasie rząd Bośni i Hercegowiny czynił wiele starań, by zachęcić zarówno państwa zachodnie, jak i NATO do interwencji militarnej. Ambasador Stanów Zjednoczonych przy ONZ Richard Holbrooke, występując w amerykańskim programie telewizyjnym, oświadczył, że jeśli rozmowy pokojowe zostaną zerwane, NATO natychmiast rozpocznie operację powietrzną. Ze względu jednak na wydarzenia w Sarajewie operacja ta została zainicjowana, zanim rozpoczęto rozmowy pokojowe. Bezpośrednim powodem, dla którego zgodnie z opracowanymi wcześniej planami uruchomiono operację "Deliberate Force", był serbski ostrzał Sarajewa z moździerzy. Krótko po godzinie 10 w poniedziałek 28 sierpnia 1995 roku, na stolicę Bośni spadło 5 pocisków, z których 4 trafiły w znajdujące się w centrum miasta targowisko. W wyniku tego ostrzału śmierć poniosło 37 osób, a ponad 80 zostało rannych. Rząd Bośni zagroził bojkotem mających rozpocząć się rozmów pokojowych, jeśli mimo tego kolejnego już ataku na Sarajewo NATO i ONZ nie zainicjują uderzeń lotniczych. Jedynym czynnikiem, który powstrzymywał jeszcze NATO przed rozpoczęciem operacji "Deliberate Force" była konieczność wykazania, że to rzeczywiście strona serbska ponosi winę za to zajście. W czasie, gdy prowadzący śledztwo oficerowie ONZ poszukiwali dowodów mogących potwierdzić bądź wykluczyć winę Serbów, ostatni żołnierze brytyjskiego kontyngentu sił pokojowych ONZ opuszczali Gorażde, kierując się w stronę granicy z Serbią i Czarnogórą. Po złożeniu raportu potwierdzającego winę bośniackich Serbów za masakrę w Sarajewie, pełniący wówczas obowiązki dowódcy sił pokojowych ONZ (UNPROFOR), generał Rupert Smith oraz admirał Leighton Smith, w nocy z 28 na 29 sierpnia podjęli decyzję o rozpoczęciu operacji powietrznej NATO w Bośni i Hercegowinie. 29 sierpnia 1995 roku, z terytorium Bośni i Hercegowiny wycofali się także żołnierze francuscy, opuszczając ostatnie dwa posterunki obserwacyjne rozmieszczone w pobliżu Sarajewa. Rozwiązano w ten sposób problem brania zakładników z sił pokojowych ONZ przez bośniackich Serbów. Admirał Smith wysłał wiadomość przez Kwaterę Główną NATO w Monsm wzywając samoloty wydzielone do wsparcia operacji "Deny Flight" do przebazowania na wskazane lotniska na terenie Włoch. Ponadto wydał rozkaz nakazujący dowódcy lotniskowca zajęcie na Adriatyku dogodnej pozycji do wykonania uderzeń lotniczych na obiekty znajdujące się na terenie Bośni i Hercegowiny. Tego samego dnia, dowódca Wielonarodowego Centrum Operacji Powietrznych (CAOC) otrzymał oficjalny rozkaz rozpoczęcia kampanii powietrznej "Deliberate Force".
30 sierpnia 1995 roku, pierwsza grupa uderzeniowa NATO weszła w przestrzeń powietrzną Bośni i Hercegowiny od strony Adriatyku. Pierwsze bomby spadły o godzinie 2:12. Specjalne grupy uderzeniowe zaatakowały obiekty wchodzące w skład zintegrowanego systemu obrony powietrznej w południowo-wschodniej Bośni i Hercegowinie. Cztery samoloty F-16C 510 Eskadry Myśliwskiej z Aviano we Włoszech, za pomocą bomb kierowanych GBU-10 zniszczyły radiową stacje przekaźnikową w pobliżu stolicy bośniackich Serbów, która według ocen ekspertów NATO była kluczowym elementem systemu łączności w regionie, inne natomiast samoloty wykonały uderzenie na kompleks łącznościowy koło Pale, stanowiska startowe przeciwlotniczego systemu rakietowego 2K12 Kub (NATO:SA-6 Gainful) w miejscowości Sokolac oraz obiekty znajdujące się w rejonie Tuzli, w północno-centralnej części Bośni. Następne pięć grup samolotów wykonało uderzenia na obiekty znajdujące się w pobliżu Sarajewa.
Lotnictwo NATO wykonywało również misje rozpoznania powietrznego – zarówno przed atakami samolotów uderzeniowych Sojuszu, jak i po przeprowadzonych atakach, W ramach osłony wszystkich grup uderzeniowych realizowano misje obezwładniania obrony powietrznej. W operacjach tego rodzaju wykonywano loty z pociskami przeciwradarowymi AGM-88 HARM, poszukując miejsc rozmieszczenia przeciwlotniczych zestawów rakietowych bośniackich Serbów. Współdziałano też w tym zakresie z samolotami walki elektronicznej EF-111A Raven oraz wydzielonymi do tych misji z lotnictwa marynarki wojennej EA-6B Prowler, które jednocześnie spełniały rolę samolotów przełamania obrony powietrznej. W pierwszym dniu operacji wykonano także bezpośrednie wsparcie lotnicze. Wszystkie te działania były bardzo dobrze skoordynowane przez Wielonarodowe Centrum Operacji Powietrznych z ogniem artyleryjskim prowadzonym przez siły szybkiego reagowania ONZ. Według ocen ekspertów ONZ, siły te zniszczyły 19 obiektów, z których większość stanowiło ciężkie uzbrojenie serbskiej armii. Organy decyzyjne bośniackich Serbów odpowiedziały groźbami masowych, niekontrolowanych działań odwetowych skierowanych przeciwko mieszkańcom Sarajewa. W rzeczywistości jednak odpowiedź Serbów była relatywnie lekka – raport sekretarza generalnego stwierdza jedynie upadek kilku pocisków artyleryjskich na pozycje zajmowane przez UNPROFOR, które nie spowodowały strat wśród żołnierzy. Lotnictwo NATO zapewniało całodobową osłonę, utrzymując w powietrzu bojowe patrole powietrze oraz samoloty tankowania powietrznego w przydzielonych strefach nad Adriatykiem. W powietrzu dyżurowały także samoloty ABCCC oraz powietrzne środki rozpoznania i obserwacji elektronicznej. O godzinie 17:16 bośniaccy Serbowie zestrzelili jednak francuski samolot Mirage 2000K. Incydent ten miał miejsce w odległości około 20 mil na południowy wschód od Pale. Do dowództwa dotarła informacja że obaj piloci zdołali się katapultować. Mimo usilnych starań nie udało się ich jednak zlokalizować i przewieźć w bezpieczne miejsce. W operację poszukiwawczo-ratowniczą zaangażowano między innymi dwa śmigłowce MH-53 Pave Low i jeden samolot HC-130, a także załogę AWACS. Kontrolerzy tego samolotu natychmiast po uzyskaniu informacji o zestrzeleniu Mirage wysłali w rejon katapultowania samolot F-15E, którego załoga odpowiadała za początkową fazę misji poszukiwawczo-ratowniczej. Dopiero jednak 6 września udało się wykryć urządzenia sygnalizujące miejsce znajdowania się pilotów, co uzasadniało potrzebę przeprowadzenia misji rozpoznania powietrznego. Następnego dnia wysłano kolejną grupę rozpoznawczą, której zadaniem miało być zlokalizowanie i udzielenie pomocy zestrzelonym pilotom. w osiągnięciu celu przeszkodziła jednak gęsta mgła. Po poprawie pogody 8 września, wysłano w rejon zespół bojowego poszukiwania i ratownictwa (Combat Search and Rescue – CSAR), którego zadaniem było odnalezienie zestrzelonych pilotów francuskich. Podczas tej misji bośniaccy Serbowie ostrzelali śmigłowiec NATO z ciężkiego karabinu maszynowego, ranili dwóch członków załogi oraz uszkodzili jeden z samolotów działających w tamtym rejonie. Eskortujące grupę ratowniczą samoloty A-10 ze 104 Grupy Myśliwskiej odpowiedziały ogniem, niszcząc jeden z serbskich pojazdów. Stanowiło to ostatnią aktywną próbę zlokalizowania załogi francuskiej. Od tego momentu zespoły CSAR pozostawały jedynie w gotowości do wykonania misji poszukiwawczo-ratowniczej. Później okazało się, że Francuzi zostali pojmani i byli przetrzymywani przez bośniackich Serbów.
We wczesnych godzinach rannych 31 sierpnia trzy zespoły uderzeniowe zaatakowały obiekty w rejonie Sarajewa. Większość z nich stanowiły elementy zintegrowanego systemu obrony powietrznej bośniackich Serbów. Ponadto wykonano uderzenia na składy amunicji i magazyny uzbrojenia oraz infrastrukturę zabezpieczenia technicznego. Odwołano jednak wiele misji uderzeniowych, a efektywność tych, które wykonano, była wątpliwa. Zdaniem autorów raportu opracowanego dla Zgromadzenia Ogólnego Narodów Zjednoczonych wpłynęły na to głównie niekorzystne o tej porze roku warunki atmosferyczne na Bałkanach. Organy decyzyjne NATO, informując o tym dowództwo UNPROFOR podkreśliły, że dysponując samolotami działającymi w każdych warunkach atmosferycznych NATO byłoby w stanie przeprowadzić odpowiednie operacje, gdyby nie zbyt restrykcyjne reguły użycia siły (Rules of Engagement – RoE), nakazujące każdorazowe wzrokowe rozpoznanie obiektów uderzeń.
1 września na prośbę dowódcy sił pokojowych ONZ w byłej Jugosławii, na 24 godziny wstrzymano ofensywne operacje powietrzne NATO. Z powodów politycznych odstąpiono od użycia wszystkich zaplanowanych na ten dzień zespołów uderzeniowych. Misje taktycznego rozpoznania powietrznego skupiono na ocenie skutków dotychczasowych uderzeń. Na zapotrzebowanie zgłoszone przez oenzetowskie siły szybkiego reagowania, rozpoznanie przeprowadziły niemieckie samoloty Tornado. Jednostki artylerii tych sił w dalszym bowiem ciągu ostrzeliwały pozycje bośniackich Serbów. Kontynuowano także bojowe patrole oraz monitorowanie przestrzeni powietrznej nad obszarami konfliktu. Wszystkie te działania wspierały samoloty tankowania w powietrzu oraz powietrznego dowodzenia i kontroli (ABCCC). Zaplanowane pierwotnie na 24 godziny wstrzymanie ofensywnych działań lotniczych przedłużono na czas nieokreślony. Czas ten przeznaczono na kontynuowanie negocjacji politycznych, których celem było rozwiązanie konfliktu bez dalszego użycia lotnictwa Sojuszu. Samoloty przygotowane do wykonania tych misji przez cały dzień utrzymywano na lotnisku w gotowości do natychmiastowego użycia. Mimo złych warunków atmosferycznych, w dalszym ciągu kontynuowano misje patroli powietrznych. Samoloty wczesnego wykrywania i powiadamiania monitorowały przestrzeń powietrzną nad terytorium Bośni i Hercegowiny, a samoloty walki elektronicznej prowadziły rozpoznanie i obserwację w obszarze operacji. Misje te wspierało lotnictwo tankowania w powietrzu.
3 września przedłużono zakaz prowadzenia ofensywnych operacji powietrznych do 4 września. Samoloty sojuszu wykonywały jednak loty demonstracyjne, dając zwaśnionym stronom wyraźny sygnał o swojej obecności w rejonie konfliktu, co miało wywołać określony efekt psychologiczny. Oddziały sił pokojowych ONZ nie wstrzymały natomiast ostrzału artyleryjskiego pozycji bośniackich Serbów.
Na pierwszej konferencji po zakończeniu przerwy operacyjnej dowódca AIRSOUTH oświadczył: "Teraz mamy trzy warunki, jakie muszą spełnić bośniaccy Serbowie: a) zaprzestać ataków na strefy bezpieczeństwa; b) rozpocząć natychmiastowe wycofywanie ciężkiego uzbrojenia z 20-kilometrowej strefy bezpieczeństwa wokół Sarajewa; c) zapewnić swobodę przemieszczeń siłom pokojowym oraz środkom dostarczającym pomoc humanitarną praz umożliwić dostęp do portu lotniczego w Sarajewie.".
5 września, bez powodzenia, zakończone zostały negocjacje polityczne. Rankiem tego dnia, samoloty patrolowe NATO zarejestrowały, że serbska broń ciężka nie opuszcza Sarajewa. Zarówno dla CINC, jak i dla generała Janviera stało się oczywistym, że bośniaccy Serbowie po raz kolejny nie dostosowali się do warunków zawieszenia broni, co więcej – że ich władze polityczne nie kontrolują już działań gen. Mladicia. W związku z zaistniałą sytuacją, o godzinie 10:00 Sojusz Północnoatlantycki i ONZ wspólnie podjęły decyzję o wznowieniu ofensywnych operacji powietrznych. W godzinach popołudniowych sekretarz generalny NATO Claes ogłosił, że z powodu niedostosowania się bośniackich Serbów do żądań postawionych przez ONZ Sojusz północnoatlantycki jest zmuszony do wznowienia operacji "Deliberate Force". Generał Ryan otrzymał jednakże wyraźny rozkaz, by nie rozpoczynać uderzeń powietrznych przez godziną 13:00 czasu środkowoeuropejskiego. W pierwszej kolejności zaatakowano te obiekty, które wytypowano w wyniku przeprowadzonej oceny skutków zdarzeń – okazało się bowiem, że stopień ich porażenia był mniejszy, niż pierwotnie zakładano. 6 września, obok podjęcia kolejnej próby zlokalizowania pilotów zestrzelonego francuskiego Mirage 2000, wykonano pięć uderzeń na kolejne obiekty uzgodnione wcześniej przez grupę koordynacji celów. Nowymi obiektami uderzeń były kluczowe mosty oraz punkty kontrolne, które wskazał dowódca sił pokojowych ONZ. Ich zniszczenie w znacznym stopniu umożliwiało mu osiągnięcie założonych celów operacji. W tym dniu pierwszy udział w "Deliberate Force" odnotowały włoskie samoloty Tornado. Lotnictwo NATO przeprowadziło wówczas także jeden ponowny atak na obiekty, które specjaliści Sojuszu uznali za niewystarczająco wcześniej porażone.
Obok ostatniej już misji ratunkowej zestrzelonych pilotów Mirage, 8 września uszczegóławiano także plany uderzeń na elementy zintegrowanego systemu obrony powietrznej w północno-zachodniej Bośni i Hercegowinie. Zakończono przygotowania do użycia środków rażenia dalekiego zasięgu (stand off), które pozwalały wykonywać uderzenia na obiekty silnie bronione, spoza zasięgu ognia naziemnych środków obrony powietrznej. Cztery grupy ponowiły uderzenia na 15 atakowanych wcześniej obiektów. Zmieniono też zadania 19 samolotów wielozadaniowych, wyznaczonym pierwotnie do bezpośredniego wsparcia lotniczego i skierowano je do przechwycenia 8 samolotów bośniackich Serbów. Na 9 września 1995 roku zaplanowano użycie pięciu zespołów uderzeniowych. Ze względu jednak na złe warunki atmosferyczne, dwa z nich odwołano. Trzy pozostałe zespoły, choć z opóźnieniem, wykonały jednak swoje zadania wykonując uderzenia na zaplanowane obiekty. Tego dnia, do zwalczania elementów zintegrowanego systemu obrony powietrznej, w bardzo dobrze bronionej północno-wschodniej części Bośni po raz pierwszy użyto jednocześnie pocisków AGM-88 HARM i GBU-15. W nalocie, którego celem było obezwładnienie obrony powietrznej, wzięło udział 30 maszyn Sojuszu, które zaatakowały siedem pozycji startowych przeciwlotniczych systemów rakietowych w miejscowościach Majikici, Dojni, Vakuf i Kolonija. Meldunki o możliwym wycofaniu się pojazdów bośniackich Serbów późnym wieczorem, zaowocowały czasowym wstrzymaniem ataków powietrznych na obiekty w bezpośrednim sąsiedztwie Sarajewa.
Po zestrzeleniu samolotu kapitana O'Grady'ego opinia publiczna otrzymała kolejny dowód na to, że lotnictwo Sojuszu nie jest odporne na serbskie ataki. W celu ochrony życia pilotów, dowództwo AIRSOUTH postanowiło, że każdy samolot latający nad Bośnią musi mieć zapewnione pełne pokrycie SEAD. Pełne pokrycie SEAD oznacza przy tym 14 samolotów niezbędnych do zneutralizowania systemów instalacji zintegrowanego systemu obrony obszaru powietrznego, w tym samoloty z urządzeniami do elektronicznego zakłócania oraz samoloty wyposażone w rakietowe pociski przeciwradarowe. Bosiaccy Serbowie zorganizowali efektywny system wczesnego ostrzegania, który razem z dużą liczbą elementów przeciwlotniczych zlokalizowany był okolicy miejscowości Banja Luka w północno-zachodniej Bośni. Dowództwo AIRSOUTH stało na stanowisku, że bojowe patrole w rejonie Banja Luki celem zapobiegania startom stamtąd serbskich samolotów były niepotrzebnym i nieakceptowalnym ryzykiem.
 Po pierwsze, serbski radar mógł wykryć samoloty NATO na czas, co pozwoliłoby Serbom zrezygnować ze startu w danym momencie, po drugie, samoloty NATO znalazłyby się w bardzo niebezpiecznym środowisku nasyconym systemami obrony przeciwlotniczej, wreszcie – ograniczone zasoby NATO w zakresie środków SEAD ograniczały możliwości Sojuszu w tym zakresie. W związku z tym każda próba lotu w rejon Banja Luki mogła zakończyć się niepowodzeniem. Podgrzało to debatę w NATO na temat efektywności prowadzonej od trzech lat operacji "Deny Flight". Niektórzy członkowie Sojuszu nie chcieli okazać nieskuteczności NATO wobec słabych sił powietrznych Republiki Serbskiej, inni natomiast wyrażali obawy o wpływ swojej krajowej polityki wewnętrznej na budżet ich własnych sił powietrznych. Problem nasilił się w połowie lipca, kiedy należący do NATO samolot wczesnego ostrzegania {NATO Airborne Early-warning – NAEW) wykrył starty i lądowania z Banja Luki. Serbowie wykorzystywali w ten sposób lukę w natowskim systemie kontroli przestrzegania zakazu lotów nad Bośnią i Hercegowiną.
W tej nieprzyjemnej dla Sojuszu sytuacji dowództwo CINC stanęło na stanowisku, że loty w pobliże Banja Luki nie będą możliwe, dopóki elementy serbskiego zintegrowanego systemu obrony powietrznej w tym rejonie nie zostaną zneutralizowane. CINC zażądało wobec tego przyznania do dyspozycji samolotów stealth F-117A, i wprawdzie uzyskało amerykańską zgodę, na przeszkodzie ich użyciu stanął brak zgody rządu Włoch, urażonego nie przyznaniem przedstawicielowi tego kraju miejsca w Wielonarodowym Centrum operacji Powietrznych (CINC), na ich lądowanie w bazie Aviano. CINBC stanęło wobec tego przed koniecznością wykorzystania innych środków rażenia tych celów. Wykonane jednak przez F-15E ataki za pomocą bomb GBU-15 oraz pocisków SLAM ataki, nie przyniosły oczekiwanych rezultatów – nie wyłączając z użytku serbskich systemów obrony powietrznej w tym silnie bronionym rejonie Banja Luki, zwłaszcza zaś radiowej stacji przekaźnikowej na górze Lisina oraz tamtejszego systemu wczesnego ostrzegania, a stacji przekaźnikowych w Mrkonjic, Glamoc i Prnjavor. Wobec powyższego, dowództwo postanowiło przeprowadzić atak za pomocą broni stand-off w postaci pocisków Tomahawk TLAM. 10 września 1995 roku, krążownik rakietowy typu "Ticonderoga" USS "Normandy" (CG-60) wystrzelił 13 pocisków TLAM, z których 7 trafiło w stację wczesnego ostrzegania na górze Lisina pozostałe zaś uderzyły w stacje przekaźnikową, wyłączając je z użytku. Przeprowadzony po uderzeniu rekonesans wykazał, że z wystrzelonych 13 pocisków, swoje cele znalazło 10 pocisków manewrujących.
11 września cztery zespoły uderzeniowe wykonały ataki na 10 obiektów. Kolejne ataki zamierzano przeprowadzić w nocy z 11 na 12 września, i miały w nim wziąć udział samoloty F-117A. W związku jednak z brakiem włoskiej zgody na ich lądowanie w Aviano, gen. Ryan zdecydował się na uderzenie przy wykorzystaniu posiadanych przez siebie środków, co jednak wiązało się z koniecznością przesunięcia operacji i przeprowadzenie jej za dnia Zespół uderzeniowy ograniczono do grupy obezwładniania obrony powietrznej (SEAD) oraz dwóch samolotów F-15E, które kierowanymi bombami lotniczymi zniszczyły radiową stację przekaźnikową Mrkonjic. 12 września lotnictwo NATO uderzyło także na magazyny amunicji w rejonie Doboju, na północny zachód od Tuzli. Akceptacje tego ataku otrzymano 11 września, na co z cała pewnością wpłynął przeprowadzony przez Serbów dwa dni wcześniej ostrzał artyleryjski lotniska w Tuzli.
13 września kontynuowano ataki na zintegrowany system obrony powietrznej w północno-wschodniej Bośni i Hercegowinie. Do niszczenia obiektów wykorzystywano głównie pociski SLAM. Panujące nad Bośnią trudne warunki atmosferyczne znacząco ograniczyły jednak zakres operacji powietrznych. Nie wykonano około 40% zaplanowanych na ten dzień lotów. Po godzinie 20:00, tylko dwa samoloty wyznaczone do misji obezwładniania obrony powietrznej oraz bojowych patroli powietrznych działały w przestrzeni powietrznej Bośni i Hercegowiny. Było to ostatnie z uderzeń, jakie lotnictwo NATO wykonało w ramach operacji "Deadeye". Uderzenia zaplanowane na 14 września nie doszły do skutku z uwagi na złe warunki atmosferyczne, zdaniem jednak ekspertów Sojuszu Północnoatlantyckiego operacja "Deadeye" zakończyła się powodzeniem, ponieważ lotnictwo zniszczyło lub zneutralizowało zintegrowany system obrony powietrznej bośniackich Serbów na całym terenie Bośni i Hercegowiny. W tym czasie prowadzone były już rozmowy nad porozumieniem o przerwaniu ognia, jednakże muzułmańska ofensywa w północno-zachodniej Bośni poważnie zagroziła postępowi rokowań. Dodatkowo, 17 września o godzinie 17:55 Serbowie odpalili pociski rakietowe z wyrzutni naramiennych do dwóch natowskich samolotów F-15. Incydent miał miejsce 20 kilometrów na wschód od Sarajewa. Generał Rupert Smith nie złożył jednak oficjalnego protestu przeciwko temu aktowi złej wiary.
Na dzień przed wprowadzeniem w życie porozumienia o przerwaniu ognia bośniaccy Serbowie nadal utrzymywali ciężkie uzbrojenie wokół Sarajewa. Dowódcy jednostek obawiali się bowiem, że po wycofaniu tego uzbrojenia zostaną zaatakowani przez siły Bośni i Hercegowiny. Generał Mladić oczekiwał zatem od ONZ gwarancji bezpieczeństwa, wiedząc o zgrupowaniu sił Bośni i Hercegowiny w pobliżu północnej części Sarajewa. Jego obawy były o tyle uzasadnione, że ONZ dopuściło wcześniej do zajęcia Srebrenicy przez jego siły – sytuacja mogła się teraz powtórzyć, a zmieniłyby się tylko role. W odpowiedzi na list przesłany przez dowódcę sił pokojowych ONZ w byłej Jugosławii (UNPF) o godzinie 22:00 wstrzymano wszelkie ofensywne operacje powietrzne. Przedstawiciele wszystkich zwaśnionych stron zgodzili się bowiem na warunki porozumienia pokojowego wypracowanego przez negocjatorów ONZ. Zgodnie z tym porozumieniem, strony zobowiązywały się do:
Po wyrażeniu przez strony konfliktu zgody na przedstawione wyżej żądania, operację "Deliberate Force" uznano za zakończoną z dniem 20 września 1995 roku. Nadal trwała jednak operacja "Deny Flight", którą zakończono dopiero w grudniu 1995 roku.
Siły Sojuszu.
W operacji "Deliberate Force" udział wziął personel 15 państw, w każdym czasie dostępnych do wykorzystania było ponad 400 samolotów (w tym 222 myśliwskie), około 260 z nich bazowało wraz z niezbędnym personelem we włoskiej bazie Aviano, w operacji wykorzystano 18 baz wojskowych w pięciu krajach w całej Europie oraz maksymalnie do trzech lotniskowców na Adriatyku. W skład statków powietrznych NATO wchodziły zarówno samoloty, jak też helikoptery i UAV. Były wśród nich zarówno platformy bojowe (uzbrojone statki powietrzne) jak i "nieśmiercionośne" maszyny wsparcia (choć niektóre z nich zdolne do samoobrony).
Samoloty.
W prowadzonych operacjach wykorzystano bazy lotnicze w Avioano, Genui, Pizie, Palermo, Gioia del Colle, Brindisi, Piacenza, Trapani, Villafranca, Cerevia, Ghedi, Preweza, Istrana i Gioia del Colle we Włoszech oraz Geilenkirchen w Niemczech.
Amunicja.
Broń precyzyjnego rażenia.
Opisywane często jako "rewolucyjne" użycie broni precyzyjnego rażenia w operacji "Desert Storm" zaowocowało w operacji "Deliberate Force". W tej wielonarodowej operacji użyto 1026 bomb i pocisków (nie licząc pocisków artyleryjskich, rakiet i pocisków antyradarowych "HARM" z których 708 (69%) stanowiły precyzyjnie naprowadzane za pomocą lasera, układu elektro-optycznego (EO) lub na podczerwień (IR). Mimo że całkowity tonaż bomb był mniejszy niż 500 ton – mniej niż 1 procent z 70.000 ton zrzuconych w "Desert Storm", proporcja użytej broni precyzyjnego rażenia do broni niekierowanej w "Deliberate Force" była ponad osiem razy większa niż w operacji "Desert Storm". Jednocześnie jednak, tylko Stany Zjednoczone, Wielka Brytania, Francja i Hiszpania dysponowały samolotami zdolnymi do prowadzenia bombardowań przy użyciu broni precyzyjnego rażenia. Na 708 użytych jednostek broni tego rodzaju, Stany Zjednoczone wykorzystały 622 (87,8%), Wielka Brytania 48 (6,8%), Hiszpania 24 (3,4%) oraz Francja 14 (2%). Użycie broni precyzyjnego rażenia, przedstawia tabela.
W trakcie operacji "Deliberate Force" lotnictwo NATO wykonało łącznie 3536 samolotolotów. W trwającej 17 dni operacji, dzienny wysiłek lotnictwa wyniósł 207 samolotolotów. Nad terytorium Bośni i Hercegowiny wykonano 2470 samolotolotów, a pozostałe 1065 stanowiły wsparcie które wykonano poza przestrzenią powietrzną tego państwa. Ze wskazanej wyżej liczby samolotolotów wykonanych nad Bośnia i Hercegowiną 39% stanowiły misje uderzeniowe, w których użyto 1026 bomb i pocisków rakietowych – wyłączając pociski antyradiolokacyjne "HARM" oraz pocisków z działek pokładowych. Rzeczą charakterystyczną jest fakt, że aż 708 z nich było środkami precyzyjnego rażenia (69%), pozostałe zaś 318 (31%) to środki nieprecyzyjne. To pierwszy tak wysoki udział środków rażenia precyzyjnego w historii. W ciągu 11 z 17 dni kampanii powietrznej zniszczono 48 obiektów, obejmujących 318 pożądanych uśrednionych punktów uderzenia (DMPI). Zastosowanie środków precyzyjnego rażenia pozwoliło uniknąć niepotrzebnych strat wśród ludności cywilnej ("collateral damages") oraz osiągnąć założone na wstępie cele operacji.
Precyzyjne środki rażenia wykorzystywane były przez lotnictwo NATO do niszczenia trzech głównych grup obiektów:
Niekierowane środki rażenia używano natomiast do niszczenia magazynów amunicji i zaopatrzenia oraz zwalczania systemu obony powietrznej.
Największy wkład w operacje wniosły amerykańskie siły zbrojne (siły powietrzne, marynarka wojenna i korpus piechoty morskiej). Według oceny zawartej w częściowo jedynie odtajnionym opracowaniu "Deliberate Force Combat Air Assessments", w ramach operacji "Deliberate Force" oraz "Deadeye" lotnictwo uzyskało 406 trafień, z czego 374 przy użyciu precyzyjnych środków rażenia, a 32 z wykorzystaniem środków klasycznych. Rezultaty te osiągnięto jednak w 618 próbach (69%). Najlepsze wyniki osiągnęło lotnictwo sił powietrznych – 69&amp;, a najmniejsze lotnictwo marynarki wojennej – 39%.
Z danych amerykańskich wynika, że 96 bomb kierowanych GBU-10 nie trafiło w cel, co wynikało najczęściej z problemów technicznych samej bomby (36%) oraz trudnych warunków atmosferycznych (33%). Bardzo dobre wyniki osiągnięto natomiast przy użyciu AGM-65, gdyż tylko 9% tych pocisków chybiło.
Pozostały wysiłek lotnictwa NATO w tej operacji obejmował bojowe patrole powietrzne – 8%, obezwładnianie obrony powietrznej (SEAD) – 22%, rozpoznanie – 9%, wsparcie – 22%. Przy tym wysiłku operacyjnym i wskazanych wyżej wskaźnikach efektywności, w wyniku skombinowanej kampanii powietrznej zniszczono blisko 87 procent zestawów celów o dużym znaczeniu militarnym.
Bomby naprowadzane laserowo.
Bomby naprowadzane laserowo stanowią głowice wyposażone w układy elektroniczne i mechaniczne, zapewniające laserowe naprowadzanie głowicy na cel w terminalnej fazie lotu. Każdy układ elektroniczno-mechaniczny jest uniwersalnym zestawem, który może zostać dołączony do różnego rodzaju głowic, w tym ogólnego bądź specjalnego przeznaczenia, a nawet do głowic producentów z różnych krajów. Zestaw tego rodzaju zawiera kontrolowany przez układ komputerowy zestaw skrzydeł montowanych z przodu głowicy, sekcję detekcji, sekcję komputerową i układ kontroli, a także nieruchomy zestaw skrzydeł montowany w części ogonowej bomby, którego celem jest stabilizacja jej lotu i polepszenie działania aerodynamicznej siły nośnej. Laserowy system naprowadzania kieruje bombę w kierunku punktu obicia wiązki laserowej od celu, który jest wykrywany przez zamontowany w bombie detektor. Wiązka laserowa odbijająca się od celu może być generowana przez nosiciela bomby lub, częściej, przez inny samolot wyposażony w znacznik laserowy, ewentualnie przez różnego rodzaju jednostki na Ziemi.
Pociski rakietowe naprowadzane laserowo.
Laserowo naprowadzane pociski rakietowe są systemami podobnymi do w ten sam sposób naprowadzanych bomb, wyposażonymi jednak we własny napęd silnikowy. Jedyną bronią tego rodzaju używaną podczas "Deliberate Force" były francuskie pociski AS-30L, przenoszone przez Mirage 2000D/K.
Pociski manewrujące.
W trakcie "Deliberate Force" marynarka Stanów Zjednoczonych użyła pocisków manewrujących z rodziny "Tomahawk" – RGM-109 Tomahawk w wersji TLAM. Pociski tej rodziny stanowią część uzbrojenia amerykańskich i brytyjskich krążowników i niszczycieli (RGM-109) oraz okrętów podwodnych (UGM-109). Przy nominalnym zasięgu 600 mil morskich (1111 km), pociski Tomahawk TLAM charakteryzuje bardzo wysoka dokładność trafienia w cel, przy naprowadzaniu autonomicznym zapewnianym przez nawigację za pomocą systemu TERCOM (Terrain Contour Matching). Napęd tych pocisków stanowi jeden marszowy silnik turbowentylatorowy, który uruchamiany jest po odrzuceniu rakietowego silnika startowego. System TERCOM porównuje przechowywany w pamięci cyfrowy obraz powierzchni terenu, z aktualnym obrazem uzyskanym dzięki wbudowanemu radarowi TFR, na bieżąco kontrolującemu ukształtowanie terenu. Pozwala to na dokładne ustalenie pozycji pocisku i ewentualne dokonywanie bieżących korekt kursu. Po zidentyfikowaniu celu, pocisk leci ponad nim i rozpoczyna pionowe nurkowanie oraz atak za pomocą swojej głowicy burzącej o masie 1000 funtów (453 kg) w przypadku pocisku w wersji TMAM-C bądź głowicy kasetowej w przypadku wersji TLAM-D.
10 września 1995, w ramach wsparcia operacji powietrznych w północno-zachodniej Bośni, krążownik USS "Normandy" wystrzelił z Adriatyku 13 pocisków TLAM przeciwko należącemu do bośniackich Serbów zintegrowanemu systemowi obrony powietrznej (IADS) w okolicach Banja Luki, z których 10 skutecznie zniszczyło wyznaczone im cele. Jakkolwiek TLAM stanowiły jedynie 1,9 procenta wszystkich użytych w tej operacji precyzyjnych środków rażenia, w operacji "Deliberate Force" po raz pierwszy użyto pocisków TLAM na cele znajdujące się na terenie Europy, po raz pierwszy też użyto ich do ataku na zintegrowany system obrony przestrzeni powietrznej w ramach misji jej obezwładniania (Suppression of Enemy Air Defenses – SEAD) w koordynacji z taktycznymi operacjami powietrznymi. Był to również pierwszy przypadek ich wykorzystania w ramach wsparcia operacji prowadzonej przez NATO.
Broń nieprecyzyjna.
Bomby nieprecyzyjne po uwolnieniu z nosiciela lecą w kierunku swojego celu w sposób niekierowany, po balistycznej trajektorii (swobodny spadek). W skład tego rodzaju amunicji wchodzą wypełnione materiałem wybuchowym bomby ogólnego przeznaczenia oraz bomby kasetowe, zawierające dużą liczbę małej subamunicji lub niewielkich bombek. Precyzja tego rodzaju bomb zależy od umiejętności załogi samolotu nosiciela, która używa pokładowych przyrządów celowniczych do uwolnienia bomby we właściwym punkcie, aby bomba poruszając się po określonej trajektorii uderzyła w cel lub określony punkt celowania. Po zrzuceniu bomby niekierowanej, broń spada bez dalszego naprowadzania.
Ogólnie rzecz ujmując, broń niekierowana jest mniej dokładna niż kierowana. Tego rodzaju amunicja stanowiła ponad 90% amunicji użytej podczas operacji "Desert Storm". W "Deliberate Force" samoloty NATO zrzuciły 318 ładunków tego rodzaju, co stanowiło mniej niż połowę liczby użytych w tej operacji sztuk broni precyzyjnego rażenia.
Bomby kasetowe.
Zasobniki amunicji kasetowej zawierają wielką liczbę niewielkiej subamunicji, którą rozrzucają na relatywnie dużym obszarze, celem ułatwienia ataku na cele takie jak jednostki piechoty, grupy pojazdów, systemy artylerii przeciwlotniczej bądź też rakietowe systemy przeciwlotnicze, instalacje petrochemiczne itp.
Na wyposażeniu sił koalicyjnych w operacji "Deliberate Force" znajdowała się między innymi bomba kasetowa CBU-87B/B o wadze 960 funtów (435 kg) zbudowana z dyspensera amunicji taktycznej SUU-65/B oraz 202 sztuk subamunicji odłamkowej i przeciwpancernej BLU-97A/B. Planiści Sojuszu zdecydowali jednak nie używać tej bomby w trakcie operacji, z uwagi bowiem na stopień jej niecelności i szerokie pole rozrzutu subamunicji prawdopodobnym było powstanie strat niepożądanych ("collateral damage"). W trakcie operacji zdarzył się jednak wypadek omyłkowego użycia tej bomby. W pierwszym dniu kampanii, należący do sił powietrznych Stanów Zjednoczonych samolot A-10A (kryptonim bojowy maszyny "Speedy 37") w wyniku nieporozumienia z centrum kontroli operacji powietrznych (CAOC), zrzucił CBU-87, nie powodując jednak ofiar w ludziach. 30 sierpnia 1995 roku, A-10 poprosił CAOC o zgodę na zrzucenie ładunku bojowego na należący do bośniackich Serbów moździerz artyleryjski. Nie zdając sobie sprawy z podczepionego do "Speedy 37" ładunku, CAOC zaakceptowało atak, w związku z czym "Speedy 37" zrzucił swoją broń, w tym CBU-87, na cel, uzyskując trafienie. Jak już wspomniano wyżej, incydent nie spowodował jednak "collateral damage".
Inne rodzaje amunicji.
W uzupełnieniu kierowanych i niekierowanych bomb oraz pocisków, w operacji "Deliberate Force" użyto kilku typów amunicji powietrze-ziemia, w tym pocisków antyradarowych, rakiet i amunicji artyleryjskiej. najważniejszymi z nich były:
Amunicja nie użyta.
Mimo że zapotrzebowanie na amunicję precyzyjnego rażenia w trakcie operacji "Deliberate Force" było bardzo wysokie, nie wszystkie dostępne dla Sojuszniczych Sił Europy Południowej (AFSOUTH) rodzaje broni precyzyjnego rażenia zostały w tej operacji użyte – w większości przypadków z powodu specyfiki danego wzoru uzbrojenia. Przykładowo około 100 znajdujących się w bazie Aviano zaprojektowanych specjalnie dla samolotów F-117 "Nighthawk" bomb GBU-27 nie zostało użytych z uwagi na odmowę rzędu Włoch udostępnienia tej bazy dla F-117. Z podobnych względów nie było możliwe użycie odpalanych z powietrza pocisków manewrujących (ALCM) przenoszonych przez bombowce B-52. Z kolei marynarka wojenna Stanów Zjednoczonych miała możliwość użycia naprowadzanych bomb AGM-62B "Walleye" EO, pocisków naprowadzanych laserowo "Maverick" oraz naprowadzanych laserowo bomb AGM-123 "Skipper", zdecydowała się jednak nie używać ich.
Z uwagi na duży potencjał sił sojuszniczych w zakresie broni precyzyjnego rażenia, generał Michael Ryan, dowódca Sojuszniczych Sił powietrznych Południowej Europy oraz jego sztab nie planowali użycia bomb ogólnego przeznaczenia oraz amunicji kasetowej. Amunicja nieprecyzyjna była używana, jednakże samoloty NATO, które nie miały zdolności do użycia broni precyzyjnego rażenia, z uwagi na konieczność unikania strat niepożądanych, musiały wykonywać uderzenia za pomocą nieprecyzyjnych bomb ogólnego przeznaczenia na cele wyłącznie w zasięgu wzroku. Z uwagi na mniejszą niż oczekiwano skuteczność niszczenia celów za pomocą broni nieprecyzyjnej, ataki na te cele musiały być jednak ponawiane za pomocą broni precyzyjnego rażenia. Jedyną nieprecyzyjną amunicją brana pod uwagę w celu zakończenia "Deliberate Force" były bomby kasetowe CBU-89 "Gator", których użycie było dopuszczone w razie konieczności skanalizowania korytarza wycofywania się sił bośniackich Serbów. Ostatecznie planiści nie zdecydowali się na użycie tego wzoru uzbrojenia. Z uwagi także na całkowitą supremację w powietrzu lotnictwa NATO samoloty koalicji prowadzące operację "Deliberate Force" nie użyły pocisków klasy powietrze-powietrze oraz działek pokładowych.
Pozostałe urządzenia bojowe.
W trakcie "Deliberate Force" lotnictwo amerykańskiej samoloty F-14 "Tomcat", A/A-18 Hornet oraz AE-6B Prowler marynarki wojennej i piechoty morskiej użyły zestawu bezzałogowych i bezsilnikowych celów pozornych (Tactical Air-launched Decoy – TALD), mających zmylić radary serbskiego systemu obrony powietrznej. Drony te, wyposażone były w ładunek zwiększający skuteczną powierzchnię odbicia fal radarowych (Radar Cross Section – RCS) bądź też głowice zakłócające. Obydwa rodzaje ładunków tworzyły zestaw fałszywych celów o różnych profilach, różniących się prędkościami, zasięgiem i pułapem. W ramach operacji samoloty amerykańskiej marynarki użyły w przestrzeni powietrznej Bośni i Hercegowiny łącznie 47 TALD przeciwko serbskiemu systemowi IADS. Samoloty NATO zmuszone były także do korzystania ze służących do samoobrony przed rakietowymi pociskami powietrze-powietrze i ziemia-powietrze flar i dipoli.
Jeden z amerykańskich samolotów operujących z Aviano, który wyposażony był w dyspenser AN/ALE, zmuszony został do zużycia 10 922 kartridży dipoli RR-170/A. Dwoma najpowszechniejszymi w tej operacji rodzajami amerykańskich flar były MJU-7/B używane przez samoloty myśliwskie oraz MJU-10B na wyposażeniu większych maszyn, jak AC-130 czy B-52. W trakcie operacji zużyto 1591 MJU-7 i 89 MJU-10.
Podsumowanie.
Operacja "Deliberate Force" była zdecydowaną siedemnastodniową kampanią powietrzną Organizacji Traktatu Północnoatlantyckiego (NATO), zmierzającą do zniwelowania przewagi armii bośniackich Serbów z sukcesem dokonującej wojskowych ataków na Sarajewo i inne ustanowione przez Organizacje Narodów Zjednoczonych strefy bezpieczeństwa. Przez przeprowadzenie między 29 sierpnia 1995 i 14 września 1995 roku aktywnych bombardowań, NATO przeprowadziło swoją pierwszą operację powietrzną, składająca się z wielu ważnych wydarzeń zarówno z punktu widzenia sztuki operacyjnej jak też bojowego debiutu nowych wzorów uzbrojenia. Była bowiem:
Nie ulega wątpliwości, że to dzięki przeprowadzonym przez NATO w ramach operacji "Deliberate Force" uderzeniom lotniczym, strony konfliktu w Bośni i Hercegowinie zostały przymuszone do zawarcia pokoju w Dayton, który zakończył najkrwawszy konflikt w Europie od zakończenia drugiej wojny światowej, który spowodował utratę życia przez ponad 100 tysięcy osób w ciągu czterech lat. Pokój w Dayton, dał mieszkańcom Bośni i Hercegowiny możliwość odbudowy i rozwoju swojego kraju.
Interwencja NATO w Bośni i Hercegowinie miała też jednak kolosalne znaczenie dla samego Sojuszu Północnoatlantyckiego – po raz pierwszy w historii bowiem, Sojusz wyszedł w swoich działaniach poza terytorium swoich państw członkowskich. Co więcej, Pakt zademonstrował, że zdolny jest do przeprowadzenia z sukcesem dużej wielonarodowej kampanii militarnej oraz użycia siły w sprawach spoza artykułu 5 Traktatu Waszyngtońskiego, a więc wykraczając w swoich celach poza zadanie kolektywnej obrony. Zapoczątkowało to wieloletnią ożywioną debatę polityczną i doktrynalną w ramach Sojuszu na temat istoty, zakresu i zasad, na jakich Sojusz może prowadzić operacje reagowania kryzysowego poza swoim terytorium.
Ofiary śmiertelne.
Do dnia dzisiejszego kwestia liczby ofiar śmiertelnych operacji "Deliberate Force" nie została jednoznacznie rozstrzygnięta. Według prezydenta Serbii Slobodana Miloševicia, w wyniku operacji lotnictwa NATO śmierć poniosło 25 osób cywilnych, dane Międzynarodowego Czerwonego Krzyża mówią natomiast o 27 ofiarach cywilnych i zniszczeniach mienia, będących prawdopodobnie skutkiem bombardowań. Wskazuje się przy tym, że łączna liczba ofiar zarówno cywilnych, jak i wojskowych po stronie serbskiej na pewno nie przekroczyła 30 osób. W stosunku do liczby użytej przez NATO broni oznacza to jedną ofiarę śmiertelną na każde 30 do 40 jednostek użytej broni. Jest to szczególnie niski wskaźnik zważywszy, że wiele z celów – jak mosty – było obiektami wspólnego cywilno-wojskowego wykorzystania, lub też znajdowało się w bliskim sąsiedztwie obszarów zamieszkałych przez ludność cywilną, jak przekaźniki radiowe lub koszary. Po stronie Sojuszu Północnoatlantyckiego natomiast straty wyrażały się w jednym utraconym samolocie Mirage, którego dwóch pilotów jednakże przeżyło.

</doc>
<doc id="2269093" url="https://pl.wikipedia.org/wiki?curid=2269093" title="Super Jazz Trio">
Super Jazz Trio

Super Jazz Trio – album muzyczny nagrany przez amerykańskiego pianistę jazzowego Tommy'ego Flanagana, któremu towarzyszyli: basista Reggie Workman i perkusista Joe Chambers.
Opis albumu.
Nagrania czterech standardów jazzowych oraz jednej kompozycji Flanagana i jednej Chambersa zostały zarejestrowane 21 listopada 1978 r. w Nowym Jorku. LP ukazał się w 1978 r. w Japonii, wydany przez firmę Baystate. Materiał z tego LP, po dodaniu sześciu nagrań z innych sesji i z innymi muzykami, został później wydany na CD jako "Condado Beach" - album muzyczny "Tommy Flanagan's Super Jazz Trio".

</doc>
<doc id="2269096" url="https://pl.wikipedia.org/wiki?curid=2269096" title="Dorothea Wierer">
Dorothea Wierer

Dorothea Wierer (ur. 3 kwietnia 1990 w Bruneck) − włoska biathlonistka, trzykrotna brązowa medalistka olimpijska, wielokrotna medalistka mistrzostw świata i mistrzostw świata juniorów oraz zdobywczyni Pucharu Świata.
Kariera.
Po raz pierwszy na arenie międzynarodowej pojawiła się 12 stycznia 2007 roku, startując w zawodach juniorskich Pucharu IBU, gdzie zajęła 13. miejsce w biegu indywidualnym. Następnie wystąpiła na mistrzostwach świata juniorów w Martell, gdzie w tej samej konkurencji była dziesiąta. Na rozgrywanych rok później mistrzostwach świata juniorów w Ruhpolding w biegu indywidualnym była najlepsza, a w sztafecie zdobyła brązowy medal. Kolejne medale zdobyła podczas mistrzostw świata juniorów w Canmore w 2009 roku, tym razem zwyciężając w biegu pościgowym i ponownie zajmując trzecie miejsce w sztafecie. Ponadto zdobyła cztery medale na mistrzostwach świata juniorów w Novym Měscie (2011): złote w sprincie i biegu pościgowym i indywidualnym oraz srebrny w sztafecie.
W sezonie 2008/2009 zadebiutowała w zawodach Pucharu Świata, zajmując 9 stycznia 2009 roku w Oberhofie 69. miejsce w sprincie. Przed sezonem 2010/2011 znalazła się w kadrze B Włoch. Pierwsze pucharowe punkty zdobyła podczas startów w Ruhpolding, gdzie zajęła 24. miejsce w sprincie oraz 37. w biegu pościgowym. Na podium zawodów tego cyklu po raz pierwszy stanęła 8 marca 2014 roku w Pokljuce, kończąc bieg pościgowy na trzeciej pozycji. Wyprzedziły ją jedynie Kaisa Mäkäräinen z Finlandii oraz Norweżka Tora Berger. Pierwsze pucharowe zwycięstwo odniosła 3 grudnia 2015 roku w Östersund, wygrywając rywalizację w biegu indywidualnym. Pozostałe miejsca na podium zajęły Francuzka Marie Dorin Habert i Ołena Pidhruszna z Ukrainy. Włoszka zajęła trzecie miejsce w klasyfikacji generalnej sezonu 2015/2016, za Czeszką Gabrielą Soukalovą i Marie Dorin Habert. Jednocześnie zwyciężyła w klasyfikacji biegu indywidualnego, była druga w klasyfikacji biegu pościgowego i trzecia w klasyfikacji sprintu.
Podczas mistrzostw świata w Novym Měscie w 2013 roku Wierer wywalczyła swój pierwszy medal jako seniorka. Wspólnie z koleżankami z reprezentacji zdobyła tam brązowy medal w sztafecie. Była tam też czwarta w sztafecie mieszanej. Na rozgrywanych dwa lata później mistrzostwach świata w Kontiolahti zdobyła kolejny brązowy medal w sztafecie. Jej najlepszym indywidualnym wynikiem było czwarte miejsce w biegu indywidualnym, w którym walkę o podium przegrała z Mäkäräinen o 0,4 sekundy. Kolejny medal zdobyła podczas mistrzostw świata w Oslo w 2016 roku, zajmując drugie miejsce w biegu pościgowym. Startując z piątego miejsca zdobytego w sprincie awansowała o trzy pozycje i rozdzieliła na podium Niemkę Laurę Dahlmeier i Marie Dorin Habert. 
W 2013 w Annecy podczas Zimowych igrzysk wojskowych zdobyła złoty medal w biathlonie drużynowo, a w biegu patrolowym na 25 km zdobyła srebrny medal.
W 2014 roku wzięła udział w igrzyskach olimpijskich w Soczi, gdzie razem z Karin Oberhofer, Dominikiem Windischem i Lukasem Hoferem wywalczyła brązowy medal w sztafecie mieszanej. Była tam też między innymi szósta w sprincie i sztafecie kobiet. Cztery lata później, podczas igrzysk olimpijskich w Pjongczangu reprezentacja Włoch w składzie Wierer, Lisa Vittozzi, Windisch i Hofer ponownie zdobyła brąz w sztafecie mieszanej. W startach indywidualnych dwukrotnie znalazła się w najlepszej dziesiątce: była szósta w biegu ze startu wspólnego oraz siódma w biegu indywidualnym.
Podczas igrzysk olimpijskich w Pekinie, 11 lutego 2022, wywalczyła brązowy medal.

</doc>
<doc id="2269101" url="https://pl.wikipedia.org/wiki?curid=2269101" title="Condado Beach">
Condado Beach

Condado Beach – Tommy Flanagan's Super Jazz Trio – album muzyczny złożony z nagrań dokonanych przez amerykańskiego pianistę jazzowego Tommy’ego Flanagana oraz towarzyszących mu muzyków.
Album ten składa się z:
Album "Tommy Flanagan's Super Jazz Trio – Condado Beach" ukazał się w kwietniu 2009. CD został wydany przez firmę Jazz Row (JR656).

</doc>
<doc id="2269106" url="https://pl.wikipedia.org/wiki?curid=2269106" title="Horodyszcze (Białoruś)">
Horodyszcze (Białoruś)



</doc>
<doc id="2269109" url="https://pl.wikipedia.org/wiki?curid=2269109" title="Arnošt Lustig">
Arnošt Lustig

Arnošt Lustig (ur. 21 grudnia 1926 w Pradze, zm. 26 lutego 2011 tamże) – czeski pisarz i publicysta pochodzenia żydowskiego.
Życiorys.
Pochodził z rodziny drobnego kupca. Szkołę podstawową ukończył w rodzinnym mieście, tu też zaczął naukę w gimnazjum, z którego jednak wyrzucono go w 1941 roku z powodu żydowskiego pochodzenia. Uczył się zawodu krawca. W listopadzie 1942 wywieziono go do obozu przejściowego w Terezínie; więziony był później w obozie Auschwitz-Birkenau i w Buchenwaldzie. W kwietniu 1945 niemal cudem uciekł z transportu śmierci. Do końca wojny ukrywał się w Pradze. Od roku 1946 studiował dziennikarstwo w Wyższej Szkole Nauk Społecznych i Politycznych (Vysoká škola politických a sociálních věd). W 1948 był w Izraelu sprawozdawcą dzienników „Lidové noviny” i „Zemědělské noviny” podczas pierwszej wojny arabsko-izraelskiej. Potem pracował jako redaktor w Radiu Czechosłowackim, w tygodniku „Mladý svět” i jako scenarzysta filmowy. Po inwazji wojsk Układu Warszawskiego na Czechosłowację w sierpniu 1968 zmuszony był opuścić rodzinny kraj. Najpierw wyjechał do Jugosławii, gdzie pracował w wytwórni filmowej w Zagrzebiu jako scenarzysta, później mieszkał w Izraelu (1968–1969), w końcu w 1970 osiadł w USA, gdzie wykładał na wyższych uczelniach, m.in. od roku 1973 na Washington American University. W 1995 został redaktorem naczelnym czeskiej wersji pisma „Playboy”.
W 2000 został odznaczony Medalem Za Zasługi I stopnia.
Dzieło.
Niemal całą twórczość poświęcił tematyce Holokaustu.
Adaptacje.
Wiele utworów Lustiga doczekało się adaptacji filmowych i telewizyjnych, najwybitniejszą z nich są "Diamenty nocy" (1964, "Démanty noci") w reżyserii Jana Němca, który wcześniej nakręcił według opowiadania pisarza krótkometrażowy film "Dla chleba" (1960, "Sousto"). Ponadto na podstawie prozy Lustiga powstał "Transport z raju" (1963, reż, Zbyněk Brynych), "Modlitwa za Kateřinę Horovitzovą" (1965, reż. Antonín Moskalyk), "Dita Saxova" (1967, reż. Antonín Moskalyk, z Krystyną Mikołajewską w roli tytułowej) i "Colette" (2013, reż. Milan Cieslar).

</doc>
<doc id="2269111" url="https://pl.wikipedia.org/wiki?curid=2269111" title="Kupiatycze (obwód brzeski)">
Kupiatycze (obwód brzeski)

Kupiatycze (białorus.: Купяцічы, ros.: Купятичи) – wieś w rejonie pińskim obwodu brzeskiego, położona na obszarze sielsowietu horodyskiego (Гарадзішчанскі сельсавет).
Siedziba parafii prawosławnej pw. św. Mikołaja Cudotwórcy.
Historia.
Legendarne początki wsi sięgają roku 1182, kiedy to pasąca owce dziewczynka znalazła cudowną ikonę (enkolpion) Matki Bożej. Wkrótce miejscowość stała się lokalnym sanktuarium, a cerkiew kupiatycka otrzymała liczne nadania od władających księstwem pińskim kniaziów Olelkowiczów-Słuckich, a szczególnie panującego po nich kniazia Fedora Iwanowicza Jarosławicza (1501-1522). Po bezpotomnej śmierci Fedora Iwanowicza Jarosławicza księstwo pińskie przeszło w ręce Zygmunta I Starego i jego żony Bony, która również otoczyła opieką miejscową cerkiew.
W połowie XVI w. wieś weszła w skład dóbr rodziny Woynów, których przedstawiciel, kasztelan brzeski Hrehory Woyna, dokonał remontu świątyni.
W 1629 r. Bazyli Kopeć, kasztelan nowogródzki, założył w Kupiatyczach męski monaster Wprowadzenia do Świątyni Matki Bożej i nadał mu 4 włóki ziemi (dwie w Kupiatyczach i dwie za rzeką Jasiołdą we wsi Wólka) wraz z poddanymi. Pierwsi mnisi pochodzili z monasteru Świętego Ducha w Wilnie, m.in. ihumen Józef Nielubowicz-Tukalski i Atanazy Filipowicz.
Rozwój monasteru, któremu metropolita Piotr Mohyła podporządkował cerkwie powiatu pińskiego, zahamowało znacznie ufundowanie klasztoru benedyktynów w pobliskim Horodyszczu przez wojewodę połockiego Jana Karola Kopcia. Przez długi czas zakonnicy prawosławni i katoliccy wiedli ze sobą spór o dobra kupiatyckie.
Wobec zagrożenia ze strony unitów cudowną ikonę kupiatycką w 1655 r. przeniesiono do soboru Sofijskiego w Kijowie. Monaster w Kupiatyczach podlegał już wówczas przełożonym klasztoru Św. Ducha w Wilnie. 
W 1743 r. spór pomiędzy benedyktynami a mnichami kupiatyckimi zakończył się przyłączeniem (na prośbę ktitorki monasteru Teodory Moroz Szczerbickiej) monasteru do monasteru Objawienia
Pańskiego (Bogojawleńskiego) w Pińsku. Wtedy też mnisi przyjęli unię brzeską.
Wieś duchowna położona była w końcu XVIII wieku w powiecie pińskim województwa brzeskolitewskiego. 
W okresie rozbiorów Kupiatycze znalazły się w zaborze rosyjskim (od 1795 r. ujezd piński, gubernia mińska). W 1817 r. monaster kupiatycki został zamknięty, a cerkiew monasterska stała się świątynią parafialną. Po likwidacji przez władze rosyjskie unii na ziemiach zabranych świątynia ponownie stała się prawosławną. Przy cerkwi działała rządowa szkółka dla dzieci wiejskich. 
W 1894 r. na miejscu starej świątyni wzniesiono nową pod wezwaniem św. Mikołaja Cudotwórcy, istniejącą do dziś. Wierni zwracali się także z prośbą o zwrot ikony Matki Bożej, jednak odmówiono im tego. 
Po I wojnie światowej wieś znalazła się w granicach Rzeczypospolitej Polskiej, a po II wojnie światowej w obrębie BSRR.
Współczesność.
Obecnie wieś jest ośrodkiem rolnictwa i agroturystyki. Leży na terenie gospodarstwa rolnego „"Paczapawa"” (ААТ „Пачапава”), które jest częścią agroholdingu „"Maczuliszczy"” („Мачулішчы”)

</doc>
<doc id="2269113" url="https://pl.wikipedia.org/wiki?curid=2269113" title="Autostrada Okinawa">
Autostrada Okinawa

 – płatna autostrada w Japonii o długości 57,3 km przebiegająca od miejscowości Naha do Nago, która znajduje się na terenie wyspy Okinawa.
W 2016 roku na mocy realizacji numeracji autostrad wprowadzonej przez japońskie Ministerstwo Ziemi, Infrastruktury, Transportu i Turystyki, autostrada ta otrzymała oznaczenie E58.
Wykorzystanie trasy.
W 2002 r. średnie dzienne użycie drogi wynosiło 23 910 pojazdów. Był to wzrost o 5,6% w porównaniu z poprzednim rokiem. Jest to jedyna japońska autostrada, po której ruch pojazdów typu Kei-car stanowi więcej niż 20%, natomiast średnia dla kraju wynosi 7,3%.
Opłata za przejazd od PPO Naha do PPO Kyoda wynosi 1000 jenów. W godzinach nocnych obowiązuje obniżka 30%, a w godzinach dojazdu do pracy – 50%.

</doc>
<doc id="2269115" url="https://pl.wikipedia.org/wiki?curid=2269115" title="Atanazy Filipowicz">
Atanazy Filipowicz



</doc>
<doc id="2269116" url="https://pl.wikipedia.org/wiki?curid=2269116" title="Grand Prix Australii 2011">
Grand Prix Australii 2011

Grand Prix Australii 2011 – pierwsza runda Mistrzostw Świata Formuły 1 w sezonie 2011.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2269129" url="https://pl.wikipedia.org/wiki?curid=2269129" title="Jia">
Jia

Jia – wykonywane z gliny lub z brązu rytualne naczynie do wina, używane w starożytnych Chinach (epoki Shang i Zhou).
Naczynia typu "jia" służyły do wylewania wina na ziemię podczas składania ofiar przodkom. Miały postać głębokiego naczynia przypominającego kubek z uchem, wspartego na trzech lub czterech nogach i z dwoma symetrycznie ułożonymi wypustkami u góry, służącymi prawdopodobnie do zawieszania nad paleniskiem. Zdobiono je zazwyczaj motywem taotie. 
Pierwsze "jia" pojawiły się w okresie chińskiego neolitu (5000-2000 p.n.e.). Na powszechną skalę używano ich w czasach dynastii Shang i we wczesnej epoce Zhou, później straciły na popularności na rzecz innych naczyń.

</doc>
<doc id="2269130" url="https://pl.wikipedia.org/wiki?curid=2269130" title="Deep (mieszane sztuki walki)">
Deep (mieszane sztuki walki)

DEEP − japońska organizacja promująca mieszane sztuki walki (MMA), założona w roku 2000 pod nazwą "DEEP 2001". Pierwsza gala odbyła się 8 stycznia 2001 i wzięli w niej udział tacy zawodnicy jak Paulo Filho i Royler Gracie. 13 lipca 2003 roku odbył się pierwszy pojedynek kobiet. Od lutego 2008 roku organizacja ustaliła kategorie wagowe opierając się o Nevada State Athletic Commission. Jeszcze w tym samym roku nawiązała ścisłą współpracę z inną japońską organizacją MMA − ZST. 19 października 2009 odbyła się pierwsza gala na której pojedynki odbywały się w klatce. Od tamtej pory prócz gal organizowanych na ringu odbywają się też gale z serii Cage Impact - w klatce.
1 grudnia 2010 zaanonsowano pierwszą zagraniczną galę, która miała odbyć się w Makau. Ostatecznie gala nie odbyła się z powodu słabej sprzedaży biletów.
Na początku 2011 roku zapowiedziano współpracę DEEP z wrestlerską federacją Smash i utworzenie amatorskiej ligi MMA pod nazwą Japan MMA League. Od 2013 nawiązała ścisłą współpracę z Jewels, żeńską organizacją MMA.

</doc>
<doc id="2269132" url="https://pl.wikipedia.org/wiki?curid=2269132" title="Paweł Próchniak">
Paweł Próchniak

Paweł Próchniak (ur. 22 listopada 1966 w Krakowie) – historyk literatury, krytyk literacki, profesor doktor habilitowany, profesor Uniwersytetu Pedagogicznego im. KEN w Krakowie, absolwent filologii polskiej KUL.
Życiorys naukowy.
W kręgu zainteresowań Pawła Próchniaka znajduje się twórczość pisarzy polskiego modernizmu (od Młodej Polski po współczesność), poezja XX wieku oraz literatura najnowsza. Zajmują go zagadnienia długiego trwania form literackich, przekształcenia dokonujące się w obrębie imaginarium nowoczesności, problematyka mitu i transgresji, egzystencjalny wymiar literatury oraz fundamentalna nieoczywistość związanego z nią sensu. Wiele jego prac to interpretacyjne zbliżenia odsłaniające architektonikę pojedynczych utworów oraz kształt stojącej za nimi wyobraźni i wpisanego w nie doświadczenia.
W latach 2008–2009 był dyrektorem Instytutu Filologii Polskiej KUL oraz kierownikiem utworzonej z jego inicjatywy Katedry Literatury Modernizmu KUL. Obecnie kieruje Katedrą Literatury Współczesnej i Krytyki Literackiej Uniwersytetu Pedagogicznego im. KEN w Krakowie.
Przewodniczący Komisji Wydawniczej Komitetu Nauk o Literaturze Polskiej Akademii Nauk oraz redaktor naczelny serii "Rozprawy Literackie" (seria „Z piórem”) ukazującej się pod auspicjami KNoL PAN.
Członek komitetu redakcyjnego „Roczników Humanistycznych”. Członek rady naukowej serii wydawniczej „Tropiki" (wydawnictwo Czarne). Redaktor serii wydawniczej „Granice wyobraźni” (wydawnictwo Pasaże). Jako krytyk literacki współpracował m.in. z „Tygodnikiem Powszechnym” (magazyn „Książki w Tygodniku”), „2Tygodnikiem”, „Blizą”, TVP Kultura (program „Czytelnia” – w latach 2009–2010).
Organizator licznych konferencji i seminariów naukowych (m.in. cykli: "Seminaria w Bramie", "Która lektura?" oraz "Poeci Młodej Polski"). Pomysłodawca i współorganizator „Miasta Poezji” w Lublinie. W latach 2008–2010 juror Nagrody Poetyckiej „Kamień”. Od 2018 roku juror Nagrody Literackiej „Nike”. Członek Rady Fundacji im. Zbigniewa Herberta i pełnomocnik zarządu Fundacji ds. programowych. Członek Polskiego PEN Clubu.
Od roku 1999 stale współpracuje z Ośrodkiem "Brama Grodzka – Teatr NN" w Lublinie.
3 lipca 2012 roku otrzymał z rąk prezydenta Rzeczypospolitej Polskiej, Bronisława Komorowskiego tytuł naukowy profesora nauk humanistycznych.
Od roku 2014 jest redaktorem naczelnym witryny internetowej Strony Poezji. Polska poezja współczesna: kompendia, antologie, rozmowy.

</doc>
<doc id="2269135" url="https://pl.wikipedia.org/wiki?curid=2269135" title="Marussia Virgin Racing">
Marussia Virgin Racing



</doc>
<doc id="2269137" url="https://pl.wikipedia.org/wiki?curid=2269137" title="Elektrownia jądrowa Monju">
Elektrownia jądrowa Monju

 – japońska eksperymentalna elektrownia jądrowa z reaktorem powielającym. Położona nieopodal miasta Tsuruga, w prefekturze Fukui, znajduje się na terenie quasi-parku narodowego Wakasawan. Właścicielem i operatorem jest Japońska Agencja Energii Atomowej. Teren elektrowni obejmuje 1,08 km². Budynki zajmują 28 678 m² i mają powierzchnię użytkową 104 680 m². Zakład zatrudniał w 2005 roku 368 pracowników. Monju stanowi ważny krok w rozwoju japońskiego programu budowy reaktorów powielających.
Reaktor pozostawał wyłączony między 24 listopada 1995 a 8 maja 2010 z powodu awarii. Pierwotnie miał zostać ponownie włączony w 2000 roku, ale proces opóźnił trwający 5 lat proces sądowy, a następnie seria innych usterek i niedociągnięć technicznych.
Reaktor.
Jedynym reaktorem elektrowni jest chłodzony ciekłym sodem reaktor prędki powielający (SFR), wykorzystujący paliwo MOX (Pu02-UO2). Reaktor wykorzystuje konstrukcję pętlową, z trzema pętlami chłodzenia. 
Nazwa elektrowni i reaktora nawiązuje do buddyjskiego bóstwa Manjushri.
Pierwszy załadunek paliwa przeprowadzono w październiku 1993. Stan krytyczny osiągnięto 4 maja 1994. Pracę z pełną mocą przewidywano na czerwiec 1996, ale wyciek sodu uniemożliwił to.

</doc>
<doc id="2269139" url="https://pl.wikipedia.org/wiki?curid=2269139" title="Chikamatsu Monzaemon">
Chikamatsu Monzaemon



</doc>
<doc id="2269140" url="https://pl.wikipedia.org/wiki?curid=2269140" title="Albrecht V">
Albrecht V



</doc>
<doc id="2269141" url="https://pl.wikipedia.org/wiki?curid=2269141" title="Fabiano de Lima Campos Maria">
Fabiano de Lima Campos Maria

Fabiano, właśc. Fabiano de Lima Campos Maria (ur. 24 listopada 1985 roku w Campinas w stanie São Paulo) – brazylijski piłkarz, grający na pozycji napastnika lub pomocnika.
Kariera piłkarska.
Kariera klubowa.
Rozpoczął karierę piłkarską w Ponte Preta Campinas. Latem 2007 wyjechał do Europy, gdzie został piłkarzem austriackiego Rapid Wiedeń, a w 2008 wypożyczony do Wacker Innsbruck. W sierpniu 2010 jako wolny agent podpisał kontrakt z greckim Arisem Saloniki. Rozegrał tylko 3 mecze i w marcu 2011 przeniósł się do Metałurha Zaporoże. Po wygaśnięciu kontraktu w lipcu 2012 powrócił do Austrii, gdzie został piłkarzem LASK Linz.

</doc>
<doc id="2269142" url="https://pl.wikipedia.org/wiki?curid=2269142" title="Ciemnobiałka ciemna">
Ciemnobiałka ciemna

Ciemnobiałka ciemna ("Melanoleuca melaleuca" (Pers.) Murrill) – gatunek grzybów należący do rzędu pieczarkowców ("Agaricales"). 
Systematyka i nazewnictwo.
Pozycja w klasyfikacji według Index Fungorum: "Melanoleuca, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1801 r. Persoon nadając mu nazwę "Agaricus melaleucus". Obecną, uznaną przez Index Fungorum nazwę nadał mu w 1911 r. Murrill, przenosząc go do rodzaju "Melanoleuca". Niektóre synonimy naukowe:
Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten opisywany był też jako bedłka czarniawa lub ciemnogłówka ciemna. 
Morfologia.
Średnica 3–8 cm. W młodości jest łukowaty i ma podwinięty brzeg, potem staje się rozpostarty. Brzeg kapelusza ostry, często pofalowany, z małym tępym garbem na środku. Kolor od jasnobrązowego przez siwoczarny do ciemnobrązowego. U starszych grzybów kolor blednie. 
Bardzo gęste,wykrojone przy trzonie i zbiegające ząbkiem. Są białe i bardzo długo nie zmieniają koloru. Oprócz blaszek biegnących przez cały promień kapelusza, do samego trzonu istnieją też blaszki krótsze, nie dochodzące do trzonu.
Wysokość 4–12 cm, grubość 8–18 mm. Jest walcowaty, pełny, włóknisty i nieco zgrubiały przy podstawie. Nie posiada pierścienia. Powierzchnia jest nieco podłużnie włóknista lub karbowana i ubarwiona tak samo, jak kapelusz.
Biały, nieco brązowiejący w górnej części trzonu. Ma lekki gorzko migdałowy zapach i niewyraźny smak. Nie zmienia koloru po przełamaniu.
Bezbarwny. Zarodniki eliptyczne, z drobną, delikatną ornamentacją, amyloidalne o rozmiarach 7–8,5 × 5,5–5 μm. 
Występowanie i siedlisko.
Występuje w Ameryce Północnej i Europie. W Polsce jest raczej pospolita. W piśmiennictwie mykologicznym opisano liczne jej stanowiska na terenie całego kraju.
Rośnie wśród traw, na dobrze oświetlonych miejscach w lasach mieszanych, liściastych i iglastych i w zaroślach. Saprotrof.
Znaczenie.
Grzyb jadalny. Jest trudny do odróżnienia od innych gatunków ciemnobiałek, jednak dla grzybiarzy zwykle nie ma to większego znaczenia, gdyż wszystkie ciemnobiałki europejskie są jadalne.
Gatunki podobne.
Ciemnobiałka prążkowanotrzonowa ("Melanoleuca grammopodia") ma wyraźnie podłużnie karbowany trzon i nie ma migdałowego zapachu. Ciemnobiałka jasnoszara ("Melanoleuca exscissa") jest jaśniejsza.

</doc>
<doc id="2269143" url="https://pl.wikipedia.org/wiki?curid=2269143" title="Melanoleuca melaleuca">
Melanoleuca melaleuca



</doc>
<doc id="2269144" url="https://pl.wikipedia.org/wiki?curid=2269144" title="Układ z Dayton">
Układ z Dayton



</doc>
<doc id="2269146" url="https://pl.wikipedia.org/wiki?curid=2269146" title="Gruppa A czempionata SSSR po futbołu (1938)">
Gruppa A czempionata SSSR po futbołu (1938)

Rozgrywki radzieckiej grupy A w sezonie 1938 były czwartymi w historii radzieckiej pierwszej ligi . Format rozgrywek wielokrotnie był zmieniany. Dopiero w kwietniu 1938 Ogólnokrajowa Rada Centralna Związków Zawodowych postanowiła powiększyć grupę A do 26 zespołów, przy czym zostały naruszone zasady awansu (zespoły z trzecich i czwartych miejsc klasy IV zostały przeniesione do klasy I). Grano systemem jednokołowym. W sezonie tym 12 drużyn spadały niżej. Mistrzowski tytuł po raz drugi wywalczyła drużyna Spartaka Moskwa. Królem strzelców ligi został Makar Honczarenko z Dynama Kijów, który zdobył 20 goli.
Tabela końcowa.
Zasady przyznawania punktów:
Punkty przyznawano według poniższego zestawienia:

</doc>
<doc id="2269147" url="https://pl.wikipedia.org/wiki?curid=2269147" title="Sead Ramović">
Sead Ramović

Sead Ramović (ur. 14 marca 1979 roku w Stuttgarcie, Niemcy) - bośniacki piłkarz, grający na pozycji bramkarza, reprezentant Bośni i Hercegowiny. Posiada również obywatelstwo niemieckie.
Kariera piłkarska.
Kariera klubowa.
Ramović urodził się w Niemczech. Wychowanek klubów FC Feuerbach i SpVgg Feuerbach. W 1999 rozpoczął karierę piłkarską w miejscowym Stuttgarter Kickers. Potem występował w klubach VfL Wolfsburg, Borussia Mönchengladbach i Kickers Offenbach. Latem 2006 wyjechał do Norwegii, gdzie został piłkarzem Tromsø IL. Latem 2010 przeszedł do tureckiego Sivasspor. Na początku 2011 został wypożyczony do Metałurha Zaporoże. Latem 2011 przeszedł do serbskiego FK Novi Pazar. Zimą 2012 przeniósł się do norweskiego Lillestrøm SK.
Kariera reprezentacyjna.
W reprezentacji Bośni i Hercegowiny rozegrał 1 mecz.

</doc>
<doc id="2269148" url="https://pl.wikipedia.org/wiki?curid=2269148" title="Dowództwo Wojsk Lądowych Izraela">
Dowództwo Wojsk Lądowych Izraela

Dowództwo Wojsk Lądowych Izraela (, "Mifkedet Zro’a HaYabasha"; w skrócie מז”י, "Mazi") – centralna instytucja wojsk lądowych Sił Obronnych Izraela.
Na czele sztabu stoi Dowódca Wojsk Lądowych (hebr. מפקד זרוע היבשה, "Mefaked Zro’a HaYabasha").
Historia.
Początkowo izraelskie wojska lądowe bezpośrednio podlegały dowództwu Sztabu Generalnego Sił Obronnych Izraela, jednak doświadczenia wojny libańskiej doprowadziły do utworzenia w 1983 osobnego Dowództwa Wojsk Lądowych.
W 2000 przeprowadzono modernizację struktury dowodzenia Sił Obronnych Izraela. Wojska operacyjne wchodzące w skład dowództw trzech obszarów strategicznych – Północnego (oddziały skierowane do obrony przeciwko ewentualnemu atakowi z terenu Syrii i Libanu), Centralnego (oddziały przeciwko Jordanii) i Południowego (skierowane przeciwko Egiptowi) – zostały podporządkowane Sztabowi Generalnemu. Natomiast Dowództwo Wojsk Lądowych otrzymało zadania szkoleniowe na poziomie korpusów.
Zadania.
Dowództwo Wojsk Lądowych odpowiada za organizację i szkolenia sił lądowych, od poziomu podstawowego żołnierza do poziomu korpusu. Przygotowania i system szkoleń obejmuje sytuacji kryzysowe, stan wojny, jak i działania w przezwyciężaniu skutków klęsk żywiołowych i katastrof.
Celem było stworzenie optymalnego narzędzia do zarządzania częścią zasobów lądowych sił zbrojnych, w celu poprawienia efektywności zarządzania i zwiększenia zdolności operacyjnych Sił Obronnych Izraela. Zamiast rozpraszać zakres odpowiedzialności i funkcji pomiędzy głównymi oficerami poszczególnych korpusów (piechota, wojska pancerne i wojska inżynieryjne), stworzono jedno zintegrowane Dowództwo Wojsk Lądowych, które opracowuje koncepcje współczesnego pola walki. Do zmieniających się potrzeb dostosowywane są systemy szkoleń, uzupełnienia kadrowe i zakupy uzbrojenia.
Do najważniejszych zadań stojących przed Dowództwem Wojsk Lądowych należą:
Struktura dowodzenia.
Dowództwo Wojsk Lądowych podlega Sztabowi Generalnemu Sił Obronnych Izraela. Siedziba Dowództwa Wojsk Lądowych znajduje się w bazie wojskowej Camp Bar Lev przy Kirjat Malachi, jednak w rzeczywistości większość najwyższych oficerów ma swoje biura w bazie wojskowej Ha-Kirja w Tel Awiwie.
W przeciwieństwie do Marynarki Wojennej i Sił Powietrznych Izraela, Dowództwo Wojsk Lądowych nie może uruchamiać sił lądowych do działań operacyjnych. W okresie wojny lub konfliktu zbrojnego, Dowództwo Wojsk Lądowych pełni funkcje doradcze dla Sztabu Głównego, który uruchamia siły lądowe poprzez rozkazy wykonywane w Dowództwach Północnym, Centralnym i Południowym.
Dowództwo Wojsk Lądowych odpowiada za organizację i funkcjonowanie pięciu korpusów sił lądowych:
Ponadto Dowództwo Wojsk Lądowych posiada cztery działy kadrowe:
Do celów szkoleniowych dowództwo posiada następujące jednostki:

</doc>
<doc id="2269152" url="https://pl.wikipedia.org/wiki?curid=2269152" title="Ławeczki Jana Karskiego">
Ławeczki Jana Karskiego

Ławeczki Jana Karskiego – seria rzeźb pomnikowych autorstwa rzeźbiarza Karola Badyny poświęconych pamięci Jana Karskiego. Ławeczki powstały w latach 2002–2009: w Waszyngtonie (2002), Kielcach (2005), Nowym Jorku (2007), Łodzi (2009), Tel Awiwie (2009), Warszawie (2013) i Krakowie (2016).
Idea i kontrowersje.
Pomysł upamiętnienia Jana Karskiego w formie pomnika pojawił się wkrótce po jego śmierci. Już w we wrześniu 2002 r. na campusie Uniwersytetu Georgetown w Waszyngtonie, gdzie Jan Karski jako profesor wykładał nauki polityczne, stanął pierwszy pomnik określony mianem „Ławki Karskiego”. W kolejnych latach pojawiały się następne pomniki będące wierną kopią pomnika waszyngtońskiego lub nieznacznie od niego odbiegające. Taka forma upamiętnienia Jana Karskiego spotkała się z protestami rodziny Jana Karskiego oraz Towarzystwa Jana Karskiego z Nowego Jorku, w których wielokrotnie zwracano uwagę na to, że Jan Karski był przeciwny upamiętnianiu pomnikami, a ponadto upamiętnianie Jana Karskiego w formie pomników-ławeczek jest niezgodne z jego postawą życiową.

</doc>
<doc id="2269153" url="https://pl.wikipedia.org/wiki?curid=2269153" title="Tornike Okriaszwili">
Tornike Okriaszwili

Tornike Okriaszwili, gruz. თორნიკე ოქრიაშვილი (ur. 12 lutego 1992 w Rustawi) – gruziński piłkarz, grający na pozycji pomocnika.
Kariera piłkarska.
Kariera klubowa.
Wychowanek Olimpi Rustawi. W 2009 rozpoczął karierę piłkarską w FC Gagra. W końcu czerwca został wypożyczony do końca roku do ukraińskiego Szachtara Donieck, który 1 mln euro wykupił transfer piłkarza. Na początku 2011 został wypożyczony do Illicziwca Mariupol. We wrześniu 2013 opuścił mariupolski klub. 27 stycznia 2014 został ponownie wypożyczony, tym razem do Czornomorca Odessa. 28 lipca 2014 podpisał 3-letni kontrakt z KRC Genk. 12 stycznia 2016 został wypożyczony do tureckiego Eskişehirsporu. Latem 2016 przeszedł do FK Krasnodar. W latach 2019-2021 grał w Anorthosisie Famagusta, a latem 2021 został piłkarzem APOEL FC.
Kariera reprezentacyjna.
W 2009 zadebiutował w juniorskiej i młodzieżowej reprezentacji Gruzji. 17 listopada 2010 młody talent w wieku 19 lat zadebiutował w pierwszej reprezentacji Gruzji.

</doc>
<doc id="2269154" url="https://pl.wikipedia.org/wiki?curid=2269154" title="Norbornan">
Norbornan

Norbornan – organiczny związek chemiczny, bicykliczny węglowodór nasycony.
Zbudowany jest z pierścienia cykloheksanu zmostkowanego przez grupę metylenową w pozycjach 1,4.

</doc>
<doc id="2269156" url="https://pl.wikipedia.org/wiki?curid=2269156" title="Płat (lotnictwo)">
Płat (lotnictwo)



</doc>
<doc id="2269157" url="https://pl.wikipedia.org/wiki?curid=2269157" title="Mistrzostwa Świata w Snookerze 2002">
Mistrzostwa Świata w Snookerze 2002

Embassy World Snooker Championship 2002 (Mistrzostwa świata w snookerze) odbyły się w dniach 20 kwietnia – 6 maja 2002 roku w Crucible Theatre w Sheffield.
Mistrzostwa wygrał Anglik Peter Ebdon, pokonując w finale Szkota Stephena Hendry'ego 18−17.

</doc>
<doc id="2269161" url="https://pl.wikipedia.org/wiki?curid=2269161" title="Grand Street (stacja metra na Sixth Avenue Line)">
Grand Street (stacja metra na Sixth Avenue Line)

Grand Street – stacja metra nowojorskiego, na linii B i D. Znajduje się w dzielnicy Manhattan, w Nowym Jorku i zlokalizowana jest pomiędzy stacjami Broadway – Lafayette Street i DeKalb Avenue. Została otwarta 26 listopada 1967.

</doc>
<doc id="2269165" url="https://pl.wikipedia.org/wiki?curid=2269165" title="Marcin Kitz">
Marcin Kitz

Marcin Kitz (ur. 1891, zm. 1943) − polski malarz i grafik impresjonistyczny pochodzenia żydowskiego.
Życiorys.
Studiował we Lwowie u Stanisława Rejchana i Stanisława Batowskiego, a następnie w latach 1919-1920 w ASP w Krakowie pod kierunkiem Ignacego Pieńkowskiego. Był także uczniem Wolnej Szkoły Malarstwa i Rysunku Ludwiki Mehoffer, uczył się też w Berlinie, Monachium i Wiedniu. Od 1923 wielokrotnie wystawiał swoje prace w Krakowie, Lwowie, Poznaniu i Warszawie, zarówno w dużych wystawach zbiorczych jak i indywidualnych. Malował pejzaże, sceny rodzajowe, martwe natury i portrety. W latach 1939-1941 przebywał w Moskwie, a w 1940 roku brał udział w wystawach w tym mieście oraz Charkowie i Kijowie.
W 1943, podczas niemieckiej okupacji Lwowa, aresztowany i zamordowany za pomoc w ukrywaniu Żydów.

</doc>
<doc id="2269166" url="https://pl.wikipedia.org/wiki?curid=2269166" title="DeKalb Avenue (stacja metra na Fourth Avenue Line)">
DeKalb Avenue (stacja metra na Fourth Avenue Line)

DeKalb Avenue – stacja metra nowojorskiego, na linii B, D, N, Q i R. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Grand Street, Canal Street, Jay Street – MetroTech oraz Atlantic Avenue – Pacific Street. Została otwarta 26 listopada 1967.

</doc>
<doc id="2269167" url="https://pl.wikipedia.org/wiki?curid=2269167" title="Wojna polsko-czechosłowacka">
Wojna polsko-czechosłowacka

Wojna polsko-czechosłowacka (, w tłumaczeniu "wojna siedmiodniowa") – konflikt zbrojny o teren wysoce uprzemysłowionego Śląska Cieszyńskiego pomiędzy Czechosłowacją a II Rzeczpospolitą, który wybuchł pod koniec stycznia 1919 roku.
Konflikt był kulminacją napięcia wynikającego ze sprzecznego interesu obydwu państw. Strona czechosłowacka opierając się na argumentacji przynależności historycznej regionu dążyła do opanowania całego śląskiego (cieszyńskiego) przemysłu ciężkiego i strategicznego odcinka kolei koszycko-bogumińskiej, zapewniającej prawidłowe skomunikowanie Czech ze Słowacją w spodziewanym konflikcie z Węgrami. Równocześnie podobne roszczenia zgłaszała Polska w oparciu o granicę językowo-etniczną.
Nie na długo sytuację uspokoiła tymczasowa umowa lokalnych organów władzy z 5 listopada 1918, którą strona polska przyjęła ze względnym zadowoleniem i stanowiła podstawę dla podtrzymania roszczeń i utrzymania "status quo", nie została uznana przez rząd czechosłowacki, który cały teren uznała za swój obszar suwerenności. Pobór do wojska miejscowej ludności „słowiańskiej” przez Polskę i rozpisanie wyborów do Sejmu na 26 stycznia 1919 oznaczałyby utrwalanie władzy przez Polskę na spornym obszarze Śląska Cieszyńskiego i stanowiły dla Czechosłowacji bezpośrednie casus belli przygotowywanej wcześniej wojny. Po bezskutecznym proteście czechosłowackiego rządu i próbie oszukania miejscowego polskiego organu władzy o alianckim nakazie wycofania się, Czesi zaatakowali część Śląska Cieszyńskiego kontrolowaną przez Polaków.
Armia czechosłowacka poczyniła szybkie postępy, zajmując do końca stycznia 1919 roku większą część Śląska Cieszyńskiego. Oddziały polskie dowodzone przez brygadiera Franciszka Latinika, osłabione z uwagi na zaangażowanie polskiej armii w wojnę z Ukraińcami, stanęły wobec liczniejszych i lepiej wyposażonych wojsk czeskich. Po tym jak podczas bitwy pod Skoczowem siły wyrównały się, a Polska skuteczniej broniła się na linii Wisły, głównodowodzący wojsk czechosłowackich, Josef Šnejdárek, wstrzymał pod wpływem napływających od kilku dni wzmożonych nacisków międzynarodowych działania wojenne.
Zbrojna interwencja Czechosłowacji doprowadziła do umiędzynarodowienia problemu rozgraniczenia Śląska Cieszyńskiego pomiędzy oba państwa na trwające od 18 stycznia konferencji pokojowej w Paryżu. Rezultatem wojny była określona w tzw. umowie paryskiej z dnia 3 lutego 1919 nowa linia demarkacyjna, która poszerzyła terytorium kontrolowane przez Czechosłowację. Ponad rok później granica ta została jeszcze bardziej przesunięta na korzyść Czechosłowacji, a powstałe w ten sposób Zaolzie, zamieszkane w większości przez Polaków, zostało wcielone do Czechosłowacji. Taki podział Śląska Cieszyńskiego był niesatysfakcjonujący przede wszystkim dla Polski, która przy najbliższej dogodnej okazji do jego odwrócenia wykorzystała sytuację Czechosłowacji po układzie monachijskim i dokonała aneksji Zaolzia w 1938 roku.
Przyczyny i przygotowania do konfliktu.
Po zakończeniu I wojny światowej zarówno Polska, jak i Czechy oraz Słowacja rozpoczęły proces kształtowania swoich państwowości. Polacy zorganizowali się politycznie i przejęli komendę wojskową w wyniku zamachu w austriackich koszarach w Cieszynie pod koniec października. 5 listopada 1918 roku w wyniku uzgodnień lokalnych rad: polskiej Rady Narodowej Księstwa Cieszyńskiego (na jej czele stali przywódcy miejscowych frakcji politycznych Józef Londzin, Tadeusz Reger, Jan Michejda) i czeskiej Krajowej Rady Narodowej dla Śląska (Zemský národní výbor pro Slezsko) teren Śląska Cieszyńskiego został tymczasowo podzielony głównie według kryterium etnicznego z zastrzeżeniem, że ostateczne rozgraniczenie terytorialne pozostawia się do rozstrzygnięcia przez rządy Polski i Czech. Umowa ta wydzielała polskiej administracji powiaty, które zamieszkałe były w większości przez ludność polskojęzyczną: bielski, cieszyński oraz większą część powiatu frysztackiego, a czechosłowackiej powiat frydecki i pozostałą częścią powiatu frysztackiego. Porozumienie nie miało rozwiązać konfliktu, po tymczasowym rozdzieleniu strefy wpływów o ostatecznym rozgraniczeniu miały zdecydować poszczególne rządy. Strona polska nie ukrywała jednak, że podział taki ją zadowala i dążyła do utrwalenia "status quo". Etniczne kryterium podziału nie zostało jednak zaakceptowane przez rząd w Pradze, który przedstawiciele już wcześniej przedstawiali pretensje historyczne wobec całego regionu. W obu państwach występowały mocarstwowe ambicje do stworzenia możliwie największych obszarowo krajów i w tym celu używano wszelakich możliwych argumentów. Przedwojennymi celami politycznymi postawionymi Czechosłowacji przez Karla Kramářa, pierwszego czeskiego premiera, było dążenie do utworzenia silnego i rozległego państwa czeskiego w granicach historycznych, połączonego wspólną granicą z Rosją (jego ambicje obejmowały zajęcie południowej Polski, zachodniej Ukrainy, Śląska, Słowacji, Łużyc i północnej Austrii). Oprócz złóż węgla kamiennego w zagłębiu karwińskim i dobrze rozwiniętego przemysłu ciężkiego Śląska Cieszyńskiego (huta w Trzyńcu, zakłady przemysłowe w Boguminie), który czyniły region bardzo atrakcyjny dla obu państwo, dla Czechów w przeciwieństwie do Polski ogromne strategiczne znaczenie miała również przecinająca strefę polską Kolej Koszycko-Bogumińska: najbardziej wydajna linia kolejowa łącząca Czechy ze Słowacją, która byłaby absolutnie niezbędna przy ewentualnym konflikcie z Węgrami. W miesiącach prowadzących do wojny strona czechosłowacka zaczęła prowadzić politykę kwestionowania umowy 5 listopada. Czechosłowacja zaczęła również rozważać zbrojne rozwiązanie konfliktu i szukała w tym celu poparcia Francji. W publicznej retoryce komunikowała potrzebę zbrojnej interwencji w polskiej części regionu z powodu obserwowanego przez nich chaosu i bolszewizacji.
W strefie polskiej Polacy zaczęli m.in. od prześladowania zwolenników Śląskiej Partii Ludowej, aresztując ich aktywistów i zakazując działalności prasowej itd., których przywódca po zwolnieniu z aresztu zaczął współpracować z Czechosłowacją. Siłowym naciskiem zmuszała również Niemców do akceptacji polskich rządów. Niepokój wzmacniał trwający od czasów wojny niedobór dóbr i żywności. 28 listopada 1918 roku Naczelnik Państwa Polskiego Józef Piłsudski wydał dekret o wyborach do Sejmu Ustawodawczego na dzień 26 stycznia 1919 roku (Dz.U. z 1918 nr 18, poz. 47) . Ustanowiony dekretem okręg wyborczy nr 35 obejmował na Śląsku Cieszyńskim obszar zgodny z granicą z porozumienia z 5 listopada: miasto Bielsko, powiat bielski, cieszyński i frysztacki bez gmin: Orłowa, Dziećmorowice, Pietwałd, Łazy, Sucha Średnia i Dolna. W połowie grudnia 1918 Józef Piłsudski wysłał do prezydenta Czech Tomáša Masaryka oficjalny list z prośbą o rozwiązanie konfliktu drogą negocjacji, który nie doczekał się odpowiedzi. Czesi obsadzili wojskiem Spisz i Orawę. Przez stronę polską zostało to odebrane jako wzrost napięcia i skłoniło ją to do obsadzenia linii demarkacyjnej z 5 listopada wojskiem i milicją 17 grudnia. Dzień później armia czechosłowacka zajęła dawną stolicę Śląska Austriackiego, Opawę, po czym czeska Rada Narodowa została zredukowana do roli doradczej Władze czeskie w Pradze rozpoczęły przygotowania do konfliktu zbrojnego, m.in. koncentrację wojsk nad Ostrawicą, złożonych z żołnierzy rekrutujących się z legionów czechosłowackich walczących w czasie I wojny światowej na terenie Włoch i Francji, którzy powracali do kraju. 30 grudnia na naradzie w Orłowej przygotowywano urzędników do przejęcia kontroli w pozostałej części regionu. 7 stycznia członkowie ZNV i Rządu Krajowego otrzymali informację o zbliżającym się ataku. Starano się uzyskać akceptację interwencji przez Francję, najlepiej jej przywództwo, jednak bez odpowiedzi. Jednocześnie ZNV oznajmił w swym piśmie urzędowym do RNKC z 12 stycznia 1919 r., że uważa umowę listopadową za nieważną, ponieważ nie była zatwierdzona przez władzę centralną i obowiązywała ZNV, nie posiadającą obecnie mocy wykonawczej, tylko do momentu powstania Rządu Krajowego. 17 stycznia rząd Republiki jednomyślnie zaakceptował plan siłowego obsadzenia regionu, po czym odesłał do rządu w Warszawie skargę o niedotrzymywaniu umowy z 5 listopada. W tym czasie jednak odbywała się rekonstrukcja polskiego rządu, więc Czesi tymczasowo wstrzymali swoje plany. W sporządzonej 21 stycznia dla Polski nocie zażądali wycofania się polskiej administracji oraz oddziałów polskich z tego terenu. Nie została jednak Polsce przekazana.
Konflikt zbrojny.
Wykorzystując chaos panujący w Polsce w związku z organizowaniem się struktur państwowo-wojskowych, wojną polsko-ukraińską i powstaniem wielkopolskim, 23 stycznia 1919 roku, 3 dni przed polskimi wyborami parlamentarnymi, na rozkaz premiera Karla Kramářa i prezydenta Tomáša Masaryka, wojska czeskie, z pociągiem pancernym i artylerią (pod dowództwem płk. Josefa Šnejdarka), wkroczyły na Śląsk Cieszyński.
W pierwszym dniu ofensywy Czesi zdobyli Bogumin oraz kopalnie w polskiej części Zagłębia Karwińskiego. Naprzeciw regularnej armii czechosłowackiej stanęły improwizowane oddziały ochotnicze złożone z miejscowych górników i polskiej młodzieży szkolnej, dowodzonej przez pułkownika Franciszka Latinika. Pomimo oporu, wobec ogromnej przewagi przeciwnika te nieliczne oddziały polskiej samoobrony liczące ok. 1,5 tys. Czesi zaczęli spychać w kierunku Cieszyna. Pomimo uzupełnień przez ochotników nadchodzących z terenów Polski oraz wzroście liczby obrońców do ok. 3 tys. oddziały polskie sukcesywnie spychane były w stronę Wisły.
Od samego początku szeregi polskich obrońców zasilali licznie członkowie robotniczej milicji. Nie mieli oni jednak dostatecznej ilości broni, a dowodzący polską obroną płk. Franciszek Latnik początkowo odmówił wydania im broni, a uległ pod presją por. Klemensa Matusiaka. Milicjanci wykazali się m.in. w obronie Przełęczy Jabłonkowskiej (opóźniono jej utratę o cały dzień), Zagłębia Karwińskiego (rankiem 24 stycznia po spontanicznej obronie Karwiny po wycofaniu się stamtąd pododdziałów 12 Pułku Piechoty wielu milicjantów i górników zostało rozstrzelanych lub powieszonych przez Czechów) i Istebnej.
24 stycznia Czesi zajęli Karwinę, Suchą i Jabłonków, a o świcie 26 stycznia natarli na znajdujący się między Zebrzydowicami i Kończycami Małymi 60-osobowy oddział kpt. Cezarego Hallera (brata gen. Józefa Hallera). W czasie tych walk kpt. Cezary Haller został śmiertelnie ranny. Około godz. 8 czeskie natarcie powstrzymała dopiero polska kompania piechoty z Wadowic pod dowództwem por. Kowalskiego. Około południa wojska czeskie natarły na Stonawę, z której Polacy musieli się wycofać na skutek braku amunicji. Po uzupełnieniu jej podjęli nieskuteczną próbę odbicia miasta. W natarciu na czeskie pozycje zginęło ok. 75% polskiej kompanii. Pozostałych kilkunastu żołnierzy wziętych do niewoli Czesi wymordowali, zakłuwając ich bagnetami. Z odsieczą w rejon walk przybyły polskie posiłki pchor. Królikowskiego, którzy kontratakiem spieszonych szwoleżerów odzyskali utracony teren i zatrzymali czeskie natarcie na tym odcinku frontu. W związku z ponawianymi atakami czeskimi od strony lewej flanki w rejonie Suchej Górnej i Olbrachcic, bronionej przez 30 miejscowych milicjantów ppor. Pawlasa, pułkownik Latinik ok. godz. 17.00 wydał rozkaz wycofania wojsk na linię Wisły i opuszczenia oskrzydlonego Cieszyna. 27 stycznia Czesi posuwali się na wschód ostrożnie, po zajęciu Cieszyna wysłali patrole do Ogrodzonej.
W dniach 28–30 stycznia doszło do kulminacji walk na linii Wisły w tak zwanej bitwie pod Skoczowem. Między innymi z powodu nacisku Ententy nastąpiło zawieszenie broni. Ostatecznie maksymalny zasięg ofensywy czeskiej sięgał mniej więcej linii Wisły począwszy od Strumienia na północy, nieudanie forsując Wisłę w rejonie Drogomyśla i Ochab. Po zajęciu Nierodzimia wkroczyli do Ustronia i krótkotrwale przekroczyli również Wisłę w Lipowcu, z których to miejscowości zostali przed końcem bitwy wyparci lub wycofali się. Do rzeki nie dotarli jedynie w Skoczowie, skąd polskie wojsko dokonywało ostrzału artyleryjnego. Czeskie wojska zatrzymały się na linii Wisły, co nie oznaczało, że Czechosłowacja zrezygnowała z włączenia całego Śląska Cieszyńskiego. Czesi zgodzili się przystąpić do negocjacji. 3 lutego podpisano polsko-czeski układ o tymczasowej granicy na Śląsku Cieszyńskim, w myśl którego ustalono nową linię demarkacyjną mniej więcej wzdłuż linii Kolei Koszycko-Bogumińskiej, w ten sposób, że kontrolę nad jej odcinkiem na północ od Cieszyna otrzymała Czechosłowacja, a na południe Polska. Strona czeska uzyskała w ten sposób południowo-zachodnie części powiatów Frysztat i Cieszyn, kontrolowanych przed inwazją przez Polskę). Strona czeska ociągała się w realizacji postanowień tej umowy, m.in. pozostając obecną po polskiej stronie nowej linii demarkacyjnej. Przeciągające się negocjacje w sprawie wycofania się wojsk czeskich były kilkakrotnie przerywane ponownym otwarciem ognia przez żołnierzy czeskich na słabsze oddziały polskie (ostatnia taka wymiana ognia miała miejsce pomiędzy 21–24 lutego). Po wielokrotnych interwencjach mocarstw zachodnich Czesi wycofali się w końcu na nową (korzystniejszą dla nich od linii z 5 listopada) linię demarkacyjną. 25 lutego wojsko polskie ponownie wkroczyło do wschodniego Cieszyna - zachodnia część miasta, po drugiej stronie Olzy, pozostała przy Czechach. W następujących po tym rokowaniach do ich końcowej fazy strona czeska nie rezygnowała z granicy co najmniej na linii Wisły, w ten sposób uzyskując głębię strategiczną i obejmując miejscowości zdominowane przez wrogą Polsce i przez to bardziej przychylną Czechosłowacji ludność "ślązakowską".
Walki żołnierzy polskich o Cieszyn i Skoczów zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „CIESZYN – SKOCZÓW 23 – 26 I – 1919”.
Zbrodnie wojenne.
Podczas konfliktu wojsko czeskie dopuściło się zdaniem Polaków zbrodni na polskich jeńcach wojennych oraz na ludności cywilnej. Najgłośniejszą z nich była zbrodnia w Stonawie dokonana 26 stycznia 1919 r., gdzie według wspomnień polskich żołnierzy Czesi zakłuli bagnetami kilkunastu wziętych do niewoli jeńców z 12 pułku piechoty, przy czym przynajmniej dla części domniemanych ofiar przeczą temu zachowane zdjęcia, na których nie widać śladów bagnetów. W sposób niewyjaśniony zginęli również jeńcy w Bystrzycy oraz cywile w Karwinie, o których zabójstwo strona polska oskarżyła wojsko czeskie. Bojówki uzbrojonych Czechów oraz czeskiej żandarmerii zamordowały również kilkudziesięciu polskich działaczy narodowych, a kilka tysięcy Polaków zostało zmuszonych do opuszczenia domów i ucieczki do Polski.
Czesi internowali ponad 250 osób, m.in. Zofię Kirkor-Kiedroniową z Grabskich, a Polacy 551, z których 39 zmarło w Dąbiu
Dalszy rozwój konfliktu granicznego.
Czechosłowacji powiódł się plan umiędzynarodowiena konfliktu, który stał się przedmiotem rozpoczętej 18 stycznia konferencji paryskiej. Potępiono jednak Czechosłowację za atak i złamanie umowy z 5 listopada. 3 lutego 1919 podpisano tam umowę, na którą władze czeskie zgodziły się pod naciskiem przedstawicieli Ententy. Ustanowiła ona nową, korzystniejszą dla Czechosłowacji, linię demarkacyjną. W Paryżu podjęto później również decyzję o przeprowadzeniu plebiscytu. Nigdy się on jednak nie odbył a granicę przeprowadzono arbitrażowym wyrokiem Rady Ambasadorów w lipcu 1920 roku.
Skutkiem konfliktu o Śląsk Cieszyński pomiędzy Polską a Czechosłowacją w latach 1919–1920 było dalsze i trwałe pogorszenie stosunków między krajami. Gdy tylko nadarzyła się do tego okazja Polska zaanektowała w 1938 Zaolzie, jednak w towarzystwie III Rzeszy, co bardzo źle odbiło się na reputacji międzynarodowej Polski. Powracający w 1938 wygnani wcześniej Polacy dokonywali również aktów zemsty za wydarzenia sprzed blisko dwudziestu lat.
Cenzura w PRL.
Tematyka związana z konfliktami polsko-czeskimi podlegała cenzurze w PRL, która usuwała wszelkie informacje na ten temat. Tomasz Strzyżewski w swojej książce o peerelowskiej cenzurze publikuje informacje na ten temat. W biuletynie przeznaczonym dla cenzorów z lipca 1974 roku Głównego Urzędu Kontroli Prasy, Publikacji i Widowisk informowano o ingerencji we wspomnieniowej książce P. Bobki "Wspomnienia i zapiski" wydanej przez lubelskie wydawnictwo LWS. Cenzura komunistyczna usunęła z książki wszelkie treści dotyczące tej tematyki: „Usunięto z niej fragmenty traktujące o dawnych antagonizmach między ludnością polską i czeską na Śląsku Cieszyńskim.”.

</doc>
<doc id="2269168" url="https://pl.wikipedia.org/wiki?curid=2269168" title="Edukacja środowiskowa">
Edukacja środowiskowa

Edukacja środowiskowa – forma pracy socjalnej nastawiona na rozwój i aktywizację społeczności lokalnych. To ogół wpływów na jednostki i grupy ludzkie, sprzyjających takiemu ich rozwojowi i wykorzystywaniu własnych możliwości, aby w maksymalnym stopniu stały się twórczymi i świadomymi członkami wspólnoty społecznej, narodowej, kulturowej i globalnej. Edukacja środowiskowa jest sposobem na (samo)kształtowanie podmiotowości osób, grup i środowisk. Wykracza też poza granicę pasywnego odbioru określonych treści, by poprzez udział ludzi w praktyce społecznej kształtować postawy zaangażowane, a tą drogą – społeczeństwo aktywne i kreatywne.
Edukacja środowiskowa polega na popularyzacji wiedzy z zakresu funkcjonowania współczesnych systemów społecznych, ekonomicznych, prawnych, a także o wpływie, korzyściach i zagrożeniach rozwoju technologicznego i cywilizacyjnego. A także przejawia się w pobudzaniu społeczności lokalnych do rozwoju, aktywności społecznej, działania dla dobra wspólnego.

</doc>
<doc id="2269175" url="https://pl.wikipedia.org/wiki?curid=2269175" title="Wołodymyr Hudyma">
Wołodymyr Hudyma

Wołodymyr Jarosławowycz Hudyma, ukr. Володимир Ярославович Гудима (ur. 20 lipca 1990) – ukraiński piłkarz, grający na pozycji napastnika.
Kariera piłkarska.
Kariera klubowa.
Jest wychowankiem klubu Karpaty Lwów, barwy którego bronił w juniorskich mistrzostwach Ukrainy (DJuFL). Rozpoczął karierę piłkarską najpierw w drugiej i rezerwowej drużynie Karpat, a 5 maja 2010 debiutował w pierwszym zespole w meczu z Krywbasem Krzywy Róg (0:2). 15 sierpnia 2014 jako wolny agent przeszedł do Nywy Tarnopol. 4 lutego 2015 roku podpisał kontrakt z Chrobrym Głogów. 3 stycznia 2017 opuścił klub z Głogowa.
Kariera reprezentacyjna.
Od 2006 występował w juniorskiej reprezentacji U-17 i U-19. Od 2010 broni barw młodzieżowej reprezentacji Ukrainy.

</doc>
<doc id="2269177" url="https://pl.wikipedia.org/wiki?curid=2269177" title="Europejski Festiwal Lekkoatletyczny 2011">
Europejski Festiwal Lekkoatletyczny 2011

11. Europejski Festiwal Lekkoatletyczny Enea Cup – międzynarodowy mityng lekkoatletyczny, które odbył się 3 czerwca 2011 na stadionie im. Zdzisława Krzyszkowiaka w Bydgoszczy. Zawody znalazły się w kalendarzu European Athletics Outdoor Premium Meetings w związku z czym należą do grona najważniejszych mityngów organizowanych w Europie pod egidę Europejskiego Stowarzyszenia Lekkoatletycznego. Bieg na 100 metrów przez płotki kobiet był poświęcony pamięci Teresy Ciepły, a bieg na 3000 metrów z przeszkodami mężczyzn pamięci Bronisława Malinowskiego. 
Początkowo zakładano, że w programie zawodów znajdzie się bieg na 880 jardów (804,68 m) – celem miało być pobicie rekordu Europy na tym nietypowym dystansie, a w przypadku pojawienia się na starcie Kenijczyka Davida Rudishy – także rekordu świata.
Mityng był elementem Święta Województwa kujawsko-pomorskiego.
Transmisję z zawodów przeprowadziła TVP Sport.

</doc>
<doc id="2269179" url="https://pl.wikipedia.org/wiki?curid=2269179" title="Wellingborough (stacja kolejowa)">
Wellingborough (stacja kolejowa)

Wellingborough (ang: "Wellingborough railway station") – stacja kolejowa w Wellingborough, w hrabstwie Northamptonshire, w Anglii, w Wielkiej Brytanii. Leży na Midland Main Line, 104 km od London St Pancras. East Midlands Trains (EMT) obsługują stację i uruchamiają większość swoich połączeń za pomocą pociągów Meridian.
Stacja znajduje się blisko miasta i dużych wsi: Higham Ferrers, Irchester, Irthlingborough, Rushden i Wollaston.
Historia.
Stacja Wellingborough (Midland Road) została zbudowana przez Midland Railway w 1857 roku na przedłużeniu linii z Leicester do Bedford i Hitchin. W tym czasie stacja była znana jako Wellingborough Midland Road dla odróżnienia od zbudowanej przez LNWR w 1866 roku stacji Wellingborough London Road, na Northampton and Peterborough Railway, którą zamknięto w 1966 roku.
Budynki zaprojektowane przez C. A. Driver nadal istnieją, choć w zmienionej formie. Wiele zmian nastąpiło podczas budowy odcinka do Higham Ferrers w 1894, kiedy to główny peron został przebudowany i usunięto oryginalne zadaszenie peronu.
Wellingborough również posiadał dużą parowozownię z dwiema halami, zbudowaną 1868, z drugą w 1872 roku. Jeden z budynków nadal istnieje obok głównego budynku dworca. W dniu 2 września 1898 na stacji doszło do poważnego wypadku kolejowego. Załoga i sześciu pasażerów zginęło, a sześćdziesiąt pięć zostało rannych.
Na przełomie 2009/10 z usług stacji skorzystało 890 748 pasażerów.

</doc>
<doc id="2269186" url="https://pl.wikipedia.org/wiki?curid=2269186" title="Muzeum Narodowe w Tokio">
Muzeum Narodowe w Tokio

, skrót: TNM – najstarsze i największe muzeum w Japonii, założone w 1872. Muzeum gromadzi dzieła sztuki oraz obiekty archeologiczne z obszaru Azji, a szczególnie Japonii. Posiada zbiór ponad 110 tys. obiektów, wśród których 87 uznanych jest za skarby narodowe oraz 610 za znaczące wartości kulturowe (stan na lipiec 2005). Muzeum prowadzi również badania naukowe i organizuje imprezy edukacyjne związane z jego zbiorami.
Muzeum położone jest w Tokio, w parku Ueno, w dzielnicy Taitō. W skład zespołu muzeum wchodzi m.in.: "Honkan" (本館, Galeria Japońska), "Tōyōkan" (東洋館, Galeria Azjatycka), "Hyōkeikan" (表慶館), "Heiseikan" (平成館), "Hōryū-ji Hōmotsukan" (法隆寺宝物館, Galeria Skarbów z Hōryū-ji), jak również "Shiryōkan" (資料館, Centrum Badań i Informacji). W siedzibie muzeum znajdują się też restauracje i sklepy oraz wystawy plenerowe i ogrody.
Zbiory muzeum koncentrują się na starożytnej sztuce japońskiej i sztuce azjatyckiej z terenów Jedwabnego szlaku. Muzeum posiada również bogatą kolekcję sztuki grecko-buddyjskiej.
Wszystkie informacje dostępne są w językach: japońskim, angielskim, chińskim, francuskim, niemieckim, koreańskim i hiszpańskim.
Historia.
Muzeum powstało w 1872, kiedy to miała miejsce pierwsza wystawa zorganizowana przez Departament Muzeów Ministerstwa Edukacji. Była to jednocześnie inauguracja pierwszego muzeum w Japonii. Wkrótce po otwarciu muzeum przeniesiono do Uchiyamashita-chō (obecnie Uchisaiwai-chō), a następnie w 1882 do parku Ueno, gdzie znajduje się do dziś. Od czasu utworzenia muzeum doświadczyło poważnych problemów, takich jak trzęsienie ziemi w Tokio w 1923 oraz czasowe zamknięcie w 1945 podczas II wojny światowej. W trakcie ponad 120 lat swojej historii muzeum przeszło wiele zmian organizacyjnych. Kilkakrotnie zmieniało też nazwę: w 1886 - „Muzeum Cesarskie” ("Imperial Museum"), w 1900 – „Tokijskie Muzeum Dworu Cesarskiego” (ang. "Tokyo Imperial Household Museum"). Obecną nazwę nosi od 1947.
Pięć budynków wystawowych.
Honkan (Galeria Japońska).
Oryginalna Galeria Główna (zaprojektowana przez brytyjskiego architekta Josiaha Condera) została poważnie uszkodzona podczas wielkiego trzęsienia ziemi w 1923. W przeciwieństwie do pierwotnego budynku, utrzymanego w stylu zachodnim, projekt obecnego budynku Honkan, autorstwa Watanabe Jin, reprezentuje styl bardziej wschodni, „cesarski”. Budowa rozpoczęła się w 1932, zaś budynek otwarto w 1938. W 2001 uznany został za znaczącą wartość kulturową Japonii.
Galeria Japońska to przegląd sztuki japońskiej. Składa się z 24 sal na dwóch kondygnacjach. Zawiera wystawy eksponatów pochodzących z okresu od 10 tys. lat p.n.e. do końca XIX w., a także wystawy tematyczne jak ceramika, rzeźba czy miecze.
Tōyōkan (Galeria Azjatycka).
Budynek ten został wybudowany w 1968 i zaprojektowany przez Yoshio Taniguchi. Galeria Azjatycka mieści sale wystawowe podzielone na siedem regionów. Poświęcone są one sztuce i archeologii Azji, włączając w to Chiny, Koreę, Indie, Bliski Wschód i Egipt.
Hyōkeikan.
Hyōkeikan, zbudowany z okazji małżeństwa następcy tronu (późniejszego cesarza Taishō), otwarty został w 1909. Budynek ten uznany został za znaczącą wartość kulturową jako reprezentant stylu zachodniego w architekturze późnego okresu Meiji (początek XX w.). Jest on otwierany tylko na imprezy i wystawy czasowe.
Heiseikan.
Heiseikan służy głównie jako miejsce wystaw specjalnych, ale mieści także Galerię Archeologii Japońskiej. Galeria, znajdująca się na pierwszej kondygnacji, ukazuje poprzez obiekty archeologiczne historię Japonii od starożytności do czasów prawie współczesnych. Galerie na drugiej kondygnacji przeznaczone są wyłącznie na wystawy specjalne. Budynek Heiseikan otwarty został w 1999 z okazji małżeństwa następny tronu. Znajduje się w nim także audytorium i hall.
Galeria ta pokazuje przykłady ceramiki okresu Jōmon, pochodzące z ok. 10 tys. lat p.n.e. Ceramika ta była pierwszą zidentyfikowaną po II wojnie światowej metodą datowania radiowęglowego.
Hōryū-ji Hōmotsukan (Galeria Skarbów Hōryū-ji).
Dzieła sztuki wchodzące w skład Skarbów Hōryū-ji, podarowane dworowi cesarskiemu przez Hōryū-ji w 1878, są prezentowane w sześciu salach. Budynek został zaprojektowany przez architekta Yoshio Taniguchi, podczas konserwacji wyposażony w nowoczesne technologie i otwarty w 1999 po gruntowej renowacji. Sala na półpiętrze drugiej kondygnacji mieści archiwum cyfrowe, pozwalające odwiedzającym na przeglądanie kolekcji "Horyuji" na komputerze z wyjaśnieniami w języku japońskim, koreańskim, chińskim, angielskim, francuskim i niemieckim. Na pierwszej kondygnacji znajduje się restauracja.
Centrum badań i informacji.
Centrum Badań i Informacji powstało w 1984 głównie dla celów naukowych. Zajmuje się różnymi dokumentami związanymi z obiektami archeologicznymi, sztuką piękną, sztukami użytkowymi oraz materiałami historycznymi z Azji i Środkowego Wschodu, ze szczególnym uwzględnieniem dziedzictwa Japonii. Goście mogą przeglądać książki, czasopisma oraz i albumy o sztuce na półkach z otwartym dostępem, jak również czarno-białe i kolorowe fotografie w gabinetach zdjęć. Wstęp jest bezpłatny. Materiały są w większości tylko w języku japońskim.
"Dostępne materiały"
Książki: Książki i czasopisma (japońskie, chińskie, europejskie), w tym także katalogi wystaw i sprawozdania archeologiczne.
Zdjęcia: Czarno-białe i kolorowe zdjęcia dzieł sztuki, rzemiosła i znalezisk archeologicznych z Japonii, Korei i innych państw azjatyckim, głównie z kolekcji Muzeum Narodowego w Tokio.
"Reprodukcje obrazów"
Obrazy gromadzone w Muzeum Narodowym w Tokio są udostępniane do wykorzystania naukowego lub komercyjnego w formie kolorowych kopii, obrazów cyfrowych lub wydruków.
Sklep muzealny.
Sklep oferuje różne przedmioty nawiązujące do obiektów i motywów z kolekcji muzeum, m.in. koszulki, materiały piśmiennicze, reprodukcje ukiyo-e, kartki pocztowe. W sprzedaży są też dostępne wyroby tradycyjnego japońskiego rzemiosła tworzone przez współczesnych artystów.

</doc>
<doc id="2269187" url="https://pl.wikipedia.org/wiki?curid=2269187" title="Żiwko Czingo">
Żiwko Czingo

Żiwko Czingo (lub "Živko Čingo", cyryl. Живко Чинго; ur. 13 sierpnia 1935 we wsi Wełgoszti niedaleko Ochrydy, zm. 11 sierpnia 1987 w Ochrydzie) – macedoński pisarz, dramaturg i dziennikarz.
Życiorys.
Ukończył studia na wydziale filozoficznym uniwersytetu w Skopju. Przez jakiś czas pracował jako nauczyciel w gimnazjum ochrydzkim a potem podjął pracę w redakcji czasopism "Studentski zbor", "Mład borec" oraz w ośrodku radiowo-telewizyjnym w Skopju. Był także dyrektorem Macedońskiego Teatru Narodowego. Od 1963 r. członek Związku Pisarzy Macedonii.
Zadebiutował pod koniec lat 50. na łamach prasy. Pierwszy tom opowiadań, opublikowany w 1961 r. pod tytułem "Paskwelija" został uznany przez macedońską krytykę za objawienie literackie. Wraz z wydanym w 1965 r. zbiorem opowiadań "Nowa Paskwelija" obydwie książki tworzą tzw. cykl paskwelski. Opublikowana w 1971 r. powieść "Wielka woda" ("Големата вода") uznana została za jedną z najważniejszych powieści współczesnej literatury macedońskiej.
W 1973 r. Czingo opublikował powieść dla dzieci pt. "Сребрени снегови" ("Srebrne śniegi").
Utwory pisarza tłumaczone były na język serbsko-chorwacki, albański, słoweński, rosyjski, francuski, węgierski i niemiecki. W przekładzie na język polski ukazał się tom opowiadań pt. "Daleko stąd, w Paskwelii" (zawierający przekład opowiadań z tomu "Paskwelija") w tłumaczeniu Danuty Ćirlić-Straszyńskiej, Warszawa 1974 oraz powieść "Wielka woda", również przełożona przez D. Ćirlić-Straszyńską, Warszawa 1984. Na łamach "Literatura na Świecie" ukazały się ponadto przekłady opowiadań pisarza: "Wiejski bibliotekarz" w przekładzie D. Ćirlić-Straszyńskiej (LnŚ, nr 2/1982, s. 320-331) z wydanego po serbsko-chorwacku tomu "Zaljubljeni duh" (1976), oraz "Tatko", tej samej tłumaczki (LnŚ, nr 5/1985, s. 152-162).

</doc>
<doc id="2269188" url="https://pl.wikipedia.org/wiki?curid=2269188" title="Port lotniczy Poza Rica">
Port lotniczy Poza Rica

Port lotniczy Poza Rica (IATA: PAZ, ICAO: MMPA) – port lotniczy położony w Tihuatlán, w pobliżu Poza Rica, w stanie Veracruz, w Meksyku.

</doc>
<doc id="2269189" url="https://pl.wikipedia.org/wiki?curid=2269189" title="Digital Video Disc">
Digital Video Disc



</doc>
<doc id="2269193" url="https://pl.wikipedia.org/wiki?curid=2269193" title="Taras Seńkiw">
Taras Seńkiw

Taras Seńkiw OM (ukr. "Тарас Сеньків", ur. 3 lipca 1960 w Białobożnice) – ukraiński duchowny greckokatolicki, eparcha stryjski od 2014.
Życiorys.
Święcenia kapłańskie przyjął 28 maja 1982. Przez kilkanaście lat pracował duszpastersko na terenie Ukrainy. W 2000 został ojcem duchownym seminarium w Iwano-Frankiwsku, zaś w 2006 został także wykładowcą akademii teologicznej w tymże mieście. 1 października 2006 złożył śluby zakonne w zgromadzeniu minimitów.
22 maja 2008 papież Benedykt XVI potwierdził jego nominację na biskupa pomocniczego eparchii stryjskiej, dokonaną w tymże roku przez Synod Kościoła greckokatolickiego. Chirotonii biskupiej udzielił mu 20 lipca 2008 kard. Lubomir Huzar. W latach 2010-2014 był administratorem apostolskim tej eparchii.
2 kwietnia 2014 papież Franciszek zatwierdził jego wybór na ordynariusza eparchii stryjskiej.

</doc>
<doc id="2269194" url="https://pl.wikipedia.org/wiki?curid=2269194" title="İbrahim Tatlıses">
İbrahim Tatlıses

İbrahim Tatlıses, właśc. İbrahim Tatlı, ps. İbo (ur. 1 stycznia 1952 w Şanlıurfa w Anatolii) – turecki piosenkarz, aktor i reżyser filmowy.
Życiorys.
Pochodzi z mieszanej rodziny arabsko-kurdyjskiej. W dzieciństwie stracił ojca i dalej wychowywała go matka-Kurdyjka. W młodym wieku zaczął śpiewać na weselach i innych uroczystościach rodzinnych. W 1977 przeniósł się wraz z rodziną do Stambułu. Sławę przyniosły mu nagrania z orkiestrą, wykonywane w stylu "uzun hava". Obecnie jest jednym z najbardziej rozpoznawalnych piosenkarzy i aktorów tureckich. Na swoim koncie ma 38 albumów, z których największą popularnością cieszyły się "Ayağında Kundura" i "Selam Olsun". Występował także w programie telewizyjnym Ibo Show Ibrahim, a także w kilkunastu filmach fabularnych. Prowadzi działalność biznesową w sektorze turystycznym, jego firma wznosi budynki w kurdyjskiej części Iraku.
W tureckich wyborach parlamentarnych 2007 startował z listy Młodej Partii (tur. Genç Parti), ale nie zdobył mandatu. Dwukrotnie dokonywano na niego zamachu. 14 marca 2011 zamaskowani sprawcy ostrzelali jego samochód, którym wracał ze studia Beyaz TV. Jedna z kul przebiła czaszkę piosenkarza, który w stanie krytycznym trafił do szpitala Acibadem w Stambule. Wskutek zamachu Tatlises doznał paraliżu lewej strony ciała.

</doc>
<doc id="2269202" url="https://pl.wikipedia.org/wiki?curid=2269202" title="Jasieniewo">
Jasieniewo

Jasieniewo () – stacja moskiewskiego metra linii Kałużsko-Ryskiej (kod 108). Nazwa stacji pochodzi od pobliskiego rejonu Jasieniewo w południowo-zachodnim okręgu administracyjnym Moskwy. Wyjścia prowadzą na ulice Tarusskaja, Jasnogorskaja i Nowojasenewskij Prospekt.
Wystrój.
Stacja jest trzykomorowa, jednopoziomowa, posiada jeden peron. Dwa rzędy 26 kolumn obłożono szarym i zielonym marmurem. Ściany nad torami pokryto żółtymi i zielonymi metalowymi panelami ze zdobieniami. Podłogi wyłożono szarym granitem. Stację oświetlają żyrandole o prostych, geometrycznych kształtach.

</doc>
<doc id="2269203" url="https://pl.wikipedia.org/wiki?curid=2269203" title="Michel Babatunde">
Michel Babatunde

Michel Babatunde (ur. 24 grudnia 1992 w Benue State) – nigeryjski piłkarz występujący na pozycji pomocnika.
Kariera piłkarska.
Kariera klubowa.
Rozpoczął karierę piłkarską w jednym z najbardziej znanych nigeryjskich klubów Heartland FC.
W marcu 2011 podpisał kontrakt z ukraińskim Krywbasem Krzywy Róg, w którym występował do lata 2013. 16 sierpnia 2013 podpisał 4-letni kontrakt z Wołyniem Łuck. 13 sierpnia 2015 przeniósł się do Dnipra Dniepropetrowsk, w którym grał do grudnia 2015. W styczniu 2016 został piłkarzem Raja Casablanca.
Kariera reprezentacyjna.
Ma za sobą występy w reprezentacji Nigerii do lat 21. Od 2013 broni barw narodowej reprezentacji Nigerii.

</doc>
<doc id="2269205" url="https://pl.wikipedia.org/wiki?curid=2269205" title="Nagasaki University">
Nagasaki University

 – japońska uczelnia państwowa w Nagasaki (prefektura Nagasaki), z główną siedzibą w dzielnicy Bunkyō, utworzona w 1949 roku w wyniku połączenia kilku uczelni założonych przed II wojną światową. 
W zakres jej dydaktycznej i badawczej działalności wchodzą przede wszystkim zagadnienia medycyny tropikalnej, chorób zakaźnych i medycyny radiacyjnej. Tych samych problemów dotyczy współpraca międzynarodowa.
Historia.
W XVI wieku wskutek kontaktów z europejskimi misjonarzami Nagasaki stało się centrum japońskiego chrześcijaństwa, a następnie w wyniku antychrześcijańskiej i izolacyjnej polityki władców Japonii miejscem prześladowań jego wyznawców (26 męczenników z Nagasaki).
W 1857 roku założono Medical Training Institute (医学伝習所 "Igaku Denshūsho"), który był jednym z pierwszych w Japonii. W 1861 utworzono szpital, w 1901 Nagasaki Vocational School of Medicine (長崎医学専門学校 "Nagasaki Igaku Senmon Gakkō"), a w 1923 roku Nagasaki Medical College (長崎医科大学 "Nagasaki Ika Daigaku").
W 1905 roku utworzono Nagasaki Higher Commercial School (長崎高等商業学校 "Nagasaki Kōtō Shōgyō Gakkō"), która w 1944 roku została przemianowana na Nagasaki College of Economics (長崎経済専門学校 "Nagasaki Keizai Senmon Gakkō"). Jej kampus Katafuchi stał się następnie siedzibą Wydziału Ekonomii w zintegrowanej uczelni.
Po przystąpieniu Japonii do wojny na Pacyfiku powstały nowe wydziały, w tym Temporary College of Medicine (1940), East Asia Research Institute of Endemics (1942), Institute of Tropical Medicine. 
W dniu 9 sierpnia 1945 roku Nagasaki doświadczyło amerykańskiego ataku atomowego. Szkoła została zniszczona, ponieważ wybuch nastąpił w odległości kilkuset metrów. Straciło życie łącznie 979 uczniów i pracowników ze szkół i uczelni: Nagasaki Medical College i jego College of Pharmaceutical Science, Nagasaki College of Economics, Nagasaki Normal School, Nagasaki Youth Normal School (dwie ostatnie to szkoły nauczycielskie), które później połączono, tworząc Uniwersytet Nagasaki w 1949. Utworzono kampus w Bunkyō, w miejscu wcześniejszej fabryki broni Mitsubishi.
We wrześniu 1945 szkoła została przeniesiona do Ōmura, a w 1946 roku do Isahaya. Stary kampus (Sakamoto) został odbudowany w 1950, po utworzeniu zintegrowanej uczelni.
Struktura uczelni oraz kierunki kształcenia i badań.
Uczelnia prowadzi kształcenie na poziomie licencjackim i wyższym w kierunkach zgodnych z jej tradycją. Od chwili zakończenia powstało wiele nowych jednostek organizacyjnych o charakterze naukowo–dydaktycznym i badawczym. Z wieloma ośrodkami naukowymi w Japonii i za granicą nawiązano współpracę naukową. Szczególnie dużą wagę przywiązuje się do rozwiązywania problemów społeczeństw dotkniętych kataklizmami.

</doc>
<doc id="2269206" url="https://pl.wikipedia.org/wiki?curid=2269206" title="HMAS Coolebar">
HMAS Coolebar

HMAS Coolebar – trałowiec pomocniczy i okręt zaopatrzeniowy z okresu II wojny światowej należący do Royal Australian Navy.
Historia.
Wodowany w 1911 kabotażowiec Coolebar został zbudowany w stoczni Ardrossan Drydock &amp; Shipbuilding Co w Ardrossan na zamówienie North Coast Steam Navigation Company. Pod koniec 1929 statek został sprzedany firmie Holm &amp; Company z Wellington w Nowej Zelandii gdzie otrzymał nową nazwę „Himatangi”. W latach 1931-38 kilkakrotnie zmieniał właścicieli, aż w 1938 został ponownie zakupiony przez North Coast Steam Navigation Company i przywrócono mu oryginalne imię.
20 października 1939 został wcielony do Royal Australian Navy i przystosowany do roli trałowca pomocniczego. HMAS Coolebar (FY84) wszedł do służby 18 grudnia, jego dowódcą był komandor porucznik (rezerwy) Peter M. MacIntosh.
W latach 1940-42 bazował w Sydney jako część Minesweeping Group 50. Planowano zwrócić go właścicielowi i 18 lutego 1943 został wycofany do rezerwy ale po zatopieniu okrętu transportowego zdecydowano na pozostawienie okrętu w służbie. 1 lipca 1943 ponownie wszedł do służby tym razem jako okręt zaopatrzeniowy ("stores carrier") z numerem taktycznym ("pennant number") J25, pod dowództwem podporucznika marynarki Kennetha O. Shatwella. Jeszcze w lipcu Coolebar opuścił Sydney płynąc do Darwin zawijając po drodze do Brisbane, Townsville i Thursday Island.
Coolebar przybył do Darwin na początku sierpnia gdzie obsługiwał bazę , przewożąc zaopatrzenie pomiędzy Darwin i Sydney. Okręt został wycofany ze służby 1 czerwca 1945, odkupiony przez RAN od właściciela 7 grudnia ale ostatecznie sprzedany firmie A.J. Ellerker 17 lipca 1946.
W 1948 statek został zakupiony przez firmę Fu Chan z Kantonu i otrzymał nową nazwę – East River. Zatonął w przystani w Newcastle, statek został podniesiony w częściach i sprzedany na złom.

</doc>
<doc id="2269207" url="https://pl.wikipedia.org/wiki?curid=2269207" title="Ayodeji Brown">
Ayodeji Brown

Ayodeji Brown (ur. 12 września 1988 w Makurdi) – nigeryjski piłkarz występujący na pozycji obrońcy.
Kariera piłkarska.
Kariera klubowa.
Rozpoczął karierę piłkarską w JC Raiders. Potem występował w klubach Enugu Rangers, NPA FC i Gateway United FC. Latem 2010 wyjechał do Europy, gdzie podpisał roczny kontrakt z ukraińską Tawriją Symferopol. Ale przez opóźnione dokumenty klub nie zdążył w terminie zarejestrować piłkarza i dopiero 20 marca 2011 Brown debiutował w barwach Tawrii w meczu z Metałurhem Zaporoże (2:2). Nie potrafił przebić się do podstawowej jedenastki i w czerwcu 2011 za obopólną zgodą kontrakt został anulowany.
Kariera reprezentacyjna.
Ma za sobą występy w juniorskiej reprezentacji oraz reprezentacji Nigerii do lat 21.

</doc>
<doc id="2269209" url="https://pl.wikipedia.org/wiki?curid=2269209" title="Godforsaken">
Godforsaken

Godforsaken – trzeci album studyjny polskiej grupy muzycznej Hedfirst. Wydawnictwo ukazało się 15 października 2007 roku nakładem wytwórni muzycznej Altart Music. Nagrania zostały zarejestrowane w czerwcu i lipcu 2006 roku w studiu Serakos we współpracy z Robertem i Magdaleną Srzednickimi. Gościnnie w nagraniach wzięła udział wokalistka Weronika Zbieg znana z występów w grupach Totem i Sceptic.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2269210" url="https://pl.wikipedia.org/wiki?curid=2269210" title="Nowojasieniewskaja">
Nowojasieniewskaja

Nowojasieniewskaja () (wcześniej Bitcewskij Park, ros. Битцевский Парк) - ostatnia stacja moskiewskiego metra linii Kałużsko-Ryskiej (kod 109), położona w rejonie Jasieniewo w południowo-zachodnim okręgu administracyjnym Moskwy. Wyjścia prowadzą na Nowojasienewskij Prospekt. Stacja ma dwa wejścia, jednakże z powodu małego ruchu czynne jest tylko jedno z nich.
Nazwa.
Stacja początkowo nazywała się Bitcewskij Park (Битцевский Парк) od Parku Bitcewskiego, jednego z największych naturalnych parków w Moskwie. 3 czerwca 2008 władze miasta ustanowiły dekret zmieniający nazwę na Nowojasenewskaja (Новоя́сеневская) dnia 1 czerwca 2009. Metro Moskiewskie miało rok na zamianę nazwy.
Wystrój.
Stacja jest trzykomorowa, jednopoziomowa, posiada jeden peron. Dwa rzędy 26 kolumn obłożono różowym marmurem. Ściany nad torami pokryto ciemnozielonymi metalowymi panelami ze zdobieniami. Podłogi wyłożono szarym granitem. Westybul stacji udekorowano rzeźbami zwierząt. Dachy budynków wyposażono w wiatrowskazy.
Rozwój.
Na stacji ma być możliwość przesiadki na naziemną Linię Butowską, gdy zostanie ukończona jej stacja Bitcewskij Park, planowo w 2013 roku.

</doc>
<doc id="2269212" url="https://pl.wikipedia.org/wiki?curid=2269212" title="Dowództwo Południowe (Izrael)">
Dowództwo Południowe (Izrael)

Dowództwo Południowe (hebr. פיקוד הדרום, "Pikud ha-Darom"; w skrócie פד"מ, "Padam") – sztab dowodzący jednostkami Sił Obronnych Izraela w południowej części państwa Izrael. Jego obszarem strategicznego dowodzenia jest pustynia Negew, otoczenie Strefy Gazy, oraz rejon miasta Ejlat.
Historia.
Dowództwo Południowe od 1948 miało za zadanie obronę pustyni Negew i zabezpieczenie granicy z Egiptem na półwyspie Synaj. Sztab poprowadził izraelski żołnierzy do pięciu wojen z Egiptem: wojny o niepodległość (1948-49), kryzysu sueskiego (1956), wojny sześciodniowej (1967), wojny na wyczerpanie (1967-1970) i wojny Jom Kipur (1973). Duży zakres odpowiedzialności operacyjnej i wysokie wymagania powodowały częste zmiany na stanowiskach dowódczych. Po zawarciu w 1979 Traktatu pokojowego izraelsko-egipskiego sytuacja na froncie południowym uspokoiła się, i działalność Dowództwa Południowego ograniczyła się do strzeżenia granic państwa przed przemytnikami oraz zapewnienia bezpieczeństwa w rejonie Strefy Gazy.
Podczas intifady Al-Aksa (2000-2005) Dowództwo podjęło na szeroką skalę działania antyterrorystyczne wymierzone przeciwko palestyńskim organizacjom terrorystycznym Hamas i Islamski Dżihad. Organizacje te rozwinęły swoją działalność terrorystyczną w gęsto zaludnionym obszarze Strefy Gazy. Pośrodku gęstej zabudowy mieszkalnej znajdowały się ukryte wytwórnie broni oraz obozy szkoleniowe terrorystów. Specyfika terenu wymuszała na izraelskim dowództwie poszukiwania metod prowadzenia operacji wojskowych z jak najmniejszym narażeniem ludności cywilnej. Walki w Strefie Gazy stały się szczególnie intensywne po 2004. Izraelskie wojska przeprowadzały krótkie wypady kolumnami pancernymi, powietrzne bombardowania pojedynczych celów oraz przeprowadzały akcje sił specjalnych (najczęściej zabójstwa dowódców organizacji terrorystycznych). Podjęto także wysiłki wykrywania i niszczenia podziemnych tuneli przemytniczych na granicy Strefy Gazy z Egiptem. W tym celu powstały specjalistyczne jednostki inżynieryjne.
Działania w Strefie Gazy były przyczyną dużych strat ludności palestyńskiej, nie zdołały jednak powstrzymać aktywności terrorystów, którzy od 2001 regularnie ostrzeliwali Izrael przy pomocy rakiet Kassam. Aby powstrzymać ostrzał izraelska armia wielokrotnie niszczyła liczne domy w południowej części Strefy Gazy. Niektóre z tych domów stanowiły ukrycie dla wejść do podziemnych tuneli przemytniczych, którymi przemycano do Strefy Gazy broń i materiały wybuchowe. W 2005 Dowództwo Południowe było zaangażowane w realizację planu Ariela Szarona jednostronnego wycofania się ze Strefy Gazy. Ewakuowano wówczas wszystkie osiedla żydowskie ze Strefy Gazy. Wycofanie nie przyniosło jednak oczekiwanej poprawy bezpieczeństwa, i palestyńscy terroryści nadal ostrzeliwują Izrael. Było to jednym z powodów przeprowadzenia w grudniu 2008 operacji Płynny Ołów.
Zadania.
Dowództwo Południowe odpowiada za bezpieczeństwo południowej części kraju, w szczególności za zabezpieczenie granicy z Egiptem (około 240 km) i Jordanią (około 400 km). Obszar strategicznego działania obejmuje pustynię Negew, obszar Arawa z miastem Ejlat i rejon Strefy Gazy. W warunkach pokoju Dowództwo przygotowuje oraz szkoli jednostki na wypadek wojny lub konfliktu. W sytuacji konfliktu realizuje rozkazy Sztabu Generalnego Sił Obronnych Izraela, dowodząc i nadzorując działaniami podległych sobie jednostek bojowych na froncie południowym.
W obszarze odpowiedzialności znajdują się przejścia graniczne: Erez, Karni, Sufa, Kerem Szalom, Netafim, Nitsana, Taba i Wadi Arawa.
Struktura.
Jednostki.
Dowództwu Południowemu podlegają:

</doc>
<doc id="2269215" url="https://pl.wikipedia.org/wiki?curid=2269215" title="Yoshihiro Takayama">
Yoshihiro Takayama

 – japoński wrestler i zawodnik mieszanych sztuk walk, okazjonalnie aktor. Jest jednym z trzech zawodników (obok Kensuke Sasaki i Keiji Muto), którzy byli posiadaczami trzech głównych mistrzostw w japońskim puroresu: IWGP Heavyweight Championship (New Japan Pro Wrestling), Triple Crown Heavyweight Championship (All Japan Pro Wrestling) i GHC Heavyweight Championship (Pro Wrestling Noah). W 2003 utrzymywał równocześnie dwa mistrzostwa w tej samej federacji: IWGP Heavyweight Championship i NWF Heavyweight Championship. Jest również uważany za jednego z najtwardszych zawodowych zapaśników i zawodników mieszanych sztuk walk. Międzynarodową sławę zyskał po walce w formule mieszanych sztuk walk z amerykańskim zawodnikiem Donem Frye’m na gali PRIDE 21.
Kariera.
Początki kariery oraz All Japan Pro Wrestling (1992–2000).
W przeszłości był rugbystą, kendoką i ratownikiem wodnym. Na początku lat 90. zadebiutował w shoot-wrestlingu (walki nieskryptowane scenariuszem, oparte o zasady wolnoamerykanki) w federacji Union of Wrestling Forces International (UWFI). Od 1995 walczył dla New Japan Pro Wrestling (NJPW) i WAR, gdzie wraz z Yoji Anjo i Kenichi Yamamoto uformowali stajnię "Golden Cups". Stajnia ta prowadziła rywalizację z drużyną "Ookami Gundan", często parodiując Junji Hiratę jako drużyna "200% Machines". Później stajnia odgrywała rolę popowego boysbandu wydając album muzyczny w 1996 roku (patrz: Yoshihiro_Takayama#Inne_media).
Do All Japan Pro Wrestling trafił w 1997. Prowadził tam rywalizację z Toshiaki Kawadą oraz występował w stajni "Triangle of Power" u boku Masahito Kahikary i Gary’ego Albrighta. W 1999 został stałym zawodnikiem All Japan Pro Wrestling, tam też zdobył swój pierwszy tytuł mistrzowski (All Asia Tag Team Championship).
Różne federacje wrestlingu i uraz rdzenia kręgowego (2000–2017).
W 2000 przeszedł do federacji Pro Wrestling Noah (NOAH), gdzie zdobył kilka tytułów i wygrywał turnieje puroresu. W 2003 i 2004 wystąpił w ważnym turnieju G1 Climax, jednak nie osiągnął dużego wyniku. Później od 2004 występował w tag teamie z Minoru Suzuki, z którym sięgnął po tytuł IWGP Tag Team Championship, a w marcu 2009 pokonał Great Mutę zdobywając Triple Crown Heavyweight Championship. Od 2010 występował w New Japan Pro Wrestling i Pro-Wrestling Noah. W 2016 przeszedł do DDT Pro-Wrestling, w której występował aż do wypadku w maju 2017.
W dniu 4 maja 2017 uległ poważnemu wypadkowi wykonując manewr "sunset flip" na Yasu Urano. Takayama został przewieziony do szpitala, gdzie zdiagnozowano u niego „uraz rdzenia kręgowego szyjnego spowodowany zwyrodnieniową spondylozą szyjną”. Na początku sierpnia doniesiono, że kontuzja spowodowała paraliż Takayamy od szyi w dół, kończąc tym samym jego karierę we wrestlingu. Sytuacja Takayamy została podana do wiadomości publicznej na początku września, kiedy ogłoszono, że zawodnik może samodzielnie oddychać, przy czym nadal pozostaje sparaliżowany od ramion w dół i nic nie wskazuje na to, że wyzdrowieje. Federacja DDT i bliski przyjaciel Takayamy – Minoru Suzuki, ogłosili utworzenie fundacji o nazwie „Takayamania”, mającej pomóc zawodnikowi i jego rodzinie w pokryciu kosztów leczenia. Różne promocje wrestlingu w Japonii uruchomiły zbiórki darowizn dla fundacji podczas własnych gal i wydarzeń związanych z wrestlingiem.
Mieszane sztuki walki i ich bilans.
W mieszanych sztukach walki (MMA) zadebiutował podczas gali Pride 14: Clash of the Titans, która odbyła się 27 maja 2001 w Yokohamie. Sławę w MMA przyniosła mu natomiast walka z Donem Frye’m podczas gali Pride 21: Demolition. Walka ta uchodzi wśród fanów za klasyczną i jedną z najbrutalniejszych, ze względu na jej oryginalny przebieg. Po gongu rozpoczynającym starcie, obaj zawodnicy przyjęli identyczną, agresywną strategię, podobną do walk hokeistów, zamieniając starcie w brutalną bijatykę – okładając się jedną ręką po twarzach, a drugą zaś ręką przytrzymując się wzajemnie za głowę. Ostatnią walkę w MMA stoczył w 2013 roku, choć starcie z Hikaru Sato dyskutowane jest jako walka na zasadach wrestlingu.
Inne media.
Oprócz sportów walki, Takayama sporadycznie zajmował się muzyką i aktorstwem. W 1996 jako część wrestlingowej stajni "Golden Cups" brał udział w nagraniach albumu muzycznego pt. "Golden Cups Present… Oh Taco", zawierającym motywy wejściowe trzech wrestlerów wraz z kilkoma coverami i oryginalnymi piosenkami. W 2009 roku Takayama pojawił się z Rikim Choshu w teledysku do wersji „Love Machine” King RIKI’ego z okazji dziesiątej rocznicy od wydania tego utworu, odgrywając jednego z wrestlerów federacji HUSTLE otaczających King RIKI’ego. Oprócz tego występował w japońskich filmach akcji, a w 2016 pojawił się w roli cameo w amerykańskim filmie historycznym pt. "Milczenie".

</doc>
<doc id="2269216" url="https://pl.wikipedia.org/wiki?curid=2269216" title="Cruzília">
Cruzília

Cruzília – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2269217" url="https://pl.wikipedia.org/wiki?curid=2269217" title="Londyn (zespół muzyczny)">
Londyn (zespół muzyczny)

Londyn – zespół rockowy pochodzący z Lublina, powstały w 2001 roku.
Jego utwory umieszczają na swoich playlistach m.in. Trójka, Jedynka, Radio dla Ciebie, Radio Gdańsk. 
Utwór "Time is like an ocean" znalazł się na płycie "Minimax pl 4" Programu III Polskiego Radia.
W 2008 roku zespół nagrał w Studiu Lublin Polskiego Radia singiel pt. "Chciałbym być".
Dwa lata później wytwórnia Electrum Production wydała debiutancki album "Coraz Dalej Dom" zawierający dziesięć piosenek.

</doc>
<doc id="2269218" url="https://pl.wikipedia.org/wiki?curid=2269218" title="Liberdade (Minas Gerais)">
Liberdade (Minas Gerais)

Liberdade – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2269223" url="https://pl.wikipedia.org/wiki?curid=2269223" title="Olimpias II z Epiru">
Olimpias II z Epiru

Olimpias II (gr.: "Ỏλυμπιάς", "Olympiás") (zm. ok. 234 p.n.e.) – królowa Epiru, regentka Epiru w latach ok. 255-240 p.n.e., córka króla Epiru Pyrrusa I i królowej Antygony, córki Filipa i Bereniki, późniejszej małżonki króla Egiptu Ptolemeusza I Sotera. 
Poślubiła brata przyrodniego Aleksandra II, syna Pyrrusa i Lanassy, córki Agatoklesa, króla Syrakuz (Sycylia). Małżeństwo te zostało zawarte zgodnie ze starożytnym prawem greckim. Rodzeństwo pochodzące od wspólnego ojca mogło zawrzeć związek małżeński. Nie mogli natomiast wziąć ślubu brat i siostra zrodzeni z tej samej matki. Olimpias miała z nim troje dzieci: dwóch synów, przyszłych królów Epiru, Pyrrusa i Ptolemeusza oraz córkę Ftię. Ok. r. 255 p.n.e., po śmierci męża, Olimpias II objęła, jako regentka, władzę nad Epirem w imieniu swych niepełnoletnich synów. By się wzmocnić przed Etolami, wydała swą córkę Ftię, zwaną Chryzeis („Złota”), za mąż za króla Macedonii Demetriuszowi II przed r. 239 p.n.e. Dzięki temu przymierzu doszło do wspólnej walki Epirotów i Macedończyków przeciw Etolom, którzy zagarnęli część Akarnanii należącą do Epiru. Obie strony nie przebierały w środkach, stosując taktykę łupieżczą, ale bez rezultatu. Wówczas Olimpias zwróciła się o pomoc do Hierona II, króla Syrakuz. Ten dał jej oddział najemników celtyckich. Syrakuzy bowiem były dłużnikiem Pyrrusa. 
Ok. r. 240 p.n.e. Olimpias postanowiła przekazać starszemu synowi władzę nad Epirem, gdy ten doszedł do wieku męskiego. Pyrrus II jednak niebawem zmarł, przekazując władzę młodszemu bratu Ptolemeuszowi. Ten niezbyt długo cieszył się rządami, ponieważ poległ w bitwie lub został zamordowany ok. r. 234 p.n.e. Olimpias cierpiąc z powodu utraty synów, zmarła z żalu. Ostatnimi potomkami dynastii Ajakidów pozostały kobiety, Ftia, córka Olimpias, oraz dwie córki Pyrrusa II: Nereida, żona Gelona, syna króla syrakuzańskiego Hierona II, oraz Dejdamia, ostatnia władczyni Epiru.

</doc>
<doc id="2269224" url="https://pl.wikipedia.org/wiki?curid=2269224" title="Zachodniopomorska Biblioteka Cyfrowa „Pomerania”">
Zachodniopomorska Biblioteka Cyfrowa „Pomerania”

Zachodniopomorska Biblioteka Cyfrowa „Pomerania” – regionalna biblioteka cyfrowa, która powstała w 2008 roku. Funkcjonuje jako centralna biblioteka województwa zachodniopomorskiego umożliwiająca publikację dokumentów cyfrowych wszystkim instytucjom kultury, nauki i edukacji w regionie. Celem ZBC „Pomerania” jest zabezpieczenie cennych dokumentów znajdujących się w posiadaniu tych instytucji, zapewnienie swobodnego dostępu do zbiorów stanowiących dziedzictwo narodowe i kulturowe oraz dorobek naukowy regionu.
Koordynatorem prac związanych z tworzeniem biblioteki cyfrowej jest Książnica Pomorska w Szczecinie. W jej siedzibie zlokalizowana jest infrastruktura ZBC „Pomerania” i przez nią jest zarządzana.
Swoje wyodrębnione kolekcje w ZBC „Pomerania” mają też biblioteki publiczne województwa zachodniopomorskiego . To między innymi biblioteka w Dębnie, Moryniu, Kołobrzegu, Nowogardzie, Gryfinie, Widuchowej 
Instytucje partnerskie.
Współrealizatorami projektu są z członkowie Zachodniopomorskiego Porozumienia Bibliotek, w skład którego wchodzą biblioteki:
oraz
Na zapis cyfrowy przeniesiono kilkaset tysięcy stron cennych dokumentów, stanowiących regionalne i narodowe dziedzictwo kulturowe, dorobek naukowy pracowników zachodniopomorskich uczelni. Zbiory te są opracowywane i udostępniane online w Internecie. W zbiorach ZBC „Pomerania” znajdą się między innymi:
Jedną z ważniejszych kolekcji stanowią materiały edukacyjne: „Nauka i dydaktyka”, gdzie znajdują się artykuły i czasopisma naukowe, skrypty, podręczniki, materiały konferencyjne, projekty badawcze realizowane z funduszy Unii Europejskiej, doktoraty i habilitacje, tworząc w ten sposób repozytorium bibliotek i uczelni zachodniopomorskich.
ZBC „Pomerania” została dołączona do Federacji Bibliotek Cyfrowych, udostępniającej zasoby największych polskich bibliotek cyfrowych, za pośrednictwem której zasoby ZBC są przekazywane do: europejskiej biblioteki cyfrowej Europeana, DART-Europe – europejskiego portalu prac naukowych idysertacji, ViFaOst – portalu umożliwiającego wyszukiwanie i dostęp do specjalistycznych informacji naukowych na temat historii, języka, literatury, polityki i kultury wschodnich, środkowo-wschodnich i południowo-wschodnich krajów i regionów europejskich.

</doc>
<doc id="2269225" url="https://pl.wikipedia.org/wiki?curid=2269225" title="Pyrrus II z Epiru">
Pyrrus II z Epiru

Pyrrus II (gr.: "Πύρρος", "Pýrros") (zm. ok. 240 p.n.e.) – król Epiru od ok. 255 p.n.e. do swej śmierci. Starszy syn króla Epiru Aleksandra II i królowej Olimpias II. Ok. 255 p.n.e., po śmierci ojca, znalazł się pod opieką matki z powodu swej niepełnoletności. Matka rządziła Epirem jako regentka do uzyskania przez niego wieku męskiego, do ok. 240 p.n.e. Wówczas Pyrrus objął pełnię władzy nad krajem. Jednak niebawem zmarł w młodym wieku. Pozostawił po sobie z nieznanej z imienia żony dwie córki: Nereidę, żonę Gelona, syna króla syrakuzańskiego Hierona II, oraz Dejdamię, przyszłą ostatnią władczynię Epiru. Po śmierci Pyrrusa jego następcą został młodszy brat Ptolemeusz. 

</doc>
<doc id="2269226" url="https://pl.wikipedia.org/wiki?curid=2269226" title="Minduri">
Minduri

Minduri – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2269228" url="https://pl.wikipedia.org/wiki?curid=2269228" title="Tramwaje w Krasnodarze">
Tramwaje w Krasnodarze

Tramwaje w Krasnodarze − system komunikacji tramwajowej w rosyjskim mieście Krasnodar.
Historia.
Pierwsze projekty budowy linii tramwaju konnego pochodzą z lat 1886–1887, jednak zostały odrzucone, tak jak podobny projekt z 1893 r. 28 maja 1897 r. miasto podpisało umowę z francuską firmą Compagnie de traction na budowę dwóch linii tramwajowych o szerokości toru 1000 mm. Od 18 lutego 1898 r. inwestycję tę realizowała belgijska spółka Compagnie de traction et d'electricité. 23 grudnia 1900 r. uruchomiono dwie pierwsze linie. W ciągu kolejnych lat rozbudowywano sieć tramwajową; w 1911 r. długość wszystkich tras osiągnęła długość 15 km. W 1920 r. włączono do sieci miejskiej linię podmiejską do Paszkowskiego wybudowaną w latach 1910–1912. Począwszy od 1934 r. rozpoczęto przebudowę tras tramwajowych z szerokości 1000 mm na 1524 mm, którą zakończono w 1949 r. W 1942 r. został wstrzymany ruch tramwajów z powodu bombardowania miasta. W lutym 1943 r. po wyzwoleniu miasta przez wojska radzieckie przystąpiono do odbudowy zniszczonej infrastruktury i stopniowego uruchamiania linii. 1 stycznia 1950 r. w dwóch zajezdniach północnej i wschodniej stacjonowało 38 wagonów silnikowych i 45 wagonów doczepnych. W lipcu 2018 r. sieć tramwajowa składała się z 13 linii obsługiwanych przez dwie zajezdnie:
Linie tramwajowe.
W Krasnodarze na początku lipca 2018 r. kursowało 15 linii tramwajowych:
Tabor.
W styczniu 1948 r. otrzymano z Moskwy 10 tramwajów KP. Dnia 17 marca 1971 r. po raz pierwszy na linię wyjechały pierwsze tramwaje typu KTM-5. 4 listopada 1980 r. otrzymano pierwszy tramwaj Tatra T3 produkcji czechosłowackich zakładów ČKD. Na początku lipca 2018 r. tabor składał się 268 tramwajów (przede wszystkim z Tatr T3 i KTM-5 w kilku odmianach).

</doc>
<doc id="2269229" url="https://pl.wikipedia.org/wiki?curid=2269229" title="Ptolemeusz z Epiru">
Ptolemeusz z Epiru

Ptolemeusz (gr.: "Πτολεμαῖος", "Ptolemaios") (zm. ok. 234 p.n.e.) – król Epiru od ok. 240 p.n.e. do swej śmierci. Młodszy syn króla Epiru Aleksandra II i królowej Olimpias II, wnuk słynnego Pyrrusa.
Ok. 255 p.n.e., po śmierci ojca, znalazł się wraz ze starszym bratem Pyrrusem II pod opieką matki z powodu swej niepełnoletności. Matka rządziła Epirem jako regentka do uzyskania przez brata wieku męskiego, do ok. 240 p.n.e. Wówczas Pyrrus II objął pełnię władzy nad krajem. Jednak niebawem zmarł w młodym wieku. Ptolemeusz wówczas objął po nim tron Epiru. Panował przez krótko, do ok. r. 234 p.n.e. Nie wiadomo w jaki sposób zmarł, bowiem źródła są rozbieżne w tym temacie. Justynus (III w.), historyk rzymski, podał, że "zachorował i zmarł w czasie, gdym z wojskiem gotowym do walki maszerował na spotkanie z wrogami". Natomiast Poliajnos (II w.), pisarz rzymski, poinformował, że on został zamordowany. Matka Olimpias II będąc w rozpaczy po stracie dwóch synów, niebawem zmarła.
Dat jego panowania nie można ustalić z dużą dokładnością, ale wiadomo, że Ptolemeusz był współczesny Demetriuszowi II, królowi Macedonii. Więc jego panowanie może być umieszczone między 239 a 229 p.n.e. Ptolemeusz nie miał żony ani dzieci. Był ostatnim męskim przedstawicielem dynastii Ajakidów. Ostatnimi przedstawicielkami rodu była jego siostra Ftia, żona Demetriusza II, oraz dwie córki brata Pyrrusa II: Nereida, żona Gelona, oraz Dejdamia, jego następczyni na tronie Epiru.

</doc>
<doc id="2269231" url="https://pl.wikipedia.org/wiki?curid=2269231" title="Passa-Vinte">
Passa-Vinte

Passa-Vinte – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2269233" url="https://pl.wikipedia.org/wiki?curid=2269233" title="Dejdamia z Epiru">
Dejdamia z Epiru

Dejdamia lub Dejdameja (gr: "Δηϊδάμεια", "Dēϊdámeia") (zm. ok. 232 p.n.e. w Ambrakii) – królowa Epiru od ok. 234 p.n.e. do swej śmierci. Córka Pyrrusa II, króla Epiru.
Ok. r 234 p.n.e., po śmierci stryja króla Epiru Ptolemeusza, Dejdamia objęła po nim tron. Poliajnos (II w.), pisarz rzymski, poinformował nas, że zdobyła Ambrakię z zamiarem zemsty za zabójstwo stryja. Gdy Epiroci przysłali posłów, celem zakończenia wojny, ona zażądała udziału i zaszczytów, jakie mieli jej przodkowie. Została przez nich oszukana, mimo otrzymania od nich rękojmi, bowiem część Epirotów zmówiła się z żołnierzem Nestorem, żeby zabił swą panią. Ten jednak nie był zdolny tego dokonać i wycofał się z zadania. Dejdamia obawiając się o swoje życie, schroniła się w świątyni Artemidy Hegemone. Milon wpadł do świętego okręgu bogini, by dokonać morderstwa na niej. Ona zaś wykrzyknęła: "Ten matkobójca mord mordem dopełnia!" Pauzaniasz zw. Periegeta (ok. 115-ok. 180), pisarz i geograf grecki, podał, że Dejdamia nie miała dzieci oraz umierając powierzyła ludowi władzę.
Na jej śmierci kończy się długa lista królów Epiru. Jedynymi potomkami dynastii Ajakidów pozostały ciotka Ftia, żona Demetriusza II, króla Macedonii, oraz Nereida, żona Gelona II, koregenta Syrakuz. W tej sytuacji Epiroci postanowili ogłosić demokrację, po czym utworzyli ściślejszy organizm, czyli federację, pod zwierzchnictwem Macedonii, występującą oficjalnie pod nazwą "Apeirotai" („Epiroci”), którą nazywamy Związkiem Epirockim.

</doc>
<doc id="2269234" url="https://pl.wikipedia.org/wiki?curid=2269234" title="São Vicente de Minas">
São Vicente de Minas

São Vicente de Minas – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2269238" url="https://pl.wikipedia.org/wiki?curid=2269238" title="Seritinga">
Seritinga

Seritinga – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2269240" url="https://pl.wikipedia.org/wiki?curid=2269240" title="Dejdamia (córka Ajakidesa)">
Dejdamia (córka Ajakidesa)

Dejdamia lub Dejdameja (gr: "Δηϊδάμεια", "Dēϊdámeia") (zm. 300 p.n.e.) – królowa Macedonii, córka króla Epiru Ajakidesa i królowej Ftii II, siostra sławnego Pyrrusa.
Życiorys.
Dejdamia, jako młoda dziewczyna, została zaręczona przez jej ojca z Aleksandrem, synem Aleksandra Macedońskiego i Roksany. Towarzyszyła ona księciu, Olimpias i Tessalonice w drodze do miasta Pydny w Macedo¬nii, gdzie była tam oblegana razem z nimi przez Kassandra. Po śmierci Aleksandra i Roksany, poślubiła Demetriusza, syna Antygona I Jednookiego, gdy doszła do odpowiedniego wieku. Była ona jego trzecią żoną. Pyrrus, brat Dejdamii, z tego powodu znalazł się w obozie szwagra. Kiedy Demetriusz przeszedł do Azji, by wesprzeć ojca przeciw sprzymierzonym królom, zostawił Dejdamię w Atenach. Gdy doszło do przegranej bitwy pod Ipsos, Pyrrus nie opuścił go czuwając nad powierzonymi sobie greckimi miastami. Ateńczycy, dowiadując o klęsce, odesłali Dejdamię do Megary, traktując ją z królewskimi honorami. Ona wkrótce potem poszła do Cylicji by dołączyć do męża, który właśnie wydawał swą Stratonikę, córkę z pierwszego małżeństwa, za mąż za Seleukosa I Nikatora. Dejdamia długo tam nie przebywała, bowiem niebawem zachorowała i zmarła r. 300 p.n.e. Miała z mężem jedyne dziecko, syna Aleksandra, który miał spędzić życie w Egipcie, prawdopodobnie w honorowej niewoli.

</doc>
<doc id="2269241" url="https://pl.wikipedia.org/wiki?curid=2269241" title="Serranos">
Serranos

Serranos – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Andrelândia.

</doc>
<doc id="2269242" url="https://pl.wikipedia.org/wiki?curid=2269242" title="Tyranowie Geli i Syrakuz">
Tyranowie Geli i Syrakuz



</doc>
<doc id="2269243" url="https://pl.wikipedia.org/wiki?curid=2269243" title="Conceição da Barra de Minas">
Conceição da Barra de Minas

Conceição da Barra de Minas – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269245" url="https://pl.wikipedia.org/wiki?curid=2269245" title="Coronel Xavier Chaves">
Coronel Xavier Chaves

Coronel Xavier Chaves – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269246" url="https://pl.wikipedia.org/wiki?curid=2269246" title="Dores de Campos">
Dores de Campos

Dores de Campos – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269249" url="https://pl.wikipedia.org/wiki?curid=2269249" title="Narodowe Centrum Sztuki w Tokio">
Narodowe Centrum Sztuki w Tokio

 – galeria sztuki w Japonii, usytuowana w Tokio, w Trójkącie Sztuki Roppongi (Art Triangle Roppongi), w dzielnicy Minato. W świecie znana jest pod angielską nazwą The National Art Center, Tokyo. Znajduje się w miejscu zajmowanym wcześniej przez ośrodek badawczy Uniwersytetu Tokijskiego.
Muzeum nie posiada własnej kolekcji. Koncentruje się na organizacji wystaw tematycznych i prezentacji prac z innych galerii. Prowadzi także programy edukacyjne. Posiada Bibliotekę Sztuki, która służy zbieraniu i rozpowszechnianiu informacji dotyczących sztuki.
Muzeum otwarto 21 stycznia 2007 roku. Budynek został zaprojektowany przez architekta Kishō Kurokawę. Powierzchnia użytkowa gmachu wynosi 47 960 m2.

</doc>
<doc id="2269251" url="https://pl.wikipedia.org/wiki?curid=2269251" title="Amerzone">
Amerzone

Amerzone – gra przygodowa widziana z perspektywy pierwszej osoby wyprodukowana przez francuską firmę Microïds i wykreowana przez rysownika Benoît Sokala. Gracz wciela się w rolę dziennikarza wyruszającego na poszukiwania rzadkich gatunków magicznych ptaków w celu pomocy ich ochrony.
Fabuła.
60 lat po II wojnie światowej świat się zmienił. Amerzone pozostaje nieodkryte i zamknięte dla osób postronnych przez despotycznego przywódcę, Antonio Álvareza. Podróżnik Alexandre Valembois jest starym mężczyzną na krańcu swojego życia, żyjącym samotnie w latarni morskiej i pragnącym naprawić swoje błędy. Pewnego dnia młody reporter przyjeżdża odwiedzić starego Alexandra, który opowiada o swoich przygodach... W 1932 Valembois był młodym odkrywcą, który razem ze swoimi przyjaciółmi, Antonio Álvarezem i Davidem Mackowskim, chce odkrywać tajemniczy region Amerzone. Zaprzyjaźniając się z mieszkańcami tego kraju, był świadkiem dziwnego rytuału z udziałem olbrzymiego jaja słynnego białego ptaka. Chcąc udowodnić fakt, że białe ptaki istniały, Alexandre zdradził tubylców i skradł tajemnicze jajo. Niestety, po jego powrocie do Francji, nikt nie uwierzył Alexandrowi w istnienie tych zwierząt.
Główną osią fabuły jest podróż śladem dziennika Alexandra Valembois, jednak w rzeczywistości gracz ma okazję poznać losy wyprawy trójki ludzi, która zmieniła ich życie. Każdy z nich popełnił błąd i zapłacił za to gorzką cenę, widząc jak jego marzenia obracają się wniwecz. Działania głównego bohatera przypominają wielką podróż starego Valembois. Ta nostalgiczna ekspedycja nie polega na ratowaniu świata czy ściganiu własnych marzeń, przypomina ona raczej spłacenie cudzego, bolesnego długu. 
Grafika.
Wszystkie lokacje oraz oprawę wizualną zaprojektował Benoît Sokal. W "Amerzone" zastosowano specyficzną technikę przedstawiania trójwymiaru. W "węzłowych punktach" (pomiędzy którymi poruszamy się skokowo) gracz posiada pełną swobodę percepcji. Jest ona efektem nałożenia płaskich obrazów jakby na wnętrze kuli, w środku której znajduje się gracz. Daje to namiastkę poczucia przestrzeni. Obraz jest przeważnie statyczny, czasami wzbogacany skromnymi przejawami życia w rodzaju przelatujących ptaków. W Amerzone pojawiają się "filmowe" przerywniki.
Muzyka i dźwięk.
Oprawa muzyczna Amerzone jest skromna. Istnieje nieszczególnie skomplikowany motyw wiodący, jednak gracz ma okazję go słyszeć jedynie podczas cut-scenek. Sama gra jest pozbawiona muzyki, a dźwięki otoczenia stanowią tylko tło. Nieliczne postacie wypowiadają się za pomocą dubbingu.

</doc>
<doc id="2269253" url="https://pl.wikipedia.org/wiki?curid=2269253" title="Ali at-Tarhuni">
Ali at-Tarhuni

Ali Abd as-Salam at-Tarhuni (ur. w 1951 w Al-Mardż) – libijski ekonomista i polityk, pełniący obowiązki premiera Libii od 23 października do 24 listopada 2011. 
Życiorys.
W 1973 uzyskał licencjat na Uniwersytecie Libijskim. Z powodu angażowania się w działalność opozycyjną został zmuszony do opuszczenia kraju. Osiadł w USA, gdzie kontynuował studia ekonomiczne na Michigan State University. W 1978 otrzymał tytuł magistra, w 1983 zaś został doktorem. Pracował na University of Washington ("assistant professor", 1984–1985), w 1985 przeniósł się na Washington University in St. Louis.
23 marca 2011 mianowany ministrem finansów i ropy w rządzie mającej siedzibę w Bengazi Narodowej Rady Tymczasowej. Pełnił to stanowisko do 22 listopada 2011. W okresie od 2 do 23 października 2011 był wicepremierem rządu Narodowej Rady Tymczasowej. 
23 października 2011, w dniu oficjalnej deklaracji zakończenia działań wojskowych w Libii, przejął obowiązki premiera po rezygnacji ze stanowiska przez Mahmuda Dżibrila. Pełnił je do 24 listopada 2011, gdy zaprzysiężony został rząd premiera Abd ar-Rahima al-Kiba. 
Żonaty z prawniczką Mary Li.

</doc>
<doc id="2269255" url="https://pl.wikipedia.org/wiki?curid=2269255" title="Dui">
Dui

Dui – brązowe naczynie do przechowywania żywności (ryżu, prosa i sorga), używane w starożytnych Chinach w schyłkowym okresie Zhou. 
Składało się z dwóch nakładanych jedna na drugą półokrągłych mis, z których każda miała trzy nogi i parę uchwytów po bokach.

</doc>
<doc id="2269257" url="https://pl.wikipedia.org/wiki?curid=2269257" title="Geografia Nowej Kaledonii">
Geografia Nowej Kaledonii

Nowa Kaledonia jest terytorium zamorskim należącym do Francji. Główna wyspa, Nowa Kaledonia wraz należącymi do niej Wyspami Lojalności i innymi leżącymi w pobliżu wysepkami leży w południowo-zachodniej części Oceanu Spokojnego, około 1300 km na wschód od wybrzeży Australii. Nowa Kaledonia cechuje się górzystym krajobrazem i tropikalnym, łagodnym klimatem.
Powierzchnia i rozmieszczenie wysp.
Główna wyspa, Nowa Kaledonia (Grande Terre), rozciąga się pomiędzy 22°28'S i 20°04'S, na długości 400 km, wyspa jest szeroka na około 50 km. Wyspy Lojalności rozciągają się pomiędzy 21°39'S a 20°26'S, na długości 220 km i szerokości 35-45 km. Reszta wysp, to przybrzeżne wyspy leżące u wybrzeży Nowej Kaledonii.
Ukształtowanie poziome.
Do Nowej Kaledonii zalicza się archipelag Wysp Lojalności leżących nieco ponad 100 km na wschód od głównej wyspy. Do wysp tych należą Lifou, Maré, Ouvéa i Tiga. Wokół Nowej Kaledonii znajduje się wiele małych wysp przybrzeżnych, jedną z większych jest leżąca na południe od Nowej Kaledonii wyspa Pins, gdzie obok niej leży wysepka Koutoumo. Na północ od Nowej Kaledonii ciągnie się archipelag koralowych wysepek i atoli, będących przedłużeniem geograficznym głównej wyspy. W skład archipelagu Grand Récif de Cook wchodzą Pott, Art, Surprise i najdalej na północ wysunięta Huon. Około 500 km w kierunku północno-zachodnim znajduje się odizolowany archipelag Wysp Chesterfield.
Linia brzegowa Nowej Kaledonii jest urozmaicona z licznymi zatokami i półwyspami, oraz wieloma wyspami przybrzeżnymi. Łączna długość linii brzegowej wynosi 2254 km. Podobne wybrzeża mają Wyspy Lojalności, na których także występują wysunięte w morze półwyspy i szerokie zatoki. Wybrzeże Nowej Kaledonii dzieli się na dwa główne typy: tam gdzie góry sąsiadują z wybrzeżem jest skaliste, miajscami górzyste (zbocza gór sięgają wybrzeża), liczne są przybrzeżne skały i wysepki; tam gdzie występują niziny nadbrzeżne jest niskie, w wielu miejscach występuje wybrzeże namorzynowe. Północno-wschodnie wybrzeże urozmaicają klify. Nową Kaledonię otaczają rafy koralowe. Pozostałe wyspy mają niskie, piaszczyste wybrzeże. Szczególnie wyspy należące do Grand Récif de Cook cechują się piaszczystym, rafowym brzegiem morskim.
Budowa geologiczna i rzeźba.
Nowa Kaledonia jest pochodzenia kontynentalnego – jest fragmentem Gondwany. Najpierw, 85 mln lat temu, oddzieliła się od Australii, a 65 mln od Nowej Zelandii. Archipelag wraz z trzonem Grande Terre, zbudowany jest ze skał krystalicznych i metamorficznych, a także koralowych. Skały te pochodzące z paleozoiku przykryte są mezozoicznymi utworami osadowymi wapieni i łupków. Skały te zostały silnie potrzaskane w czasie ruchów górotwórczych, także działalność wulkaniczna miała wpływ na współczesną rzeźbę terenu Nowej Kaledonii.
Nowa Kaledonia jest wyspą w większości górzystą, gdzie występują niskie góry o przeciętnej wysokości 800 m n.p.m. Obszary nisko położone ograniczają się do nabrzeżnych nizin i dolin górskich. W krajobrazie Nowej Kaledonii zaznaczają się liczne wzniesienia wulkaniczne. Najwyższy szczyt Mount Panié wznosi się na 1650 m n.p.m., a drugi co do wysokości Mount Humboldt ma 1634 m n.p.m. Krajobraz cechuje asymetria, stoki wschodnie są bardziej strome, co także odbija się na wybrzeżu, gdzie jak wyżej wspomniano występują klify. Zachodnie stoki gór są łagodne i przechodzą w obszary nizin nadbrzeżnych. W Nowej Kaledonii przeważają mało urodzajne gleby laterytowe.
Klimat.
Nowa Kaledonia leży w strefie łagodnego podrównikowego klimatu, kształtowanego przez wiatry monsunowe. Temperatury są wysokie ale łagodne i wynoszą średnio 24 °C w skali rocznej. Średnie wartości w półroczu zimowym od kwietnia do listopada wynoszą 17-23 °C, latem od grudnia do marca temperatury wynoszą 26-29 °C, czasami sięgają 32 °C. Wysoko w górach temperatury są niższe średnio 4-5 °C. Występuje sezonowy rozkład opadów, gdzie pora sucha występują w półroczu zimowym i deszczowa w letnim. Opady są wysokie, najwyższe wartości od 2500 mm do nawet 4000 mm cechują tereny górskiego wnętrzna Nowej Kaledonii. Niskie opady występują w zachodniej części wyspy i wynoszą około 1200 mm. Wschodnia część wyspy to opady wynoszące około 2000 mm, a na Wyspach Lojalności około 1500 mm.
Wody.
Nowa Kaledonia cechuje się dość gęstą siecią krótkich rzek, mających przeważnie górski charakter. Wszystkie rzeki mają mniej niż 100 km, a jedynie Diahot ma 100 km długości. Rzeki płyną w układzie równoleżnikowym i spływają dolinami górskimi do Morza Koralowego. Tylko kilka rzek płynie w kierunku północnym lub południowym. Jest to spowodowane geomorfologicznym układem wyspy. Rzeki cechują się licznymi progami i wodospadami. Wody powierzchniowe małych wysp, przede wszystkim ciągnącego się na północy koralowego archipelagu są bardzo ubogie.
Flora.
Wyspa cechuje się występowaniem wielu gatunków endemicznych roślin. Przyczyną jest izolacja wyspy od innych obszarów Ziemi, na których powstały różne gatunki roślin i zwierząt. Wyspa stała się swoistą „arką Noego”, gdzie powstało wiele prymitywnych organizmów, głównie roślin jak np. araukaria. Spośród 3,3 tys. gatunków roślin ¾ jest endemiczne – a także 5 rodzin monotypowych, w tym amborellowate.
Wilgotne obszary Nowej Kaledonii porastają wiecznie zielone lasy zwrotnikowe. Na suchszych, zawietrznych obszarach wyspy rosną suche lasy eukaliptusowe, a także sawanny i ubogie w roślinność krzaczastą zarośla. Na koralowych wyspach charakterystyczne są palmy kokosowe. Wybrzeża Nowej Kaledonii miejscami porastają lasy namorzynowe, a w zamkniętych kotlinach górskich występuje podmokła roślinność bagienna.
Fauna.
Izolacja od gatunków powstających w innych rejonach świata, takich jak ssaki, spowodowała, że wyspa stała się „arką Noego” dla wielu różnorodnych, prymitywnych organizmów.
Przed przybyciem ludzi na wyspie żył m.in. ptak "Sylviornis neocaledoniae" o wysokości 1,7 m i wadze 30 kg. Obecnie żyją tu 23 endemiczne ptaki, w tym kagu będący jedynym gatunkiem w rodzinie Rhynochetidae. Z 70 gatunków gadów 62 są endemiczne. Zwierzęta te są zagrożone przez sprowadzone i zdziczałe szczury, koty, psy i świnie. Bogaty jest świat zwierząt morskich, mających doskonałe warunki do życia na rafach koralowych.

</doc>
<doc id="2269266" url="https://pl.wikipedia.org/wiki?curid=2269266" title="Baureihe E 04">
Baureihe E 04

Baureihe E 04 - lokomotywa elektryczna produkowana w latach 1932-1935 dla kolei niemieckich.
Historia.
Po zelektryfikowaniu linii kolejowych zlokalizowanych w saksońskich oraz bawarskich regionach koleje niemieckie potrzebowały lokomotyw elektrycznych do prowadzenia pociągów pasażerskich wzorowanych na szwajcarskich elektrowozach. Koleje niemieckie zamówiły 23 elektrowozy, które stacjonowały w lokomotywowni Monachium. Niektóre elektrowozy eksploatowano w Bawarii. Jedna lokomotywa jest eksponatem zabytkowym.

</doc>
<doc id="2269268" url="https://pl.wikipedia.org/wiki?curid=2269268" title="I Like to Move It">
I Like to Move It

I Like to Move It – drugi singel zespołu Reel 2 Real wydany w 1993 roku. Tekst utworu został napisany przez Ericka Morillo i Marka Quashie'a.
W 2010 roku Reel 2 Real nagrał nową wersję utworu. 2 listopada 2010 roku wytwórnia umieściła teledysk do utworu w serwisie YouTube. Utwór znajduje się na ścieżce dźwiękowej filmu "Madagaskar" (2005), gdzie wykonuje go Sacha Baron Cohen.
Zapożyczenia.
W 2010 roku wydany został utwór „Saturday” Basshuntera. We wstępie kompozycja przypomina fragment piosenki „I Like to Move It”.

</doc>
<doc id="2269270" url="https://pl.wikipedia.org/wiki?curid=2269270" title="Auyantepui">
Auyantepui

Auyantepui (Auyantepuy, Auyan-Tepui or Aiyan-tepui) – jest najczęściej zwiedzanym i słynnym tepui w Wenezueli, oraz jednym z
największym
(lecz nie najwyższych) tepui, o obszarze 700 km² na wyżynie La Gran Sabana w stanie Bolivar. Nazwa płaskowyżu, oznacza w miejscowym
języku Pemon "Domem Diabła".
Salto Angel, najwyższy wodospad Ziemi, wypływa ze szczytu płaskowyżu. Znajduje się na północnym stoku Auyantepui. Ma wysokość 979 metrów, i opada nieprzerwanie przez 807 metrów.
Salto Angel jest 19 razy wyższy od wodospadu Niagara.
Auyantepui zyskało międzynarodową sławę, w 1933 roku, gdy Jimmie Angel, pilot szukający złóż złota, przypadkowo odkrył wodospad Salto Angel.
Podczas kolejnej podróży w 1937, Angel rozbił swój mały samolot Flamingo na szczycie tepui. Jemu, oraz jego jedenastoosobowej załodze, zajęło
jedenaście dni zanim zeszli z góry. Jego imię zostało unieśmiertelnione, gdy nazwano nim wodospad.
Auyantepui jest gigantem wśród płaskowyży. Obejmuje 650 kilometrów kwadratowych, i ma 2535 metrów wysokości.

</doc>
<doc id="2269272" url="https://pl.wikipedia.org/wiki?curid=2269272" title="Piotr Miatlew">
Piotr Miatlew

Piotr Wasiljewicz Miatlew ros. "Петр Васильевич Мятлев" (ur. 1756 – zm. 1833) – senator Imperium Rosyjskiego, kamerjunkier na dworze Katarzyny II, tajny radca, w 1793 odznaczony Orderem Orła Białego.

</doc>
<doc id="2269273" url="https://pl.wikipedia.org/wiki?curid=2269273" title="Baureihe 143">
Baureihe 143

Baureihe 143 (seria na kolejach DR: Baureihe 243) - lokomotywa elektryczna wyprodukowana w latach 1982-1990 dla kolei wschodnioniemieckich. Wyprodukowano 645 elektrowozów. Lokomotywy zostały wyprodukowane do prowadzenia pociągów pasażerskich na zelektryfikowanych liniach kolejowych.
Historia.
Pierwsza lokomotywa elektryczna została wyprodukowana w 1982 roku oraz zaprezentowana podczas wiosennych targów lipskich w charakterystycznym białym malowaniu. Drugi elektrowóz w bordowym malowaniu wyprodukowano w październiku 1984 roku. Lokomotywy oznakowano jako "Baureihe 243". Elektrowozy były eksploatowane do prowadzenia pociągów ekspresowych. Ostatni elektrowóz został wyprodukowany we wrześniu 1990 roku. Później produkowano lokomotywy elektryczne o zwiększonej prędkości maksymalnej. Kilka elektrowozów zachowano jako czynne eksponaty zabytkowe.

</doc>
<doc id="2269274" url="https://pl.wikipedia.org/wiki?curid=2269274" title="Pietr Wasiljewicz Miatlew">
Pietr Wasiljewicz Miatlew



</doc>
<doc id="2269276" url="https://pl.wikipedia.org/wiki?curid=2269276" title="Rafael Scheidt">
Rafael Scheidt

Rafael Felipe Scheidt (ur. 10 lutego 1976 w Porto Alegre) – były brazylijski piłkarz pochodzenia niemieckiego występujący na pozycji obrońcy.
Kariera klubowa.
Scheidt zawodową karierę rozpoczynał w 1995 roku w zespole Grêmio z brazylijskiej Serie A. W tym samym roku zdobył z nim Copa Libertadores oraz wystąpił w Pucharze Interkontynentalnym (porażka z Ajaksem). Z zespołem dotarł także do finału Pucharu Brazylii, jednak Grêmio uległo tam ekipie Corinthians Paulista. Z kolei w 1996 roku zdobył z nim mistrzostwo Brazylii oraz Recopa Sudamericana.
W 1997 roku Scheidt odszedł do japońskiego Kawasaki Frontale z drugiej ligi japońskiej. Po roku spędzonym w tym klubie, wrócił do Grêmio. Tym razem spędził tam 2 sezony. W 1999 roku podpisał kontrakt ze szkockim Celtikiem. W Scottish Premier League zadebiutował 11 marca 2000 roku w wygranym 4:1 pojedynku z St. Johnstone. W tym samym roku zdobył z zespołem Puchar Ligi Szkockiej.
Latem 2000 roku wrócił do Brazylii, gdzie został graczem ekipy Corinthians (Seria A). W 2002 roku zdobył z nią Puchar Brazylii. W 2003 roku odszedł do Atlético Mineiro, także grającego w Seria A. Pierwszy ligowy mecz zaliczył tam 30 marca 2003 roku przeciwko Corinthians (3:0). W Atlético spędził jeden sezon.
W 2004 roku Scheidt podpisał kontrakt z zespołem Botafogo. Zadebiutował tam 4 lipca 2004 roku w wygranym 2:1 ligowym pojedynku z AD São Caetano. Barwy Botafogo reprezentował przez 3 sezony. W 2007 roku wyjechał do Chin, by grać w tamtejszym Shaanxi Chanba. W 2008 roku zakończył karierę.
Kariera reprezentacyjna.
W reprezentacji Brazylii Schedit zadebiutował 31 marca 1999 roku w wygranym 2:0 towarzyskim meczu z Japonią. W drużynie narodowej rozegrał w sumie 3 spotkania, wszystkie w 1999 roku.

</doc>
<doc id="2269277" url="https://pl.wikipedia.org/wiki?curid=2269277" title="Rafael Felipe Scheidt">
Rafael Felipe Scheidt



</doc>
<doc id="2269278" url="https://pl.wikipedia.org/wiki?curid=2269278" title="Clarence Ralph Huebner">
Clarence Ralph Huebner



</doc>
<doc id="2269279" url="https://pl.wikipedia.org/wiki?curid=2269279" title="Shōen">
Shōen

 – posiadłość ziemska w Japonii w VIII–XVI wieku, wyłączona z puli państwowej.
Początki shōenów sięgają VIII wieku, tj. drugiej połowy okresu Nara. Każdy shōen składał się zazwyczaj z różnych gruntów, należących do jednego właściciela i często podlegających odmiennym prawom. Taki zlepek posiadłości ziemskich ich właściciel polecał większemu posiadaczowi ziemi ("ryōke" i "ryōshu") w zamian za uzyskanie określonych przywilejów. Bezpośredni patron shōenu mógł szukać opiekunów dla poleconej posiadłości na wyższym szczeblu władzy wśród klasztorów lub arystokracji dworskiej ("kuge"). Każdy z opiekunów shōenu, bezpośredni i pośredni, miał w ten sposób udział w dochodzie z ziemi. Shōenem administrowali urzędnicy, wyznaczani przez patrona ("honke"). Funkcjonariusze niższego szczebla byli rekrutowani przez lokalnego arystokratę. Taki system opieki prawno-ekonomicznej wykluczał ingerencję w zarządzanie shōenem władzy cesarza i shugo (gubernatora).
Początkowo shōeny były nieduże. Sytuacja zmieniła się po wydaniu w 743 roku dekretu "Konden-einen-shizai-hō", który zezwalał na wieczyste użytkowanie nowizn. W zamierzeniu władzy było przyciągnięcie biedoty do pracy na ziemi, w rzeczywistości jednak na dekrecie skorzystały arystokracja i klasztory, które miały środki na inwestowanie w nieużytki i dysponowały siłą roboczą do ich zagospodarowania. Po 743 roku najwięcej shōenów tworzono w dalekich od centrum prowincjach północno-wschodnich, co zapoczątkowało proces decentralizacji państwa.
W okresie Heian (794–1185) gospodarka japońska opierała się przeważnie na shōenach, a wzrost ich liczby odbywał się kosztem "kokugaryō" (ziemi publicznej) – ziem, stanowiących źródło dochodu aparatu urzędniczego (łącznie ze stanowiskiem cesarza). Z punktu widzenia prawa cała ziemia należała do cesarza, jednak w praktyce system shōenów ograniczał jego władzę: zmniejszały się wpływy do skarbu państwa, następowała redukcja pensji urzędników, którzy, aby zwiększyć własne dochody, oferowali swoją opiekę nad shōenami. Kurczenie się "kokugaryō" także na cesarzu wymusiło podjęcie prób uzyskania własnych shōenów. W wyniku tego rodzina cesarska w okresie od VIII do IX wieku nabywała posiadłości, tworząc farmy dostarczające funduszy dla dworu cesarskiego.
W latach 902, 984, 1045, 1055 i 1069 miały miejsce próby pohamowania wzrostu liczby shōenów. Na mocy wydanych dekretów wszystkie shōeny, utworzone po określonym w dekrecie roku (np. dekret z 902 roku ustalał rok 897), miały zostać uznane za nielegalne, o ile ich właściciele nie posiadali odpowiednich dokumentu o ich nabyciu. Następstwami tych serii dekretów było zdelegalizowanie głównie cesarskich chokushidenów, podczas gdy przytłaczająca liczba shōenów pozostawała w dalszym ciągu nietknięta.
Największą liczbę shōenów w XI–XII wieku posiadały instytucje religijne: świątynie buddyjskie Tōdai-ji, Kōfuku-ji, Onjō-ji (Mii-dera), chramy shintō Ise-jingū, Iwashimizu-Hachimangū. Po nich najsilniejszą pozycję gospodarczą zdobył ród Fujiwara (szczególnie linia Hokke) oraz rody prowincjonalne z regionu Kantō, prowincji Dewa i Mutsu oraz usytuowane na wyspach Kiusiu ("Kyūshū") i Sikoku ("Shikoku").
Rozwój systemu shōenów przyczynił się do kryzysu władzy centralnej i wzmocnienia ekonomiczno-politycznej pozycji arystokracji. Wyznaczeni przez cesarza do pilnowania interesów państwowych na prowincji gubernatorzy woleli zadbać o własny dobrobyt. Skutkiem tego było powstanie siatki wzajemnych zależności i narastanie konfliktów pomiędzy stolicą a prowincją. Aby uchronić się przed zamachami konkurentów, arystokraci tworzyli własne oddziały wojskowe, co przyczyniło się do wykształcenia się warstwy społecznej samurajów. Z czasem najpotężniejsze rody w oparciu o własne oddziały wojskowe były w stanie utworzyć siogunat i zwiększyły wpływ na decyzje cesarza. W 1185 roku rozpoczął się okres Kamakura (1185–1333), który naruszył prawo prywatnej własności poprzez wyznaczanie własnych urzędników do zarządzania shōenami.
W XIII wieku rozpoczął się okres upadku i zanikania systemu shōenów. Na ten proces złożyło się kilka czynników: ingerencja shōgunów w sprawy prywatnych posiadłości ziemskich, rozwój miast i handlu, a także wojny domowe pomiędzy potężnymi rodami prowincjonalnymi, w wyniku których shōeny były okrawane. W czasach shōgunatu Takaujiego zalegalizowano system hanzei, polegający na przejmowaniu części dochodów z shōenów na potrzeby militarne. Ponadto często nakładano dodatkowe podatki, które miały być przeznaczone na potrzeby władzy cywilnej. Ostatecznie właścicielom ziemskim nie opłacało się posiadać shōenów. Woleli je oddawać gubernatorom w zamian za roczną pensję.
Kres systemu shōenów położyło zarządzenie Hideyoshiego Toyotomi polegające na przeprowadzeniu w latach 1580–1590 katastru nieruchomości. Posłużyły one za podstawę do usankcjonowania podziału społeczeństwa Japonii na trzy stany: feudałów ("daimyō"), wojowników ("bushi") i chłopów ("hyakusho").

</doc>
<doc id="2269280" url="https://pl.wikipedia.org/wiki?curid=2269280" title="Tramwaje w Nowoczerkasku">
Tramwaje w Nowoczerkasku

Tramwaje w Nowoczerkasku − system komunikacji tramwajowej w rosyjskim mieście Nowoczerkask. 
Historia.
Tramwaje w Nowoczerkasku uruchomiono 22 stycznia 1954 na trasie ул. Пушкинская – завод им. Буденного (obecnie НЭВЗ). Od 1955 w Nowoczerkasku były dwie linie, a od 1960 trzy. W latach 1970–1990 działała także linia nr 4. W marcu 2004 uruchomiono nową linię K, która kursuje po strefie przemysłowej. obecnie sieć tramwajowa składa się z czterech linii: 1, 2, 3, K. W mieście funkcjonuje jedna zajezdnia tramwajowa.
Tabor.
Pierwszymi eksploatowanymi w Nowoczerkasku tramwajami były składy złożone z KTM/KTP-1. W kolejnych latach pojawił się tramwaje KTM/KTP-2. W 1972 dostarczono pierwsze tramwaje KTM-5, a w 1994 kupiono tramwaj KTM-8K. Kolejnym nowym typem tramwaju w Nowoczerkasku był tramwaj typu KTM-8KM zakupiony w 2001. Najnowszymi tramwajami są wagony KTM-19K zakupione w 2007 (2 sztuki) i 2008 (1 sztuka). Obecnie eksploatowanych jest 20 wagonów:
Tabor techniczny składa się z 5 wagonów:

</doc>
<doc id="2269284" url="https://pl.wikipedia.org/wiki?curid=2269284" title="Baureihe E 17">
Baureihe E 17

Baureihe E 17 – lokomotywa elektryczna produkowana w latach 1928–1929 dla kolei niemieckich.
Historia.
Po zelektryfikowaniu śląskich linii kolejowych kolej niemiecka potrzebowała lokomotyw elektrycznych do prowadzenia pociągów pasażerskich. Pierwszą lokomotywę elektryczną wyprodukowano w październiku 1928 roku. Wyprodukowano 38 lokomotyw, które stacjonowały w lokomotywowni w Wałbrzychu. Elektrowozy eksploatowane były na górskich liniach kolejowych na Śląsku. Niektóre elektrowozy eksploatowano w Bawarii. Jeden elektrowóz zachowano jako eksponat zabytkowy.

</doc>
<doc id="2269290" url="https://pl.wikipedia.org/wiki?curid=2269290" title="Baureihe E 18">
Baureihe E 18

Baureihe E 18 - lokomotywa elektryczna produkowana w latach 1935-1940 dla kolei niemieckich.
Historia.
Po zelektryfikowaniu linii kolejowych zlokalizowanych we Frankonii kolej niemiecka potrzebowała lokomotyw elektrycznych do prowadzenia ekspresowych pociągów pasażerskich. Pierwsza lokomotywa elektryczna została wyprodukowana w maju 1935 roku. Wyprodukowano 53 lokomotywy, które stacjonowały w lokomotywowni w Monachium i Wałbrzychu. Elektrowozy eksploatowano na górskich liniach kolejowych w Bawarii oraz na Śląsku. Niektóre elektrowozy eksploatowano w Alpach Austriackich. Jeden elektrowóz zachowano jako eksponat zabytkowy.

</doc>
<doc id="2269291" url="https://pl.wikipedia.org/wiki?curid=2269291" title="Álsey">
Álsey

Álsey, Álfsey – wyspa wulkaniczna u wybrzeży Islandii, w archipelagu Vestmannaeyjar. Jest oddalona o 3,5 km na południe od Stórhöfði, najdalej wysuniętego na południe przylądka wyspy Heimaey. Ma powierzchnię 0,25 km². Brzegi wyspy, z wyjątkiem północnego to wysokie klify. Najwyższy punkt, położony wewnątrz wyspy, leży na wysokości 137 m n.p.m. Zamieszkuje ją m.in. maskonur zwyczajny.

</doc>
<doc id="2269294" url="https://pl.wikipedia.org/wiki?curid=2269294" title="Siemion Szyrkow">
Siemion Szyrkow

Siemion Jermołajewicz Szyrkow, ros. Семен Ермолаевич Ширков (zm. po 1795) – generał lejtnant wojsk rosyjskich, namiestnik namiestnictwa kijowskiego w latach 1782-1795. Wziął udział w walkach z konfederatami barskimi.
W 1775 roku Sejm Rozbiorowy 1773-1775 nadał mu polski indygenat. W 1776 odznaczony Orderem Orła Białego, w 1772 został kawalerem Orderu Świętego Stanisława.

</doc>
<doc id="2269295" url="https://pl.wikipedia.org/wiki?curid=2269295" title="Siemien Jermołajewicz Szirkow">
Siemien Jermołajewicz Szirkow



</doc>
<doc id="2269296" url="https://pl.wikipedia.org/wiki?curid=2269296" title="Olivier Marteel">
Olivier Marteel

Olivier Marteel (ur. 10 maja 1969) – belgijski zawodowy sędzia snookerowy.
Życiorys.
Olivier Marteel zakwalifikowany jako zawodowy sędzia został w 1994 roku. Pierwsze oficjalne spotkanie poprowadził w 2006 roku, podczas kwalifikacji do prestiżowego turnieju Masters.

</doc>
<doc id="2269297" url="https://pl.wikipedia.org/wiki?curid=2269297" title="Trolejbusy w Tarazie">
Trolejbusy w Tarazie

Trolejbusy w Tarazie − system komunikacji trolejbusowej w Taraz w Kazachstanie. 
Trolejbusy w Tarazie uruchomiono w kwietniu 1979. Maksymalna liczba linii wynosiła 10 linii. Linię 9 i 10 zamknięto w 2008. W 2007 planowano kupić 6 nowych trolejbusów БТЗ-5276 (BTZ-5276) i reaktywować linię nr 7. Jednak nie zrealizowano tych planów.

</doc>
<doc id="2269301" url="https://pl.wikipedia.org/wiki?curid=2269301" title="210 Dywizja Terytorialna Ha-Baszan">
210 Dywizja Terytorialna Ha-Baszan

210 Dywizja Terytorialna Ha-Baszan (hebr. אוגדת מרחבית הבשן, "Ugdat Merchawit Ha-Baszan") – dywizja terytorialna Sił Obronnych Izraela, podlegająca pod Dowództwo Północne. Do 2014 roku funkcjonowała jako 366 Dywizja Pancerna. 
Zadania.
Wybuch wojny domowej w Syrii doprowadził do zaangażowania się w konflikt różnych sił, w tym Hezbollahu. Konflikt odznaczał się dużą dynamiką. Na pograniczu izraelsko-syryjskim dochodziło do ostrzału stanowisk armii izraelskiej. Ponadto Dowództwo Północne było zaniepokojone tym, iż syryjskie wsie i miasteczka przy granicy stały się obiektem zainteresowania różnych grup zbrojnych. Uznano, że dalsze działania mogą być wymierzone również w Izrael. Wobec tego ówczesny szef Sztabu Generalnego SOI Beni Ganc postanowił przemianować 366 Dywizję Pancerną na 210 Dywizję Terytorialną, której zadaniem będzie ochrona granicy z Syrią, zabezpieczenie Wzgórz Golan oraz zapobieganie atakom terrorystycznym w tym rejonie.

</doc>
<doc id="2269302" url="https://pl.wikipedia.org/wiki?curid=2269302" title="Shipki La">
Shipki La



</doc>
<doc id="2269307" url="https://pl.wikipedia.org/wiki?curid=2269307" title="Baureihe E 19">
Baureihe E 19

Baureihe E 19 – lokomotywa elektryczna produkowana w latach 1939–1940 dla kolei niemieckich.
Historia.
Po zelektryfikowaniu linii kolejowych zlokalizowanych we Frankonii kolej niemiecka potrzebowała lokomotyw elektrycznych do prowadzenia pociągów pasażerskich. Koleje niemieckie zamówiły 4 lokomotywy elektryczne, które stacjonowały w lokomotywowni w Norymberdze. Elektrowozy eksploatowano na górskich liniach kolejowych w Bawarii i Saksonii. Jeden elektrowóz zachowano jako eksponat zabytkowy.

</doc>
<doc id="2269309" url="https://pl.wikipedia.org/wiki?curid=2269309" title="Ronald Reagan Washington National Airport">
Ronald Reagan Washington National Airport



</doc>
<doc id="2269312" url="https://pl.wikipedia.org/wiki?curid=2269312" title="Chybie Mnich">
Chybie Mnich

Chybie Mnich – przystanek kolejowy w Mnichu, w województwie śląskim, w Polsce. Znajduje się na wysokości 260 m n.p.m..
Historia.
Przystanek z nawierzchnią bitumiczną został otwarty na początku października 1977 roku. Został wybudowany w czynie społecznym przy udziale miejscowych zakładów oraz instytucji. Planowane było wybudowanie poczekalni i kasy biletowej. Ostatecznie zainstalowana została jedynie wiata przystankowa. W kwietniu 2020 roku została przeprowadzona rozbiórka peronu w ramach rewitalizacji linii kolejowej. Natomiast w maju została zainaugurowana budowa nowego peronu. W sierpniu 2020 roku zakończono prace budowlane. W listopadzie 2020 roku udostępniono nowy peron przystanku oraz została zainstalowana nowa infrastruktura dla podróżnych. Blaszana wiata przystankowa została zlikwidowana. Przy peronie na ulicy Topolowej zbudowano samoczynny system przejazdowy. Zgodnie z danymi Urzędu Transportu Kolejowego dobowa wymiana pasażerska na przystanku w 2017 roku wynosiła 50-99 osób.

</doc>
<doc id="2269313" url="https://pl.wikipedia.org/wiki?curid=2269313" title="Michaił Golicyn">
Michaił Golicyn

Michaił Michajłowicz Golicyn ros. "Михаил Михайлович Голицын" (ur. 18 lipca 1731, zm. 21 stycznia 1804 w Moskwie) – generał lejtnant wojsk rosyjskich od 1774 roku, szambelan, książę.
Syn Michała Michajłowicza Golicyna i Tatiany z Naryszkinów. Był przywódcą szlachty z powiatu Taruskiego w prowincji Kaługa. 15 września 1757 poślubił Annę, córkę barona Aleksandra Stroganowa, z którą miał 10 dzieci. W 1769 odznaczony Orderem Orła Białego i Orderem Świętego Stanisława. Posiadał także Order Świętego Jerzego IV klasy.

</doc>
<doc id="2269319" url="https://pl.wikipedia.org/wiki?curid=2269319" title="IMUSE">
IMUSE

iMuse "(Interactive Music Streaming Engine)" – system synchronizacji odtwarzania dźwięku w grach komputerowych, stworzony w latach 90. XX w. przez firmę LucasArts.
iMuse jest systemem, który zarządza odgrywaniem plików muzycznych midi - cyfrowy zapis nutowy (w starszych grach) lub cyfrowych nagrań (w nowszych grach). Zarządza, aby przełączyć się płynnie z jednego pliku do drugiego (lub w inne miejsce w tym samym pliku). Dlatego używa pewnych poleceń takich jak Jump i Loop. Można, na przykład również zmienić głośność. W wersji midi iMuse mógł również dodać lub usunąć instrumenty oraz zmienić tempo. Nie jest to możliwe z cyfrowej muzyki, ale efekt ten można uzyskać poprzez przełączanie się między dwoma różnymi miksami, jeden zawierający instrument (linię melodyczną), a drugi nie.

</doc>
<doc id="2269320" url="https://pl.wikipedia.org/wiki?curid=2269320" title="Dzień Pamięci dla Prawdy i Sprawiedliwości">
Dzień Pamięci dla Prawdy i Sprawiedliwości

Dzień Pamięci dla Prawdy i Sprawiedliwości (hiszp. "Día Nacional de la Memoria por la Verdad y la Justicia") – święto państwowe w Argentynie obchodzone 24 marca każdego roku dla upamiętnienia rozbojów podczas zamachu dokonanego przez wojsko pod przywództwem Jorge Videli na rząd Isabeli Perón, w czasie tzw. "Brudnej wojny".
Ustanowione 1 sierpnia 2002 przez Kongres Narodowy. Nie było ono uznawane za publiczne, aż do roku 2006, czyli 30. rocznicy zamachu, podczas której wybuchły liczne demonstracje w całym kraju.

</doc>
<doc id="2269321" url="https://pl.wikipedia.org/wiki?curid=2269321" title="Rebaque">
Rebaque

Team Rebaque – meksykański zespół i konstruktor Formuły 1, mający swoją siedzibę w Royal Leamington Spa i istniejący w latach 1978–1979. Zespół uczestniczył w 30 Grand Prix, początkowo kupując samochody od Team Lotus, po czym rozpoczął konstruowanie własnego pojazdu. Model Rebaque HR100 uczestniczył w trzech ostatnich Grand Prix sezonu 1979. Po sezonie 1979 zespół został rozwiązany.
Zespół był założony i zarządzany przez Héctora Rebaque, meksykańskiego kierowcy, który w Formule 1 zadebiutował w sezonie 1977 w zespole Hesketh. Po sezonie 1977 został zwolniony z tego zespołu. Nie mając opcji zatrudnienia w Formule 1 na sezon 1978, Rebaque postanowił założyć własny zespół.
Przed sezonem 1978 Rebaque podpisał umowę z Team Lotus, w myśl której nabył od brytyjskiego konstruktora model Lotus 78 z 1977 roku. Rebaque miał niewielkie doświadczenie w Formule 1; dla Hesketha w całym sezonie tylko raz zakwalifikował się do wyścigu. Sezon 1978 był dla Rebaque'a trudny. Wprawdzie Meksykanin zdobył punkt za szóste miejsce w Grand Prix Niemiec, ale był zmuszony wycofać się z Grand Prix Brazylii ze względu na zmęczenie.
Rebaque kontynuował porozumienie z Team Lotus w sezonie 1979. Nabył on mistrzowski model z 1978 roku, 79. W trakcie sezonu zlecił Penske zbudowanie samochodu specjalnie dla Team Rebaque. Projekt samochodu, autorstwa Geoffa Ferrisa z udziałem Johna Barnarda, był pod wpływem projektu Lotusa 79, a uwzględniał także niektóre elementy Williamsa FW07 w sekcjach bocznych. Samochód był gotowy na Grand Prix Włoch, ale nie zdołał ukończyć żadnego wyścigu. Po zakończeniu sezonu zespół został rozwiązany, a w połowie 1980 Héctor Rebaque przeniósł się do Brabhama. Team Rebaque jest jedynym meksykańskim zespołem, który startował w Formule 1.

</doc>
<doc id="2269322" url="https://pl.wikipedia.org/wiki?curid=2269322" title="Team Rebaque">
Team Rebaque



</doc>
<doc id="2269327" url="https://pl.wikipedia.org/wiki?curid=2269327" title="Stradomia (przystanek kolejowy)">
Stradomia (przystanek kolejowy)

Stradomia – przystanek kolejowy w Stradomi Wierzchniej, w województwie dolnośląskim, w Polsce. Znajduje się na linii 181. Herby Nowe – Oleśnica. Ruch pasażerski jest zawieszony.
Współcześnie.
W roku 2011 przez teren stacji Stradomia przejeżdżały dwa pociągi specjalne:
Dnia 9 kwietnia 2011 roku miał miejsce przejazd pociągu specjalnego 67203 relacji Wrocław Główny – Syców, z okazji 140-lecia linii kolejowej nr 181. Skład pociągu prowadziła lokomotywa spalinowa SM42-616, w tym 3 zabytkowe wagony towarowe oraz 3 osobowe. Natomiast 17 września 2011r. odbył się przejazd pociągu specjalnego 67203/2 relacji Wrocław Mikołajów – Oleśnica – Syców – Kępno – Wieruszów Miasto – Wieluń Dąbrowa. W skład pociągu wchodziła lokomotywa spalinowa EMD JT42CWRM należąca do przewoźnika Freightliner PL, która ciągła 5 współczesnych wagonów osobowych typu 111A, 3 osobowe historyczne typu Bi, 4 zabytkowe wagony towarowe oraz tzw. salonkę. Organizatorem przejazdu był Klub Sympatyków Kolei z Wrocławia oraz samorządy leżące przy linii kolejowej nr 181.
W trakcie jest proces mający na celu przywrócenie pociągów pasażerskich relacji Wieluń – Wrocław Główny, z wykorzystaniem nieczynnego od 2002 roku odcinka linii kolejowej nr 181 Kępno – Oleśnica, przez Syców.

</doc>
<doc id="2269328" url="https://pl.wikipedia.org/wiki?curid=2269328" title="Adanaspor">
Adanaspor

Adana Spor Kulübü – turecki klub piłkarski z siedzibą w Adanie.
Historia.
Klub Adana Spor Kulübü założony został przez Mehmeta Sanlitürka, Mustafę Bekbasa, Erola Erka, Aliego Gedikbasa i dr Muzaffera Eraslana w 1954 roku. Już w tym samym roku klub przystąpił do lokalnych rozgrywek amatorskich. W 1966 roku Adanaspor połączył się z dwoma innymi klubami Akinsporem and Torossporem, tworząc zawodowy klub, który przystąpił do II ligi. W 1971 po raz pierwszy w historii awansował do I ligi. Adanaspor występował w 1. Lig przez kolejne 13 lat. Największym sukcesem Adanasporu było wywalczenie wicemistrzostwa Turcji w 1981 roku (w 1976 klub zakończył rozgrywki na 4. miejscu).
Dzięki tym sukcesom Adanaspor uczestniczył Pucharze UEFA. W rozgrywkach 1976/1977 klub odpadł w I rundzie z Austrią Salzburg, przegrywając w Salzburgu 0-5 i wygrywając rewanż u siebie 2-0. W sezonie 1978/1979 Adanspor odpadł w I rundzie z Budapest Honvéd FC przegrywając 0-6 i remisując w rewanżu 2-2. Jeszcze gorzej Adanaspor wypadł w sezonie 1981/1982, kiedy to dwukrotnie uległ Interowi Mediolan 1-3 i 1-4. Po spadku w 1984 Adanaspor przez 4 lata występował w II lidze. W 1988 roku wygrała rozgrywki 2. Lig i na trzy lata wróciła do ekstraklasy. W następnych latach Adanspor występował głównie w II lidze, przeplatając to dwoma pobytami w Süper Lig w latach 1998-2001 i 2002-2004.
W 2005 roku klub ogłosił bankructwo. Klub kolejno spadł do 2. Lig i 3. Lig. Od 2007 Adanaspor sukcesywnie awansował i w 2009 roku powrócił do II ligi, w której występuje do chwili obecnej.

</doc>
<doc id="2269329" url="https://pl.wikipedia.org/wiki?curid=2269329" title="Adana Spor Kulübü">
Adana Spor Kulübü



</doc>
<doc id="2269330" url="https://pl.wikipedia.org/wiki?curid=2269330" title="Lekka kolej w Norfolk">
Lekka kolej w Norfolk

Lekka kolej w Norfolk (ang. "Tide Light Rail") – system lekkiej kolei działający w Norfolk w Stanach Zjednoczonych. 
Historia.
Pierwsze plany budowy linii tramwajowej z Norfolku do Virginia Beach, wzdłuż linii kolejowej należącej do Norfolk Southern (NS) powstały w 1999. Podczas referendum mieszkańcy Virginia Beach nie zgodzili się na budowę linii i rada miejska postanowiła zawiesić ten projekt na okres 10 lat. Jednak miasto Norfolk było zainteresowane budową linii i w 2006 wprowadziło projekt na listę z dofinansowaniem federalnym, które zostało przyznane w 2007. Początkowo cena projektu miała wynosić 232 mln dolarów. Jednak w czasie realizacji inwestycji koszt wzrósł i obecnie wynosi 288 mln dolarów. Budowana linia o długości 11,9 km z 11 przystankami przebiega wyłącznie przez miasto Norfolk. Tramwaje na tej linii mają kursować w szczycie co 7,5 min, a poza co 15 minut. Planowane jest nadal przedłużenie linii o 17 km do Virginia Beach za kwotę 432 mln dolarów. Otwarcie linii nastąpiło 19 sierpnia 2011.
Tabor.
Do obsługi linii, w 2007 zamówiono w niemieckiej fabryce Siemens AG, 9 składów tramwajowych Siemens Avanto. Pierwszy z nich został dostarczony 9 października 2009.

</doc>
<doc id="2269331" url="https://pl.wikipedia.org/wiki?curid=2269331" title="Adanaspor Adana">
Adanaspor Adana



</doc>
<doc id="2269334" url="https://pl.wikipedia.org/wiki?curid=2269334" title="Fu">
Fu



</doc>
<doc id="2269351" url="https://pl.wikipedia.org/wiki?curid=2269351" title="Fu (naczynie)">
Fu (naczynie)

Fu – wykonywane z brązu naczynie służące do przechowywania żywności, używane w starożytnych Chinach od środkowej epoki Zhou (ok. 900–600 p.n.e.) do końca Okresu Walczących Królestw (475-221 p.n.e.).
Wsparte na czterech nogach naczynie "fu" miało w przekroju kształt prostokąta i składało się z podstawy oraz pokrywki, wyglądających niemal identycznie.

</doc>
<doc id="2269358" url="https://pl.wikipedia.org/wiki?curid=2269358" title="Li (naczynie)">
Li (naczynie)

Li – w starożytnych Chinach pierwotnie ceramiczne, następnie wykonywane z brązu, naczynie służące do gotowania. Używane było od okresu neolitycznego (ok. 3000–2000) poprzez czasy dynastii Shang i Zhou aż do Okresu Walczących Królestw (475–221 p.n.e.), kiedy to straciło na popularności.
Naczynie miało postać kociołka z obszernym otworem, wspartego na trzech szeroko rozstawionych nóżkach.

</doc>
<doc id="2269359" url="https://pl.wikipedia.org/wiki?curid=2269359" title="Yoshiwara-juku">
Yoshiwara-juku

 – czternasta z 53 stacji szlaku Tōkaidō, położona obecnie w mieście Fuji w prefekturze Shizuoka. 
Festiwal Yoshiwara-juku odbywa się każdego roku w październiku i listopadzie w Fuji, dla pokazania historii tego rejonu.
Yoshiwara-juku pierwotnie znajdowała się w pobliżu dzisiejszej stacji Yoshiwara, na nowoczesnej linii kolejowej Główne Tōkaidō, ale po bardzo niszczycielskim tsunami w 1639 roku, została odbudowana w głębi lądu. W 1680 r. teren ten został ponownie zdewastowany przez duże tsunami, a miasto zostało ponownie przeniesione – na obecne miejsce.
W erze Edo była tu kolumnada sosen.

</doc>
<doc id="2269363" url="https://pl.wikipedia.org/wiki?curid=2269363" title="Yan (naczynie)">
Yan (naczynie)

Yan – w starożytnych Chinach wykonane z brązu naczynie służące do gotowania na parze, w szczególności zboża. Stosowane były od czasów kultury Longshan, szczególną popularnością cieszyły się jako sprzęty rytualne za panowania dynastii Shang i Zhou. W późniejszym okresie zaprzestano ich używania.
"Yan" miały postać głębokiej miski z dwoma uchwytami u góry, umieszczonej na niewielkiej podstawce z trzema nóżkami. Zazwyczaj nie pokrywano ich żadnymi zdobieniami.

</doc>
<doc id="2269364" url="https://pl.wikipedia.org/wiki?curid=2269364" title="Ulica Obi-Wana Kenobiego">
Ulica Obi-Wana Kenobiego



</doc>
<doc id="2269366" url="https://pl.wikipedia.org/wiki?curid=2269366" title="Wasilij Carr">
Wasilij Carr

Wasilij Aleksiejewicz Carr (Karr), ros. Василий Алексеевич Кар (ur. 1730, zm. 25 lutego 1806 w Moskwie) – generał major wojsk rosyjskich od 1771 roku.
Pułkownik od 1763 roku, brygadier od 1770. Dowodził oddziałem wojsk rosyjskich osłaniającym konfederację radomską w 1767 roku. W 1771 w rosyjskim korpusie ekspedycyjnym walczył z konfederatami barskimi. Jako dowódca ekspedycji karnej wziął udział w tłumieniu powstania Pugaczowa. 
W 1768 odznaczony Orderem Świętego Stanisława. W tym samym roku uzyskał polski indygenat.

</doc>
<doc id="2269368" url="https://pl.wikipedia.org/wiki?curid=2269368" title="Wasilij Karr">
Wasilij Karr



</doc>
<doc id="2269369" url="https://pl.wikipedia.org/wiki?curid=2269369" title="Montezuma’s Revenge">
Montezuma’s Revenge

Montezuma’s Revenge – komputerowa gra zręcznościowa wydana na Atari 8-bitowe i domowe konsole Atari 2600, Atari 5200, a także na Apple II, ColecoVision, Commodore 64, IBM PC, Sega Master System oraz na ZX Spectrum (jako "Panama Joe"). Twórcą gry jest Robert Jaeger. Oficjalnie gra pojawiła się w sprzedaży w roku 1984 dzięki wydawnictwu Parker Brothers. Tytuł gry nawiązuje do potocznego angielskiego wyrażenia opisującego nieprzyjemne efekty związane z nieżytem żołądka, które często występuje u turystów. "Montezuma’s Revenge" jest grą zręcznościową, gdzie gracz poszukuje skarbów i rozwiązuje liczne zagadki.
Historia.
Przyjaciel autora, Mark Sunshine, zainspirował go do stworzenia gry. Zasugerował on, iż warto stworzyć grę opartą na klimacie kultury środkowoamerykańskiej. Jaeger przedstawił wstępną wersję gry na kalifornijskich targach Consumer Electronics Show 1983. Zajmowała 35 kB pamięci Atari. Podczas targów jeden z pracowników Parker Brothers zaproponował współpracę Jaegerowi, postawił jednak warunek, że gra powinna zajmować maksymalnie 16 kB. Wynikało to z faktu ograniczeń sprzętowych konsoli Atari 5200 oraz komputerów Atari 400 i 600XL. Wiązało się też z obniżeniem kosztów produkcji kartridży. Twórca gry zgodził się na warunki, sprzedając licencję wydawnictwu. Pod tytułem "Montezuma’s Revenge" została wydana okrojona wersja gry, ze zubożoną grafiką (np. brak pajęczyn w rogach komnat), nieco różniącym się bohaterem i składająca się z 10 poziomów trudności, bez spotkania finałowego ducha władcy Montezumy. Gra ta w popularnej pirackiej wersji kasetowej na 8-bitowe Atari była także znana jako "Preliminary Monty 16 K", od napisu tytułowego. Mimo to, w niejasny sposób, nieoficjalnie stała się dostępna także niedokończona 35-kilobajtowa wersja oryginalnej gry, z niemożliwą do przejścia sceną z duchem Montezumy. Gra w oficjalnej wydanej 16-kilobajtowej wersji została następnie wydana także na inne platformy, w tym w bardzo uproszczonej wersji na konsolę Atari 2600.
Rozgrywka.
Gracz otrzymuje do dyspozycji postać o imieniu Panama Joe (a.k.a. Pedro). Poruszamy się od lokacji do lokacji przechodząc podziemny labirynt świątyni Azteków z XVI wieku należącej do wielkiego cesarza Montezumy II. Właściwa rozgrywka rozpoczyna się z chwilą wejścia śmiałka do ogromnej budowli i sprowadza się do odnajdywania kluczy, pozwalających otwierać zamknięte przejścia, unikania przeciwników (m.in. pająków, czaszek i jadowitych węży) lub ich zabijania za pomocą znalezionych w labiryncie mieczy oraz kolekcjonowania skarbów. W grze pojawia się również kilka użytecznych przedmiotów, np. pochodnie, które rozświetlają ciemności panujące na niektórych poziomach świątyni. Celem zmagań jest dotarcie do komnaty ze skarbami, znajdującej się w najniżej położonej części ogromnego kompleksu.
W grze gracz ma do przejścia dziewięć poziomów trudności. Mimo że podstawowy układ piramidy pozostaje taki sam. Przechodząc z jednego poziomu na następny, widać niewielkie zmiany które zmuszają gracza do przemyślenia strategii. Zmiany te obejmują:

</doc>
<doc id="2269370" url="https://pl.wikipedia.org/wiki?curid=2269370" title="Dumitru Panaitescu">
Dumitru Panaitescu

Dumitru Panaitescu (ur. 1 maja 1913) - rumuński pięściarz. Uczestnik Igrzysk Olimpijskich w 1936 w Berlinie. Na igrzyskach wziął udział w turnieju wagi muszej. W pierwszej walce turnieju przegrał decyzją sędziów z Filipińczykiem Felipe Nunagim.

</doc>
<doc id="2269371" url="https://pl.wikipedia.org/wiki?curid=2269371" title="Pomnik Marii Grzegorzewskiej w Poznaniu">
Pomnik Marii Grzegorzewskiej w Poznaniu

Pomnik Marii Grzegorzewskiej – pomnik upamiętniający postać prof. dr Marii Grzegorzewskiej, twórczyni polskiej pedagogiki specjalnej, zlokalizowany w Poznaniu przy ul. Rycerskiej 43, przy Zespole Szkół Specjalnych nr 103 na Kasztelanowie na obszarze osiedla samorządowym Grunwald Południe. 
Charakterystyka.
Pomnik przedstawia Marię Grzegorzewską, która otacza ramionami dwójkę dzieci – dziewczynkę (po lewej) i chłopca. Grupa ujęta jest od pasa w górę i stoi na kamiennym cokole, na którym umieszczono plastyczny napis: "Prof. dr Maria Grzegorzewska 1886-1967. Życie swoje poświęciła dziecku specjalnej troski".
Autor monumentu pozostaje nieznany. Odsłonięcia dokonano prawdopodobnie w 1972, wraz z nadaniem szkole imienia patronki. Aktu odsłonięcia dokonał wychowanek i współpracownik Grzegorzewskiej – Stefan Dziedzic.

</doc>
<doc id="2269372" url="https://pl.wikipedia.org/wiki?curid=2269372" title="Felipe Nunag">
Felipe Nunag

Felipe Nunag (ur. 23 marca 1916, zm. 17 marca 1957 w Balamban) - filipiński pięściarz. Uczestnik Igrzysk Olimpijskich w 1936 w Berlinie. Na igrzyskach wziął udział w turnieju wagi muszej. W pierwszej walce turnieju wygrał decyzją sędziów z Rumunem Dumitru Panaitescu. Natomiast w drugiej rundzie przegrał z Belgiem Raoul Degryse. Razem z Ramonem Magsaysay zginął w katastrofie lotniczej samolotu Douglas C-47 na zboczach góry Manunggal, około 35 km na północny zachód od Cebu City. 

</doc>
<doc id="2269376" url="https://pl.wikipedia.org/wiki?curid=2269376" title="Anna Ōmiya">
Anna Ōmiya

 – japońska curlerka, reprezentantka kraju na Zimowych Igrzyskach Olimpijskich 2010. Zawodniczka Aomori Curling Club.
Ōmiya zadebiutowała na arenie międzynarodowej już na Mistrzostwach Świata Juniorów 2002. Jako rezerwowa zagrała w jednym meczu. W 2007 wystąpiła jako skip na juniorskich mistrzostwach Pacyfiku, zajęła 4. miejsce.
Od tego samego sezonu została rezerwową w zespole Moe Meguro. Zdobyła na tej pozycji srebrny i brązowy medal rywalizacji strefy Pacyfiku. W sezonie 2009/2010 objęła pozycję trzeciej. W tym okresie Ōmiya wystąpiła na Zimowych Igrzyskach Olimpijskich, Japonki z bilansem 3 wygranych i 6 porażek zajęły 8. lokatę. Gorzej zagrały w MŚ plasując się na 11. miejscu. Po odejściu Meguro z rywalizacji curlingowej zespół przemodelowano i Ōmiya zagrywała na drugiej pozycji. W 2014 Ōmiya dołączyła do zespołu Ayumi Ogasawary. Zespół ten reprezentował Japonię na MŚ 2015, z bilansem 6-5 został sklasyfikowany na 6. pozycji.
Anna jest córką Yoshiyukiego, olimpijczyka z Nagano, oraz siostrą Nanami.

</doc>
<doc id="2269379" url="https://pl.wikipedia.org/wiki?curid=2269379" title="Thiago Rocha da Cunha">
Thiago Rocha da Cunha

Thiaguinho, właśc. Thiago Rocha da Cunha (ur. 22 listopada 1984 w Rio de Janeiro) – brazylijski piłkarz, występujący na pozycji defensywnego pomocnika.
Kariera klubowa.
Thiaguinho rozpoczął piłkarską karierę w Cabofriense Cabo Frio w 2006 roku. W latach 2006-2007 był zawodnikiem CFZ do Rio, a 2007-2008 Boavisty Saquarema. Dobra gra w Boaviście zaowocowała wypożyczeniem do pierwszoligowego Botafogo FR.
W lidze brazylijskiej Thiaguinho zadebiutował 11 maja 2008 w wygranym 2-0 meczu z Sportem Recife. W pierwszym sezonie w Botafogo rozegrał 26 meczów w lidze, w których strzelił 3 bramki. W drugim sezonie w Botafogo Thiaguinho rozegrał 22 mecze. W 2010 roku został wypożyczony do lokalnego rywala Botafogo - Fluminense FC.
W sezonie 2010 Thiaguinho zdobył mistrzostwo Brazylii 2010. Udział Thiaguinho w sukcesie Fluminense był niewielki, gdyż rozegrał on tylko 7 spotkań. W styczniu 2011 został wypożyczony do drugoligowego Sportu Recife, z którym w grudniu 2011 awansował do brazylijskiej ekstraklasy. Dotychczas w lidze brazylijskiej Thiaguinho rozegrał 55 spotkań, w których strzelił 3 bramki.

</doc>
<doc id="2269382" url="https://pl.wikipedia.org/wiki?curid=2269382" title="Christiane F. – My, dzieci z dworca Zoo">
Christiane F. – My, dzieci z dworca Zoo

Christiane F. – My, dzieci z dworca Zoo (niem. "Christiane F. – Wir Kinder vom Bahnhof Zoo") – film fabularny z 1981 roku w reżyserii Uliego Edla na podstawie książki Christiane Felscherinow pt. "My, dzieci z dworca ZOO".
Spora część zdjęć została zrealizowana w miejscach, które stanowią główną część scenerii wydarzeń przedstawionych w książce (dzielnice Berlina takie jak Gropiusstadt oraz Dworzec Zoo). David Bowie, ulubiony wokalista Christiane należący do czasu opowieści, pojawia się w filmie z prawdziwym występem. Bowie dostarczył filmowi oryginalnej muzyki, wydanej w 1981 w postaci albumu pt. Christiane F.
Ścieżka dźwiękowa.
W 1981 wydany został album "Christine F." ze ścieżką dźwiękową filmu. Utwory zawarte na płycie zostały napisane przez Davida Bowiego oraz Briana Eno.

</doc>
<doc id="2269383" url="https://pl.wikipedia.org/wiki?curid=2269383" title="Sport i Turystyka">
Sport i Turystyka

Wydawnictwo Sport i Turystyka – polskie wydawnictwo, które w czasach PRL specjalizowało się w publikacjach sportowych, przewodnikach i informatorach turystycznych.
Historia.
Powstało w 1953 roku z połączenia redakcji sportowej Wydawnictwa MON oraz Spółdzielni Wydawniczej Kraj. Redaktorem wydawnictwa został pułkownik Jan Baran-Bilewski.
Było największym wydawcą literatury sportowej w PRL. Publikowało również komiksy, m.in. z serii "Kapitan Żbik", "Pilot śmigłowca", "Początki Państwa Polskiego". W latach 1953–1984 opublikowało 2726 tytułów w nakładzie 58 mln 147 tys. egz. oraz 667 innych tytułów w nakładzie 24 mln 10 tys. egzemplarzy. Jego wieloletnim dyrektorem był Eugeniusz Skrzypek.
Wydawnictwo publikowało corocznie terminarze i kalendarzyki kieszonkowe.
W latach 90 XX w. po upadłości związanej z transformacją ustrojową jego majątek przejęła Oficyna Wydawnicza „Muza” i utworzyła z niego oddzielną redakcję.

</doc>
<doc id="2269385" url="https://pl.wikipedia.org/wiki?curid=2269385" title="Andriej Szczerbatow">
Andriej Szczerbatow

Andriej Nikołajewicz Szczerbatow (; ur. 31 maja 1728, zm. 2 kwietnia 1810) – generał lejtnant wojsk rosyjskich od 1779 r., senator Imperium Rosyjskiego od 1783 r., rzeczywisty tajny radca od 1795 r., książę.
Generał adiutant od 1762, generał major w 1771. Uczestniczył w wojnie rosyjsko-tureckiej 1768–1774, kwatermistrz wojsk rosyjskich stacjonujących w Polsce. W 1775 roku Sejm Rozbiorowy 1773–1775 nadał mu polski indygenat. W 1778 odznaczony Orderem Orła Białego, w 1772 został kawalerem Orderu Świętego Stanisława, w 1796 odznaczony Orderem św. Aleksandra Newskiego.

</doc>
<doc id="2269386" url="https://pl.wikipedia.org/wiki?curid=2269386" title="Andriej Nikołajewicz Szczerbatow">
Andriej Nikołajewicz Szczerbatow



</doc>
<doc id="2269390" url="https://pl.wikipedia.org/wiki?curid=2269390" title="Głaz Franciszka Witaszka w Poznaniu">
Głaz Franciszka Witaszka w Poznaniu

Głaz Franciszka Witaszka – głaz pamiątkowy zlokalizowany przy Szkole Podstawowej nr 9 na Łazarzu w Poznaniu (ul. Łukaszewicza 9/13).
Głaz narzutowy będący bazą pomnika znajdował się dawniej w Parku Wilsona, gdzie upamiętniał 150-lecie uzyskania niepodległości przez Stany Zjednoczone. Nosił wtedy napis: "W sto pięćdziesiątą rocznicę ogłoszenia niepodległości Stanów Zjednoczonych Ameryki nazwało wdzięczne miasto Poznań Ogród Botaniczny parkiem imienia wielkiego prezydenta Woodrowa Wilsona – 4 VII 1926". Autorem owalnej, metalowej płyty był Kazimierz Ruciński, a odsłonięcie nastąpiło w tej postaci 5 lipca 1926.
Tablicę zrzucili okupanci niemieccy, a głaz w 1967 umieszczono w obecnym miejscu, bez charakteru pomnikowego. Dopiero 30 kwietnia 1976 odsłonięto go jako pomnik Franciszka Witaszka, działacza patriotycznego, zamordowanego w 1942 w Forcie VII. Odsłonięcie połączone było z otwarciem Izby Pamięci Narodowej w szkole. Sama uroczystość zgromadziła licznie powstańców wielkopolskich, uczestników II wojny światowej i więźniów obozów koncentracyjnych.
Tablica na głazie jest wykonana z brązu i przypomina fakt nadania szkole imienia Franciszka Witaszka. Datowana jest na rok 1967, a zatem na czas przeniesienia głazu, a nie odsłonięcia pomnika. Upamiętnia, oprócz Witaszka, także wszystkich "poległych w walce z faszyzmem".

</doc>
<doc id="2269392" url="https://pl.wikipedia.org/wiki?curid=2269392" title="Darvin Chávez">
Darvin Chávez



</doc>
<doc id="2269396" url="https://pl.wikipedia.org/wiki?curid=2269396" title="Ramat">
Ramat

 – pojęcie właściwe dla tradycyjnych wierzeń ajnuskich.
Jest terminem wieloznacznym, w zależności od kontekstu oznaczającym duszę, wszelkie procesy myślowe, serce czy intelekt. Czasem o ramat wspomina się jako o esencji wszelkiego życia. Zgodnie z wierzeniami Ajnów wszystkie istoty, wszelkie nieożywione elementy przyrody, a także przedmioty wytworzone przez człowieka posiadały ramat. Jego utrata oznaczała kres istnienia danego stworzenia lub przedmiotu.
Wyróżniano wiele rodzajów tego bytu. W zależności od tego czy jego konkretny posiadacz był podległy w jakikolwiek sposób człowiekowi, czy też nie, przypisywano mu słabe lub mocne ramat. Mogło być ono również długie ("ramu tanne"; u osoby o łagodnym usposobieniu) albo krótkie ("ramu tahkon"; u jednostki porywczej i nerwowej).
Ramat mogło opuszczać ciało swego właściciela oraz każdą inną rzecz, w której się znajdowało. Dawało to ludziom możliwość konsultacji z duchami, odbycia podróży do odległych miejsc (a nawet do świata zmarłych).

</doc>
<doc id="2269403" url="https://pl.wikipedia.org/wiki?curid=2269403" title="Pomnik Poległych w Powstaniu Poznańskim">
Pomnik Poległych w Powstaniu Poznańskim

Pomnik Poległych w Powstaniu Poznańskim – pomnik osób poległych w trakcie walk Powstania Poznańskiego w dniach 28-30 czerwca 1956, zlokalizowany na narożniku ulicy Kochanowskiego i ulicy J.H.Dąbrowskiego w Poznaniu (Jeżyce).
Założenie pomnikowe składa się z głazu narzutowego z pełnoplastyczną rzeźbą orła w locie na szczycie i tablic pamiątkowych. Jedna z nich głosi: "Tu walczyli i ginęli w czerwcu 1956 roku bohaterscy uczestnicy robotniczego protestu za wolność, pracę i chleb. Niech pamięć o nich trwa w nas. Klub Pamięci Niepokonani 28 czerwca 1990". Na pozostałych tablicach wymieniono wszystkich poległych z imienia, nazwiska i wieku w dniu śmierci. Całość spinają masywne mury z kostek granitowych i wprowadzone w nie ciągi schodów.
Głaz jest granitowy, a poszczególne płyty granitowe oraz brązowe. Autorem projektu był Józef Petruk, a inicjatorem powstania Związek Kombatantów i Uczestników Powstania Poznańskiego Czerwca 1956r. Odsłonięcie nastąpiło 23 października 1996. 26 czerwca 2001 tablice skradziono (potem zostały przywrócone i monument ponownie odsłonięto 2 czerwca 2002). Sam głaz był natomiast odsłonięty wcześniej – 28 czerwca 1990.

</doc>
<doc id="2269404" url="https://pl.wikipedia.org/wiki?curid=2269404" title="Dárvin Chávez">
Dárvin Chávez

Dárvin Francisco Chávez Ramírez (ur. 21 listopada 1989 w Zapopan) – meksykański piłkarz występujący na pozycji lewego obrońcy, reprezentant Meksyku.
Jego ojciec Francisco Chávez również był piłkarzem.
Kariera klubowa.
Chávez pochodzi z miejscowości Zapopan w aglomeracji Guadalajary. Jest wychowankiem akademii juniorskiej lokalnego zespołu Club Atlas, do którego pierwszej drużyny został włączony jako osiemnastolatek przez szkoleniowca Darío Franco, po występach w drugoligowych rezerwach – Académicos. W meksykańskiej Primera División zadebiutował 11 października 2008 w zremisowanym 0:0 spotkaniu z Monterrey, od razu zostając podstawowym defensorem ekipy i wyróżniającym się młodym zawodnikiem w lidze. Ogółem barwy Atlasu reprezentował przez trzy lata, jednak nie zdołał osiągnąć żadnych sukcesów zarówno na arenie krajowej, jak i międzynarodowej. W lipcu 2011 za sumę trzech milionów dolarów przeszedł do klubu CF Monterrey, gdzie z miejsca został kluczowym graczem drużyny prowadzonej przez Víctora Manuela Vuceticha. W tym samym roku wziął z nią udział w Klubowych Mistrzostwach Świata, podczas których zajął ze swoją drużyną piąte miejsce. Premierowego gola w najwyższej klasie rozgrywkowej strzelił 10 marca 2012 w wygranej 4:1 konfrontacji z Querétaro i w tym samym, wiosennym sezonie Clausura 2012 zdobył z Monterrey tytuł wicemistrza Meksyku.
W 2012 roku Chávez triumfował także z Monterrey w najbardziej prestiżowych rozgrywkach północnoamerykańskiego kontynentu – Lidze Mistrzów CONCACAF, zaś kilka miesięcy później ponownie wystąpił na Klubowych Mistrzostwach Świata. Tym razem jego ekipa spisała się lepiej niż poprzednio, zajmując trzecią lokatę, a on sam zdobył samobójczego gola w przegranym półfinale z Chelsea (1:3). W 2013 roku drugi raz z rzędu wygrał północnoamerykańską Ligę Mistrzów, a także po raz trzeci wziął udział w Klubowych Mistrzostwach Świata, ponownie plasując się na piątym miejscu. W lutym 2014 doznał poważnej kontuzji kolana podczas treningu, w wyniku której musiał pauzować przez niemal dziesięć miesięcy, a po powrocie do zdrowia nie potrafił nawiązać do dawnej formy i na stałe stracił miejsce w wyjściowym składzie.
Latem 2015 Chávez został wypożyczony do niżej notowanej ekipy Tiburones Rojos de Veracruz, gdzie jednak już w sierpniu 2015 zerwał więzadło krzyżowe w kolanie, co poskutkowało ośmiomiesięczną przerwą w grze. W sezonie Clausura 2016 wywalczył z Veracruz puchar Meksyku – Copa MX, notując jednak sporadyczne występy.
Kariera reprezentacyjna.
W październiku 2011 Chávez został powołany przez Luisa Fernando Tenę do reprezentacji Meksyku U-23 na Igrzyskach Panamerykańskie w Guadalajarze. Tam pełnił rolę podstawowego zawodnika swojej drużyny, rozgrywając cztery z pięciu możliwych spotkań (wszystkie w pierwszym składzie), zaś jego kadra, pełniąca wówczas rolę gospodarzy, zdobyła ostatecznie złoty medal na męskim turnieju piłkarskim, pokonując w finale Argentynę (1:0). W marcu 2012 znalazł się w składzie na północnoamerykański turniej eliminacyjny do Igrzysk Olimpijskich w Londynie, podczas którego wystąpił we wszystkich pięciu meczach (w czterech w wyjściowej jedenastce). Jego zespół triumfował natomiast w kwalifikacjach, pokonując w finale po dogrywce Honduras (2:1). Dwa miesiące później wziął udział w prestiżowym towarzyskim Turnieju w Tulonie, gdzie rozegrał cztery z pięciu możliwych spotkań (wszystkie w pierwszej jedenastce), a jego ekipa wygrała te rozgrywki po finałowym zwycięstwie z Turcją (3:0). W lipcu został powołany przez Tenę na Igrzyska Olimpijskie w Londynie; tam również był jednym z kluczowych zawodników drużyny, mając niepodważalną pozycję na lewej stronie defensywy i rozegrał wszystkie możliwe sześć spotkań w pełnym wymiarze czasowym. Meksykanie zdobyli wówczas jedyny złoty medal dla swojego kraju na tej olimpiadzie po pokonaniu w finale Brazylii (2:1).
W 2011 roku Chávez znalazł się w ogłoszonym przez Luisa Fernando Tenę składzie rezerwowej reprezentacji Meksyku, złożonej głównie z graczy z rocznika '89, która pod szyldem dorosłej kadry wzięła udział w Copa América. Właśnie podczas tych rozgrywek zadebiutował w seniorskiej kadrze, 4 lipca 2011 w przegranym 1:2 spotkaniu fazy grupowej z Chile. Ogółem na argentyńskich boiskach miał pewne miejsce w wyjściowym składzie, rozgrywając wszystkie trzy spotkania od pierwszej minuty, natomiast jego drużyna odpadła z turnieju już w fazie grupowej, notując komplet porażek. Dwa lata później został powołany przez selekcjonera José Manuela de la Torre na Złoty Puchar CONCACAF, gdzie jednak nie wystąpił w żadnym meczu, a ponadto w trakcie rozgrywek doznał kontuzji – wskutek tego po fazie grupowej opuścił zespół i został zastąpiony przez José Maríę Cárdenasa. Meksykanie – występujący wówczas w składzie złożonym wyłącznie z graczy na co dzień grających w rodzimej lidze – odpadli natomiast ze Złotego Pucharu w półfinale, ulegając Panamie (1:2).

</doc>
<doc id="2269407" url="https://pl.wikipedia.org/wiki?curid=2269407" title="Przeźroczystość">
Przeźroczystość



</doc>
<doc id="2269408" url="https://pl.wikipedia.org/wiki?curid=2269408" title="Markus Kiesenebner">
Markus Kiesenebner

Markus Kiesenebner (ur. 21 kwietnia 1979 w Linzu) – austriacki piłkarz występujący na pozycji pomocnika.
Kariera klubowa.
Kiesenebner zawodową karierę rozpoczynał w 1999 roku w klubie LASK Linz z Bundesligi. Zadebiutował w niej w sezonie 1999/2000. 31 marca 2001 w wygranym 4:1 pojedynku z Austrią Wiedeń strzelił swojego pierwszego gola w Bundeslidze. W 2001 roku, po spadku LASK-u do Erste Ligi, odszedł z klubu.
Został graczem pierwszoligowej Austrii Wiedeń. Pierwszy ligowy mecz zaliczył tam 18 sierpnia 2001 przeciwko FC Kärnten (0:0). W Austrii spędził rok. W 2002 roku przeszedł do ekipy SV Pasching, także grającej w Bundeslidze. Zadebiutował tam 1 marca 2003 w wygranym 1:0 spotkaniu z FC Kärnten. W 2004 roku zajął z klubem 3. miejsce w lidze.
W 2004 roku Kiesenebner wrócił do Austrii Wiedeń. Tym razem występował tam przez 3 lata. W tym czasie zdobył z zespołem mistrzostwo Austrii (2006) i trzy razy Puchar Austrii (2005, 2006, 2007). W połowie 2007 roku podpisał kontrakt z norweskim Lillestrøm SK. W Tippeligaen zadebiutował 28 lipca 2007 w zremisowanym 1:1 pojedynku z Odd Grenland. Było to jednocześnie jedyne spotkanie rozegrane przez niego w barwach Lillestrøm.
W 2008 roku wrócił do Austrii, gdzie został graczem klubu SCR Altach. Przez rok nie zagrał tam jednak w żadnym spotkaniu i latem 2009 roku odszedł do ekipy FC Pasching z austriackiej Regionalligi Mitte. W 2011 roku zakończył tam karierę.
Kariera reprezentacyjna.
W reprezentacji Austrii Kiesenebner zadebiutował 28 kwietnia 2004 w wygranym 4:1 towarzyskim meczu z Luksemburgiem, w którym strzelił także gola. W latach 2004–2007 w drużynie narodowej rozegrał w sumie 12 spotkań i zdobył 1 bramkę.

</doc>
<doc id="2269412" url="https://pl.wikipedia.org/wiki?curid=2269412" title="Hala widowiskowo-sportowa w Murowanej Goślinie">
Hala widowiskowo-sportowa w Murowanej Goślinie

Hala widowiskowo-sportowa w Murowanej Goślinie — obiekt usytuowany jest obok Gimnazjum nr 1, przy ul. Mściszewskiej 10. 
Historia.
Budowa goślińskiej hali sportowej ciągnęła się kilka lat. Pierwszy przetarg na budowę ogłoszono w lipcu 2003 roku. Stan surowy otwarty gotowy był pod koniec sierpnia 2004 roku. Ze względu na zmianę przepisów prawa budowlanego dotyczącą m.in. nośności elementów konstrukcyjnych konieczne było przeprojektowanie hali. Rok 2006 był czasem poszukiwania środków finansowych. Gmina Murowana Goślina uzyskała wówczas dotację z Ministerstwa Sportu na kwotę 1,2 mln zł. W 2007 roku zapadła decyzja o wykonaniu nowego projektu hali, a w kwietniu 2008 roku gmina uzyskała pozwolenie na budowę. 1 września 2008 roku ogłoszono przetarg na wyłonienie wykonawcy robót. Jednakże z powodu protestów i odwołań procedura trwała pół roku.
Dnia 2 marca 2009 rozpoczęła się ostateczna budowa hali, zaprojektowanej przez biuro projektowe "MLX4 architekci" ze Szczecina. W tym dniu gmina Murowana Goślina podpiała umowę z poznańską firmą Posbau S.A. Wykonawcę robót budowlanych wyłoniono w przetargu nieograniczonym. Od 24 kwietnia 2009 roku realizację inwestycji prowadzi MG Sport Sp. z o.o. Całkowity koszt budowy wyniósł ok. 12 500 000 zł.
Dane techniczne.
Obiekt sportowy w Murowanej Goślinie jest jednym z najnowocześniejszych w całej aglomeracji poznańskiej. Boisko ma wymiary 20 na 40 metrów. Rozmiar sali pozwala na rozgrywanie tam zawodów piłki koszykowej, piłki siatkowej, piłki ręcznej a także halowej piłki nożnej oraz hokeja i to na poziomie międzynarodowym, ponieważ wysokość obiektu wynosi 9,05 metrów. Obiekt składa się z hali sportowej z trybunami dla 436 widzów oraz części wielofunkcyjnej (szatnie, magazyny sportowe, zespół pomieszczeń dla nauczycieli WF, pokój medyczny oraz pomieszczenia klubowe). Hala posiada również odrębne wejście i może pełnić funkcje widowiskowe i rekreacyjne w sposób samodzielny.
Przeznaczenie.
W hali rozgrywane są zawody sportowe widowiska artystyczne, wystawy, imprezy kulturalne i koncerty. Z hali korzysta na co dzień m.in. klub siatkarski kobiet KS Piecobiogaz Murowana Goślina, występujący w I polskiej lidze kobiet.
17 września 2010 roku odbyło się uroczyste otwarcie hali widowiskowo-sportowej. Z okazji otwarcia obiektu zorganizowany został turniej siatkówki kobiet. 

</doc>
<doc id="2269413" url="https://pl.wikipedia.org/wiki?curid=2269413" title="Montezuma Revenge">
Montezuma Revenge



</doc>
<doc id="2269416" url="https://pl.wikipedia.org/wiki?curid=2269416" title="Głaz Piotra Majchrzaka">
Głaz Piotra Majchrzaka

Głaz Piotra Majchrzaka – głaz pamiątkowy czczący pamięć ucznia technikum – Piotra Majchrzaka, zamordowanego przez ZOMO w 1982, zlokalizowany w Poznaniu, bezpośrednio przy kościele Najświętszego Zbawiciela przy ul. Fredry 11 w centrum miasta (Dzielnica Cesarska).
Pomnik, posadowiony z inicjatywy Teresy Majchrzak (matki Piotra), ma formę granitowego głazu narzutowego z umieszczonymi bezpośrednio na nim mosiężnymi literami (bez tablicy). Napis głosi: "śp. Piotr Majchrzak. Żył lat 19. Zamordowany przez ZOMO 2 V 1982. Jeśli ludzie zamilkną kamienie wołać będą".
Projektantem pomnika był Józef Petruk, a odsłonięcie nastąpiło 29 sierpnia 1990. W uroczystości udział wzięli Teresa i Jerzy Majchrzakowie – rodzice patrona. Głaz został przygotowany do ekspozycji przez Zakład Kamieniarski Braci Grobelnych z Poznania. Fundatorami byli: Solidarność Walcząca i Partia Wolności. Pomnik stanął w przybliżonym miejscu śmierci Majchrzaka.

</doc>
<doc id="2269423" url="https://pl.wikipedia.org/wiki?curid=2269423" title="Margaret Wentworth">
Margaret Wentworth

Margaret Wentworth (ur. ok. 1478, zm. 1550) – żona Johna Seymoura.
Jej rodzicami byli Sir Henryk Wentworth i Anna Say. Słynęła z urody, była muzą poety Johna Skeltona. Jej kuzynami byli Elżbieta Howard matka królowej Anny Boleyn i Edmund Howard ojciec królowej Katarzyny Howard. Około 1500 r. wyszła za mąż za Johna Seymoura, mieli dziewięcioro dzieci:

</doc>
<doc id="2269426" url="https://pl.wikipedia.org/wiki?curid=2269426" title="Tarjei Boe">
Tarjei Boe



</doc>
<doc id="2269430" url="https://pl.wikipedia.org/wiki?curid=2269430" title="Kaprys nr 24 (Paganini)">
Kaprys nr 24 (Paganini)

Kaprys nr 24 z op. 1 Niccolò Paganiniego to jeden z najtrudniejszych i najsłynniejszych utworów wirtuozowskich na skrzypce solo.
Kaprys napisany w tonacji a-moll (pod koniec utworu zmienia się w A-dur) "Tema con Variazioni: Quasi Presto" jest ostatnim z cyklu Kaprysów pisanych przez Paganiniego w latach 1802-1817.
Składa się z tematu, 11 wariacji i finału. Kompozytor zastosował tu szereg bardzo trudnych technik wykonawczych: podwójne oktawy, szybkie następstwa trudnych interwałów, arpeggia w molowych skalach w tercjach i decymach, pizzicato lewą ręką, wysokie pozycje, błyskawiczne i wielokrotne zmiany smyczkiem strun.
Wielu skrzypków na świecie latami studiuje trudności techniczne tego utworu. Jest on popisowym krótkim utworem koncertowym, często stosowanym na bis w koncertach przez najwybitniejsze sławy wiolinistyki.
Kaprys nr 24 Paganiniego stał się inspiracją dla wielu późniejszych kompozycji i aranżacji w różnych stylach muzyki poważnej, rockowej i popularnej. Wariację na jego temat napisali m.in. Johannes Brahms ("Wariacje" op. 35), Siergiej Rachmaninow ("Rapsodia na temat Paganiniego" na fortepian i orkiestrę) i Witold Lutosławski ("Wariacje natemat Paganiniego" na 2 fortepiany).

</doc>
<doc id="2269431" url="https://pl.wikipedia.org/wiki?curid=2269431" title="Marketing cyfrowy">
Marketing cyfrowy

Marketing cyfrowy (ang. "digital marketing") – marketing polegający na wykorzystaniu mediów cyfrowych (np. Internetu, telefonii komórkowej) w celu dotarcia do konsumentów. Wyróżnić można kanały komunikacji takie jak: poczta elektroniczna, media społecznościowe, treści (content marketing), optymalizacja dla wyszukiwarek internetowych (SEO).

</doc>
<doc id="2269435" url="https://pl.wikipedia.org/wiki?curid=2269435" title="Pomnik Ofiar obozu pracy dla Żydów w Poznaniu">
Pomnik Ofiar obozu pracy dla Żydów w Poznaniu

Pomnik Ofiar obozu pracy dla Żydów – pomnik w formie obelisku (2,5 metra wysokości) upamiętniający ofiary niemieckiego nazistowskiego obozu pracy dla Żydów, który w latach 1940-1943 funkcjonował na ówczesnym Stadionie Miejskim w Poznaniu.
Obiekt stoi przy ul. Królowej Jadwigi, w pobliżu budynku Multikina, niedaleko skrzyżowania z ul. Górna Wilda, na granicy Łęgów Dębińskich i centrum miasta (Rybaki). Betonowy obelisk przypomina płonącą pochodnię z wykutą na szczycie menorą. Napisy (po polsku i hebrajsku) informują o 14 pododdziałach obozu oraz metodach wyniszczania więźniów.
Autorami dzieła byli Jan Rassumowski i Józef Kaliszan, a wykonawcą Zakład Kamieniarski Marian Skrzypczak. Odsłonięcie nastąpiło 30 października 1983 na terenie obecnego targowiska przy samym stadionie (wtedy nie istniało, teren był zielony), skąd pomnik następnie przeniesiono w obecne miejsce, z uwagi na dewastację przestrzeni urbanistycznej przez handlarzy. Pomnik jest obsadzany różnego rodzaju odmianami kwiatów, zależnie od pory roku.

</doc>
<doc id="2269438" url="https://pl.wikipedia.org/wiki?curid=2269438" title="Operacja Ichi-gō">
Operacja Ichi-gō

Operacja Ichi-gō (一号作戦 "Ichi-gō Sakusen", dosł. „operacja Numer Jeden”) – japońska ofensywa w południowych Chinach, zmierzająca do połączenia drogą lądową sił japońskich w centralnych Chinach z siłami w północnych Indochinach oraz zniszczenia baz lotniczych, z których amerykańskie lotnictwo atakowało wyspy i żeglugę japońską. Składała się z serii bitew między Cesarską Armią Japońską i Narodową Armią Rewolucyjną Republiki Chińskiej, stoczonych między kwietniem a grudniem 1944; bitwy te to:
Po japońsku kampanię nazywano także "Tairiku Datsū Sakusen" (大陸打通作戦), czyli „operacją transkontynentalną”; Chińczycy nazywają ją "bitwą o Henan-Hunan-Guangxi" ().
Tło.
Po walkach w latach 1937-38 front w Chinach ustabilizował się: Japończycy panowali nad Chinami północno-wschodnimi i wschodnimi oraz portami wybrzeża (co odcinało armie chińskie od zaopatrzenia z zewnątrz). Chińczycy utrzymali Chiny zachodnie i południowe, w serii krwawych bitew (m.in. trzykrotnie pod Changsha) zatrzymując armie japońskie w Chinach centralnych.
W 1944 Japończycy stanęli wobec braków surowców importowanych z Azji Południowo-Wschodniej, ze względu na utratę 1/4 tonażu floty handlowej. Postanowili więc otworzyć drogę lądową, łączącą okupowane tereny w Chinach i Indochinach. Drugim celem były lotniska w południowych Chinach, z których amerykańska XIV Armia Powietrzna gen. Claire'a Chennault'a atakowała cele w Chinach, żeglugę przybrzeżną i rozpoczęła ataki przeciw wyspom japońskim (operacja Matterhorn).
W ramach przygotowań Japończycy sprowadzili oddziały z północnych Chin i Japonii, m.in. wyborowe oddziały Armii Kwantuńskiej, jednostki zmechanizowane i sprzęt z Mandżukuo. Łącznie do ofensywy Japończycy zgromadzili 510,000 żołnierzy.
Przebieg kampanii.
W pierwszej fazie operacji Japończycy zdobyli linię kolejową łączącą Pekin z Wuhanem; w drugiej wyeliminowali amerykańskie siły lotnicze stacjonujące w prowincji Hunan i doszli do miasta Liuzhou, niedaleko granicy z okupowanymi przez siebie Indochinami. W operacji uczestniczyło 17 dywizji składających się z 510 tys. żołnierzy wspartych przez 15,5 tys. pojazdów, 1500 dział, 800 czołgów i 70 tys. koni. Była to największa lądowa operacja japońska w czasie całej ich wojny z Chinami. Po stronie chińskiej, wiele z najlepiej wyposażonych i wyszkolonych na amerykańską modłę dywizji pod komendą Josepha Stilwella pozostawało na froncie birmańskim, zgodnie z warunkami umowy Lend-Lease.
Począwszy od 19 kwietnia, XI Korpus japoński uderzył z okolic Wuhanu na północny Henan; równocześnie XII Korpus rozpoczął natarcie na południe, startując z Kaifengu. Wspierała je operacja I Korpusu, nacierającego na Luoyang, na zachód od Kaifengu. Siły chińskie w tym regionie były liczne (34 dywizje), ale zdezorganizowane i pod japońskim natarciem poszły w większości w rozsypkę.
17 kwietnia japońska 37 dywizja, wsparta czołgami i wozami pancernymi, sforsowała Rzekę Żółtą i rozpoczęła szybki marsz przez Henan. Oddziały 1. okręgu wojennego gen. Tanga Enbo (chin. 湯恩伯) rozpoczęły chaotyczny odwrót, z wyjątkiem 28. i 34 Grupy Armii, które miały za zadanie bronić Luoyangu. Broniły miasta przez 15 dni, bez artylerii i innej ciężkiej broni; jedynego wsparcia udzielało im amerykańskie lotnictwo. Sytuacji nie poprawiały konflikty między Chennault'em i Stilwellem dotyczące alokowania zaopatrzenia (np. benzyny lotniczej), w niedostatecznych ilościach transportowanego z Indii drogą powietrzną nad Himalajami. W walkach o Luoyang chińskie dywizje straciły 21 tys. ludzi; miasto zostało zdobyte 25 maja.
Wykorzystując sukces pierwszej fazy operacji, w czerwcu Japończycy rozpoczęli realizację drugiej części. Ich celem był przede wszystkim rejon Changsha, wielki ośrodek produkcji ryżu, i linia kolejowa Hankou-Changsha-Hengyang. Uderzając wzdłuż rzeki Xiang, zaatakowali Changsha i zdobyli je 18 czerwca. Kontynuując natarcie, 28 czerwca podeszli pod Hengyang. Tam oddziały gen. Xue Yue stawiły zacięty opór – był to właściwie jedyny wypadek w pełni zorganizowanej defensywy chińskiej w czasie operacji Ichi-gō. Xue, wsparty przez lotnictwo amerykańskie, bronił się sześć tygodni, ale w końcu musiał się cofnąć, po czym obrona chińska się załamała. Sam Hengyang padł po walkach ulicznych 8 sierpnia. Oddziały chińskie na początku bitwy o Hengyang miały czterokrotną przewagę liczebną, ale tylko dwa stare działa i po dwa karabiny na trzech żołnierzy; dręczyła je malaria, niedożywienie i brak dostaw: niewielką tylko ilość zrzuciły im na spadochronach amerykańskie samoloty. Opór chiński cały czas osłabiały konflikty w dowództwie: Czang Kaj-szek nie autoryzował np. dostaw drogą powietrzną dla oddziałów gen. Xue, bo mu nie ufał. Wymógł na Stilwellu przekierowanie większości dostaw dla armii powietrznej Chennaulta, uważając, że jest ona w stanie powstrzymać Japończyków, a co ważniejsze – broń nie dostanie się w ręce nieprzychylnych mu generałów. Stilwell ze swej strony uważał, że klęski są następstwem wcześniejszych posunięć Czanga, i też nie spieszył się z pomocą.
Opanowawszy Hengyang, Japończycy kontynuowali marsz na południe i południowy zachód, staczając zwycięską bitwę o Guilin i Liuzhou. Wyeliminowali w ten sposób cztery wysunięte lotniska, z których atakowały ich samoloty Chennault'a: Hengyang, Lingling, Guilin i Liuzhou. Ta część operacji została zakończona w październiku. W grudniu 1944 nacierające oddziały japońskie połączyły się z siłami okupującymi francuskie Indochiny, osiągając zasadniczy cel operacji.
Japońskie natarcie dość skutecznie hamowały ataki samolotów XIV Armii Powietrznej Chennaulta, ale nie były w stanie całkiem go powstrzymać, a w braku skutecznej osłony lotnisk, musiały się w końcu wycofać, ale kontynuowały walkę i często przerywały komunikację na linii kolejowej Pekin-Liuzhou, której zdobycie było jednym z celów i wzdłuż której przebiegała główna oś operacji Ichi-gō. Z tego względu Japończycy atakowali amerykańskie bazy lotnicze aż do wiosny 1945.
Skutki.
Dla Japończyków operacja zakończyła się sukcesem taktycznym, ale nie strategicznym. Choć ofensywa zmusiła do przebazowania na zachód atakujących wyspy japońskie bombowców B-29 z XX Bomber Command, zagrożenie dla Japonii zmniejszyło się tylko na krótki czas. Ataki podjęły bowiem bombowce startujące z nowo ustanowionych baz na Marianach. Japończycy nie byli w stanie w pełni kontrolować podbitych wielkich obszarów południowych Chin, a oddziały chińskie i amerykańskie lotnictwo wycofały się na zachód, kontynuując walkę, co zmusiło siły japońskie do prób zdobycia Syczuanu (tzw. bitwa o Zachodni Hunan).
Strona chińska poniosła ogromne straty, sięgające pół miliona żołnierzy zabitych i rannych, nie licząc cywilów. Terytorium kontrolowane przez rząd chiński zostało przecięte na dwa, wpływy z podatków gwałtownie spadły, prawie 1/4 przemysłu została unicestwiona.
Generał Joseph Stilwell uznał, że załamanie frontu chińskiego na skutek operacji Ichi-gō daje mu szansę w jego konflikcie z Czang Kaj-szekiem i pozwoli na przejęcie pełnej kontroli nad chińskimi siłami zbrojnymi. Udało mu się przekonać generała George'a Marshalla, by ten skłonił prezydenta Roosevelta do wysłania Czangowi ultimatum, grożącego wstrzymaniem amerykańskiej pomocy wojskowej, o ile nie powierzy Stilwellowi pełnego i nieograniczonego dowództwa nad całością sił w Chinach.
Mimo próśb Patricka Hurleya, specjalnego wysłannika Roosevelta do Chin, który chciał przygotować nieco grunt i osiągnąć cel w sposób łatwiejszy do zaakceptowania dla generalissimusa, Stilwell natychmiast dostarczył Czangowi list prezydenta. Uważając to za posunięcie zmierzające do pełnego podporządkowania Chin, Czang odpowiedział, domagając się natychmiastowego zwolnienia Stilwella i przysłania dowolnego innego kompetentnego amerykańskiego generała w jego miejsce. Ostatecznie Stilwell został 18 października zwolniony z funkcji szefa sztabu Czang Kaj-szeka i dowódcy amerykańskich sił na chińskim teatrze walk; zastąpił go gen. Albert Wedemeyer. Jego dowództwo nad obszarem Chiny-Birma-Indie zostało podzielone między innych oficerów.
Czang pozbył się Stilwella, ale rząd Kuomintangu stracił bardzo wiele w oczach amerykańskiej opinii publicznej, która zaczęła wątpić w jego wolę walki z Japończykami. Spowodowało to m.in. skupienie sił i środków na kampanii pacyficznej, jako pewniejszym sposobie zwyciężenia Japonii.
Odwołanie Stilwella zakończyło też jego długi spór z Chennaultem o priorytety zaopatrzenia sił lądowych i lotniczych w Chinach. Chennault wierzył, że lotnictwo jest w stanie samo pokonać Japończyków. Dzięki poparciu Roosevelta, jego siły otrzymały priorytet. Mimo wielkich sukcesów jego lotników, sukces operacji Ichi-gō potwierdził obawy Stilwella, że siły powietrzne będą bezbronne wobec bezpośredniego ataku na lotniska.

</doc>
<doc id="2269445" url="https://pl.wikipedia.org/wiki?curid=2269445" title="Odbiór energii elektrycznej">
Odbiór energii elektrycznej

Odbiór energii elektrycznej – termin określający moc lub energię elektryczną pobieraną w sposób ciągły lub przerywany przez odbiornik lub zespół odbiorników. Odbiorem jest na przykład moc odbierana przez odbiorniki zainstalowane w budynku mieszkalnym, moc odbierana przez odbiorniki w zakładzie przemysłowym zasilanym z sieci średniego napięcia za pośrednictwem własnej stacji transformatorowej. 
Odbiory można podzielić na grupy odbiorców:
W sieciach rozdzielczych należy wyraźnie rozróżniać odbiorców i odbiory. Odbiorca energii elektrycznej jest to pojęcie prawne określające jednostkę wyposażoną w urządzenie do pomiaru energii elektrycznej. Natomiast odbiorca to pojęcie techniczne określające jednostkę pobierającą moc i energię z urządzeń rozdzielczych. 
Różnicę między odbiorcą a odbiorem najwyraźniej obserwuje się w rozdzielczych sieciach miejskich nN. Budynek wielokondygnacyjny jest odbiorem dla linii rozdzielczej, która go zasila. W budynku takim może być wielu odbiorców, z których każdy ma własny układ do rozliczeń pobranej energii. 
Odbiór kompleksowy energii elektrycznej.
Z punktu widzenia regulacji mocy i częstotliwości istotna jest praca źródeł wytwarzania i sieci przesyłowych WN, a odpływy mocy do sieci rozdzielczych traktowane jest jako odbiory. Model odbioru w analizie wysokich i najwyższych napięć w ogólnym przypadku jest odwzorowaniem wypadkowego funkcjonowania licznego zbioru pojedynczych odbiorników, bez uwzględniania wzajemnych relacji między tymi odbiornikami. Ze względu na powyższe podejście, odbiory tego typu określane są mianem odbiorów kompleksowych.
Moc pobierana przez odbiór kompleksowy składa się z sumy mocy pobieranych przez odbiorniki przyłączone do zasilających je sieci rozdzielczych oraz strat mocy w sieciach rozdzielczych pomniejszonej o sumę mocy generacji rozproszonej w danej sieci rozdzielczej. Sumę mocy pobieranych przez wszystkie odbiory kompleksowe powiększoną o straty mocy w sieci przesyłowej nazywa się mocą pobieraną lub mocą obciążenia systemu elektroenergetycznego. W uproszczonych rozważaniach straty mocy w sieci przesyłowej są często pomijane i wtedy przyjmuje się, że obciążenie SEE jest równe mocy pobieranej przez odbiory kompleksowe.
Ponieważ odbiór kompleksowy może zawierać elementy o różnej dynamice, stąd w ogólnym przypadku modele odbioru kompleksowego można podzielić na statyczne i dynamiczne.

</doc>
<doc id="2269455" url="https://pl.wikipedia.org/wiki?curid=2269455" title="Odbiorca energii elektrycznej">
Odbiorca energii elektrycznej

Odbiorca energii elektrycznej - terminem tym określa się osobę fizyczną lub prawną, mającą odbiorniki energii elektrycznej stanowiące jeden lub więcej odbiorów energii elektrycznej. Odbiorcą będzie więc zarówno zwykły obywatel mieszkający w budynku wielorodzinnym, jak również duża fabryka, czy też inny zakład przemysłowy, komunalny lub rzemieślniczy.
Odbiorca taryfowy przyłączony do sieci elektroenergetycznej spółki dystrybucyjnej (SD) ponosi wobec niej następujące opłaty:

</doc>
<doc id="2269457" url="https://pl.wikipedia.org/wiki?curid=2269457" title="Głaz Kazimierza Nowakowskiego">
Głaz Kazimierza Nowakowskiego

Głaz Kazimierza Nowakowskiego – głaz pamiątkowy czczący pamięć prof. Kazimierza Bonawenturę Nowakowskiego, zlokalizowany w Poznaniu, na placu jego imienia, w bezpośrednim sąsiedztwie Ronda Jana Nowaka-Jeziorańskiego na Grunwaldzie, na osiedlu administracyjnym Św. Łazarz. Tło stanowią m.in. zabudowania osiedla urzędniczego z końca lat 20. XX w.
Charakterystyka.
Głaz upamiętnia Kazimierza Bonawenturę Nowakowskiego (1879-1952), lekarza, współtwórcę nowoczesnej chirurgii w Poznaniu, powstańca wielkopolskiego i ofiarę hitlerowskich represji.
Projektantem pomnika był Jerzy Sobociński, a odsłonięcie nastąpiło 14 listopada 1980. Fundatorami byli profesorowie Akademii Medycznej w Poznaniu oraz Fundacja Pacjentów i Rodziny w Poznaniu.
Obiekt składa się z głazu narzutowego, na którym umieszczono od strony południowej medalion z podobizną profesora oraz dwie tablice pamiątkowe (powyżej i poniżej), tworzące kompozycyjną całość.
Dojazd zapewniają autobusy miejskie – w pobliżu głazu znajduje się przystanek linii 93 w kierunku Piątkowa.

</doc>
<doc id="2269459" url="https://pl.wikipedia.org/wiki?curid=2269459" title="Mare Nostrum">
Mare Nostrum



</doc>
<doc id="2269460" url="https://pl.wikipedia.org/wiki?curid=2269460" title="Zatrute pióro">
Zatrute pióro



</doc>
<doc id="2269462" url="https://pl.wikipedia.org/wiki?curid=2269462" title="¦">
¦



</doc>
<doc id="2269463" url="https://pl.wikipedia.org/wiki?curid=2269463" title="Mizuho (1938)">
Mizuho (1938)

 – japoński transportowiec wodnosamolotów z okresu II wojny światowej, jedyny okręt swojego typu. Zatopiony w 1942 przez amerykański okręt podwodny u wybrzeży Japonii. 
Historia powstania.
„Mizuho” stanowił rozwinięcie dużych transportowców wodnosamolotów typu „Chitose”. Przy takiej samej wielkości i liniach kadłuba i nadbudówek, główną zmianą była zamiana napędu turbinowo-dieslowskiego na same silniki dieslowskie. Spowodowało to spadek prędkości maksymalnej, lecz za to powiększono hangar lotniczy. Mimo to, liczba przenoszonych wodnosamolotów pozostała taka sama - 24, jedynie zamiast dodatkowych pięć rezerwowych w stanie rozmontowanym przewożono osiem. Liczba katapult pozostała taka sama - cztery. Wizualną różnicą, oprócz braku komina, stał się brak dachu nad dwoma masywnymi bramowymi podstawami dźwigów na śródokręciu (w podstawy te wkomponowano także wyloty spalin z silników). Nieco wzmocniono uzbrojenie artyleryjskie, montując trzy dwudziałowe stanowiska dział uniwersalnych 127 mm zamiast dwóch w superpozycji, lecz z powodu ich rozstawienia w formie trójkąta (na dziobie i po obu stronach nadbudówki), ten sam cel mógł być ostrzeliwany na ogół tylko przez dwa stanowiska. Od początku okręt miał możliwość przenoszenia 12 miniaturowych okrętów podwodnych typu „A”, przy redukcji grupy lotniczej do 12 samolotów. Na początku 1942 wzmocniono nieco lekkie uzbrojenie przeciwlotnicze, z 12 działek 25 mm do 18 (z 6 do 9 dwulufowych stanowisk). Dalszym rozwinięciem typu „Mizuho” był „Nisshin”. 
„Mizuho” zamówiono w ramach programu wymiany floty z 1937 roku. Stępkę pod budowę położono 1 maja 1937 w stoczni Kawasaki w Kure. Kadłub wodowano 16 maja 1938, a okręt wszedł do służby 25 lutego 1939.
Służba.
Wkrótce po wejściu do służby, okręt 1 czerwca 1940 wszedł w skład Floty Połączonej w Yokosuka. W grudniu na krótko był okrętem flagowym 7 Dywizjonu Transportowców Wodnosamolotów. Od końca grudnia 1940 operował na wodach Chin, w rejonie Hajnan. W marcu 1941 został przydzielony do 11. Dywizjonu Transportowców Wodnosamolotów i operował na wodach japońskich. 
Przed wybuchem II wojny światowej na Pacyfiku, „Mizuho” został przydzielony do zespołu wsparcia inwazji na południowe Filipiny w składzie Zespołu Południowego wiceadmirała Nobutake Kondō i przepłynął na Palau. 8 grudnia wyruszył w celu ataku na Legazpi. Od połowy grudnia „Mizuho” wspierał operacje desantowe w zatoce Ramon. 26 grudnia został przydzielony do Sił Indii Wschodnich i działał następnie na ich wodach. Wspierał m.in. desanty na Manado (9-20 stycznia 1942), Kendari (21-29 stycznia), Ambon (do 3 lutego), Makasar (6-11 lutego), Kupang, Timor (17-21 lutego) i Surabaję (od 25 lutego).
1 marca 1942 jedenaście wodnosamolotów wz. 0 z „Mizuho” i „Chitose” zbombardowało i uszkodziło bliskim trafieniem bomby amerykański niszczyciel , przez co musiał się zatrzymać i został później zatopiony przez samoloty z lotniskowców i okręty japońskie. 
Od 28 marca okręt przeszedł remont w Yokosuka (dokowany do 2 kwietnia), po czym 10 kwietnia został przydzielony wraz z 11 Dywizjonem Transportowców Wodnosamolotów do Sił Wysuniętych.
1 maja 1942 „Mizuho” wyruszył z Yokosuka na kotwicowisko Hashirajima (w zatoce Hiroszima). O godzinie 23.03 jednak został storpedowany w lewą burtę jedną torpedą amerykańskiego okrętu podwodnego na południe od przylądka Omaezaki. Na okręcie wybuchł pożar i nabrał 23-stopniowego przechyłu, po czym o 3 w nocy 2 maja został opuszczony przez załogę, a o 4.16 przewrócił się przez burtę i zatonął na pozycji . Zginęło 101 ludzi, w tym 7 oficerów. Krążownik "Takao" uratował 472 ludzi, wraz z dowódcą komandorem Yuzuru Okumą. 20 maja 1942 okręt został skreślony z listy floty.

</doc>
<doc id="2269470" url="https://pl.wikipedia.org/wiki?curid=2269470" title="Chalupka">
Chalupka

Chalupka, Chałupka:

</doc>
<doc id="2269471" url="https://pl.wikipedia.org/wiki?curid=2269471" title="Chałupka">
Chałupka



</doc>
<doc id="2269472" url="https://pl.wikipedia.org/wiki?curid=2269472" title="Prorektor ds. studenckich">
Prorektor ds. studenckich



</doc>
<doc id="2269473" url="https://pl.wikipedia.org/wiki?curid=2269473" title="Pomnik Ofiar Czerwca 1956 (ul. Gajowa)">
Pomnik Ofiar Czerwca 1956 (ul. Gajowa)

Pomnik Ofiar Czerwca 1956 (ul. Gajowa) – pomnik zlokalizowany w Poznaniu, przy ul. Gajowej na Jeżycach, upamiętniający pracowników komunikacji miejskiej z Poznania – ofiary Powstania Poznańskiego z 1956.
Pomnik stoi przy głównej bramie dawnej Zajezdni Tramwajowej "Gajowa" i składa się z cokołu, z którego wyrastają dwie szyny tramwajowe na kształt litery V (z łaciny: "Victoria" – "zwycięstwo") oraz żeliwnej tablicy pamiątkowej z cytatem z Kazimiery Iłłakowiczówny: "...lecz zbryzgano mózgiem bruk / i bruk się wzdyma powoli / krew nie płynie już, już tylko skrzep / rozstrzelano moje serce w Poznaniu".
Cytat umieszczono tutaj nie bez przyczyny – Kazimiera Iłłakowiczówna mieszkała w domu naprzeciw zajezdni i była świadkiem wielu wydarzeń Poznańskiego Czerwca. Dziś znajduje się w tym miejscu muzeum biograficzne poetki.
Obiekt odsłonięto 27 czerwca 1981 o godzinie 11.00. Autorami projektu pomnika są Henryk Bartkowiak (Sekretarz i Rzecznik Prasowy Komitetu Strajkowego, a potem Komitetu Założycielskiego NSZZ Solidarność w ówczesnym WPK Poznań) oraz Krzysztof Mielczak (członek Komitetu Założycielskiego NSZZ Solidarność w ówczesnym WPK Poznań i redaktor gazety zakładowej "Z życia WPK"). Fundatorem była załoga WPK Poznań (przekształconego w 1982 roku w MPK Poznań).

</doc>
<doc id="2269481" url="https://pl.wikipedia.org/wiki?curid=2269481" title="Dagmar Palečková">
Dagmar Palečková



</doc>
<doc id="2269493" url="https://pl.wikipedia.org/wiki?curid=2269493" title="Andrzej Brzeski (aktor)">
Andrzej Brzeski (aktor)

Andrzej Brzeski (ur. 14 listopada 1949 w Warszawie, zm. 29 czerwca 2018 tamże) – polski aktor teatralny i filmowy, autor, kompozytor i wykonawca poezji śpiewanej.
Życiorys.
W 1974 roku ukończył studia na PWST w Warszawie. 3 października tego samego roku miał miejsce jego debiut teatralny. Występował na scenach następujących teatrów:
Od późnych lat 80. Brzeski porzucił scenę teatralną na rzecz piosenki aktorskiej. Współpracował z rozrywkowymi audycjami Programu III PR (m.in. B.A.R. i Powtórka z rozrywki), dla których napisał i wykonał kilkaset piosenek, a także monologi i mini-słuchowiska.
Swoje piosenki wykonywał na recitalach w towarzystwie muzyka Mirosława Kozaka, związanego z zespołem Bukanierzy. Jest również autorem piosenek dla innych wykonawców (m.in. dla Edyty Geppert, Maryli Rodowicz, Krystyny Tkacz), sporadycznie pojawiał się też w filmie.

</doc>
<doc id="2269494" url="https://pl.wikipedia.org/wiki?curid=2269494" title="Manuel António Cardoso">
Manuel António Cardoso

Manuel Antonio Leal Cardoso (ur. 7 kwietnia 1983 w Paços de Ferreira) – portugalski kolarz szosowy, zawodnik grupy UCI Professional Continental Teams Caja Rural.

</doc>
<doc id="2269498" url="https://pl.wikipedia.org/wiki?curid=2269498" title="Analiza morfologiczna">
Analiza morfologiczna

Analiza morfologiczna to jedna z metod która łączy w sobie pierwiastek intuicyjny i analityczny. Jest to metoda kombinatoryczna stanowiąca swoisty symulator wyobraźni. Metoda ta została stworzona przez Szwajcara Fritza Zwicky'ego (1898-1974). Opracował on w latach 1938-1948 podstawy analizy morfologicznej podczas prowadzonych w Azusa w Kalifornii badań rozwojowych w dziedzinie rakiet. Po raz pierwszy określenie analiza morfologiczna zostało użyte przez Zwicky'ego podczas odczytu wygłaszanego w Uniwersytecie Oksfordzkim w maju 1948 roku.

</doc>
<doc id="2269502" url="https://pl.wikipedia.org/wiki?curid=2269502" title="Victor Hasselblad AB">
Victor Hasselblad AB



</doc>
<doc id="2269503" url="https://pl.wikipedia.org/wiki?curid=2269503" title="Miriam Welte">
Miriam Welte

Miriam Welte (ur. 9 grudnia 1986 w Kaiserslautern) – niemiecka kolarka torowa, mistrzyni olimpijska oraz wielokrotna medalistka mistrzostw świata.
Kariera.
Pierwszy sukces w karierze Miriam Welte osiągnęła w 2004 roku, kiedy zdobyła brązowy medal w sprincie na mistrzostwach świata juniorów. Na rozgrywanych cztery lata później mistrzostwach świata w Manchesterze w parze z Daną Glöss zdobyła brązowy medal w sprincie drużynowym. Wspólnie z Kristiną Vogel tej samej konkurencji zdobyła ponadto złote medale na mistrzostwach świata w Melbourne w 2012 roku, mistrzostwach w Mińsku w 2013 roku oraz rozgrywanych rok później mistrzostwach świata w Cali. Vogel i Welte zwyciężyły również w sprincie drużynowym podczas igrzysk olimpijskich w Londynie w 2012 roku. Welte zdobyła także cztery medale w wyścigu na 500 m. Najpierw brązowy na mistrzostwach świata w Apeldoorn w 2011 roku, gdzie wyprzedziły ją tylko Białorusinka Olga Panarina i Francuzka Sandie Clair. Rok później, podczas MŚ w Melbourne była druga za Anną Meares z Australii. Drugie miejsce zajęła także Mińsku, gdzie lepsza była tylko Lee Wai Sze z Hongkongu, a podczas MŚ w Cali w 2014 roku była najlepsza w tej konkurencji.

</doc>
<doc id="2269506" url="https://pl.wikipedia.org/wiki?curid=2269506" title="Dom studenta">
Dom studenta



</doc>
<doc id="2269507" url="https://pl.wikipedia.org/wiki?curid=2269507" title="Epi">
Epi

Epi (fr. "Épi"; dawniej Tasiko, Volcano Island) – wyspa pochodzenia wulkanicznego położona na Oceanie Spokojnym, w archipelagu Nowych Hebrydów. Wchodzi w skład państwa Vanuatu, jego prowincji Shefa. Wyspę w 2009 zamieszkiwało 5,2 tys. osób.

</doc>
<doc id="2269512" url="https://pl.wikipedia.org/wiki?curid=2269512" title="Płaniernaja">
Płaniernaja

Płaniernaja ( – "Szybowcowa") – stacja moskiewskiego metra linii Tagańsko-Krasnopriesnieńskiej (kod 128). Nazwa stacji pochodzi od pobliskiej ulicy. Wyjścia prowadzą na ulice Płaniernaja i Vilisa Latsisa, w pobliżu kanału imienia Moskwy.
Wystrój.
Stacja jest trzykomorowa, jednopoziomowa, posiada jeden peron. Dwa rzędy 26 kolumn obłożono białym marmurem. Ściany nad torami ozdobiono wzorami geometrycznymi zbudowanymi z białych, niebieskoszarych i żółtych marmurów. Podłogi wyłożono szarym granitem.

</doc>
<doc id="2269513" url="https://pl.wikipedia.org/wiki?curid=2269513" title="Ogłoszenia duszpasterskie">
Ogłoszenia duszpasterskie

Ogłoszenia duszpasterskie lub parafialne – informacje dotyczące bieżących spraw i wydarzeń w parafii, wygłaszane zazwyczaj po zakończeniu niedzielnej Mszy Świętej (ale przed błogosławieństwem). Najczęściej ogłoszenia wygłasza proboszcz danej parafii, czyli zwierzchnik wspólnoty parafialnej albo w zastępstwie inny kapłan lub członek wspólnoty upoważniony przez proboszcza.
Oprócz spraw bieżących dotyczących parafii mogą być również poruszane sprawy diecezji, np. odczytane odezwy bądź listu biskupów danej diecezji skierowane do wiernych lokalnych kościołów i wspólnot, związane z ważnymi wydarzeniami dotyczącymi uroczystości lub wydarzeń przeszłych lub przyszłych w danej diecezji bądź dotyczących całej wspólnoty wierzących, czyli Kościoła powszechnego.

</doc>
<doc id="2269519" url="https://pl.wikipedia.org/wiki?curid=2269519" title="Go on Move">
Go on Move

"Go on Move" – trzeci singel zespołu Reel 2 Real wydany w 1993 i 1994 roku. Tekst utworu został napisany przez Ericka Morillo i Marka Quashie'a.

</doc>
<doc id="2269526" url="https://pl.wikipedia.org/wiki?curid=2269526" title="Tomasz Seymour">
Tomasz Seymour

Thomas Seymour (ur. ok. 1508, zm. 20 marca 1549) — angielski arystokrata, wuj króla Edwarda VI Tudora.
Życiorys.
Pochodzenie.
Thomas był czwartym synem Johna Seymoura i Margaret Wentworth. Miał cztery siostry. W maju 1536 jedna z nich — Jane — została trzecią żoną króla Henryka VIII Tudora. Thomas i jego starszy brat Edward jako najbliżsi członkowie rodziny królowej rozpoczęli swoje kariery na dworze królewskim.
Plany małżeńskie.
Thomas uchodził za przystojnego mężczyznę; był wysoki, dobrze zbudowany i odznaczał się urokiem osobistym. Cieszył się dużym powodzeniem u kobiet. Był bardzo ambitny; w związku z tym poszukiwał bogatej żony wśród najlepiej urodzonych dam w Anglii. Złożył propozycję małżeństwa byłej synowej króla, Mary Howard (wdowie po Henryku Fitzroyu), jednak odmówiła mu swojej ręki. Howardowie nie chcieli wiązać się z przedstawicielami rodziny Seymourów, ponieważ uważali ich za znacznie mniej arystokratyczny ród. Wykazywał również zainteresowanie małżeństwem z jedną z córek króla — Marią lub Elżbietą. Na początku 1543 nawiązał romans z Katarzyną Parr, której mąż John Neville od dłuższego czasu był bardzo chory i jego śmierć była kwestią czasu. Tuż po owdowieniu Katarzynie oświadczył się król Henryk. Thomas został dowódcą armii angielskiej w Brukseli i opuścił dwór a Katarzyna przyjęła propozycję króla i ich ślub odbył się w lipcu 1543.
Powrót do Anglii.
Thomas powrócił do Anglii pod koniec 1546 lub na początku stycznia 1547. Henryk VIII zmarł 28 stycznia 1547. Miesiąc później Thomas został lordem admirałem i baronem Sudeley. Brat Thomasa Edward, jako najstarszy wuj nowego króla Edwarda VI przejął rzeczywistą władzę w państwie i przyjął tytuł lorda protektora. Henryka VIII zgodnie z jego życzeniem pochowano obok siostry Thomasa Jane. Wybór miejsca pochówku miał znaczenie symboliczne — odtąd władza w kraju miała należeć do Edwarda i Thomasa Seymourów jako wujów niepełnoletniego nowego monarchy. Na mocy testamentu zmarłego króla jego córki miały objąć swój dwór, jednak Elżbieta była na to zbyt młoda i zamieszkała z królową-wdową.
Ślub z Katarzyną Parr.
Thomas wiedział, że nie uda mu się poślubić którejś z sióstr Edwarda VI. Wobec tego odnowił swój romans z Katarzyną Parr. Wdowa po królu, która dotychczas 3 razy wychodziła za mąż z obowiązku, przyjęła oświadczyny Seymoura, w którym była zakochana. W kwietniu lub maju 1543 w tajemnicy i bez zgody Rady Regencyjnej odbył się ich ślub. Z tego powodu król utracił zaufanie do swojej byłej macochy. Thomas zwrócił się m.in. do Marii z prośbą o akceptację ich małżeństwa, lecz ta mu swojego poparcia odmówiła.
Relacja z Elżbietą Tudor.
Elżbieta mieszkała wraz z byłą macochą i jej nowym mężem w Chelsea. Thomas najprawdopodobniej molestował seksualnie 14-letnią siostrę króla. W marcu 1548 Katarzyna uznała, że sprawy zaszły za daleko i odesłała Elżbietę do Cheshunt. Po tych wydarzeniach reputacja Elżbiety bardzo ucierpiała i znacznie zwiększyła dystans pomiędzy nią a jej starszą siostrą Marią.
Konflikt z Lordem Protektorem.
Niechęć pomiędzy Thomasem a jego bratem Edwardem narastała. Thomas był zazdrosny o jego władzę i wpływy na króla. Dodatkowo bratowa Thomasa, Anna Stanhope, popadła w konflikt z Katarzyną Parr z powodu pierwszeństwa w hierarchii oraz klejnotów, które miały przysługiwać jednej z nich jako najważniejszej kobiety w królestwie.
Śmierć żony.
7 września 1548 Thomas owdowiał. Katarzyna zmarła po porodzie swojego jedynego dziecka, córki Mary (nazwanej najprawdopodobniej na cześć Marii). Thomas czuwał przy umierającej żonie, która na łożu śmierci zapisała mu cały swój majątek. Thomas był zaskoczony śmiercią żony, która w chwili śmierci miała około 36 lat. Początkowo zwolnił całą jej służbę, jednak zmienił decyzję i cała świta przeszła do Jane Grey.
Upadek.
Thomas rozpoczął spiskować z królem przeciwko swojemu bratu. 17 stycznia 1549 został aresztowany i osadzony w Tower of London. Kilka dni później aresztowano również opiekunkę i skarbnika Elżbiety. Rada Regencyjna, na czele której stał Edward uznała go winnym zdrady i skazała na śmierć. Wyrok wykonano 20 marca 1549. Elżbieta skomentowała śmierć Thomasa słowami: "Dziś zmarł człowiek wielkiego dowcipu i słabego umysłu".
Córka Thomasa i Katarzyny zmarła w wieku ok. 2 lat.

</doc>
<doc id="2269532" url="https://pl.wikipedia.org/wiki?curid=2269532" title="Katastrofa lotu Martinair 138">
Katastrofa lotu Martinair 138

Katastrofa lotu Martinair 138 – katastrofa lotnicza, do której doszło 4 grudnia 1974 o 22:15 czasu miejscowego w miejscowości Maskeliya na Sri Lance. W katastrofie zginęło 191 osób, czyli wszystkie osoby znajdujące się na pokładzie amerykańskiego samolotu Douglas DC-8, należącego do holenderskich linii lotniczych Martinair, wyczarterowanego do lotów z Indonezji do Dżuddy. Przyczyną katastrofy było zbyt wczesne zejście na niski pułap i zderzenie się maszyny z górą około 70 km na południowy wschód od lotniska docelowego.
Samolot.
Maszyną obsługującą lot 138 był McDonnell Douglas DC-8-55CF (nr rej. PH-MBH) o numerze seryjnym 45818/242. Samolot został wyprodukowany w 1966 i wylatał 35613 godzin.
Przebieg lotu.
Maszyna obsługiwała czarterowy lot z Surabaji do Dżuddy, z międzylądowaniem na Sri Lance. Pasażerami byli indonezyjscy pielgrzymi wybierający się do Mekki. O godzinie 22 czasu lokalnego załoga dostała zgodę na zniżanie z wysokości przelotowej na wysokość 15000 stóp. 8 minut później załoga dostała zgodę na zniżanie do 5000 stóp oraz nakaz zgłoszenia minięcia pułapu 8000 stóp. O godzinie 22:14 załoga dostała zgodę na zniżanie do 2000 stóp oraz lądowanie na pasie 04. Załoga następnie miała zgłosić przelot nad radiolatarnią lub to że widzi pas. Niecałą minutę później odrzutowiec uderzył w górę na wysokości 1327 m (4354 stóp). Zginęło wszystkie 191 osób na pokładzie. Śledztwo wykazało, że przyczyną wypadku było zejście poniżej bezpiecznej wysokości, spowodowane błędną identyfikacją swojej pozycji.

</doc>
<doc id="2269538" url="https://pl.wikipedia.org/wiki?curid=2269538" title="Higashiyamato">
Higashiyamato

 – miasto w Japonii, na wyspie Honsiu, w prefekturze metropolitarnej Tokio. Ma powierzchnię 13,42 km2 . W 2020 r. mieszkały w nim 83 952 osoby, w 36 392 gospodarstwach domowych (w 2010 r. 83 073 osoby, w 33 711 gospodarstwach domowych).
Miejscowość otrzymała prawa miejskie w 1954 roku (funkcjonowała wówczas pod nazwą Yamato-chō). W 1970 roku Yamato-chō zostało przemianowane na Higashiyamato-shi.

</doc>
<doc id="2269543" url="https://pl.wikipedia.org/wiki?curid=2269543" title="Eddie Fisher (piosenkarz)">
Eddie Fisher (piosenkarz)

Eddie Fisher, właśc. Edwin Jack Fisher (ur. 10 sierpnia 1928 w Filadelfii, zm. 22 września 2010 w Berkeley) – amerykański piosenkarz i komik, jedna z największych gwiazd muzyki lat 50. XX wieku w USA (jego płyty rozeszły się w milionowych nakładach).
Życiorys.
Wczesne lata.
Urodził się w Filadelfii, był czwartym z siedmiorga dzieci rosyjskich Żydów: Kate (z domu Winokur) i Josepha Fishera. Pierwotnie jego nazwisko brzmiało Tisch lub Fisch. Rodzice zmienili nazwisko w momencie przybycia do Stanów Zjednoczonych. Uczęszczał do szkół w swoim rodzinnym mieście. Już w młodym wieku zaczął przejawiać talent wokalny. Karierę zaczął od występów w amatorskich konkursach muzycznych, które zwykle wygrywał. Debiutował na falach WFIL, lokalnej stacji radiowej w Filadelfii. Występował w znanej audycji radiowej "Talent Scouts Arthur Godfrey" stając się lokalną gwiazdą. W związku z sukcesem porzucił szkołę i poświęcił się karierze wokalnej.
Kariera.
W 1949 r. podpisał kontrakt z RCA Victor. W 1951 r. został wcielony do armii Stanów Zjednoczonych i wysłany do Teksasu na szkolenie podstawowe, a następnie służył w Korei. Od 1952 r. do 1953 był oficjalnym vocal solistą United States Army Band (Pershing’s Own) oraz członkiem tenorów w United States Band Chorus (element Pershing’s Own) w Fort Myers w Waszyngtonie. W czasie służby występował również okazjonalnie w telewizji jako „PFC Eddie Fisher”. Po odejściu do cywila występował w klubach nocnych. Pojawiał się również regularnie w telewizji NBC, w serii "Coke Time Eddie Fisher" (1953/57), oraz w "Perry Como Show", "Club Oasis", "Martha Raye Show", "Gisele MacKenzie Show", "Chesterfield Supper Club" i "George Gobel Show", a także serii "Eddie Fisher Show " (1957/59, emitowana na przemian z serią "George Gobel Show").
W okresie pre-rock and rolla Fisher stał się prawdziwym idolem nastolatek, za sprawą swojego mocnego i melodyjnego tenoru. 17 jego piosenek trafiło do Top 10 na listach przebojów między 1950 a 1956, a aż 35 do Top 40.
W 1955 r., poślubił znana aktorkę Debbie Reynolds. Wystąpił z nią wspólnie w musicalu "Bundle of Joy" z 1956 r. W kilka lat później wielkim skandalem stał się romans Fishera z aktorką Elizabeth Taylor, dla której ostatecznie zostawił żonę. Sama Elizabeth Taylor była wtedy w żałobie po swoim zmarłym tragicznie mężu, a zarazem przyjacielu Fishera – Mike’u Toddzie, producencie filmowym i teatralnym. Razem z Taylor wystąpił w dramacie "Butterfield 8" w reżyserii Daniela Manna z 1960 r. Małżeństwem byli w latach 1959–1964. Ostatecznie Taylor zostawiła go dla Richarda Burtona.
Po skandalach z rozwodem z Reynolds i Taylor, Fisher stracił na popularności. W 1960 r., RCA Victor zerwało z nim kontrakt. Nie przedłużono z nim również kontraktu telewizyjnego.
W 1965 r. nagrał album "Eddie Fisher Today", uznawany za o wiele dojrzalszy od poprzednich płyt w dorobku artysty, ale zarazem cieszący się dużo mniejszym zainteresowaniem. W 1983 r. odbył tournée, ale nie powiodło się ono, przyciągając mniej słuchaczy niż artysta planował. W 1995 dokonał ostatnich, nigdy niewydanych nagrań wraz z London Philharmonic Orchestra.
Życie osobiste.
Fisher był pięciokrotnie żonaty i miał czworo dzieci:
W 1981 r. Fisher napisał autobiografię "Eddie: My Life, My Loves".
Śmierć.
Zmarł w następstwie komplikacji po zabiegu chirurgicznym stawu biodrowego 22 września 2010 r., w swoim domu w Berkeley. Został skremowany, a jego prochy zostały pochowane obok grobu żony, Betty (zmarła 15 kwietnia 2001 r.), w Cypress Lawn Memorial Park.

</doc>
<doc id="2269547" url="https://pl.wikipedia.org/wiki?curid=2269547" title="Rohan Kōda">
Rohan Kōda

, właśc. – pisarz i tradycjonalista japoński, historyk i krytyk literacki.
Urodził się w okresie Meiji w zubożałej rodzinie o tradycjach samurajskich. W dzieciństwie i młodych latach uczył się czytać teksty konfucjańskie, buddyjskie, uczęszczał do szkoły języka angielskiego i wieczorowej szkoły sinologicznej.
Z powodów rodzinnych został stypendystą szkoły telegraficznej, prowadzonej przez Ministerstwo Komunikacji, a po jej ukończeniu pracował w Głównym Urzędzie Telekomunikacji. W późniejszym czasie został wysłany jako technik telegrafista na Hokkaido. Nadal jednak studiował dzieła sinologiczne i buddyjskie.
W 1887 roku zrezygnował z państwowej posady i wrócił do Tokio. Pod wpływem utworów Saikaku Ihary (1642–1693) zdecydował się zostać pisarzem. 
W 1889 roku opublikował swoje pierwsze książki, dzięki którym stał się rozpoznawalny. Były to: romantyczna opowieść "Tsuyu dandan" (Krople rosy, 1889) i "Fūryūbutsu" (Wytworny Budda, 1889). Największą sławę przyniosła mu wydana w 1892 roku powieść "Gojūnotō" (Pagoda, 1891). 
W 1908 roku został wykładowcą na Uniwersytecie Tokijskim, gdzie w 1911 roku uzyskał doktorat z literatury. Prowadził prace badawcze w zakresie historii i poezji, pisał wiersze i dramaty. Został członkiem Cesarskiej Akademii Nauk i Japońskiej Akademii Sztuki. W 1937 roku otrzymał jedno z najwyższych odznaczeń japońskich – Order Kultury. W 1943 roku został laureatem Literackiej Nagrody Noma. 
Rohan Kōda uważany jest za jednego z najwybitniejszych pisarzy japońskich. Był tradycjonalistą i konserwatystą – przeciwnikiem wpływów europejskich. Miał rozległą wiedzę, pisał dzieła doskonałe, nasycone filozofią buddyjską i konfucjańską, odległą jednak od problemów współczesnych. Kreował bohaterów wyidealizowanych, o nieprzeciętnych umysłach i wielkiej sile woli, osamotnionych twórców oddanych bez reszty sztuce.
Jego córka (1904–1990) również była znaną i popularną w Japonii pisarką.

</doc>
<doc id="2269550" url="https://pl.wikipedia.org/wiki?curid=2269550" title="Diox">
Diox

Diox właściwie Patryk Skoczylas (ur. 13 października 1985 w Warszawie), znany również jako Dioxide – polski raper i grafik. Patryk Skoczylas znany jest przede wszystkim z wieloletnich występów w zespole hip-hopowym HiFi Banda, którego był współzałożycielem. Wraz z grupą nagrał m.in. dwa albumy studyjne: "Fakty, ludzie, pieniądze – 5 minut mixtape" (2008) i "" (2010). Nagrania, wydane przez wytwórnię płytową Prosto, przysporzyły raperowi, a także pozostałym członkom składu popularności. Na kanwie zainteresowania twórczością HiFi Bandy, Diox wraz z duetem producenckim The Returners zrealizował dwie płyty "Logika gry" (2011) i "Backstage" (2012). Obydwa wydawnictwa znalazły się, odpowiednio na 8. i 3. miejscu najpopularniejszych płyt w Polsce (OLiS).
Poza występami wraz z HiFi Bandą Diox równolegle tworzył krótkotrwałe projekty wraz z Aesem i 2stym. Efektem tejże działalności były, odpowiednio albumy "EP 2005" (2005) i "Wstaje nowy dzień" (Blendtape). W początkowym okresie działalności artystycznej był także aktywny jako freestyle'owiec. Dwukrotnie, w 2003 i 2005 roku znalazł się na podium w ramach pojedynku WBW (Wielka Bitwa Warszawska). Od 2013 roku współtworzy trio pod nazwą Potwierdzone Info. Skoczylas współpracował ponadto m.in. z takimi wykonawcami jak: Eldo, Flint, Grammatik, Gruby Mielzky, Mrokas, Numer Raz, Pezet, Małolat, Te-Tris, Tede, Vienio, WdoWa, Wigor oraz WSZ.

</doc>
<doc id="2269554" url="https://pl.wikipedia.org/wiki?curid=2269554" title="Komae">
Komae

 – miasto w Japonii, na wyspie Honsiu, w prefekturze metropolitarnej Tokio, nad rzeką Tama. Ma powierzchnię 6,39 km2 . W 2020 r. mieszkało w nim 84 807 osób, w 42 493 gospodarstwach domowych (w 2010 r. 78 825 osób, w 39 093 gospodarstwach domowych).
Komae otrzymało prawa miejskie 1 października 1970 roku.

</doc>
<doc id="2269555" url="https://pl.wikipedia.org/wiki?curid=2269555" title="Victor Henry Huston">
Victor Henry Huston

Victor Henry Huston (ur. 13 października 1890 w Belfast, zm. 10 kwietnia 1941 w Coventry) – irlandzki as myśliwski Royal Air Force z okresu I wojny światowej z 6 potwierdzonymi zwycięstwami powietrznymi.
Victor Henry Huston urodził się w Belfaście w Irlandii. Jednak mieszkał w Vancouver w Kanadzie, gdzie zaciągnął się do wojska. Do Francji przybył w 1915 roku, a rok później został przeniesiony do Royal Flying Corps.
17 grudnia 1916 roku został przydzielony do No. 18 Squadron RAF wyposażonego w samoloty Royal Aircraft Factory F.E.2. Pierwsze zwycięstwo powietrzne odniósł 15 lutego 1917 roku w okolicach Grevillers razem z obserwatorem p. s. Taylorem. Drugie i trzecie 5 kwietnia nad dwoma samolotami Albatros D.II w okolicach Inchy razem z obserwatorem G. N. Blennerhasse. A ostatnie szóste nad niemieckim samolotem Albatros D.V wspólnie z pilotem H. S. Kerbym z No. 3 Squadron RNAS 27 maja. W lipcu 1917 roku Huston odszedł z 18 dywizjonu i służył w drugiej linii. W sierpniu 1918 roku został promowany na stopień "Flight Commander" i oddelegowany jako instruktor do Chile do Chilean Air Force. Odszedł ze służby w listopadzie 1919 roku. Zginął podczas bombardowania Coventry w 1941.

</doc>
<doc id="2269556" url="https://pl.wikipedia.org/wiki?curid=2269556" title="Faster Pussycat">
Faster Pussycat

Faster pussycat – Amerykańska grupa glam metalowa z Los Angeles, która zdobyła uznanie krytyków debiutancką płytą "Faster Pussycat" (1987) a przede wszystkim drugą "Wake Me When It's Over" (1989), które miesięcznik Kerrang! regularnie umieszczał w gronie najlepszych albumów roku 1987 i 1989.

</doc>
<doc id="2269562" url="https://pl.wikipedia.org/wiki?curid=2269562" title="All I Want for Christmas Is You (singel Månsa Zelmerlöwa)">
All I Want for Christmas Is You (singel Månsa Zelmerlöwa)

"All I Want for Christmas Is You" – piąty singel Månsa Zelmerlöwa, wykonany przy współpracy szwedzkiej piosenkarki Agnes Carlsson, autorami tekstu są Mariah Carey oraz Walter Afanasieff. Wydano go w grudniu 2007 roku. Jest to cover utworu "All I Want for Christmas Is You" z 1994 roku wykonanego przez Mariah Carey.
Singel był notowany przez siedem tygodni na oficjalnej szwedzkiej liście przebojów Top 60 Singles, osiągnął trzecią pozycję. Na europejskim notowaniu był on notowany przez tydzień na dziewięćdziesiątym dziewiątym miejscu.

</doc>
<doc id="2269563" url="https://pl.wikipedia.org/wiki?curid=2269563" title="Tacciana Szarakowa">
Tacciana Szarakowa

Tacciana Walerjeuna Szarakowa (biał. Таццяна Валер'еўна Шаракова, ros. Татьяна Валерьевна Шаракова, "Tatjana Walerjewna Szarakowa" ur. 31 lipca 1984 w Orszy) – białoruska kolarka torowa i szosowa, dwukrotna medalistka mistrzostw świata, trzykrotna medalistka mistrzostw Europy oraz wielokrotna mistrzyni Białorusi.
Największym jej osiągnięciem jest złoty medal mistrzostw świata w Apeldoorn w 2011 roku w wyścigu punktowym.

</doc>
<doc id="2269566" url="https://pl.wikipedia.org/wiki?curid=2269566" title="Kiyose">
Kiyose

 – miasto w Japonii, na wyspie Honsiu, w prefekturze metropolitarnej Tokio. Ma powierzchnię 10,23 km2 . W 2020 r. mieszkało w nim 76 258 osób, w 34 964 gospodarstwach domowych (w 2010 r. 74 088 osób, w 31 109 gospodarstwach domowych). 
Kiyose otrzymało prawa miejskie 1 października 1970 roku.

</doc>
<doc id="2269567" url="https://pl.wikipedia.org/wiki?curid=2269567" title="He">
He



</doc>
<doc id="2269568" url="https://pl.wikipedia.org/wiki?curid=2269568" title="Taciana Szarakowa">
Taciana Szarakowa



</doc>
<doc id="2269582" url="https://pl.wikipedia.org/wiki?curid=2269582" title="Zamach (film 1986)">
Zamach (film 1986)

Zamach (nid. "De Aanslag") – holenderski film z 1986 roku w reżyserii Fonsa Rademakersa. Filmowa adaptacja powieści Harry’ego Mulischa "Zamach", autorem scenariusza był Gerard Soeteman. Film otrzymał Złoty Glob za najlepszy film nieanglojęzyczny i Oscara dla najlepszego filmu nieanglojęzycznego w 1986 roku.
Opis.
W styczniu 1945 roku, gdy II wojna światowa w Europie dobiega końca, znaczna część Holandii nadal pozostaje pod okupacją hitlerowską. Pewnej nocy nazistowski kolaborant zostaje zastrzelony. Umiera w pobliżu domu rodziny Steenwijków. Naziści, zakładając, że to ktoś z tej rodziny zabił ich współpracownika, zabijają rodziców i starszego brata kilkunastoletniego chłopca, Antona Steewijka (Marc van Uchelen). Podpalają dom, a jego umieszczają w nieoświetlonej celi. Razem z nim przebywa tam kobieta, której Anton widzi tylko usta. Pociesza chłopca, póki są razem uwięzieni. 
W latach 80. Anton (Derek de Lint) jest lekarzem, ale nadal nie może uporać się z tamtymi wydarzeniami. Monique van de Ven wcieliła się w podwójną rolę: kobiety, która towarzyszyła chłopcu w ciemnej celi i jego żony. 

</doc>
<doc id="2269584" url="https://pl.wikipedia.org/wiki?curid=2269584" title="He (naczynie)">
He (naczynie)

He – naczynie rytualne używane w starożytnych Chinach do podawania wina i podgrzewania płynów, jak również do wylewania alkoholu na ziemię podczas obrzędów ku czci przodków. Pierwsze "he" pojawiły się jako naczynia ceramiczne w okresie chińskiego neolitu (ok. 5000-2000 p.n.e.), na szeroką skalę używano ich podczas panowania dynastii Shang i Zhou; wyrabiane były wówczas z brązu.
"He" mogły mieć różne kształty, wszystkie charakteryzowały się jednak wyraźnie wystającą szyjką, którą rozlewano płyn, usytuowanym przeciwnie do niej uchwytem, pokrywką i usadowieniem na trzech lub czterech nogach.

</doc>
<doc id="2269594" url="https://pl.wikipedia.org/wiki?curid=2269594" title="Peem">
Peem



</doc>
<doc id="2269599" url="https://pl.wikipedia.org/wiki?curid=2269599" title="Halban">
Halban

Halban:

</doc>
<doc id="2269601" url="https://pl.wikipedia.org/wiki?curid=2269601" title="Diliżan">
Diliżan



</doc>
<doc id="2269602" url="https://pl.wikipedia.org/wiki?curid=2269602" title="Opadające liście klonu">
Opadające liście klonu

 – film w reżyserii Tsunekichi Shibaty, nakręcony w 1899 roku. Najstarszy zachowany do dziś japoński film fabularny.
Stanowi sfilmowaną pojedynczą scenę z przedstawienia teatru kabuki o tym samym tytule, odgrywanego przez Onoe Kikugorō V i Ichikawa Danjūrō IX. W tworzenie filmu zaangażowany był Koyo Komada, jeden z pierwszych "benshi".
Początkowo Danjūrō był niechętny filmowi, zgodził się jednak zagrać po namowie Tsunekichi Shibaty. Po pierwszym pokazie filmu, który odbył się w jego prywatnej rezydencji, Danjūrō miał wymóc na reżyserze obietnicę, że obraz nie zostanie wyświetlony za życia aktora. Z postanowienia tego wycofał się w 1903 roku, kiedy to nie mogąc z powodu choroby wywiązać się z zaplanowanego w Osace występu, Danjūrō wysłał do miasta kopię "Momijigari", mając nadzieję, że film wynagrodzi widzom nieobecność aktora. Obraz spodobał się tak bardzo, że wyświetlano go przez miesiąc, a nie jak wcześniej planowano, tydzień.

</doc>
<doc id="2269603" url="https://pl.wikipedia.org/wiki?curid=2269603" title="Juliusz Domański">
Juliusz Domański

Juliusz Domański (ur. 17 maja 1927 w Suchym Lipiu) – prof. dr hab., historyk filozofii starożytnej, średniowiecznej i renesansowej, filolog klasyczny ze specjalizacją neolatynistyczną, emerytowany profesor Instytutu Filozofii i Socjologii PAN i Instytutu Filologii Klasycznej Uniwersytetu Warszawskiego, członek czynny Polskiej Akademii Umiejętności, członek korespondent Towarzystwa Naukowego Warszawskiego, członek Polskiego Towarzystwa Filologicznego, Polskiego Towarzystwa Filozoficznego, International Society for the History of Rhetoric, członek Rady Programowej „Archiwum Historii Filozofii i Myśli Społecznej”. W 2007 otrzymał Nagrodę im. Księdza Idziego Radziszewskiego Towarzystwa Naukowego KUL za rok 2006, za całokształt dorobku naukowego w duchu humanizmu chrześcijańskiego.

</doc>
<doc id="2269605" url="https://pl.wikipedia.org/wiki?curid=2269605" title="Momijigari">
Momijigari



</doc>
<doc id="2269607" url="https://pl.wikipedia.org/wiki?curid=2269607" title="Nusa">
Nusa

Nusa (ヌサ; także cipa, チパ) – rząd poutykanych obok siebie inau, spełniający w tradycyjnych wierzeniach ajnuskich funkcje ołtarza. 
Stawiany na wolnym powietrzu podczas rozmaitych świąt i uroczystości (np. święto łososia, iyomante), występuje również w poszczególnych domostwach. Odprawia się przed nim modlitwy, spryskuje się go także, przy użyciu ikupasuj, sake. Poszczególne typy nusa różnią się między sobą wielkością, a także rodzajem tworzących go elementów.
Płot utworzony przez kilka lub więcej tego typu rządków nazywany jest nusasan.

</doc>
<doc id="2269609" url="https://pl.wikipedia.org/wiki?curid=2269609" title="Wypadek w elektrowni jądrowej Monju">
Wypadek w elektrowni jądrowej Monju

Wyciek sodu w elektrowni jądrowej Monju – anomalia w działaniu japońskiej eksperymentalnej elektrowni jądrowej Monju, która miała miejsce 8 grudnia 1995.
W wyniku uszkodzenia termopary w rurociągu z ciekłym sodem, około 2-3 ton ciekłego metalu wypłynęło na podłogę jednego z pomieszczeń bloku elektrowni. Niegroźna awaria, sklasyfikowana jako anomalia według skali INES, spowodowała jednak poważne konsekwencje dla japońskiego programu budowy reaktorów prędkich i wyłączenie elektrowni Monju na 15 lat. Było to spowodowane szeroko zakrojonymi działaniami na rzecz zwiększenia bezpieczeństwa elektrowni, m.in. sprawdzeniem wszystkich jej elementów, wdrożeniem nowych przepisów dotyczących zagrożeń sejsmicznych, ale przede wszystkim koniecznością odzyskania nadwerężonego zaufania okolicznych mieszkańców, zagrażającego rozwojowi reaktorów powielających w Japonii. Zaufanie to zostało podważone poprzez zatajanie informacji przez producenta reaktora, firmę Power Reactor and Nuclear Fuel Development, oraz celową dezinformację i niedoinformowanie o sytuacji w elektrowni.
Japońska Agencja Energii Atomowej odbyła ponad 1000 spotkań z przedstawicielami społeczności lokalnych. Ponad 40 000 mieszkańców odbyło wycieczki po elektrowni.
Przebieg.
Po planowym wyłączeniu reaktora wznowiono jego pracę 6 grudnia 1995. 8 grudnia o godz. 19.47, w trakcie podnoszenia generowanej mocy elektrycznej w ramach testów (do poziomu 40% nominalnej mocy elektrycznej), rozległ się alarm przekroczenia temperatury na wylocie pośredniego wymiennika ciepła (Intermediate Heat Exchanger) pętli C wtórnego obiegu chłodzenia. Zaraz potem włączył się alarm pożarowy (detektor dymu) związany z tym samym miejscem. Po nim załączył się alarm wycieku sodu, wskazujący na wyciek w pomieszczeniu orurowania pętli C wtórnego obiegu chłodzenia.
Po otworzeniu drzwi do pomieszczenia potwierdzono zadymienie. Operatorzy stwierdzili wyciek sodu i zdecydowali się wyłączenie elektrowni w normalnym trybie, co było postępowaniem odpowiednim w przypadku stwierdzenia małego wycieku. Wyłączanie reaktora rozpoczęto o 20.00. Sytuacja w pomieszczeniu orurowania pętli C wtórnego obiegu chłodzenia została skontrolowana ponownie o 20.50. Stwierdzono wtedy większą niż poprzednio ilość białego dymu.
O 21.15 ustało wytwarzanie energii elektrycznej, a ręczne wyłączenie reaktora nastąpiło o 21.20. Zaraz potem nastąpiło schładzanie reaktora za pomocą układu wspomagania chłodzenia (Auxiliary Cooling System) na wszystkich trzech pętlach wtórnego obiegu chłodzenia.
Aby powstrzymać wyciek, o 22.40 rozpoczęto wypompowywanie sodu z pętli dotkniętej awarią. Dmuchawy systemu wentylowania pętli C zostały automatycznie wyłączone o 23.13, z powodu zalegania sodu w parowniku. Pętla została opróżniona 9 grudnia o 00.15. Następnie opróżniono skojarzoną z nią pętlę C pierwotnego obiegu chłodzenia. Pozostałe ciepło powyłączeniowe było odprowadzane z rdzenia reaktora pozostałymi dwiema parami pętli chłodzących i ich układami wspomagania, pracując przy minimalnym przepływie chłodziwa.
Ponieważ awaria dotyczyła obiegu wtórnego, zdarzenie nie wiązało się z uwolnieniem substancji promieniotwórczych.
Działania po awarii.
Inspekcja pomieszczenia orurowania pętli C wtórnego obiegu chłodzenia przeprowadzona 10 grudnia potwierdziła zaleganie zastygłego sodu w pobliżu studni termopary przy wylocie z IHX. Stwierdzono, że miejscem wycieku była właśnie studnia termopary. Na stalowej wykładzinie (6 mm grubości) podłogi zastygły sód uformował się półkoliście (3 m na 30 cm, ok. 1 m³ objętości). Niewielkie ilości sodu znalazły się też na wsporniku rury pętli, innych częściach podłogi i ścianach. Jednymi widocznymi uszkodzeniami były stopiony kanał wentylacyjny i podłoga wiszącego chodnika – sód kapał mniej więcej w połowie szerokości każdego z nich. Związki sodu z wycieku znaleziono jeszcze na podłodze pomieszczenia generatora pary, połączonego z pomieszczeniem orurowania, i w przyległych przejściach.
Od 14 grudnia trwały prace nad usunięciem zalegającego sodu. Między 4 a 8 stycznia usunięto 3-metrowy odcinek kanału wentylacyjnego, aby poprawić dostęp do miejsca wycieku.
Komisje wypadkowe.
Dostawca reaktora, PNC, wraz z Biurem Bezpieczeństwa Jądrowego (NSB) Agencji Nauki i Technologii (STA) powołał grupę roboczą mającą ustalić przyczyny wypadku, oraz ustalić środki i działania zapobiegające jego powtórzeniu się. Druga komisja wypadkowa powstała z ramienia Komisji Bezpieczeństwa Jądrowego (NSC), z ramienia Podkomitetu Badań i Rozwoju Reaktorów Komitetu Rewizji Bezpieczeństwa Reaktorów. Miał się on zając nie tylko technicznymi aspektami awarii, ale także rewizją dokumentacji i zarządzania informacją.
Przyczyny.
Przyczyną wycieku było uszkodzenie czujnika temperatury – termopary mierzącej temperaturę ciekłego sodu w pętli C. Całkowita długość czujnika wynosiła ok. 45 cm, z czego około 19 cm znajdowało się we wnętrzu rurociągu sodu, poprzecznie do kierunku przepływu.
7 i 8 stycznia wykonano radiogramy rurociągu w okolicach termopary, w celu stwierdzenia przyczyn, ilość pozostałych resztek sodu i stanu rurociągu. Stwierdzono brak osłony termopary we wnętrzu rurociągu oraz jej ugięcie pod kątem 45° w kierunku przepływu.
Sód znaleziono we wnętrzu termopary, a wszystkie izolacje rurociągu były nienaruszone. Potwierdzało to konstatację, że źródłem i przyczyną wycieku była uszkodzona termopara.
Między 7 a 9 lutego dokonano wycięcia uszkodzonego fragmentu rurociągu, wraz ze studnią termopary, i przekazano go do dalszych badań do Japońskiego Instytutu Badań Energii Atomowej (JAERI).
Następnie dokonano wizualnej, ultrasonograficznej i radiograficznej oceny stano wszystkich pozostałych czujników temperatury we wtórnym obiegu chłodzenia. Jako tymczasowe rozwiązanie mające zapobiec powstaniu podobnych wycieków było wzmocnienie mocowania takich czujników w pętlach A i B. Trzy pozostałe czujniki z pętli C wycięto z rurociągów do badań.
Od 26 stycznia szukano w instalacjach reaktora urwanej osłony termopary. Na początku przebadano 185 metrów rurociągu wtórnego obiegu chłodzenia i jego układu napełniania-opróżniania. 28 marca kamera CCD włożona przez wlot sodu głowicy przegrzewacza pokazał zagubioną osłonę w rozdzielniku, na szczycie przegrzewacza. Wydobyty został specjalnie skonstruowanym uchwytem 24 kwietnia.
Przyczyny bezpośrednie.
Od połowy lutego trwały szczegółowe badania mikroskopowe i metalograficzne zebranych próbek, prowadzone przez JAERI i Narodowy Instytut Badań Metali (NRIM).
Przeprowadzone analizy i testy wibracyjne makiet pozwoliły stwierdzić, że bezpośrednią przyczyną uszkodzenia było zmęczenie materiału osłony spowodowane drganiami wywołanymi przez przepływ sodu. Po obu stronach osłony tworzyły się symetryczne wiry, doprowadzając do drgania osłony. Dalsze badania i analiza dotychczasowej praktyki użytkowania, potwierdzone pełnowymiarowymi eksperymentami w wodzie, pozwoliły wydedukować, że do naruszenia osłony doszło w pierwszej fazie użytkowania rurociągu ze 100% nominalnego przepływu. Następnie uszkodzenia powiększały się, a na etapie użytkowania z 40% nominalnego przepływu, doszło do ostatecznego uszkodzenia.
Źródło problemu stwierdzono w projekcie studni termopary. Projektanci zastosowali regułę Amerykańskiego Towarzystwa Inżynierów Mechaniki (ASME) nr PTC 19.3, która jednak przewidywała kształt tuby o innej geometrii. W wyniku tego powstały wibracje rezonansowe w kierunku przepływu cieczy. Co więcej, mimo że była do tego okazja, PNC i wykonawcy nie wzięli pod uwagę dodatku 1991 do "ASME Boiler and Pressure Vessel Code, Section III, Appendix N" – wówczas nowo opublikowanego nieobowiązkowego kodeksu projektowania zawierającego metody przeciwdziałania powstawania takim wibracjom w obu kierunkach.
Stwierdzone niedociągnięcia obsługi.
W zasadach postępowania pracowników w przypadku sytuacji awaryjnych stwierdzono szereg niedociągnięć:
Wnioski i działania zaradcze.
9 lutego 1996 Biuro Bezpieczeństwa Jądrowego opublikowało raport wskazujący 14 punktów, pod kątem których należałoby zrewidować bezpieczeństwo zakładów jądrowych. Firma PNC ustosunkowała się do niego 27 lutego. 23 maja 1996 swój raport wydała Agencja Nauki i Technologii.
Ponowne włączenie.
24 listopada 2000 roku Japońska Agencja Energii Atomowej ogłosiła zamiar ponownego włączenia reaktora Monju. Decyzja spotkała się z dużym sprzeciwem opinii publicznej, skończonej serią spraw sądowych. Filia Kanazwa sądu miasta Nagoja wydał decyzję o cofnięciu decyzji na budowę reaktora z 1983 roku. Ostatecznie głos zabrał japoński sąd najwyższy, który 30 maja 2005 pozwolił na wznowienie pracy elektrowni.
Restart reaktora zaplanowano na październik 2008, ale z przyczyn technicznych opóźniono go o 5 miesięcy. W lutym 2009 operację ponownie przełożono z powodu znalezienia dziur w jednym z budynków pomocniczych reaktora. Jako kolejną datę wyznaczono luty 2010. Ostatecznie, w marcu 2010, po zgodzie wyrażonej przez władze prefektury Fukui i miasta Tsuruga, o co poprosiła JAEA, przystąpiono do ponownego uruchomienia elektrowni tak, jakby była nowym obiektem.
6 maja 2010 operatorzy zaczęli wycofywać z rdzenia reaktora pręty bezpieczeństwa, hamujące reakcje jądrowe. Reaktor osiągnął stan krytyczny 8 maja o godzinie 10.36 czasu lokalnego. Pełną moc nominalną osiągnął w 2013 roku.

</doc>
<doc id="2269610" url="https://pl.wikipedia.org/wiki?curid=2269610" title="Igrzyska Śródziemnomorskie 2013">
Igrzyska Śródziemnomorskie 2013

17. Igrzyska Śródziemnomorskie – multidyscyplinarne zawody sportowe, które odbyły się w tureckim mieście Mersin w dniach 20–30 czerwca 2013.
W 2007 roku w Pescarze gospodarzem imprezy wybrano dwa greckie miasta – Larisę oraz Wolos, które stosunkiem głosów 37 do 34 pokonały propozycję Rijeki. W pierwszej fazie wyboru odpadała trzecia propozycja czyli Mersin (stosunkiem głosów 31 dla Greków, 24 dla Chorwatów i 13 dla Turków). Z powodów finansowych 28 stycznia 2011 roku Grecy wycofali się z organizacji igrzysk. Po tej decyzji wśród potencjalnych kandydatów wymieniano Hiszpanię (Tarragona), Libię (Trypolis) i Turcję (Mersin) czyli trzy z pięciu miast wymienianych jako kandydaci do przeprowadzenia zawodów tej rangi w 2017 roku. 23 lutego 2011 roku w Rzymie zadecydowano, że igrzyska śródziemnomorskie w 2013 roku zorganizuje Mersin. 4 marca 2011 roku podpisano umowę pomiędzy nowymi gospodarzami imprezy a Międzynarodowym Komitetem Igrzysk Śródziemnomorskich.
Uczestnicy.
Na Igrzyskach Śródziemnomorskich 2013 swoje reprezentacje wystawiły dwadzieścia cztery państwa.
Dyscypliny.
Program zawodów składał się z dwudziestu ośmiu dyscyplin sportowych, następnie podzielonych na określone konkurencje. W dwóch sportach – pływaniu i lekkoatletyce – rozegrane zostały konkurencje dla zawodników niepełnosprawnych.

</doc>
<doc id="2269612" url="https://pl.wikipedia.org/wiki?curid=2269612" title="Taihō (kodeks)">
Taihō (kodeks)

 – japoński kodeks bazujący na prawie chińskim ogłoszony w 701 roku. Składał się z dwóch części: , czyli prawa karnego w 6 zwojach, oraz , czyli postanowień administracyjnych podzielonych na 11 zwojów. W późniejszym okresie do kodeksu dołączono zbiór uzupełniających precedensów sądowych i wskazówek, znanych jako "kyaku" i "shiki".
Według kodeksu Taihō, władca – przedstawiany dotychczas jako główny kapłan – stał się w praktyce cesarzem, sprawującym rządy za pośrednictwem scentralizowanego aparatu biurokratycznego i decydującym w sposób absolutny o losach kraju, nie wyrzekając się przy tym roli dziedzicznego, najwyższego kapłana. Władca przyjął tytuł , potwierdzając swe prawo do panowania przez odwołanie się do zapożyczonych z Chin koncepcji mandatu Niebios oraz rządzenia zgodnie z nakazami cnoty i zasad humanitarności.
Kodeks Taihō położył kres lokalnej niezależności, jaką dysponowały społeczności klanowe, a wszystkich poddanych podzielił na podstawie różnego stopnia ich powiązania z osobą władcy. Ustanowił trzy podstawowe kategorie społeczne: cesarza i jego rodzinę, wolnych poddanych (urzędników i dzierżawców państwowych) oraz poddanych niewolnych.
Struktura rządu centralnego utworzonego poprzez kodeks Taihō symetrią i zasadą funkcjonowania odpowiadała modelowi rządów dynastii Tang, lecz zachowywała jednocześnie szereg cech ściśle japońskich. Rząd centralny u boku cesarza składał się z dwóch głównych pionów: , sprawującego pieczę nad cesarskim rytuałem sintoistycznym, oraz , któremu to podlegała administracja cywilna kraju. Administracją tą kierowali trzej ministrowie: , oraz . Stanowisko pierwszego ministra przeważnie miało charakter czysto tytularny, toteż rzeczywista władza administracyjna spoczywała w rękach ministra lewej strony, lub w jego zastępstwie – ministra prawej strony.
Ministrowie za pośrednictwem urzędników wykonawczych nadzorowali pracę ośmiu : Sekretariatu Cesarskiego, Ministerstwa Ceremonii i Personelu Urzędniczego, Ministerstwa do Spraw Rodów Arystokratycznych, Ministerstwa do Spraw Ludności, Ministerstwa Wojny, Ministerstwa Prawa, Ministerstwa Skarbu i Ministerstwa Domu Cesarskiego. Urząd kontroli w praktyce nie miał większego znaczenia. Personel administracji centralnej wywodził się głównie z kręgów arystokracji dworskiej. Nigdy nie przyjęto chińskiej praktyki rekrutowania urzędników drogą egzaminów na podstawie ich zdolności.

</doc>
<doc id="2269614" url="https://pl.wikipedia.org/wiki?curid=2269614" title="Lebec">
Lebec

Lebec – census-designated place w hrabstwie Kern w Kalifornii. Według spisu z 2000 roku obszar zamieszkuje 1285 osób.
Geografia.
Według United States Census Bureau Lebec ma powierzchnię 40,5 km² i leży na wysokości 1061 m

</doc>
<doc id="2269615" url="https://pl.wikipedia.org/wiki?curid=2269615" title="Mari Motohashi">
Mari Motohashi

 – japońska curlerka, dwukrotna reprezentantka kraju na zimowych igrzyskach olimpijskich. Reprezentuje Aomori Curling Club.
Motohashi gra w curling od 1997. Na arenie międzynarodowej zadebiutowała jako skip na Mistrzostwach Świata Juniorów 2002, zajmując tam 10. miejsce. W 2003 i 2004 była rezerwową u Shinobu Aoty i Yumie Hayashi. Zdobyła wówczas dwa złote medale w rywalizacji strefy Pacyfiku. Wystąpiła również na MŚ 2004, zagrała tam w aż 8 meczach a Japonki zostały sklasyfikowane na 7. miejscu. W 2005 Mari objęła pozycję drugiej. Rok później wystąpiła na Zimowych Igrzyskach Olimpijskich, reprezentacja Japonii z bilansem 4-5 uplasowała się na 7. pozycji.
W następnym sezonie Mari jako trzecia uczestniczyła w Zimowej Uniwersjadzie. Zespół dowodzony przez Moe Meguro awansował do fazy play-off, Japonki przegrały półfinał 8:9 na rzecz Rosji (Ludmiła Priwiwkowa) zdołały jednak wywalczyć brąz pokonując 7:6 Szwedki (Stina Viktorsson). W Mistrzostwach Świata 2008 zespół z Aomori także spisywał się bardzo dobrze. W dolnym meczu play-off Japonki pokonały szwajcarską ekipę Mirjam Ott i miały szansę na finał. W meczu półfinałowym rywalkami były Kanadyjki, zespół Jennifer Jones zdołał przejąć 10. end doprowadzając do dogrywki, którą także przejął, spotkanie zakończyło się wynikiem 8:9. W meczu o brąz Szwajcarki zrewanżowały się i wynikiem 7:9 Motohashi zajęła 4. miejsce. Japonkom w przeszłości tylko raz udało się uzyskać tak dobry wynik w rozgrywkach tej rangi.
Drugi raz na Zimowe Igrzyska Olimpijskie wyjechała w 2010. Japonki z 3 wygranymi i 6 porażkami uplasowały się na 8. pozycji. Od 2011 jest kapitanem drużyny.

</doc>
<doc id="2269620" url="https://pl.wikipedia.org/wiki?curid=2269620" title="Język Na'vi">
Język Na'vi



</doc>
<doc id="2269624" url="https://pl.wikipedia.org/wiki?curid=2269624" title="Kopalnia Gliwice (przystanek kolejowy)">
Kopalnia Gliwice (przystanek kolejowy)

Kopalnia Gliwice – zlikwidowany wąskotorowy przystanek kolejowy w Gliwicach, w kilometrze 20,1 linii Bytom Karb Wąskotorowy - Markowice Raciborskie Wąskotorowe. Powstał w kilka lat po II wojnie światowej i funkcjonował do momentu zamknięcia przewozów osobowych w 1991 roku. Służył głównie pracownikom pobliskiej kopalni.

</doc>
<doc id="2269625" url="https://pl.wikipedia.org/wiki?curid=2269625" title="Wirusy hepatotropowe">
Wirusy hepatotropowe



</doc>
<doc id="2269629" url="https://pl.wikipedia.org/wiki?curid=2269629" title="Pomnik Jana Kochanowskiego">
Pomnik Jana Kochanowskiego



</doc>
<doc id="2269635" url="https://pl.wikipedia.org/wiki?curid=2269635" title="Ismet Munishi">
Ismet Munishi

Ismet Munishi (ur. 3 października 1974 w Gnjilane, Socjalistyczna Federacyjna Republika Jugosławii) – kosowski piłkarz, grający na pozycji pomocnika. Posiada również obywatelstwo albańskie.
Kariera piłkarska.
Kariera klubowa.
Karierę piłkarską rozpoczął w miejscowym klubie KF Flamurtari Prisztina. W 1996 przeszedł do słoweńskiego NK Maribor. Na początku 1998 zmienił klub na turecki Etimesgut Şekerspor. Potem występował w słoweńskich klubach ND Mura 05 i NK Olimpija Lublana. Z Olimpii został wypożyczony do klubów Maccabi Herclijja i NK Korotan Prevalje. W sezonie 2002/03 bronił barw tureckiego Kocaelispor. Od lata do końca 2003 roku grał w ŠD Šmartno 1928, po czym wyjechał do Albanii, gdzie został piłkarzem KF Laçi. Na początku 2005 podpisał kontrakt z ukraińską Worskłą Połtawa, ale rozegrał tylko 9 meczów i w styczniu 2006 opuścił klub. Po występach w albańskim KS Besa przeniósł się do kazachskiego klubu Tobył Kostanaj. Potem powrócił do Kosowskiej Superligi, gdzie grał w barwach KF Trepça'89 Mitrowica i KF Vëllaznimi Djakowica.
Kariera reprezentacyjna.
Od 2005 występował w reprezentacji Kosowa.
Kariera trenerska.
W latach 2013–2014 trener KF Vushtrria. Później trenował KF Drita Gnjilane, KF Vëllaznimi Djakowica i KF Feronikeli Glogovac, a obecnie KF Ballkani Suva Reka.

</doc>
<doc id="2269636" url="https://pl.wikipedia.org/wiki?curid=2269636" title="Alban Dragusha">
Alban Dragusha

Alban Dragusha (ur. 11 grudnia 1981 w Prisztinie, Socjalistyczna Federacyjna Republika Jugosławii) - kosowski piłkarz, grający na pozycji obrońcy. Posiada również obywatelstwo albańskie.
Kariera piłkarska.
Kariera klubowa.
Karierę piłkarską rozpoczął w kosowskich klubach KF KEK i KF Kosova Prisztina. Na początku 2005 podpisał kontrakt z ukraińską Worskłą Połtawa, a latem 2005 odszedł do azerskiego Bakı FK. Na początku 2006 wyjechał do Albanii, gdzie został piłkarzem KS Besa. Po meczu w eliminacjach Pucharu UEFA pomiędzy Besą Kawaja i FK Bežanija, piłkarz nie zdał testu antydopingowego i został na 2 lata pozbawiony gry w klubach UEFA. Potem powrócił do Kosowskiej Superligi, gdzie grał w barwach KF Trepça. Po odbyciu kary od 2009 ponownie grał w Besie Kawaja. W 2010 przeszedł do Skënderbeu Korcza. Na początku 2011 został piłkarzem szwedzkiego Kalmar FF.
Kariera reprezentacyjna.
Od 2005 występował w reprezentacji Kosowa. Wcześniej bronił barw juniorskiej reprezentacji Jugosławii.

</doc>
<doc id="2269637" url="https://pl.wikipedia.org/wiki?curid=2269637" title="Jelena Winogradowa">
Jelena Winogradowa

Jelena Winogradowa (ur. 28 marca 1964) – radziecka sprinterka. 
W biegu sztafetowym 4 x 400 metrów zdobyła w 1990 tytuł wicemistrzyni Europy, a w kolejnym sezonie została srebrną medalistką mistrzostw świata w sztafecie 4 x 100 metrów. Jej jedynym indywidualnym sukcesem na stadionie było ostatnie miejsce w finale biegu na 200 metrów podczas mistrzostw świata w 1991 roku.
Rekordy życiowe: bieg na 100 metrów – 11,28 (29 maja 1992, Soczi); bieg na 200 metrów – 22,80 (23 maja 1987, Cachkadzor).

</doc>
<doc id="2269638" url="https://pl.wikipedia.org/wiki?curid=2269638" title="Irena Barbara Smoleńska-Zielińska">
Irena Barbara Smoleńska-Zielińska

Irena Zielińska lub Barbara Zielińska, Barbara Smoleńska-Zielińska właściwie Irena Barbara Smoleńska-Zielińska – polska pedagog i muzykolog, specjalistka w zakresie nauki o sztukach pięknych, doktor habilitowany nauk humanistycznych w zakresie pedagogiki, wykładowca akademicki.
Była profesor Instytutu Edukacji Muzycznej na Wydziale Pedagogicznym i Artystycznym Uniwersytetu Humanistyczno-Przyrodniczego w Kielcach i profesor nadzwyczajny w Katedrze Dydaktyki i Pedagogiki Szkolnej Chrześcijańskiej Akademii Teologicznej w Warszawie.
Redaktorka (wraz z Marią Przychodzińską) podręcznika dla gimnazjum "Bliżej muzyki" (Wydawnictwa Szkolne i Pedagogiczne, Warszawa 2010).

</doc>
<doc id="2269639" url="https://pl.wikipedia.org/wiki?curid=2269639" title="Linia kolejowa Żnin Wąskotorowy – Żużoły">
Linia kolejowa Żnin Wąskotorowy – Żużoły

Linia kolejowa Żnin Wąskotorowy – Żużoły - rozebrana wąskotorowa linia kolejowa o rozstawie szyn 600 mm, w województwie kujawsko-pomorskim.

</doc>
<doc id="2269640" url="https://pl.wikipedia.org/wiki?curid=2269640" title="Teodor Chrząński">
Teodor Chrząński

Teodor Chrząński (ur. 23 października 1821 w Warszawie, zm. 16 lutego 1887 tamże) herbu własnego (Trzy Tarcze odmienny) − polski malarz i heraldyk.
Wczesne lata.
Teodor Chrząński urodził się 23 października 1821 roku w Warszawie, jako syn Józefa Benedykta i Marii Klary z Hantuszów. Jego ojciec piastował stanowisko sędziego sądu apelacyjnego sądu Królestwa Polskiego i prezesa trybunału handlowego województwa mazowieckiego. Nie wiadomo nic o jego wykształceniu, umiejętności malarskie zdobył najpewniej samodzielnie.
Praca.
Od roku 1843 Chrząński pełnił funkcję rysownika w dziale technicznym Heroldii. Za swoją pracę przy herbach otrzymał kilka wyróżnień, m.in. za opracowywanie wzorów dyplomów szlacheckich oraz za wykonanie ozdobnego dyplomu dla księcia oldenburskiego z okazji jego wstąpienia na tron carski. W roku 1848 na skutek likwidacji Herolodii, stracił jednak tę pracę, podejmując się obowiązków rysownika w kancelarii Ogólnego Zebrania Warszawskich Departamentów Rządzącego Senatu. W czasie tej służby powołany został w 1851 roku do Delegacji wysłanej z polecenia Rady Administracyjnej Królestwa do inwentaryzacji zabytków w Królestwie. Na czele delegacji stał Kazimierz Stronczyński. Z tego okresu zachowały się, stojące na wysokim poziomie artystycznym, widoki pędzla Chrząńskiego. Część z nich znajduje się w Gabinecie Rycin Uniwersytetu Warszawskiego, a część u spadkobierców Stronczyńskiego. Po przywróceniu Heroldii Chrząński ponownie znalazł w niej zatrudnienie, wykonując tę samą pracę. W 1860 roku otrzymał stanowisko sekretarza kolegialnego, ale Heroldię zamknięto ponownie rok później, a Chrząński został ponownie zmuszony do zmiany zajęcia – podejmując pracę w kancelarii Rady Stanu Królewskiego, a następnie w Komisji Rządowej Przychodów i Skarbu. W Komisji pracował w różnych podległych jej urzędach do roku 1868, kiedy to przeszedł na emeryturę. Zmarł w Warszawie 16 lutego 1887 roku.
Tablice odmian herbowych.
W czasie pracy w Heroldii, Chrząński sporządzał zapiski zawierające opisy polskich herbów z różnych epok i tablice obejmujące zarówno herby dawne z ich odmianami, jak i te nowsze z nobilitacji lub indygenatu. Materiały te, ułożone w tablice według godeł herbowych wydał w roku 1909 na podstawie rękopisów − Juliusz Karol Ostrowski, pod nazwą "Tablice odmian herbowych". "Tablice" są do dziś wykorzystywaną przez współczesnych heraldyków pozycją bibliograficzną.

</doc>
<doc id="2269641" url="https://pl.wikipedia.org/wiki?curid=2269641" title="TKP Toruń">
TKP Toruń



</doc>
<doc id="2269645" url="https://pl.wikipedia.org/wiki?curid=2269645" title="DioneOS">
DioneOS

DioneOS (wymowa /djoneos/) – wielowątkowy system operacyjny czasu rzeczywistego z wywłaszczaniem. Przeznaczony jest dla 16-bitowych mikrokontrolerów Texas Instruments MSP430x.
System DioneOS charakteryzuje się zwartością kodu i efektywnością. Cechy te są istotne dla programów uruchamianych na platformach o nierozbudowanych zasobach (takich jak msp430): tzn. niezbyt dużej częstotliwości oscylatora (do 25 MHz) i ograniczonej ilości pamięci. Efektywność rozumiana jest tutaj jako niewielkie dodatkowe obciążenie procesora wynikające z użycia systemu. Według takiej definicji: im mniejsze jest to dodatkowe obciążenie, tym system jest bardziej efektywny.
System DioneOS jest przeznaczony do urządzeń autonomicznych z ograniczonym bezpośrednim dostępem użytkownika. Głównym rdzeniem systemu są elementy pozwalające na tworzenie wielowątkowego oprogramowania przy wykorzystaniu standardowych, dobrze znanych pojęć. System nie dostarcza graficznego interfejsu użytkownika (np. systemu okienkowego).
Model pamięci.
Firma Texas Instruments produkuje wiele rodzin mikrokontrolerów wykorzystujących rdzeń msp430. W zależności od wersji, układy te są wyposażone w różną ilość pamięci FLASH i pamięci RAM (np. msp430f2201 posiada odpowiednio 1KB/128B, a msp430f5438 - 256KB/16KB). Gdy rozmiar pamięci przekracza 64KB, adresowanie 16 bitowe staje się niewystarczające. Z tego powodu producent wprowadził rozszerzenie podstawowej architektury oznaczając ją msp430x. Posiada ona większe rejestry (20 bitowe) oraz dodatkowe instrukcje pozwalające na operowanie na takich danych.
Podczas budowania programu dla procesora msp430 decyduje się jaki model pamięci ('near' albo 'far') będzie używany w odniesieniu do pamięci FLASH jak i RAM. Wybór modelu ma wpływ na zakres dostępnej pamięci programu oraz danych. Dlatego też aby wykorzystać pamięć FLASH umieszczoną ponad 64 kB granicą, niezbędne jest wykorzystanie modelu 'far' dla kodu. Skutkuje to użyciem 20-bitowych rejestrów i adresów funkcji.
System DioneOS jest przystosowany do współpracy z modelem 'far' dla kodu oraz 'near' dla danych. Z tego względu możliwe jest uruchamianie pod jego kontrolą firmware'u o znacznym rozmiarze, wykorzystującym całą dostępną pamięć FLASH.
Zarządzanie wątkami.
Program uruchamiany pod systemem DioneOS jest podzielony na wątki, które są wykonywane pseudo-równolegle. Wątkom są przypisane unikalne priorytety, które są wykorzystywane do ustalenia ich istotności i szeregowania wykonania.
W systemie DioneOS wątek może być w jednym z następujących stanów:
W danym momencie wykonywany jest tylko jeden wątek. Jest to ten, który posiada najwyższy priorytet i nie jest zablokowany. Zmiana stanu wątku może nastąpić m.in. z powodu: 
System DioneOS pozwala na uruchomienie do 16 wątków, z czego jeden, posiadający najniższy priorytet, jest wątkiem typu 'bezczynny' [ang. idle]. Ten szczególny wątek powinien być zawsze gotowy do uruchomienia, więc nie można w nim używać funkcji blokujących, które mogłyby doprowadzić do jego wstrzymania (tzn. przejścia w stan WAITING). Wątek bezczynny może być wykorzystany do określenia stopnia obciążenia systemu.
Elementy systemu.
System DioneOS dostarcza następujące elementy i metody:
Przełączanie kontekstu.
Tak jak to zostało opisane w podrozdziale 'Zarządzanie wątkami' program pracujący w systemie składa się z pseudo-równoległych wątków. Każdy z nich posiada swój własny kontekst, na który składa się stan rejestrów procesora, adres wykonywania oraz własny stos. Podczas przełączenia pomiędzy wątkami system dokonuje zachowania kontekstu bieżącego wątku i przywraca kontekst wątku uruchamianego. Dzięki temu możliwe jest przerwanie wykonania wątku w dowolnym momencie i późniejsza kontynuacja od tego punktu, nawet gdy te dwie operacje są rozdzielone wykonaniem kodu dla innego wątku. Trzeba pamiętać, że wywłaszczanie, a w konsekwencji przełączenie kontekstu może nastąpić w dowolnym momencie, nawet gdy nie wywołuje się żadnej funkcji systemowej w danym wątku. Może stać się to w miejscu nieoczekiwanym przez wykonywany kod, a mimo to dzięki działaniu systemu i zachowywaniu kontekstu, wykonywanie kodu wątku jest niezakłócone. Z punktu widzenia wątku przełączenie może odbywać się w tle.
Operacja przełączania kontekstu jest kluczowym elementem systemu a czas wykonania tej operacji decyduje o jego efektywności. Z tego powodu w systemie DioneOS ten fragment został zoptymalizowany pod względem czasu działania. Najważniejsze elementy zostały napisane w asemblerze pozwalając uzyskać przełączenie w czasie od 12-17 μs (dla fosc = 25 MHz).
W systemie DioneOS przełączenie z jednego wątku na drugi może być wywołane z procedury obsługi przerwania. Tego typu operacja jest przydatna do przeniesienia obsługi zdarzenia do wątku, a wykorzystywana najczęściej przy dwuwarstwowej strukturze:
Przełączenie kontekstu liczone od miejsca sygnalizacji w ISR do przywrócenia innego wątku jest wykonywane w systemie DioneOS w ciągu około 10 μs (dla fosc=25 MHz).
Konfiguracja.
System DioneOS posiada wiele opcji wpływających na kod, który pojawia się w jego obrazie po kompilacji, duża część z nich ma charakter przełączników. Są one zgromadzone w jednym pliku konfiguracyjnym i mogą być modyfikowane przez programistę. W ten sposób możliwe jest 
włączanie m.in. dodatkowych elementów wspomagających testowanie lub ich pominięcie. Uzyskuje się więc obraz systemu przystosowany do debugowania z wieloma dodatkowymi warunkami poprawności albo obraz zoptymalizowany do końcowej produkcji urządzenia.
Poniżej przedstawiony jest fragment pliku konfiguracyjnego:
 #define CFG_CHECK_OVERFLOW /* testowanie przepełnienia w semaforach/mutexach */
 #define CFG_CHECK_LOCK /* testowanie zablokowania z powodu wywłaszczenia podczas blokady */
 #define CFG_LISTDEL_WITH_POISON /* wprowadza oznaczanie usuniętych elementów listy w os_list1_del()*/
 #define CFG_MEM_POOL_POISON_FILL 0xDAAB /* wzór do oznaczania zwalnianych elementów pamięci */
 #define CFG_LISTDEL_POISON 0xABBA /* wzór do oznaczania zwalnianych elementów listy */
 #define CFG_CHECK_EMPTY_SEM_DESTROY /* sprawdzanie semafora przy niszczeniu w os_sleep()*/ 
 #define CFG_FILL_EMPTY_MEM_POOL /* wypełnianie nieużywanej pamięci wzorem */

</doc>
<doc id="2269648" url="https://pl.wikipedia.org/wiki?curid=2269648" title="Bujwidze">
Bujwidze

Bujwidze (lit. "Buivydžiai") – wieś na Litwie, w okręgu wileńskim, w rejonie wileńskim, siedziba gminy Bujwidze, do 1945 w Polsce, w województwie wileńskim, w powiecie wileńsko-trockim, w gminie Mickuny.
Bujwidze leżą nad Wilią, przy granicy białorusko-litewskiej.
Ludność.
W 2001 r. wieś zamieszkiwało 261 osób. W całej gminie bujwidzkiej na 1367 mieszkańców, w 1990 roku 1297 osób stanowili Polacy, 13 – Litwini, 30 – Rosjanie oraz 27 inni. W odległości 3 km znajduje się osada Buivydžiai II, mająca 6 mieszkańców.
Miejscową gwarę dialektu północnokresowego języka polskiego opisała w 1997 Barbara Dwilewicz.
Pomimo twierdzeń o niedawnej jeszcze „litewskości” mieszkańców, których autorzy powołują się na badania francuskiego naukowca (Robert Gauthiot, "Le parler de Buividze", studium o gwarze „Buividz” z 1903 r.) miejscowa ludność co najmniej od XVIII w. mówi po polsku, a badane przez Francuza „Buivydžiai” znajdują się w obecnym rejonie rakiszeckim w okręgu poniewieskim.
Nazwa.
W najstarszych dokumentach z XVI wieku nazwa osady brzmi Bujwidy bądź Bojwidy. Nazwę wywodzi się od dość pospolitego niegdyś imienia bądź nazwiska „Bujwid”. Nazwa litewska „Buivydžiai” jest pochodną polskiej i została wprowadzoną administracyjnie – miejscowa ludność używa nadal dawnej nazwy.
Historia.
Pierwsza wzmianka historyczna dotycząca Bujwidz datuje się na rok 1537 i związana jest z listem kanclerza wielkiego litewskiego Jana Jurewicza Hlebowicza z nadaniem Andrzejowi Dłuskiemu służb 7 ludzi we włości "Ławaryskiej y Bujwidzkiey". Właścicielem Bujwidz w tym czasie był Andrzej Dłuski. Majątek ten był nadany Dłuskim przez króla Zygmunta II Augusta. Zachował się testament Andrzeja Dłuskiego, który swoje posiadłości dzieli między sześciu synów (Jana, Mikołaja, Jerzego, Hieronima, Aleksandra i Piotra). Bujwidze w tym dokumencie brzmią jako "Bojwidzi". W 1617 r. Jan Dłuski, wnuk Andrzeja, sprzedaje Bujwidze Urbanowiczowi Daugialle Bieleckiemu. W 1621 r. na mocy przywileju nadanego przez króla Zygmunata II Wazę Bujwidze stają się majątkiem lennym. Natomiast w 1642 r. król Władysław IV prawem wieczystym i lennym nadaje Bujwidze Cypryanowi Brzostowskiemu herbu Strzemię, a król Michał Korybut Wiśniowiecki dobra lenne zmienia w dziedziczne. Jednak w już w 1643 r. Cypryan Brzostowski zrzekł się tych dóbr na korzyść Zakonu Augustianów (Kanoników Regularnych) sprowadzonych na Litwę jeszcze za panowania Jagiełły. W 1782 r. hrabia Michał Brzostowski wraz ze swym szwagrem Michałem Radziszewskim wytoczył proces zakonnikom usuwając ich z Bujwidz. W 1784 Michał Brzostowski sprzedaje Bujwidze swojemu szwagrowi Michałowi Radziszewskiemu, który przyczynił się do ich rozbudowy. Po śmierci Michała Bujwidze odziedziczył jego syn Stanisław Radziszewski. Za udział w Powstaniu listopadowym w 1831 r. Bujwidze zostały mu skonfiskowane przez rosyjskich zaborców. Kolejnymi właścicielami wsi stali się Jurkiewiczowie, Łojkowie, Makowscy. Po 1921 roku w składzie II Rzeczypospolitej.
W Bujwidzie w 1925 urodził się Wacław Kapusto – polski fotografik i fotoreporter.
Bujwidze w literaturze.
Tadeusz Konwicki, w powieści „Bohiń”, 1987, opisuje Bujwidze w drugiej połowie XIX w.:
"Kiedy przejechali strumień, pełen wijących się jak piskorze wodorostów, droga znowu wspięła się na piaszczysty pagór, las rozstąpił się ukazując tuż przed sobą zaczajone miasteczko Bujwidze. Zobaczyli kościół śród drzew na wzgórzu okolony murkiem z kamieni polnych, pochyły plac przed kościołem, na którym stały bryczki, powoziki i zwykłe chłopskie wozy, parę kramów z obwarzankami i piernikami, a to wszystko otoczone kilkoma domami, co stanowiło sedno tego zagubionego w borach miasteczka."

</doc>
<doc id="2269650" url="https://pl.wikipedia.org/wiki?curid=2269650" title="Barbara Podmiotko">
Barbara Podmiotko

Barbara Podmiotko (ur. 14 stycznia 1945 w Wilnie, zm. 24 października 2014) – polska dziennikarka i prezenterka radiowa. Znawczyni muzyki francuskiej.
Absolwentka Liceum Muzycznego w Gdańsku (w klasie fortepianu) i muzykologii na Wydziale Historycznym Uniwersytetu Warszawskiego.
Od 1977 roku współpracowała z Programem 3 Polskiego Radia. Na antenie tejże rozgłośni prowadziła takie audycje jak: "Akademia Muzyczna Trójki", "Ludzie i krajobrazy", "Między snem a dniem", "Muzykobranie", "Nocna Polska", "Piosenka nie tylko francuska", "Piosenka to mały teatr", "Pół na pół", "Pół perfekcyjnej płyty" oraz "Trójka pod Księżycem". Od 1983 roku, z kilkuletnią przerwą, tworzyła "Pod dachami Paryża" – audycję poświęconą piosence francuskiej. Lektorką tej audycji, nadawanej w ostatnim czasie we wtorki w godzinach 22:05–23:00, była Krystyna Czubówna.
Barbara Podmiotko była członkinią Akademii Muzycznej Trójki. Zasiadała w Zarządzie Głównym Towarzystwa Przyjaźni Polsko-Francuskiej. Zasiadała także w jury Ogólnopolskiego Festiwalu Piosenki Francuskiej w Lubinie (organizowany w latach 1983–1989, 1991–2006) i we Wrocławiu (2008, Chantons à Wrocław), w jury Przeglądu Piosenki Aktorskiej we Wrocławiu oraz w jury Ogólnopolskiego Przeglądu Piosenki Autorskiej.
W październiku 2012 otrzymała francuskie odznaczenie Kawalera Orderu Sztuk i Literatury.
Zmarła 24 października 2014, po długiej chorobie. Została pochowana 30 października 2014 w grobie rodzinnym na cmentarzu parafialnym we Włochach.

</doc>
<doc id="2269651" url="https://pl.wikipedia.org/wiki?curid=2269651" title="Roman Janiszewski">
Roman Janiszewski

Roman Marian Janiszewski (ur. 9 sierpnia 1854 w Warszawie, zm. 17 maja 1938 w Łodzi) – polski archiwista, urzędnik, zasłużony dla organizowania Archiwum Miejskiego w Łodzi.
Był synem Leopolda i Sabiny z Rzechowskich; ojciec dzierżawił dobra Kleczkowa w powiecie ostrołęckim. W 1873 Janiszewski ukończył V Klasyczne Gimnazjum Męskie w Warszawie, w latach 1875–1878 odbył studia prawnicze na Cesarskim Uniwersytecie Warszawskim. Od 1878 pracował jako administrator majątków ziemskich, w 1900 przeszedł na trzy lata do jednej z kancelarii rejenckich w Łodzi, a w 1903 – do II Łódzkiego Towarzystwa Pożyczkowo-Oszczędnościowego. Od 1915 zatrudniony był w Zarządzie Miejskim w Łodzi, m.in. jako kontroler w Komitecie Aprowizacji.
Pracą archiwisty zajął się niemłodo – w 1924, przechodząc do archiwum Zarządu Miejskiego. Zajął się tam zabezpieczaniem akt, rozproszonych w registraturach różnych agend władz miejskich. W styczniu 1926 został pracownikiem Archiwum Miejskiego w Łodzi, gdzie doczekał się emerytury (1 września 1933). Obok kierującego archiwum Józefa Raciborskiego-Rawity był Janiszewski jedynym pracownikiem umysłowym organizowanej dopiero jednostki. Zajął się – z pomocą pracowników fizycznych – przeniesieniem akt do nowych magazynów, podjął prace porządkowe i ewidencyjne. Uporządkował i zinwentaryzował zespół akt miasta z XIX wieku (do 1914). Ponadto przygotował katalog akt dawnych w układzie alfabetycznym. Do jego zadań należało także prowadzenie pracowni naukowej i realizowanie kwerend.
Był żonaty (żona Janina Zimnoch), miał córkę Irenę. Zmarł 17 maja 1938 w Łodzi.

</doc>
<doc id="2269655" url="https://pl.wikipedia.org/wiki?curid=2269655" title="Ichikawa Danjūrō IX">
Ichikawa Danjūrō IX

 – japoński aktor kabuki wywodzący się z aktorskiego rodu Ichikawa Danjūrō, syn Ichikawa Danjūrō VII. Pierwszy aktor kabuki, który wystąpił przed cesarzem (miało to miejsce w 1887 roku). Zagrał w najstarszym zachowanym japońskim filmie fabularnym "Opadające liście klonu". "Zagashira" (aktor-kierownik) teatru Kawarazaki-za. Jeden z najwybitniejszych aktorów japońskich. Występował też pod imionami: Kawarazaki Sanshō, Kawarazaki Gonnosuke VII, Kawarazaki Gonjūrō I oraz Kawarazaki Chōjūrō III.
Urodził się jako piąty syn Ichikawa Danjūrō VII. Został adoptowany przez Kawarazaki Gonnosuke VI z aktorskiej rodziny Kawarazaki. Na scenie debiutował w 1845 w teatrze Kawarazaki-za. Dopiero w 1874 roku powrócił do rodziny Ichikawa i przyjął imię kolejnego Danjūrō (przez poprzednie 20 lat, po śmierci Ichikawa Danjūrō VIII, nie noszone przez nikogo). Zagrał w licznych przedstawieniach kabuki. 21 kwietnia 1887 roku w rezydencji Ministra Spraw Zewnętrznych wystąpił przed cesarzem; było to pierwsze przedstawienie kabuki wystawione w obecności władcy. Po raz ostatni wystąpił w maju 1903 roku w przedstawieniu "Kasuga no Tsunone". Zmarł we wrześniu tego samego roku.

</doc>
<doc id="2269656" url="https://pl.wikipedia.org/wiki?curid=2269656" title="Ichikawa Danjuro IX">
Ichikawa Danjuro IX



</doc>
<doc id="2269658" url="https://pl.wikipedia.org/wiki?curid=2269658" title="Jerzy Słowiński">
Jerzy Słowiński



</doc>
<doc id="2269662" url="https://pl.wikipedia.org/wiki?curid=2269662" title="Aleksandra Kisio">
Aleksandra Kisio

Aleksandra Kisio (ur. 22 marca 1983 w Szczecinie) – polska aktorka.
Życiorys.
Urodziła się w Szczecinie, jej rodzicami są Marek Kisio oraz Izabela Kisio-Skorupa.
Studiowała w Państwowej Wyższej Szkole Filmowej, Telewizyjnej i Teatralnej w Łodzi. W ciągu swojej kariery wystąpiła w ponad 50 produkcjach filmowych i telewizyjnych, grając przede wszystkim epizodyczne i drugoplanowe role. Jedną z najbardziej znaczących ról zagrała w serialu "Prosto w serce" (2010–2011), gdzie wcielała się w Gośkę, przyjaciółkę głównej bohaterki Moniki (Anna Mucha).
W 2011 uczestniczyła w trzynastej edycji programu TVN "Taniec z gwiazdami", w parze z Łukaszem Czarneckim zajęła ósme miejsce, odpadając w szóstym odcinku. W 2012 prowadziła program "Salon ostatniej szansy" na antenie TLC. W 2014 wystąpiła w telewizyjnym spocie reklamowym Banku Zachodniego WBK. Ze względu na liczne doniesienia medialne dotyczące jej relacji z matką wycofała się z show-biznesu.
Życie prywatne.
W 2017 poślubiła Łukasza Zielińskiego, z którym tworzy związek od 2002. Mają dwóch synów, Hugona (ur. 11 stycznia 2015) i drugiego, urodzonego w 2018.

</doc>
<doc id="2269668" url="https://pl.wikipedia.org/wiki?curid=2269668" title="Samuel Barlay">
Samuel Barlay

Samuel Barlay (ur. 15 września 1986 we Freetown) – sierraleoński piłkarz grający na pozycji pomocnika. W reprezentacji Sierra Leone zadebiutował w 2003 roku. Do 2013 roku rozegrał w niej 19 meczów, w których zdobył jedną bramkę.

</doc>
<doc id="2269671" url="https://pl.wikipedia.org/wiki?curid=2269671" title="Małe Siostry Bożej Opatrzności">
Małe Siostry Bożej Opatrzności

Zgromadzenie Małych Sióstr Bożej Opatrzności – żeńskie zgromadzenie zakonne założone przez bł. Matkę Teresę Grillo Michel we Włoszech w 1899 r.
Historia.
Po śmierci męża Teresa Grillo Michel, zainspirowana lekturą biografii Giuseppe Benedetto Cottolengo odwiedziła, założony przez niego, Mały Dom Opatrzności Bożej w Turynie. Ta wizyta wywarła na niej tak duże wrażenie, że poświęciła swoje życie ubogim i chorym. Sprzedała cały swój majątek i założyła Małe Schronisko Opatrzności Bożej w Alessandrii. Wkrótce działalność schroniska zaczęła zyskiwać przychylność mieszkańców miasta, a zafascynowane charyzmą Teresy kobiety dołączały do niej, tworząc zgromadzenie.
8 stycznia 1899 roku, Matka Teresa Michel i jej towarzyszki przywdziały habity, przyjmując nazwę „Małe Siostry Bożej Opatrzności”. Pierwszymi siostrami, poza Matką Teresą, która przyjęła imię Antonietta, były: siostra Teresa Accornero, siostra Maria Immaculata Gilet, siostra Giuseppina Genovese, siostra Vincenza Visconti, siostra Anna Giaccone, siostra Giovanna Barbero, siostra Cecilia i siostra Michelina. Biskup Alessandrii, Giuseppe Capecci, dekretem z dnia 29 marca 1901 zatwierdził zgromadzenie na prawie diecezjalnym. 8 czerwca 1942 roku zgromadzenie zostało ostatecznie zatwierdzone na prawie papieskim.
Działalność.
Działalność Małych Sióstr Bożej Opatrzności skupia się na różnych pracach medycznych i społecznych. Zgromadzenie prowadzi sierocińce, pensjonaty, instytucje oświatowe oraz domy opieki dla osób starszych i niepełnosprawnych.
Oprócz Włoch siostry są obecne w wielu regionach świata, między innymi Brazylii (od 1900), Argentynie (od 1927) oraz Indiach (od 1984). W Polsce zgromadzenie obecne jest od 2006 roku, kiedy to został w Białymstoku założony dom Zgromadzenia Małych Sióstr Bożej Opatrzności.
Strój zakonny.
Małe Siostry Bożej Opatrzności noszą beżowy habit i granatowy welon.

</doc>
<doc id="2269672" url="https://pl.wikipedia.org/wiki?curid=2269672" title="Lassad Nouioui">
Lassad Nouioui

Lassad Nouioui (ur. 3 sierpnia 1986 w Marsylii) piłkarz tunezyjski grający na pozycji napastnika. Od września 2012 roku jest zawodnikiem szkockiego klubu Celtic F.C. W reprezentacji Tunezji zadebiutował w 2009 roku. Do tej pory rozegrał w niej dwa mecze (stan na 24 lutego 2012).

</doc>
<doc id="2269675" url="https://pl.wikipedia.org/wiki?curid=2269675" title="LS I +61 303">
LS I +61 303

LS I +61 303 – rentgenowski układ podwójny zaliczany do mikrokwazarów. Świadczy o tym rozciągła, precesująca struktura dżetowa, zaobserwowana w zakresie radiowym (M. Massi i in., 2001, Astronomy and Astrophysics, 376, 217).
W skład układu wchodzi masywna gwiazda ciągu głównego typu Be oraz obiekt zwarty o masie szacowanej na 1-4 masy Słońca. Składniki obiegają się wzajemnie z okresem około 26,5 dnia po orbicie eliptycznej o ekscentryczności e=0,72. Natura obiektu zwartego nie jest ustalona, aczkolwiek najprawdopodobniej jest nim gwiazda neutronowa. Z układu zaobserwowano charakterystyczne rozbłyski radiowe obserwowane w cyklu orbitalnym (J. M. Paredes, i in. 1990, Astron. Astrophys. 232, 377), jak również rozbłyski rentgenowskie (Goldoni P. i Mereghetti S., 1995, Astron. Astrophys. 299, 751). Skorelowana z nimi emisja w zakresie promieniowania gamma została zarejestrowana przez detektor EGRET.
Mikrokwazar LS I +61 303 znajduje się na północnej półkuli nieba i był obserwowany przez naziemny teleskop czerenkowowski MAGIC (Albert J. i in. 2006, Science, 312, 1771). Emisja promieniowania o energii ponad 100 Gev jest związana prawdopodobnie z oddziaływaniem wiatru pulsarowego z ultrafioletowymi fotonami, emitowanymi przez gwiazdę Be. Podobny mechanizm proponowany jest w wypadku pulsara PSR B1259-63.

</doc>
<doc id="2269676" url="https://pl.wikipedia.org/wiki?curid=2269676" title="Mazda R360">
Mazda R360

Mazda R360 – samochód osobowy typu kei-car produkowany przez japońską firmę Mazda w latach 1960–1966. Dostępny jako 2-drzwiowy sedan. Do napędu użyto benzynowego silnika V2 o pojemności 0,4 litra. Moc przenoszona była na oś tylną poprzez 4-biegową manualną bądź 2-biegową automatyczną skrzynię biegów. Samochód został zastąpiony przez model P360.

</doc>
<doc id="2269677" url="https://pl.wikipedia.org/wiki?curid=2269677" title="Gminny Ludowy Klub Sportowy Nadarzyn">
Gminny Ludowy Klub Sportowy Nadarzyn



</doc>
<doc id="2269678" url="https://pl.wikipedia.org/wiki?curid=2269678" title="Hatsukoi Limited">
Hatsukoi Limited

 – shōnen-manga autorstwa Mizuki Kawashita. Ukazywała się nakładem wydawnictwa Shūeisha w "Shūkan Shōnen Jumpie" od października 2007 do maja 2008. Seria ukazuje obrazy z życia uczuciowego ośmiu dziewcząt w szkole średniej i gimnazjum.
Adaptacja w formie słuchowiska została wydana w lutym 2009 roku, a light novel w marcu 2009 roku. 
Dwunastoodcinkowa adaptacja anime wyprodukowana przez studio J.C.Staff była nadawana w Japonii od 11 kwietnia do 27 czerwca 2009.
W Polsce mangę wydało wydawnictwo Waneko.
Opis fabuły.
Manga zawiera serię krótkich opowieści o ośmiu dziewczętach w wieku szkolnym, ich znajomych z klasy i rodzinach.
Każdy rozdział skupia się na innej z głównych postaci; opowieści te przeplatają się, by w końcu utworzyć główny wątek, w którym bierze udział większość z przedstawionych osób.

</doc>
<doc id="2269679" url="https://pl.wikipedia.org/wiki?curid=2269679" title="Sochaczewski">
Sochaczewski

Osoby:
Regiony:
Inne:

</doc>
<doc id="2269680" url="https://pl.wikipedia.org/wiki?curid=2269680" title="Sochaczewska">
Sochaczewska



</doc>
<doc id="2269683" url="https://pl.wikipedia.org/wiki?curid=2269683" title="Naukowe Muzeum Morskie w Tokio">
Naukowe Muzeum Morskie w Tokio

 – otwarta w 1974 roku placówka muzealna w Tokio, w dzielnicy Shinagawa, poświęcona technice morskiej i związkom Japonii z morzem.
Muzeum zbudowano na sztucznej wyspie Odaiba, położonej w Zatoce Tokijskiej. Główny budynek muzeum ma kształt statku, wewnątrz którego są sale wystawowe; na maszcie „statku” umieszczona jest platforma widokowa, pozwalająca śledzić ruch w porcie.
Jest to przede wszystkim muzeum historii i współczesnej techniki morskiej. Wystawy obejmują kolekcję rozmaitych elementów techniki okrętowej oraz modele statków i instalacji portowych, np. dioramę funkcjonującego doku kontenerowego. Nacisk położony jest na technologię i dzieje marynarki handlowej. Historia floty wojennej zredukowana jest do minimum. Nawet wydobyta z morza lufa działa artylerii głównej pancernika „Mutsu” traktowana jest jako przykład technologii morskiej.
Na ekspozycji zewnętrznej muzeum prezentowane są:

</doc>
<doc id="2269685" url="https://pl.wikipedia.org/wiki?curid=2269685" title="Michał Osiński">
Michał Osiński

Michał Osiński (ur. 5 września 1978 w Łodzi) – polski piłkarz występujący na pozycji obrońcy.
Wychowanek ŁKS Łódź, w barwach którego rozegrał w latach 1993–1996 i 1998–2001 (z przerwą na występy w MKP Zgierz i Piotrcovii Piotrków Trybunalski) 24 spotkania ligowe, zdobywając 1 bramkę. W dalszych latach występował w klubach niższych klas rozgrywkowych: Siarce Tarnobrzeg, Unii Skierniewice, RKS Radomsko, Pelikanie Łowicz, Ceramice Paradyż i Świcie Nowy Dwór Mazowiecki. Od 2006 był zawodnikiem Ruchu Chorzów, który reprezentował w 30 meczach (w tym 10 w Ekstraklasie), zdobywając 1 bramkę. Wiosną 2008 został przesunięty do Młodej Ekstraklasy, gdzie zagrał w 10 spotkaniach. Łącznie na najwyższym poziomie rozgrywkowym wystąpił 34 razy.
Latem 2008 przeniósł się do Podbeskidzia Bielsko-Biała, w którym jest jednym z podstawowych zawodników (ponad 70 meczów ligowych w ciągu 3 sezonów). W sezonie 2010/2011 został wybrany do jedenastki rundy jesiennej I ligi przez redakcję "Przeglądu Sportowego". Kontrakt Osińskiego z Podbeskidziem wygasł w grudniu 2011.

</doc>
<doc id="2269686" url="https://pl.wikipedia.org/wiki?curid=2269686" title="Feijoada">
Feijoada

 
Feijoada (wym. ) – gulasz z przeważnie czarnej, rzadziej czerwonej lub brązowej, fasoli. Jest uważany za brazylijską potrawę narodową. Tzw. "feijoada completa" składa się z krewetek, fasoli oraz suszonego mięsa, wędzonych kiełbasek, ozorów, wieprzowych uszu i nóg, goździków, liści laurowych, pieprzu, czosnku i cebuli. Do tego serwuje się ryż, "farofa" (prażoną i zasmażaną mąkę z manioku), duszoną "couve mineira" (lub poza Brazylią włoską lub pekińską kapustę) i plastry pomarańczy oraz pikantny sos z pieprzu, "molho da pimenta".
Uboższa część społeczeństwa spożywa ją tylko z ryżem, fasolą i (o ile jest dostępna) mocno soloną i suszoną wołowiną.
Historia.
Historycy jak Luís da Câmara Cascudo uważają, że feijoada jest brazylijską wersją gulaszu z południowych krajów europejskich takich jak Francja ("cassoulet"), Hiszpania, Włochy i oczywiście Portugalia. Tradycyjne portugalskie dania z fasolą i wieprzowiną ("cozidos"), jak te z regionów Estremadura i Trás-os-Montes, są przodkami brazylijskiej feijoada. Najwcześniejsze drukowane wzmianki o tej potrawie pojawiły się w połowie XIX wieku, w oparciu o menu z wyższej klasy restauracji miejskich.
Nazwa pochodzi od portugalskiego słowa „feijão” – fasola.

</doc>
<doc id="2269688" url="https://pl.wikipedia.org/wiki?curid=2269688" title="Mistrzostwa Kenii w Biegach Przełajowych 2011">
Mistrzostwa Kenii w Biegach Przełajowych 2011

Mistrzostwa Kenii w Biegach Przełajowych 2011 – zawody lekkoatletyczne, które odbyły się 19 lutego w Nairobi. Impreza była kwalifikacją do składu reprezentacji kraju na mistrzostwa świata w biegach przełajowych.

</doc>
<doc id="2269691" url="https://pl.wikipedia.org/wiki?curid=2269691" title="Młyn i krzyż">
Młyn i krzyż

Młyn i krzyż (ang. "The Mill and the Cross") – film historyczny w reżyserii Lecha Majewskiego, nakręcony w 2010 roku w polsko-szwedzkiej koprodukcji. Jest to adaptacja książki Michaela Gibsona, poświęconej obrazowi "Droga krzyżowa" pędzla Pietera Bruegla (starszego).
Fabuła.
Akcja filmu rozgrywa się w 1564, gdy Bruegel namalował swoje dzieło. "Umownie, w granicach jednego dnia, rekonstruowane są zdarzenia, jakie złożyły się na obraz finalny", znany z "Drogi krzyżowej". Tłem historycznym jest czas ucisku politycznego i religijnego Niderlandów. Pod rządami hiszpańskich Habsburgów, którzy wyznawali katolicyzm, dochodziło do krwawego zwalczania reformacji.
Jedną z głównych postaci filmu jest młody mężczyzna, mieszkaniec wsi, który ginie męczeńską śmiercią za głoszenie herezji. Na drugim planie ukazana jest droga krzyżowa Chrystusa. Widz obserwuje ją z perspektywy Pietera Bruegla tworzącego swój obraz, a także jego przyjaciela i mecenasa Nicolaesa Jonghelincka oraz matki Marii.
Produkcja.
Pomysł.
Michael Gibson, pisarz, krytyk i historyk sztuki zafascynowany filmem "Angelus", zaproponował Lechowi Majewskiemu nakręcenie filmu dokumentalnego o "Drodze krzyżowej", obrazie Pietera Bruegla znajdującym się w zbiorach Muzeum Historii Sztuki w Wiedniu. Podstawą miał być esej Gibsona, znawcy twórczości Bruegla, na temat obrazu. Esej został wydany w formie książki w 1996, a następnie przełożony na język angielski i opublikowany w 2001 pod tytułem "The Mill and the Cross".
Majewski, z wykształcenia malarz, postanowił zmierzyć się z realizacją filmu, nie dokumentalnego jednak, lecz fabularnego.
Realizacja.
Produkcja filmu trwała trzy lata, z czego dwa lata zajęło komponowanie i montowanie kadrów. Obraz filmowy powstawał poprzez scalanie nagranych fragmentów za pomocą technik komputerowych. Czasem łączono obrazy rzeczywiste z malarskimi. Tak było np. z zachmurzonym niebem w tle, które składa się z obrazów nakręconych w Nowej Zelandii, Polsce i Czechach oraz z fragmentów „wyciętych” z dzieła Bruegla.
Elementy scenografii oraz postacie ludzi nakładano warstwowo, tworząc wielopoziomową mozaikę. Reżyser w rozmowie z Tadeuszem Sobolewskim tak mówił o pracy: "Ujęcia miały po kilkadziesiąt warstw wziętych z różnych rzeczywistości – osobno chmury, osobno światłocienie, osobno postacie, osobno zwierzęta. Wszystko to filmowane osobno i nawarstwiane na siebie. Osobne warstwy powietrza, przestrzeni. Jest tam jedno superujęcie, które ma 147 warstw. Komputery liczyły to przez osiem dni. Były nieustanne korekty, a każda wymagała liczenia od początku".
Realizując film Majewski skorzystał z zaawansowanych technik cyfrowej obróbki obrazu. Zastosowano technologię CGI, z której korzystali wcześniej twórcy "Avatara" czy trylogii "Władca pierścieni". Jednak "Młyn i krzyż" został zrealizowany niewielkim kosztem. "Polscy graficy przy budżecie, o którym wstydziłbym się powiedzieć Amerykanom, wykonali niesłychaną pracę" – mówił reżyser podczas śląskiej premiery filmu.
Film nakręcono w plenerach Wyżyny Krakowsko-Częstochowskiej, m.in. w Żarkach i Olsztynie (w tym samym miejscu Wojciech Jerzy Has kręcił w 1964 swój "Rękopis znaleziony w Saragossie"), a także w Katowicach (Hałda w Kostuchnie, w hali Międzynarodowych Targów Katowickich), Tarnowie, Dębnie, w kopalni soli w Wieliczce oraz w Czechach i Austrii. W niektórych scenach wykorzystano również ujęcia nakręcone w Nowej Zelandii.
Wszystkie kostiumy do filmu zostały wykonane ręcznie i specjalnie farbowane, dla osiągnięcia barw używanych przez Bruegla. Na ekranie zagrało ok. dwustu polskich statystów, wybranych podczas castingów.
Odbiór.
Film trafił do dystrybucji kinowej w kilkunastu krajach na świecie, m.in. w Polsce, Niemczech, Francji, Hiszpanii i Japonii, a także w Stanach Zjednoczonych. Na rynek amerykański trafił po entuzjastycznych recenzjach, jakie zebrał po pokazach na Festiwalu Filmowym w Sundance. Pochlebnie o filmie pisał m.in. tygodnik „Variety”.
Większość recenzentów w polskiej prasie przyjęła film z uznaniem. Niemal wszyscy zwracali uwagę na dopracowaną formę oraz bogactwo szczegółów historycznych. Niektórzy, jak Katarzyna Nowakowska z „Dziennika Gazety Prawnej”, nie ukrywali zachwytu: „Moc emanująca z ekranu jest niewiarygodna. Estetyka renesansowego malarstwa, podrasowana współczesną techniką, działa wprost obezwładniająco – takiego piękna i precyzji nie ogląda się na co dzień”. Skrajnie odmienną opinię zaprezentowała Monika Małkowska z „Rzeczpospolitej”, która nazwała film „ekranową wydmuszką” i „tworem sztukopodobnym”, a reżysera „specem od działań fasadowych”.
W opinii Anity Piotrowskiej z „Tygodnika Powszechnego” film poprzez ruch i aktorów „potrafi ożywić obraz, ale mimo wszystko patrzymy nań niczym na płótno”. O związkach reżysera z malarstwem pisał Zbigniew Banaś z miesięcznika „Film”: Majewski „jest artystą malarzem zarówno z wykształcenia, jak i z zamiłowania. (…) Reżysera ewidentnie fascynują zarówno pojedyncze postacie i sytuacje przedstawione na płótnie, jak i sam mechanizm powstawania dzieła sztuki. Bohaterami filmu są więc nie tylko flamandzcy chłopi i mieszczanie z obrazu, ale i mistrz Bruegel oraz jego najbliższe otoczenie”.
Odtwarzając obraz Majewski umieścił w centrum wydarzeń samego malarza. Wedle słów Pawła T. Felisa z „Gazety Wyborczej” ekranowy Bruegel „nie odtwarza rzeczywistości, ale kreuje, staje się trochę demiurgiem, a trochę Panem Bogiem, który może postać, moment utrwalić na zawsze”.
Podobnie jak Bruegel na obrazie, Majewski czyni w filmie z męki Chrystusa zdarzenie niemal niezauważone przez współczesnych. „Cierpienie krzyżowanego Chrystusa łączy się tu z cierpieniem chłopaka katowanego przez żołnierzy” – pisze Barbara Hollender na łamach „Rzeczpospolitej'”.
Reżyser mówi o tym w rozmowie z Januszem Wróblewskim następująco: „Mój film kontempluje obraz i filozofię Bruegla. Co mówi Bruegel? Że wielkie historyczne wydarzenia, kiedy się działy, były peryferyjne i przechodziły bez echa. Dopiero później zaczynają promieniować, przenikać powszedniość”. Jak pisze A. Piotrowska „męczeństwo Flamandów pod jarzmem katolików hiszpańskich, choć przypomina Chrystusową Pasję, jest tylko ulotnym epizodem na tle toczącego się wokół festynu codzienności”. Zdaniem recenzentki „Tygodnika Powszechnego” "Młyn i krzyż" jest nie tylko „krytycznym komentarzem do instrumentalnego traktowania religii”, w malowidło sprzed kilkuset lat Majewski wpisał „dyskurs z pogranicza teologii i filozofii sztuki”. Także zdaniem Z. Banasia Majewski stworzył „ożywiony ekwiwalent obrazu z uniwersalnym, filozoficznym podtekstem”.
Według K. Nowakowskiej film Majewskiego jest buntem „wobec współczesnej kultury obrazu, która otacza nas tysiącami wizerunków, jednak nie proponuje nam nic poza naskórkowym, powierzchownym i mechanicznym odczytywaniem tych ikonicznych znaków”. Zarówno malowidło, jak i film, są pełne znaków wymagających wysiłku dla odpowiedniego odczytania. Majewski „podobnie jak holenderski malarz nasyca swój obraz rozmaitymi treściami, przerzucając na widza ciężar samodzielnego dochodzenia do sedna i związania całości w spójną narrację” – pisze Nowakowska. Także A. Piotrowska zwraca uwagę na pogłębianie przez Majewskiego ukrytych w obrazie znaczeń.
Recenzenci byli raczej zgodni co do tego, że "Młyn i krzyż" jest „ambitnym przedsięwzięciem”. „Wykorzystując najnowsze technologie, odkrywa wspaniałe możliwości kina” – dodaje B. Hollender. Jakub Majmurek z „Krytyki Politycznej” zarzuca mu nadmierną dosłowność, która z analogii między cierpieniami Flandrii pod rządami Habsburgów a cierpieniem Jezusa czyni „religijny kicz”.
„Będąc dziełem genetycznie brueglowskim, wyrosłym na glebie jego malarskiej wyobraźni i w kształcie przez nią dookreślonym, stanowi jednocześnie kwintesencję kina Lecha Majewskiego” – podsumowuje Magdalena Lebecka z miesięcznika „Kino”.
Nagrody.
Film został zgłoszony do Konkursu Głównego 36. Festiwalu Polskich Filmów Fabularnych w Gdyni (2011). Otrzymał Nagrodę Specjalną Jury, a także nagrody indywidualne: dla Katarzyny Sobańskiej i Marcela Sławińskiego za scenografię, dla Lecha Majewskiego i Zbigniewa Maleckiego za dźwięk oraz dla Doroty Roqueplo za kostiumy.
Ponadto w 2011 film nagrodzono Złotym Aniołem Międzynarodowego Festiwalu Filmowego TofiFest w Toruniu przyznawanym najlepszemu filmowi polskiemu oraz Brązowym Gronem i Nagrodą Klubu Kultury Filmowej XL Lubuskiego Lata Filmowego w Łagowie.
Świat według Bruegla.
W 2009 powstał film dokumentalny Dagmary Drzazgi "Lech Majewski – świat według Bruegla". Prezentuje on pracę reżysera na planie filmu "Młyn i krzyż". Film zdobył w 2010 nagrodę Prix Italia w kategorii dokumentu telewizyjnego.

</doc>
<doc id="2269692" url="https://pl.wikipedia.org/wiki?curid=2269692" title="Mazda Chantez">
Mazda Chantez

Mazda Chantez – czteromiejscowy samochód osobowy typu kei-car produkowany przez japońską firmę Mazda w latach 1972–1974. Dostępny jako 2-drzwiowe coupé. Do napędu użyto dwusuwowego silnika benzynowego R2 o pojemności 0,4 litra. Moc przenoszona była na oś tylną poprzez 4-biegową manualną skrzynię biegów.

</doc>
<doc id="2269694" url="https://pl.wikipedia.org/wiki?curid=2269694" title="Parafia św. Piotra Mohyły we Wrocławiu">
Parafia św. Piotra Mohyły we Wrocławiu

Parafia św. Piotra Mohyły Metropolity Kijowskiego i Halickiego – parafia prawosławna we Wrocławiu, w dekanacie Wrocław diecezji wrocławsko-szczecińskiej.
Placówka nie posiada własnego obiektu sakralnego.
Historia.
Parafia powstała dzięki staraniom ukraińskiej prawosławnej społeczności Wrocławia. Nabożeństwa odprawiane są w języku ukraińskim i cerkiewnosłowiańskim. Parafia przestrzega kalendarza juliańskiego – „starego stylu”.
Pierwsza Liturgia Święta w tradycji kijowsko-halickiej odbyła się 17 czerwca 2001. Święto parafialne ustanowione zostało na drugą sobotę czerwca.
Tymczasową siedzibą parafii jest cerkiew Świętych Cyryla i Metodego przy ulicy św. Jadwigi 15. Liturgie Święte odprawiane są w każdą niedzielę o godzinie 11.00 w kaplicy Świętych Wileńskich Męczenników – Antoniego, Jana i Eustachego, znajdującej się w krypcie cerkwi.

</doc>
<doc id="2269704" url="https://pl.wikipedia.org/wiki?curid=2269704" title="Myriam Rozenblum">
Myriam Rozenblum

Myriam Rozenblum, z domu Fogel (ur. 4 maja 1936 w Paryżu, zm. 2008 w Paryżu) – francuska malarka żydowskiego pochodzenia.
Rodzina.
Myriam Rozenblum pochodziła z żydowskiej rodziny Warzagerów (niem. Wahrsager), która wydała licznych artystów-malarzy. W XIX wieku bracia Warzagerowie osiedlili się w Tomaszowie Mazowieckim i udekorowali wnętrza tamtejszej Wielkiej Synagogi. Jej wujem był Ber Warzager (1912–1988), jeden z najwybitniejszych malarzy żydowskich XX wieku.
Jej rodzice, Chaim Fogel (vel Fogiel; ur. 1 czerwca 1909 w Tomaszowie Mazowieckim) oraz Zysla z domu Warzager (ur. 10 lutego 1911 w Tomaszowie Mazowieckim) wkrótce po ślubie wyemigrowali z Polski do Francji. II wojnę światową wraz z rodziną przeżyła w Grenoble, a następnie w Szwajcarii. W 1958 wyszła za mąż za Roberta Rozenbluma. Urodziła dwoje dzieci. 
Kariera artystyczna.
Myriam Rozenblum, pracując zawodowo, uczyła się malarstwa drogą korespondencyjną. Po 40 latach działalności amatorskiej osiągnęła wysoki poziom techniczny i artystyczny. Początkowo kopiowała dzieła wielkich mistrzów (takich jak Pierre-Auguste Renoir, Vincent Van Gogh czy Marc Chagall), potem odnalazła własną drogę artystyczną. Zaczęła ukazywać sceny z życia Żydów z terenów Europy Wschodniej. Po przejściu na emeryturę w 1998 całkowicie poświęciła się malarstwu. Pierwszą samodzielną wystawę miała w styczniu 1999 w centrum żydowskim "Bernard Lazare" w Paryżu. 

</doc>
<doc id="2269705" url="https://pl.wikipedia.org/wiki?curid=2269705" title="Žanna Kulakova">
Žanna Kulakova

Žanna Kulakova (ur. 8 kwietnia 1965 w Dyneburgu) – łotewska samorządowiec, w latach 2011–2013 burmistrz Dyneburga.
Życiorys.
W 1989 ukończyła studia w Dyneburskim Instytucie Pedagogicznym, uzyskując uprawnienia do nauczania matematyki. W 1990 ukończyła studia z dziedziny psychologii praktycznej w Leningradzkim Uniwersytecie Państwowym.
Pracowała m.in. jako dyrektor Domu Kultury (1987–1989), a także zastępca dyrektora generalnego rosyjskiej filii koncernu "Interkomcentrs – Formula 7" (1989–1992), następnie zaś była szefem spółki "ŽANMI" (1992–2000) oraz pracownikiem administracji rejonu dyneburskiego (2000–2004). Po powrocie do Dyneburga pracowała jako dyrektor podlegającego samorządowi "Centrum Opieki Społecznej i Rehabilitacji". W wyborach 2005 bez powodzenia ubiegała się o mandat radnej z listy Pierwszej Partii Łotwy (LPP). Po zjednoczeniu LPP z LC znalazła się w szeregach LPP/LC. Pełniła funkcje w samorządzie miejskim, była m.in. dyrektorem Wydziału Spraw Społecznych Urzędu Miejskiego. Zasiadała w Komisjach Rady Miejskiej: Przyznawania Pomocy Materialnej oraz Mieszkaniowej.
Mandat uzyskała w wyborach w 2009 jako kandydatka LPP/LC. W czerwcu 2010 została wybrana zastępcą burmistrza miasta z ramienia koalicji LPP/LC – Centrum Zgody. 24 marca 2011 po utracie zaufania do poprzedniego burmistrza przez większość koalicyjną wybrano ją na urząd burmistrza miasta. W kwietniu 2011 objęła funkcję przewodniczącej oddziału LPP/LC w Dyneburgu. Po rozwiązaniu LPP/LC stanęła na czele Partii Rozwoju (łot. "Attīstības partija", AP). 24 września 2012 przystąpiła do Partii Reform. W wyborach samorządowych 2013 bez powodzenia ubiegała się o reelekcję do rady.
Związana z sektorem prywatnym, pełniła funkcję przewodniczącej stowarzyszenia "Łatgalskie Zjednoczenie Kobiet Przedsiębiorców" (łot. "Latgales lietišķo sieviešu apvienība").

</doc>
<doc id="2269707" url="https://pl.wikipedia.org/wiki?curid=2269707" title="Krążowniki ciężkie typu Takao">
Krążowniki ciężkie typu Takao

Krążowniki typu Takao – typ czterech krążowników ciężkich zbudowanych dla Japońskiej Cesarskiej Marynarki Wojennej na przełomie lat 20. i 30. XX wieku. Brały udział w II wojnie światowej.
Historia powstania.
Po zawarciu traktatu waszyngtońskiego z 1922 roku, ograniczającego zbrojenia morskie, potęgi morskie rozpoczęły budowę nowej klasy okrętów – krążowników ciężkich (nazywanych wówczas waszyngtońskimi), uzbrojonych w działa kalibru 203 mm. Japonia, dążąca do uzyskania prymatu na Pacyfiku, podjęła prace nad budową czterech krążowników ciężkich typu "Myōkō", które miały silniejsze uzbrojenie od zagranicznych odpowiedników, chociaż w rzeczywistości nieco przekraczały przyjęty limit wyporności. Na wieść o wyrażeniu przez Kongres USA w 1924 zgody na budowę ośmiu krążowników waszyngtońskich, Japończycy zdecydowali o budowie dalszych czterech jednostek tej klasy, ulepszonego typu "Myōkō". Zostały one jednak zatwierdzone przez parlament dopiero podczas sesji na wiosnę 1927. Miały kosztować po 28.370.000 jenów.
Prace projektowe nad ulepszonymi krążownikami rozpoczęto już pod koniec 1925 roku (przed ukończeniem okrętów typu "Myōkō"), pod kierunkiem komandora Kikuo Fujimoto, a od 1926 roku – wiceadmirała Hiragi. Głównymi ulepszeniami w stosunku do typu "Myōkō" były: działa nowego modelu, o większym kącie podniesienia i donośności, grubsze opancerzenie komór amunicyjnych, szersze zastosowanie wysokowytrzymałej stali (Ducol), aluminium i spawania, lepsze umieszczenie wyrzutni torpedowych na pokładzie, bogatsze wyposażenie lotnicze oraz większa i obszerniejsza nadbudówka dziobowa.
Budowę dwóch pierwszych okrętów, oznaczonych jako duże krążowniki nr 5 i 6 („Atago” i „Takao”) zamówiono w stoczniach Marynarki w Yokosuce i Kure na początku 1927 roku. Stępki obu okrętów położono 28 kwietnia 1927. Na początku 1928 zamówiono budowę kolejnych dwóch krążowników nr 7 i 8 („Maya” i „Chokai”) w prywatnych stoczniach Kawasaki w Kobe i Mitsubishi w Nagasaki. Wszystkie okręty otrzymały jednak w stoczniach prowizoryczne numery, w kolejności: 9, 10, 11 i 12 (uwzględniające ciągłość od krążowników typów "Furutaka" i "Aoba"). Początkowo klasyfikowane były jako krążowniki I klasy, a po unowocześnieniu klasyfikacji 30 maja 1934 – jako krążowniki typu A ("Kō kyū Junyōkan"), nieoficjalnie jako krążowniki ciężkie. Nadano im nazwy pochodzące od gór.
Po zbudowaniu okręty okazały się przeciążone w stosunku do projektu – planowana wyporność normalna (określana jako „⅔ próbnej”) 12 986 t wyniosła 14 129-14 260 t. Spowodowało to pogorszenie dzielności morskiej, prędkości i zasięgu (planowany 8000 Mm przy prędkości 14 w., faktyczny ok. 7000 Mm). W dużej mierze było to spowodowane bardzo dużą nadbudówką dziobową.
Problemy ze statecznością japońskich okrętów, znajdujące kulminację w przewróceniu się torpedowca „Tomozuru” 12 marca 1934, spowodowały podjęcie decyzji o przebudowie krążowników typu "Takao" i zmniejszeniu wysoko położonych mas. Przebudowano jednak tylko „Atago” i „Takao”, a przebudowę pozostałych okrętów wstrzymano z uwagi na wybuch wojny. Między innymi obniżono na nich nadbudówkę dziobową i zmniejszono nadbudówkę rufową, a przy tym wzmocniono uzbrojenie torpedowe. Modernizacja polepszyła własności morskie okrętów, lecz wyporność przy 2/3 wyporności bojowej wzrosła do 15 152-15 838 t.
Opis.
Okręty typu "Takao" miały podobny do poprzednich japońskich krążowników ciężkich gładkopokładowy kadłub o stosunkowo niskich burtach, z lekko wznoszącym się dziobem i typową dla japońskich konstrukcji dziobnicą w kształcie spłaszczonego „S”. Dla obniżenia masy, pokład rufowy nieco opadał za rufowymi wieżami dział. Wolna burta na śródokręciu, planowana na 4,86 m, po zbudowaniu miała na skutek zwiększenia zanurzenia wysokość 4,4 m.
Na śródokręciu znajdowała się grupa nadbudówek, z kominami. Charakterystyczną i unikalną cechą okrętów typu "Takao" była bardzo duża, aczkolwiek harmonijna bryła nadbudówki dziobowej, z lekko pochyloną przednią ścianą. Przy podobnej wysokości jak na typie "Myoko", była ona znacznie obszerniejsza. Miała ona aż 10 poziomów, a na „Atago” i „Takao” po modernizacji – 7. W tylną część nadbudówki wkomponowany był przedni komin, wygięty do tyłu, o wydłużonej podstawie (odprowadzający spaliny z 6 kotłowni dziobowych). Między nadbudówką a kominem znajdował się kratownicowy czworonożny maszt o formie piramidy (zamieniany na lżejszy na modernizowanych okrętach). Tuż za pierwszym kominem był drugi prosty komin, a za nim nadbudówka rufowa, mieszcząca m.in. hangar dla wodnosamolotów. Na nadbudówce umieszczony był mniejszy trójnożny maszt z bomem ładunkowym. Po obu stronach grupy nadbudówek i kominów burty były przedłużone w górę, do lekkiego pokładu nadbudówki (spardeku), na którym znajdowały się m.in. stanowiska artylerii przeciwlotniczej. Podwyższone burty miały po dwa charakterystyczne duże wycięcia na aparaty torpedowe umieszczone na pokładzie górnym i trzecie wycięcie do załadunku torped pomiędzy nimi.
Za nadbudówką rufową były umocowane na burtach dwie obrotowe katapulty, o długości 19,4 m każda, a dalej były dwie rufowe wieże artylerii. Na modernizowanych okrętach zmniejszono nadbudówkę rufową, likwidując hangar i przesuwając maszt z bomem tuż przed wieże rufowe. Przestrzeń pomiędzy nadbudówkami, oboma katapultami i wysoką barbetą pierwszej z wież rufowych zabudowano na nich podniesionym pokładem do przechowywania i obsługi wodnosamolotów, przy tym katapulty nowego modelu przeniesiono ok. 10 m do przodu.
Opancerzenie.
Opancerzenie pionowe miało chronić przed pociskami kalibru 203 mm z odległości ponad 19 km i pociskami 155 mm z odległości ponad 15 km. Burty były chronione przez pas pancerny o długości 119,8 m ze stali NVNC, nachylony na zewnątrz pod kątem 12° i rozciągający się od dziobowych do rufowych komór amunicyjnych artylerii głównej, pod wieżami. Główna centralna część pasa o długości 82,4 m i wysokości 3,5 m obejmowała siłownię i miała jednolitą grubość 102 mm. Jej górna krawędź dochodziła do pokładu środkowego (głównego). Na pozostałych częściach pasa z przodu (długości 20,95 m) i z tyłu (16,45 m), osłaniających komory amunicyjne, pas był umieszczony niżej i miał grubość 127 mm w górnej części (między pokładem dolnym a magazynowym), a w dolnej 76 mm, zmniejszające się do 38 mm w kierunku dna. Pas sięgał w tych miejscach niżej, niż na śródokręciu, gdyż w tym rejonie nie było bąbli przeciwtorpedowych. Przy wyporności 2/3 próbnej, centralna część pasa wystawała ponad linię wodną na 1,3 m, a dziobowa i rufowa pasa znajdowały się tuż pod powierzchnią wody. Przy pełnej wyporności, pas wystawał na 85 cm nad wodę.
Pasy burtowe były połączone grodziami, tworzącymi cytadelę pancerną. Centralna część pasa była zamknięta z przodu grodzią poprzeczną grubości 38–63 mm, a z tyłu łamaną grodzią grubości 32–89 mm (obejmującą podstawę wieży nr 4). Dziobowa część pasa była ponadto zakończona łamaną grodzią grubości 63–89 mm (obejmującą podstawę wieży nr 1), a rufowa – grodzią poprzeczną grubości 76 mm.

</doc>
<doc id="2269709" url="https://pl.wikipedia.org/wiki?curid=2269709" title="Loki – wizja dźwięku">
Loki – wizja dźwięku

Loki - wizja dźwięku – debiutancki album studyjny polskiego wokalisty Piotra Roguckiego. Wydawnictwo ukazało się 21 marca 2011 roku nakładem wytwórni muzycznej Mystic Production. W ramach promocji do utworu "Szatany" został zrealizowany teledysk, który wyreżyserował Mateusz Winkiel. Płyta dotarła do 2. miejsca listy OLiS w Polsce.

</doc>
<doc id="2269710" url="https://pl.wikipedia.org/wiki?curid=2269710" title="Uniwersytet Michała Römera w Wilnie">
Uniwersytet Michała Römera w Wilnie



</doc>
<doc id="2269711" url="https://pl.wikipedia.org/wiki?curid=2269711" title="Rejon dyneburski">
Rejon dyneburski



</doc>
<doc id="2269713" url="https://pl.wikipedia.org/wiki?curid=2269713" title="Petr Mrkývka">
Petr Mrkývka

Petr Mrkývka (ur. 17 stycznia 1964 w Brnie) – czeski prawnik i wykładowca, od 1998 konsul honorowy RP w Brnie.
Życiorys.
Po ukończeniu gimnazjum UNESCO w Brnie studiował na Wydziale Prawa Uniwersytetu Jana Evangelisty Purkyně w Brnie (UJEP; absolwent w 1987). W 1996 uzyskał stopień doktora na tejże uczelni przemianowanej na Uniwersytet Masaryka (MU). Odbył staże naukowe na Uniwersytecie Wrocławskim (1998), Uniwersytet Adama Mickiewicza (1999) oraz Uniwersytecie w Białymstoku (2006–2009).
W latach 1987–1988 odbył służbę wojskową w wojsku czechosłowackim. Od 1991 pracował jako wykładowca akademicki Uniwersytetu Masaryka (MU), następnie również jako adwokat. Obecnie jest pracownikiem Katedry Prawa Finansowego i Gospodarki Narodowej Wydziału Prawa Uniwersytetu Masaryka w Brnie. Od 2001 pełni funkcję prodziekana Wydziału.
Jest autorem licznych prac i artykułów naukowych. Zasiada w radach naukowych czasopism „Białostockie Studia Prawnicze” (Wydział Prawa Uniwersytetu w Białymstoku) oraz „Jurisprudencija” (Uniwersytet Michała Römera). Specjalizuje się w prawie finansowym.
Od 1998 sprawuje funkcję konsula honorowego RP w Brnie. Jest członkiem Rady Programowej Forum Polsko-Czeskiego.
Żonaty, ma dwoje dzieci.
Odznaczony Krzyżem Kawalerskim Orderu Zasługi Rzeczypospolitej Polskiej (2004) oraz Odznaką Honorową „Bene Merito” (2019).

</doc>
<doc id="2269714" url="https://pl.wikipedia.org/wiki?curid=2269714" title="Uniwersytet Litewski">
Uniwersytet Litewski



</doc>
<doc id="2269715" url="https://pl.wikipedia.org/wiki?curid=2269715" title="Uniwersytet Kowieński">
Uniwersytet Kowieński



</doc>
<doc id="2269717" url="https://pl.wikipedia.org/wiki?curid=2269717" title="Polpharma">
Polpharma



</doc>
<doc id="2269719" url="https://pl.wikipedia.org/wiki?curid=2269719" title="Pagaczewski">
Pagaczewski

Osoby o tym nazwisku:

</doc>
<doc id="2269723" url="https://pl.wikipedia.org/wiki?curid=2269723" title="Puchar Wysp Owczych w piłce nożnej (2011)">
Puchar Wysp Owczych w piłce nożnej (2011)

W roku 2011 odbyła się 56. edycja Pucharu Wysp Owczych (far. "Løgmanssteypið"), imprezy piłkarskiej organizowanej na tym archipelagu od 1955 roku. Rozgrywki te składały się z kilku etapów:
Przebieg.
Runda wstępna.
W rundzie wstępnej wzięły udział następujące drużyny: TB Tvøroyri (1.deild), Skála ÍF (1.deild), MB Miðvágur (2.deild), FF Giza (3.deild), Undrið FF (3.deild), Royn Hvalba (3.deild). Całość odbyła się 20 marca 2010, na stadionach w: Skáli, Tórshavn oraz Tvøroyri.
Runda eliminacyjna.
W rundzie eliminacyjnej wzięły udział następujące drużyny: 07 Vestur, AB Argir, B36 Tóshavn, B68 Toftir, B71 Sandoy, EB/Streymur, FC Hoyvík, FC Suðuroy, HB Tórshavn, ÍF Fuglafjørður, KÍ Klaksvík, Skála ÍF, TB Tvøroyri, Undrið FF oraz Víkingur Gøta. Całość odbyła się 2 i 3 kwietnia 2010, na stadionach w: Argir, Fuglafjørður, Klaksvík, Runavík, Sørvágur, Toftir oraz Tórshavn.
Na stadionach w tej rundzie zasiadało średnio około 391 widzów. Najwięcej zebrało się ich podczas meczu B36 Tórshavn - EB/Streymur (1500), a najmniej w czasie spotkań: B68 Toftir - FC Hoyvík oraz AB Argir - TB Tvøroyri (po 100).
Ćwierćfinały.
W ćwierćfinałach wezmą udział następujące drużyny: 07 Vestur, AB Argir, B68 Toftir, EB/Streymur, ÍF Fuglafjørður, KÍ Klaksvík, NSÍ Runavík oraz Víkingur Gøta. Całość odbędzie się 4 maja 2010, na stadionach w: Fuglafjørður, Norðragøta, Runavík oraz Sørvágur.

</doc>
<doc id="2269726" url="https://pl.wikipedia.org/wiki?curid=2269726" title="Władisław Illicz-Switycz">
Władisław Illicz-Switycz

Władysław Markowicz Illicz-Switycz () (ur. 12 września 1934 w Kijowie, zginął 22 sierpnia 1966 w wypadku samochodowym koło wsi Obrazcowo pod Moskwą) – językoznawca, etymolog, slawista, bałtolog i nostratysta, badacz akcentuacji bałto-słowiańskiej, twórca naukowej fonologii i gramatyki historycznej języków nostratycznych.
Działalność naukowa.
Illicz-Switycz był pracownikiem naukowym Instytutu Słowianoznawstwa Akademii Nauk SSSR. Podejmował badania w zakresie etymologii, fonetyki i akcentuacji języków słowiańskich, bałtyckich i germańskich. Był twórcą dwóch praw akcentuacyjnych.
Położył podstawy pod rozwój językoznawstwa nostratycznego, zestawiając słownictwo języków indoeuropejskich, uralskich, ałtajskich, kartwelskich, drawidyjskich i semito-chamickich. Badał fonologię prajęzyków i na ich podstawie odtwarzał fonologię nostratyczną.

</doc>
<doc id="2269731" url="https://pl.wikipedia.org/wiki?curid=2269731" title="Bellardiochloa variegata">
Bellardiochloa variegata



</doc>
<doc id="2269732" url="https://pl.wikipedia.org/wiki?curid=2269732" title="26 męczenników japońskich">
26 męczenników japońskich



</doc>
<doc id="2269733" url="https://pl.wikipedia.org/wiki?curid=2269733" title="Święta Wibiana">
Święta Wibiana

Święta Wibiana (ur. i zm. w III wieku w Rzymie) − święta Kościoła katolickiego, dziewica i męczennica.
Właściwie nic nie wiadomo o jej życiu poza tym, że była chrześcijańską męczennicą i dziewicą.
Grób Wibiany został odnaleziony 9 grudnia 1853 r. w starożytnych katakumbach przy Via Appia. Był ozdobiony marmurową tablicą, na której widniał napis "Duszy niewinnej i czystej Wibiany" oraz wieńcem laurowym. Obok ciała znaleziono flakonik rzekomo zawierający krew.
Święta Wibiana została patronką amerykańskiej archidiecezji Los Angeles, a jej szczątki umieszczono nad głównym ołtarzem w katedrze św. Wibiany w Los Angeles ("Cathedral of Saint Vibiana"), która była główną świątynią archidiecezji. Po uszkodzeniu kościoła przez trzęsienie ziemi w 1994 r. relikwie świętej przeniesiono w 2002 r. do nowo wybudowanej katedry Matki Bożej Anielskiej, gdzie umieszczono je w mauzoleum.
Wspomnienie św. Wibiany jest obchodzone lokalnie 1 września.
Często jest utożsamiana ze świętą Bibianną (IV w.).

</doc>
<doc id="2269734" url="https://pl.wikipedia.org/wiki?curid=2269734" title="Aplikacje Google">
Aplikacje Google



</doc>
<doc id="2269735" url="https://pl.wikipedia.org/wiki?curid=2269735" title="5-HTTLPR">
5-HTTLPR

5-HTTLPR (ang. "serotonin-transporter-linked polymorphic region") – obszar polimorficzny zlokalizowany w obrębie promotora genu SLC6A4 kodującego transporter serotoniny. Polimorfizm tego obszaru wiąże się z predyspozycją do reakcji depresyjnych na "stresujące" wydarzenia życiowe. Osoby z genotypem s/s i l/s ("s" - ang. "short", krótki; "l" ang. "long", długi) charakteryzują się większą częstością wystąpienia depresji po takich zdarzeniach niż osoby z genotypem l/l. Późniejsze badania doprowadziły także do odkrycia powiązań między 5-HTTLPR a występowaniem lękowych cech osobowości.

</doc>
<doc id="2269745" url="https://pl.wikipedia.org/wiki?curid=2269745" title="Dekatron">
Dekatron



</doc>
<doc id="2269746" url="https://pl.wikipedia.org/wiki?curid=2269746" title="Kazimierz Skowroński">
Kazimierz Skowroński

Kazimierz Skowroński (ur. 30 maja 1907 w Kolbuszowej, zm. 26 listopada 1974) – polski działacz społeczny i kulturalny, doktor filozofii, poseł na Sejm PRL II kadencji w latach 1957–1961, przyłączył się do koła posłów „Znak”.
Życiorys.
Absolwent historii na Uniwersytecie Jagiellońskim, przed II wojną światową nauczyciel historii. Podczas wojny zamieszkał w Kolbuszowej. Członek Stronnictwa Ludowego „Roch”, Związku Walki Zbrojnej i Armii Krajowej, organizator tajnego nauczania. Dyrektor gimnazjum i liceum w Kolbuszowej (1944–1947), liceum dla dorosłych w Kolbuszowej (1950–1951), w latach 1953–1972 nauczyciel historii w technikum rolniczym w Weryni. Działał w regionalnych stowarzyszeniach ziemi kolbuszowskiej, m.in. organizował Towarzystwo Opieki nad Zabytkami Przyrody i Kultury im. Juliana Goslara oraz Muzeum Regionalne Lasowiaków w Kolbuszowej. Publikował liczne prace z dziedziny historii i etnografii w prasie regionalnej.
W 1957 wybrany do Sejmu w okręgu wyborczym nr 79 w Stalowej Woli jako kandydat bezpartyjny. Przyłączył się do koła posłów „Znak”.

</doc>
<doc id="2269753" url="https://pl.wikipedia.org/wiki?curid=2269753" title="Albrecht IV">
Albrecht IV



</doc>
<doc id="2269755" url="https://pl.wikipedia.org/wiki?curid=2269755" title="Hokuto (Hokkaido)">
Hokuto (Hokkaido)

 – miasto w Japonii, w prefekturze Hokkaido, w podprefekturze Oshima. Miasto ma powierzchnię 397,44 km2 . W 2020 r. mieszkało w nim 44 331 osób, w 18 110 gospodarstwach domowych (w 2010 r. 47 996 osób, w 18 414 gospodarstwach domowych).
Miasto zostało założone 1 lutego 2006 w wyniku połączenia miasta Kamiiso z powiatu Kamiiso i Ōno z powiatu Kameda.

</doc>
<doc id="2269758" url="https://pl.wikipedia.org/wiki?curid=2269758" title="Sytuacja prawna i społeczna osób LGBT w Pakistanie">
Sytuacja prawna i społeczna osób LGBT w Pakistanie

Status prawny lesbijek, gejów, osób biseksualnych oraz transpłciowych i sytuacja społeczna osób i grup LGBT w Pakistanie.
Status prawny.
Prawo i sądownictwo Pakistanu są pod silnym wpływem szariatu (prawa muzułmańskiego), które jest przeciwne wszelkim kontaktom homoseksualnym. Konstytucja Pakistanu (art. 227) stwierdza, że wszystkie inne regulacje prawne muszą być zgodne z zasadami islamu.
Artykuł 377 pakistańskiego kodeksu karnego (zaczerpniętego z kolonialnego brytyjskiego kodeksu przyjętego w 1860 roku i tylko częściowo zmienionego) umożliwia penalizowanie stosunków homoseksualnych. Głosi on, że „przeciwne naturze” kontakty seksualne z mężczyzną, kobietą czy zwierzęciem podlegają karze pozbawienia wolności w wymiarze dożywocia lub karze pozbawienia wolności od 2 do 10 lat oraz karze grzywny. „Sodomia”, czyli m.in. kontakty seksualne między osobami tej samej płci, są zagrożone karą pozbawienia wolności od 2 do 10 lat. Jednocześnie osoby odpowiadające na ankietę przygotowaną przez ILGA nie znały przypadków zastosowania kary więzienia za utrzymywanie stosunków homoseksualnych.
Także inne przepisy prawne są wykorzystywane jest przez siły policyjne i organy wymiaru sprawiedliwości jako pretekst do prześladowania i karania osób podejrzanych o aktywność homoseksualną.
Jednocześnie w tradycji indyjsko-pakistańskiej występuje społecznie sankcjonowane zjawisko tzw. trzeciej płci. Są to osoby transgenderyczne lub eunuchowie przynależni do tzw. hidźra. W okresie silnej islamizacji i rządów junty wojskowej w Pakistanie grupa ta była marginalizowana i prześladowana przez władze i społeczeństwo. W latach 2009–2010 uzyskała poparcie dla swoich praw od pakistańskiego Sądu Najwyższego.
Życie osób LGBT w kraju.
Pakistan należy do krajów nietolerancyjnych wobec mniejszości seksualnych. Mimo tego u schyłku pierwszej dekady XXI wieku można zauważyć wzrost aktywności grup i osób LGBT. Jest to działalność i aktywność grożąca poważnymi konsekwencjami socjalnymi i prawnymi, mimo to buduje podstawy ruchu emancypacji LGBT. Przykładem tego jest pierwsze w Pakistanie (2008) pismo Chay Magazine, które otwiera forum do dyskusji o seksualizmie człowieka.
Od 2005 roku sieć telewizyjna Geo TV nadaje program z udziałem mężczyzny o imieniu Ali Saleem. Występuje on w nim jako kobieta i rozmawia z zaproszonymi do studia gośćmi.

</doc>
<doc id="2269759" url="https://pl.wikipedia.org/wiki?curid=2269759" title="Miklós Haraszti">
Miklós Haraszti

Miklós Haraszti (ur. 2 stycznia 1945 w Jerozolimie) – węgierski dysydent, działacz opozycji demokratycznej w czasach komunistycznych.
Życiorys.
W latach 60. studiował na wydziale hungarystyki i filozofii Uniwersytetu Loránda Eötvösa w Budapeszcie, dwukrotnie relegowany i objęty dozorem policyjnym. W 1970 zaczął pracować fizycznie, na podstawie swoich doświadczeń napisał wspólnie z György’em Konrádem książkę "Praca na akord" o wyzysku robotników w przemyśle państwowym. Pracę powielił i rozpowszechnił wśród znajomych, za co został w 1973 skazany na karę 8 miesięcy pozbawienia wolności w zawieszeniu na 3 lata. W latach 70. nawiązał kontakty z polską opozycją i został symbolicznie członkiem pierwszej redakcji kwartalnika "Krytyka".
W 1981 został jednym z redaktorów niezależnego pisma "Beszélő" („Widzenie” – w znaczeniu spotkania więźnia z osobą go odwiedzającą). Publikował tam artykuły o losach osób represjonowanych z przyczyn politycznych, dążeniach inicjatyw niezależnych, analizował uwikłanie środowisk literackich w system komunistyczny. Angażował się w akcje ulotkowe. W 1988 założył tzw. Sieć Wolnych Inicjatyw. W 1989 został działaczem Związku Wolnych Demokratów, był jego rzecznikiem i sekretarzem prasowym (1989-1991) oraz posłem do parlamentu z jego ramienia (1990-1994). W latach 2004–2010 pełnił funkcję Przedstawiciela Organizacji Bezpieczeństwa i Współpracy w Europie ds. wolności mediów.

</doc>
<doc id="2269760" url="https://pl.wikipedia.org/wiki?curid=2269760" title="Nissan Otti">
Nissan Otti



</doc>
<doc id="2269762" url="https://pl.wikipedia.org/wiki?curid=2269762" title="Lucjan Kulej">
Lucjan Kulej

Lucjan Kulej (ur. 26 listopada 1896 r. w Dankowie, zm. 13 lipca 1971 r. w Katowicach) – hokeista, wioślarz, prawnik, olimpijczyk z St. Moritz 1928.
Ukończył gimnazjum w Częstochowie, po czym wyjechał na studia prawnicze do Warszawy. Tam trenował wioślarstwo. Latem 1918 został wybrany do zarządu AZS Warszawa. 
Jednocześnie od 1915 należał do POW. 7 listopada 1918 roku zgłosił się na ochotnika do wojska i otrzymał przydział do formowanego w Dębicy pułku strzelców konnych (późniejszy 9 Pułk Ułanów Małopolskich). Jeszcze w tym samym miesiącu wyruszył na front polsko-ukraiński. W grudniu tego samego roku został ciężko ranny i dostał się do niewoli, z której zbiegł na wiosnę roku następnego. W lecie 1920 został mistrzem Polski w dwóch konkurencjach: czwórce ze sternikiem i w ósemce. W tym samym roku wyruszył na front wojny polsko-bolszewickiej. Zdemobilizowany, w czasie przygotowań do plebiscytu śląskiego był delegatem warszawskiego komitetu; zajmował się zadaniami kurierskimi. Był jednym z założycieli sekcji hokejowej AZS Warszawa (1922). 
W 1924 roku ukończył studia prawnicze, a w 1927 - aplikację sądową. Był podprokuratorem Sądu Okręgowego w Warszawie, w Sosnowcu i w Katowicach. W 1931 uczestniczył w mistrzostwach świata w hokeju na lodzie w Krynicy. Po zakończeniu kariery zawodniczej był działał jeszcze jako sędzia i trener. Jako współtrener pojechał na kolejne igrzyska olimpijskie. 
Podczas okupacji niemieckiej pełnił funkcję prokuratora podziemnego Sądu Okręgowego w Warszawie. Uczestnik powstania warszawskiego w batalionie Bełt (ps. „Ostoja”). Pod koniec powstania zbiegł wraz z żoną i ukrywał się pod Warszawą. Po wojnie założył kancelarię adwokacką i pracował w zawodzie do osiągnięcia wieku emerytalnego.

</doc>
<doc id="2269763" url="https://pl.wikipedia.org/wiki?curid=2269763" title="Suzuki Twin">
Suzuki Twin

Suzuki Twin - dwumiejscowy samochód osobowy typu kei-car produkowany przez japońską firmę Suzuki w latach 2003–2005. Dostępny jako 2-drzwiowe coupé. Do napędu użyto benzynowego silnika R3 o pojemności 0,7 litra. Moc przenoszona była na oś przednią poprzez 5-biegową manualną bądź 4-biegową automatyczną skrzynię biegów.

</doc>
<doc id="2269765" url="https://pl.wikipedia.org/wiki?curid=2269765" title="Hokuto">
Hokuto



</doc>
<doc id="2269767" url="https://pl.wikipedia.org/wiki?curid=2269767" title="Eli (album Varius Manx)">
Eli (album Varius Manx)

Eli – album studyjny zespołu Varius Manx, wydany w 21 marca 2011 roku nakładem wytwórni płytowej Sony Music Entertainment. 
Jest to zarówno pierwsza płyta zespołu od 7 lat, jak i pierwsza z nową wokalistką, Anną Józefiną Lubieniecką. Tytuł płyty to skrót od hasła "Evolution Loves Inspiration" odnoszącego się do reaktywacji zespołu. Na pierwszy singel z płyty wybrano utwór „Przebudzenie”.
Teksty na płytę napisała m.in. była wokalistka zespołu Anita Lipnicka, czy też Jacek Szymkiewicz - lider grupy muzycznej Pogodno.
Lista utworów.
Opracowano na podstawie materiału źródłowego.

</doc>
<doc id="2269768" url="https://pl.wikipedia.org/wiki?curid=2269768" title="Suzuki Equator">
Suzuki Equator

Suzuki Equator - samochód osobowy o nadwoziu pick-up montowany przez Nissana w oparciu o model Navara, a sprzedawany przez japońską firmę Suzuki w latach 2008 - 2011. Pojazd po raz pierwszy został zaprezentowany podczas targów motoryzacyjnych w Chicago w 2008 roku.
Do napędu użyto dwóch jednostek benzynowych, bazowa R4 2,5 l o mocy 155 KM (113 kW) oraz momencie obrotowym 232 Nm dostępna z napędem RWD oraz opcjonalna V6 o pojemności czterech litrów, mocy 265 KM (195 kW) i momencie 381 Nm dostępna z napędem AWD. Dostępne są dwie skrzynie biegów, 5-biegowa manualna bądź automatyczna o tej samej liczbie przełożeń.

</doc>
<doc id="2269769" url="https://pl.wikipedia.org/wiki?curid=2269769" title="Trylogia Sienkiewicza">
Trylogia Sienkiewicza

Trylogia Sienkiewicza – cykl powieści historycznych autorstwa Henryka Sienkiewicza, które publikowane były w latach 1884–1888. Ich akcja toczy się na terenach I Rzeczypospolitej pod koniec pierwszej i w drugiej połowie XVII wieku.
W skład Trylogii wchodzą:
Powodem napisania Trylogii było przekonanie pisarza o znaczeniu tradycji dla ugruntowania świadomości narodowej. Cykl ten powstał, kiedy Polska znajdowała się pod zaborami, a zaborcy coraz bardziej nasilali procesy wynarodowienia. Autor pragnął przywrócić godność narodowi, a także pisać, jak sam się wyraził, „dla pokrzepienia serc”, o czasach, kiedy patriotyzm Polaków uratował zagrożoną ojczyznę.
Obszerne fragmenty Sienkiewiczowskiej "Trylogii" były publicznie odczytywane w 2014 podczas społecznej akcji propagującej znajomość literatury polskiej Narodowe Czytanie Trylogii Sienkiewicza.
W 2018 r. rękopisy Trylogii – "Ogniem i mieczem", "Potop" i "Pan Wołodyjowski" – przechowywane w Zakładzie Narodowym im. Ossolińskich we Wrocławiu, zostały wpisane na Krajową Listę Programu UNESCO Pamięć Świata
Fabuła.
W swojej trylogii autor przedstawia dzieje Polski od 1647 do 1673 roku. Akcja pierwszej części toczy się w czasach powstania Chmielnickiego (1648-1657), druga to dzieje wojny ze Szwecją (1655-1660), a trzecia część opisuje początek wojny z Turcją (1672-1676) i pierwsze zwycięstwo Jana Sobieskiego pod Chocimiem. Głównymi bohaterami są postacie fikcyjne, mające jednak odległe pierwowzory historyczne o autentycznych nazwiskach: Jan Skrzetuski, Michał Wołodyjowski, Andrzej Kmicic, Onufry Zagłoba.
Fabuła każdej części oparta została na podobnym schemacie – motywie miłości z przeszkodami. Kobieta, kochana przez szlachetnego i prawego polskiego oficera, dostaje się w ręce jego rywala, będącego jednocześnie zdrajcą ojczyzny. Za każdym jednak razem po wielu burzliwych perypetiach zakochani znów są razem i wszystko kończy się szczęśliwie. Trójkąty te wyglądają następująco – w "Ogniem i mieczem": Skrzetuski, Helena Kurcewiczówna i Jurko Bohun; w "Potopie": Kmicic, Oleńka Billewiczówna i Bogusław Radziwiłł; w "Panu Wołodyjowskim": Wołodyjowski, Basia i Azja Tuhajbejowicz. Mimo tego powtarzalnego schematu autor potrafił na tyle go urozmaicić, aby za każdym razem sprawiał wrażenie pomysłu nowego i atrakcyjnego. Dzięki swojej plastycznej wyobraźni, szczególnie wyczulonej na urodę świata i ludzi, Sienkiewicz potrafił powołać do życia postaci, w których realność wręcz uwierzono.
Losy bohaterów wplecione zostały w dramatyczny los Rzeczypospolitej XVII wieku, co pozwoliło autorowi obok problematyki obyczajowej zająć się tematem patriotyzmu i wojen wówczas toczonych. Sienkiewicz świadomie wybierał wydarzenia historyczne mające najbardziej dramatyczny charakter, by uzyskać zamierzony efekt. Oto w sytuacji niemal beznadziejnej, kiedy los ojczyzny wydaje się już przesądzony, patriotycznie nastawione szczupłe wojska polskie pokonują potężną armię wrogów. Główny bohater, który znajduje się w obozie obrońców ojczyzny, okrywa się chwałą i zdobywa rękę ukochanej, a zdrajca zostaje poniżony i pokonany. W ten sposób Sienkiewicz, idealizując prawdę historyczną, szerzy kult bohaterskiego poświęcenia dla ojczyzny.
Kontrowersje.
Trylogia to punkt zwrotny w twórczości Henryka Sienkiewicza, który przysporzył mu entuzjastów i przeciwników. Przeciwników dlatego, że zwrot ku przeszłości pozytywiści odczytali jako zdradę ich ideałów. Zainteresowanie historią nie mieściło się bowiem w kanonach pozytywistycznego realizmu ani w programie wychowawczym literatury, który formułowany był w ścisłym związku z obserwacją i analizą współczesności. Na dodatek publikacja Trylogii w konserwatywnym „Słowie” wielu uznało za zerwanie z obozem postępowym.
Nic też dziwnego, że Trylogia, a zwłaszcza jej pierwsza część "Ogniem i mieczem", wywołała wiele krytycznych wystąpień. Bolesław Prus zarzucał jej odbiegające od realiów i nacjonalistyczne ujęcie spraw ukraińskich, nieuwzględnienie tła historycznego oraz mało wiarygodne psychologicznie sylwetki bohaterów. W późniejszym okresie z krytyką występowali m.in. Stanisław Brzozowski za ucieczkę od problemów współczesności oraz Olgierd Górka za błędy historyczne.
Mimo tych krytycznych ocen Trylogia stała się najbardziej popularnym polskim cyklem powieściowym w historii. Kolejne nakłady rozchodziły się błyskawicznie, a czytelnicy różnych warstw i klas społecznych pasjonowali się przygodami jej bohaterów. Trylogia doczekała się przekładów na blisko 20 języków i utrwaliła pozycję Sienkiewicza w polskim środowisku literackim. W 1953 roku Witold Gombrowicz pisał ironicznie w swoim Dzienniku: „Czytam Sienkiewicza. Dręcząca lektura. Mówimy: to dosyć kiepskie, i czytamy dalej. Powiadamy: ależ to taniocha – i nie możemy się oderwać”.

</doc>
<doc id="2269771" url="https://pl.wikipedia.org/wiki?curid=2269771" title="Suzuki Cappuccino">
Suzuki Cappuccino

Suzuki Cappuccino - dwumiejscowy samochód osobowy typu kei-car produkowany przez japońską firmę Suzuki w latach 1991–1997. Dostępny jako 2-drzwiowy roadster. Do napędu użyto turbodoładowanego benzynowego silnika R3 umieszczonego z przodu o pojemności 0,65 litra. Moc przenoszona była na oś tylną poprzez 5-biegową manualną bądź 3-biegową automatyczną skrzynię biegów.

</doc>
<doc id="2269772" url="https://pl.wikipedia.org/wiki?curid=2269772" title="Seventh Avenue (stacja metra na Brighton Line)">
Seventh Avenue (stacja metra na Brighton Line)

DeKalb Avenue – stacja metra nowojorskiego, na linii B i Q. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Atlantic Avenue i Prospect Park. Została otwarta 1 sierpnia 1920.

</doc>
<doc id="2269773" url="https://pl.wikipedia.org/wiki?curid=2269773" title="Prospect Park (stacja metra)">
Prospect Park (stacja metra)

Prospect Park – stacja metra nowojorskiego, na linii B, Q i S. Znajduje się w dzielnicy Brooklyn, w Nowym Jorku, i zlokalizowana jest pomiędzy stacjami Seventh Avenue, Botanic Garden i Parkside Avenue. Została otwarta 2 lipca 1878.

</doc>
<doc id="2269774" url="https://pl.wikipedia.org/wiki?curid=2269774" title="Cerkiew św. Mikołaja Japońskiego w Maebashi">
Cerkiew św. Mikołaja Japońskiego w Maebashi

Cerkiew św. Mikołaja Japońskiego – prawosławna parafialna cerkiew w Maebashi.
Pierwsze informacje o istnieniu w Maebashi społeczności prawosławnej pochodzą z 1875. Wiadomo również, iż cztery lata później w mieście przebywał archimandryta Mikołaj (Kasatkin), kierujący rosyjską misją prawosławną w Japonii, który przeprowadził w Maebashi masowy chrzest grupy chłopów i pracowników zakładów tkackich, jak również ich założyciela. W 1884, gdy parafia liczyła już 600 wiernych, wzniesiono na jej potrzeby pierwszą cerkiew. Kilka lat później spłonęła ona w pożarze, została jednak szybko odbudowana. Świątynia ta została całkowicie zniszczona w czasie nalotów na Japonię w 1945.
Współcześnie istniejący budynek cerkwi został wzniesiony w 1972 i otrzymał wezwanie kanonizowanego dwa lata wcześniej Mikołaja (Kasatkina). Jest to świątynia jednonawowa, z przylegającą dzwonnicą. We wnętrzu znajduje się dwurzędowy ikonostas.

</doc>
<doc id="2269775" url="https://pl.wikipedia.org/wiki?curid=2269775" title="Stanisław Motyka">
Stanisław Motyka

Stanisław Motyka (ur. 6 maja 1906 w Zakopanem, zm. 7 lipca 1941 koło Szentendre na Węgrzech) – narciarz, taternik, olimpijczyk z St. Moritz 1928, przewodnik tatrzański.
Życiorys.
Jego ojciec Jan pochodził z okolic Tarnobrzega, natomiast matka Karolina z domu Golonka – spod Limanowej. Od roku 1923 latem uprawiał wspinaczkę górską, natomiast zimą narciarstwo.
Był mistrzem (1927, 1928) i wicemistrzem (1932, 1933) Polski w sztafecie narciarskiej 5 × 10 km. Na igrzyskach olimpijskich w 1928 zajął 24. miejsce w kombinacji norweskiej.
Po zakończeniu kariery zawodniczej (na skutek poważnego upadku na skoczni narciarskiej) poświęcił się taternictwu. Największe jego sukcesy w tej dziedzinie miały miejsce w latach 30. Do jego partnerów wspinaczkowych początkowo należeli m.in. Witold Henryk Paryski, Jan Sawicki, Bronisław Czech i Jan Gnojek. W późniejszym okresie uprawiał taternictwo w towarzystwie wspinaczy różnych narodowości: spiskimi Niemcami, Węgrami, Słowakami i Polakami, m.in. Zoltánem Brüllem, Istvánem Zamkovszkym czy Wojciechem Hudymą. Często w wyprawach brał udział w charakterze przewodnika, jednak uprawnienia uzyskał dopiero w 1937.
Jako pierwszy przeszedł około 50 dróg w Tatrach, powtórzył też wiele spośród najtrudniejszych przejść innych wspinaczy. Jako instruktor taternictwa niektóre ściany przechodził nawet kilkudziesięciokrotnie. Znany był z lekkiego stylu wspinania się i z bardzo dobrej orientacji w terenie wysokogórskim.
Na nartach uczestniczył w wielu tatrzańskich wyprawach, takich jak zjazd z Wagi do Doliny Białej Wody. Wyjątkowym wydarzeniem pomiędzy licznymi sukcesami była nieudana wycieczka przez Polski Grzebień, podczas której zabłądził we mgle i w lawinie doznał poważnej kontuzji.
Był pierwszą osobą bez góralskiego pochodzenia, która zdała egzamin Polskiego Towarzystwa Tatrzańskiego na przewodnika tatrzańskiego II klasy. To wydarzenie w czerwcu 1937 wzbudziło wielkie kontrowersje wśród społeczności Zakopanego. W 1938 Motyka zdobył uprawnienia przewodnika I klasy.
Stanisław Motyka był też aktywnym działaczem na rzecz rozwoju taternictwa, w 1939 objął kierownictwo Szkoły Turystyki i Taternictwa na Hali Gąsienicowej. Publikował opisy nowych dróg, m.in. w „Taterniku” i „Krzesanicy”. Ponadto był autorem fotografii dokumentujących wspinaczki oraz karykatur, pisał też wiersze na temat Tatr. Bardzo mało z tej twórczości jest zachowane.
Na początku II wojny światowej Motyka zajmował się transportowaniem osób na Słowację i Węgry. Był poszukiwany przez gestapo, ukrywał się w Warszawie, a następnie przez Zakopane i Tatry uszedł na Węgry, gdzie zatrzymał się w obozie polskich uchodźców w Leányfalu koło Szentendre. Tam w wieku 35 lat utonął w Dunaju, został pochowany w pobliskim Pócsmegyer. Jego grób nie zachował się do dzisiejszych czasów.
Miał braci Juliana i Aleksandra, także jego kuzyn Mieczysław Motyka był przewodnikiem i instruktorem narciarskim. Z kolei stryjeczny brat Stanisława, Zdzisław Motyka, był narciarzem i olimpijczykiem.

</doc>
<doc id="2269777" url="https://pl.wikipedia.org/wiki?curid=2269777" title="Cerkiew Zwiastowania w Shari">
Cerkiew Zwiastowania w Shari

Cerkiew Zwiastowania – prawosławna cerkiew filialna w Shari.
Społeczność prawosławna w Shari istnieje od 1912, gdy do miejscowości tej przeprowadziło się sześć prawosławnych rodzin. Pierwsza cerkiew w miejscowości została poświęcona 28 września 1915 przez biskupa Sergiusza (Tichomirowa). W 1948 została ona przeniesiona, zaś w 1979 – całkowicie przebudowana i ponownie poświęcona 30 września wymienionego roku. Jest to świątynia filialna parafii Zstąpienia Świętego Ducha w Kushiro.

</doc>
<doc id="2269778" url="https://pl.wikipedia.org/wiki?curid=2269778" title="HMAS Coombar">
HMAS Coombar

HMAS Coombar - trałowiec pomocniczy okresu II wojny światowej należący do Royal Australian Navy.
Historia.
Wodowany w 1919 kabotażowiec Coolebar został wcielony do Royal Australian Navy 30 stycznia 1941 i przystosowany do roli trałowca pomocniczego, do służby wszedł 30 kwietnia. Początkowo okręt został uzbrojony w pojedynczą armatę 12-funtową (76,2 mm) i ciężki karabin maszynowy Vickers, w późniejszym czasie otrzymał jeszcze dwie armaty automatyczne typu Oerlikon 20 mm.
W czasie wojny na jego pokładzie przez krótki okres służył Edward „Teddy” Sheean, który zginął 1 grudnia 1942 na pokładzie , jego nazwiskiem został później nazwany okręt podwodny .
Okręt został wycofany do rezerwy 26 października 1945 i zwrócony właścicielowi 19 lipca 1946.

</doc>
<doc id="2269779" url="https://pl.wikipedia.org/wiki?curid=2269779" title="Adam Małkowski">
Adam Małkowski

Adam Małkowski (ur. 29 grudnia 1869 w Węgrowie, zm. 4 grudnia 1938 w Woli Korytnickiej) – polski działacz ruchu ludowego, polityk partii PSL „Wyzwolenie”.
Pochodził z rodziny ziemiańskiej. Był dwunastym dzieckiem Jana Małkowskiego i Karoliny z Roguskich. Po ukończeniu gimnazjum w Siedlcach rozpoczął edukację na Uniwersytecie Warszawskim. Początkowo studiował prawo, a później medycynę. W 1894 roku za udział w manifestacjach niepodległościowych został aresztowany. Trafił na Pawiak, a następnie został zesłany do Wiatki. Po powrocie z wygnania kontynuował studia w Dorpacie.
Po uzyskaniu dyplomu lekarskiego przez pewien czas pracował w Warszawskim Pogotowiu Ratunkowym. W 1908 roku kierując się hasłami pozytywizmu porzucił dobrze zapowiadającą się praktykę w Warszawie i wyjechał na prowincję. Osiadł początkowo w Sadownem, a następnie zamieszkał w rodzinnym majątku w Woli Korytnickiej. Podjął się pracy wiejskiego lekarza. Związał się z ruchem ludowym. W okresie międzywojennym krytycznie nastawiony do endecji. Startował kilkakrotnie jako kandydat w wyborach do Sejmu i Senatu II RP. Był prezesem Polskiego Stronnictwa Ludowego „Wyzwolenie” na powiat węgrowski.

</doc>
<doc id="2269781" url="https://pl.wikipedia.org/wiki?curid=2269781" title="Mercedes Molina Ayala">
Mercedes Molina Ayala

Mercedes de Jesus Molina y Ayala (ur. 24 września 1828 w Baba, zm. 12 czerwca 1883 w Riobamba) – ekwadorska Błogosławiona Kościoła katolickiego.
Życiorys.
Urodziła się 24 września 1828 roku, szybko straciła ojca, Od tej chwili była pod opieką matki, która wkrótce zmarła. W 1870 roku wyruszyła na wschód i dotarła do miasta Riobamba. 14 kwietnia 1873 roku założyła instytut do opieki dla osieroconych dziewcząt. Zmarła 12 czerwca 1883 roku mając 54 lata w opinii świętości. Została pochowana w mieście Riobamba. Pius XII w 1946 roku wydał dekret o cudzie. Została beatyfikowana przez papieża Jana Pawła II dnia 1 lutego 1985 w Guayaquil w Ekwadorze.

</doc>
<doc id="2269782" url="https://pl.wikipedia.org/wiki?curid=2269782" title="Sežana (stacja kolejowa)">
Sežana (stacja kolejowa)

Sežana () – stacja kolejowa w Sežana, w Słowenii. Znajduje się na ulicy Kolodvorski. Jest obsługiwana przez Slovenske železnice.

</doc>
<doc id="2269784" url="https://pl.wikipedia.org/wiki?curid=2269784" title="Cerkiew Zstąpienia Świętego Ducha w Kushiro">
Cerkiew Zstąpienia Świętego Ducha w Kushiro

Cerkiew Zstąpienia Świętego Ducha – prawosławna parafialna cerkiew w Kushiro.
Pierwsza świątynia prawosławna w Kushiro powstała w 1898. W 1932 na jej miejscu wybudowana została nowa cerkiew, którą poświęcił w tym samym roku metropolita Sergiusz (Tichomirow). W 1992 budynek został gruntownie wyremontowany, co pozwoliło usunąć skutki trzęsienia ziemi, jakie miało miejsce kilka lat wcześniej i wywołało znacznie zniszczenia cerkwi.
Świątynia jest obiektem dwukopułowym, jednonawowym, z dzwonnicą położoną nad przedsionkiem. We wnętrzu znajduje się jednorzędowy ikonostas.

</doc>
<doc id="2269787" url="https://pl.wikipedia.org/wiki?curid=2269787" title="Proporzec i gęśl">
Proporzec i gęśl

Proporzec i gęśl (oryg. bułg. "Пряпорец и гусла") – debiutancki tom wierszy Iwana Wazowa, wydany w 1876 r. Tom ukazał się w Bukareszcie i został opublikowany pod pseudonimem Pejczin.
Tom zawiera 10 wierszy o tematyce patriotycznej. Zdaniem Edwarda Możejki, w utworach zawartych w zbiorku "podmiot liryczny utożsamiał się całkowicie z ludem, odzwierciedlał jego tragedie, cierpienia, rezygnował z przewodnictwa". Jeśli chodzi o znaczenie i wymowę tytułu całego zbiorku, to "Proporzec oznacza walkę podjętą przez naród, zaś gęśl to poezja, która tej walce została poświęcona".
Tom zawiera następujące wiersze:
Polskie przekłady.
Na język polski zostały przełożone pojedyncze wiersze tomu "Proporzec i gęśl". Wiersz "Борът" jako "Sosna" w tłumaczeniu Tytusa Sopodźki, opublikowany został na łamach Przeglądu Powszechnego t. II z 1896 r., str. 295. Wiersz "Панагюрските въстаници" przełożony został przez Zdzisława Kempfa i opublikowany na łamach gazety "Wieś" w nr 37 z 1950 r. Ponownie wiersz ten został przełożony w latach 70. i opublikowany jako "Powstańcy z Panagiuriszte" wraz z utworem "Де е България?" (jako "Gdzie jest Bułgaria") w tłumaczeniu Dimitriny Lau-Bukowskiej i Jacka Bukowskiego, w tomie wierszy Wazowa pt. "Niegasnącego się nie zgasi", Warszawa 1976.
Tom "Proporzec i gęśl" został wpisany do kanonu literatury bułgarskiej 1878-1988.

</doc>
<doc id="2269790" url="https://pl.wikipedia.org/wiki?curid=2269790" title="Ludmiła Skawronska">
Ludmiła Skawronska

Ludmiła Skawronska, (ur. 23 marca 1980) – rosyjska tenisistka.
Tenisistka odnosząca sukcesy głównie w turniejach ITF. W 1997 roku odnotowała swoje pierwsze zwycięstwo w grze podwójnej (jak się później okazało, jedyne) we włoskim Nino Palumbo, gdzie w parze z Limor Gabai z Izraela pokonały w finale Carminę Giraldo i Paulę Racedo. W 1998 roku pojawiła się na kortach tylko jeden raz, biorąc udział, dzięki dzikiej karcie, w kwalifikacjach do turnieju WTA w San Diego. W pierwszej rundzie tych kwalifikacji trafiła na Amerykankę Sandrę Cacic i po trzysetowym meczu przegrała, co było równoznaczne z zakończeniem udziału w turnieju. Pierwszy sukces w grze pojedynczej przyszedł w 2000 roku na turnieju ITF w San Antonio, na którym najpierw przebiła się przez kwalifikacje, a potem wygrała z Joanne Moore w finale turnieju głównego.
W czerwcu 2002 roku wygrała kwalifikacje do turnieju WTA w Taszkencie i po raz pierwszy zagrała w fazie głównej. Dotarła w niej do ćwierćfinału, pokonując w dwóch pierwszych rundach Milagros Sequerę i Renatę Voráčovą. Rok później na tym samym turnieju powtórzyła swoje osiągnięcie sprzed roku i ponownie osiągnęła ćwierćfinał imprezy, pokonując tym razem Antonellę Serra Zanetti i Angelique Widjaja. W 2004 roku po raz pierwszy w karierze wzięła udział w kwalifikacjach do turniejów wielkoszlemowych, ale w żadnym z nich nie udało jej się zagrać w turnieju głównym. Sztuka ta udała się w 2006 roku w US Open, gdzie tenisistka wygrała kwalifikacje, pokonując w nich takie zawodniczki jak: Carly Gullickson, Kristina Brandi i Junri Namigata i zagrała w turnieju głównym, w którym przegrała jednak z Jekatieriną Byczkową już w pierwszej rundzie. Było to jednak jej największe osiągnięcie w historii kontaktów z Wielkim Szlemem.
W sumie w karierze tenisistka wygrała cztery turnieje w grze pojedynczej i jeden w grze podwójnej rangi ITF i była sklasyfikowana na 124 miejscu w światowym rankingu WTA.

</doc>
<doc id="2269792" url="https://pl.wikipedia.org/wiki?curid=2269792" title="Lioudmila Skavronskaia">
Lioudmila Skavronskaia



</doc>
<doc id="2269794" url="https://pl.wikipedia.org/wiki?curid=2269794" title="XM174">
XM174



</doc>
<doc id="2269795" url="https://pl.wikipedia.org/wiki?curid=2269795" title="XM175">
XM175



</doc>
<doc id="2269800" url="https://pl.wikipedia.org/wiki?curid=2269800" title="M129">
M129



</doc>
<doc id="2269802" url="https://pl.wikipedia.org/wiki?curid=2269802" title="Fryderyk Jansoone">
Fryderyk Jansoone

Fryderyk Jansoone (ur. 19 listopada 1838 w Ghyvelde, zm. 4 sierpnia 1916 w Montrealu) – franciszkanin, błogosławiony kościoła katolickiego.
Był trzynastym dzieckiem swoich rodziców. Musiał przerwać studia, aby pomóc swojej matce. Pracował wówczas jako wędrowny agent – sprzedawca. Po śmierci matki podjął studia na nowo, a w 1864 wstąpił do franciszkanów. W 1870 otrzymał święcenia kapłańskie. W czasie wojny prusko-francuskiej był kapelanem wojskowym. W 1876 roku został skierowany do Kustodii Ziemi Świętej, gdzie został wikarym. W 1881 wyruszył do Kanady i tam pozostał do końca życia. Pracował w sanktuarium Notre Dame-dup-Cap. Zmarł 4 sierpnia 1916 roku i został pochowany w Trois-Rivières. Beatyfikował go Jan Paweł II dnia 25 września 1988.

</doc>
<doc id="2269803" url="https://pl.wikipedia.org/wiki?curid=2269803" title="Port lotniczy Townsville">
Port lotniczy Townsville

Port lotniczy Townsville (IATA: TSV, ICAO: YBTL) – port lotniczy położony w Townsville, w stanie Queensland, w Australii. Lotnisko jest również znane jako Townsville International Airport oraz Garbutt Airport, ze względu na jego lokalizację w dzielnicy Townsville, Garbutt. Port lotniczy Townsville jest obsługiwany przez główne australijskie krajowe i regionalne linie lotnicze, w roku 2009/10 obsłużył 1 644 089 pasażerów, co czyni go 11. pod względem ruchliwości portem lotniczym w Australii.
Port lotniczy Townsville jest wspólne wykorzystywany przez samoloty cywilne i wojskowe, udostępnianie z RAAF Base Townsville. Jest on używany jako miejsce postoju dla Australijskich Sił Obronnych (ADF). Lotnisko było również używane do koordynacji wysiłków udzielenia pomocy po cyklonie tropikalnym i innych klęsk żywiołowych, zwłaszcza po Cyklonie Larry w 2006 roku.
Pierwsze lotnisko powstało w 1920 roku w Thuringowa Shire na południe od Ross River, obecnie dzielnicy Murray.
Port lotniczy Townsville był pierwszym australijskim regionalnym portem lotniczym, który miał przyznany status międzynarodowego portu lotniczego w 1980 roku. Międzynarodowy ruch znacznie się nasilił od 1980 roku, jednak wkrótce zmalał w wyniku restrukturyzacji rynku lotniczego i znaczącej konkurencji ze strony Cairns Airport dla turystyki regionalnej. 
Od grudnia 2010 r. miasto ponownie zaczęło obsługiwać bezpośrednie loty międzynarodowe, pilotowane przez Strategic Airlines na Bali.
Lotnisko jest północnym węzłem dla Virgin Australia.
Lotnisko znajduje się 5 km od Townsville CBD.

</doc>
<doc id="2269804" url="https://pl.wikipedia.org/wiki?curid=2269804" title="Katsuki Suga">
Katsuki Suga

Yuriko Kosaki (ur. 1 lutego 1994) – japońska lekkoatletka specjalizująca się w biegach długich.
Podczas mistrzostw świata w biegu na przełaj w 2011 indywidualnie była 12, a wraz z koleżankami z reprezentacji zdobyła brązowy medal w rywalizacji drużynowej.

</doc>
<doc id="2269806" url="https://pl.wikipedia.org/wiki?curid=2269806" title="Yuriko Kosaki">
Yuriko Kosaki

Yuriko Kosaki (ur. 15 czerwca 1993) – japońska lekkoatletka specjalizująca się w biegach długich.
Podczas mistrzostw świata w biegu na przełaj w 2011 indywidualnie była 23, a wraz z koleżankami z reprezentacji zdobyła brązowy medal w rywalizacji drużynowej.

</doc>
<doc id="2269809" url="https://pl.wikipedia.org/wiki?curid=2269809" title="Park Ueno">
Park Ueno

 – rozległy, japoński park publiczny położony w dzielnicy Taitō w Tokio. 
Zajmuje teren dawnej świątyni "Kan’ei-ji", blisko związanej z siogunami Tokugawa, którzy zbudowali ją, by chronić zamek Edo od północnego wschodu. Świątynia została zniszczona podczas wojny boshin (1868–1869).
Historia.
Park Ueno powstał dzięki dotacji cesarskiej, przekazanej miastu Tokio przez cesarza Taishō w 1924 roku. Oficjalną nazwą parku jest , co można przetłumaczyć jako „Cesarski Dar – Park Ueno”.
Obiekty w Parku.
W parku znajdują się:
Dzięki tym obiektom park jest atrakcją turystyczną i miejscem rekreacji, zarówno dla mieszkańców Japonii, jak i obcokrajowców. W parku rośnie ok. 2200 drzew wiśni. 
Park Ueno i jego otoczenie zajmują ważne miejsce w japońskiej literaturze, park pojawia się np. w powieści "Gan" (Dzika gęś, 1913–1915) autorstwa Ōgai Mori (1862–1922).

</doc>
<doc id="2269812" url="https://pl.wikipedia.org/wiki?curid=2269812" title="Dina Belanger">
Dina Belanger

Dina Belanger (ur. 30 kwietnia 1897 w Quebecu, zm. 4 września 1929) – błogosławiona kościoła katolickiego.
Życiorys.
Urodziła się (ochrzczona została w dniu narodzin) jako jedyne dziecko zamożnych rodziców, którzy zapewnili jej staranne wykształcenie, m.in. od ósmego roku życia uczyła się gry na fortepianie. Pierwszą Komunię Świętą przyjęła w wieku dziesięciu lat. Uczyła się w szkole podstawowej sióstr ze zgromadzenia Notre Dame, a następnie przez dwa lata w prowadzonej przez te same siostry zakonne szkole z internatem w Bellevue. Po jej ukończeniu pojechała do Nowego Jorku, gdzie studiowała muzykę przez dwa lata. Jej listy do rodziców z tego czasu stanowią barwny opis życia szkolnego Nowego Jorku tamtych czasów. Po powrocie do Quebecu dała kilka koncertów.
11 sierpnia 1921 wstąpiła do nowicjatu w Sillery, a 15 sierpnia 1923 złożyła profesję zakonną przyjmując imię Maria od św. Cecylii z Rzymu. Na prośbę przełożonej, która uważała, że Dina żyje w wyjątkowej bliskości Boga (jej duchowość miała charakter chrystocentryczny i maryjny), napisała "Autobiografię". Udzielała też innym siostrom lekcji muzyki.
Krótko po ślubach zakonnych zachorowała na ciężką chorobę, z której nigdy się do końca nie wyleczyła. Ponownie ciężko zachorowała i zmarła 4 września 1929.
Została beatyfikowana przez papieża Jana Pawła II dnia 20 marca 1993.

</doc>
<doc id="2269813" url="https://pl.wikipedia.org/wiki?curid=2269813" title="Szlak ginących zawodów">
Szlak ginących zawodów

Szlak ginących zawodów - Atrakcja turystyczna, gospodarstwo składające się z kilku drewnianych chat oraz przeniesionego w 2001 z miejscowości Potok wiatraka-koźlaka z 1886 znajdujących się w miejscowości Kudowa-Zdrój. Jest to szlak, na którym można zapoznać się z ginącymi zawodami, takimi jak: garncarstwo, tkactwo, kowalstwo oraz piekarstwo tradycyjne (wypiek chleba), a także ekspozycją strojów ludowych. Znajduje się w odległości 200 metrów od Kaplicy Czaszek w Czermnej.

</doc>
<doc id="2269816" url="https://pl.wikipedia.org/wiki?curid=2269816" title="AG-40">
AG-40



</doc>
<doc id="2269821" url="https://pl.wikipedia.org/wiki?curid=2269821" title="Józef Allamano">
Józef Allamano

Józef Allamano, właśc. wł "Giuseppe Allamano" (ur. 21 stycznia 1851 w Castelnuovo Don Bosco, zm. 16 lutego 1926 w Turynie) – założyciel "Instytutu Misjonarzy Matki Bożej Pocieszenia" (wł. "Consolata", IMC), błogosławiony Kościoła rzymskokatolickiego.
Był czwartym z pięciorga dzieci, jego ojciec zmarł kiedy miał 3 lata. Święcenia kapłańskie otrzymał 20 września 1873. 29 stycznia 1901 roku założył Instytut Misjonarzy Matki Bożej Pocieszenia (pol. "Konsolata") w diecezji turyńskiej w Piemoncie.
Józef Allamano zmarł 16 lutego 1926 roku.
Beatyfikował go papież Jan Paweł II 7 października 1990 roku.
Jego wspomnienie liturgiczne w Kościele katolickim obchodzone jest w dzienną pamiątkę śmierci.

</doc>
<doc id="2269822" url="https://pl.wikipedia.org/wiki?curid=2269822" title="Risa Yokoe">
Risa Yokoe

Risa Yokoe (ur. 12 października 1994) – japońska lekkoatletka specjalizująca się w biegach długich.
Podczas mistrzostw świata w biegu na przełaj w 2011 indywidualnie była 27, a wraz z koleżankami z reprezentacji zdobyła brązowy medal w rywalizacji drużynowej.

</doc>
<doc id="2269824" url="https://pl.wikipedia.org/wiki?curid=2269824" title="Tomoka Kimura">
Tomoka Kimura

Tomoka Kimura (ur. 12 listopada 1994) – japońska lekkoatletka specjalizująca się w biegach długich.
Podczas mistrzostw świata w biegu na przełaj w 2011 indywidualnie była 13, a wraz z koleżankami z reprezentacji zdobyła brązowy medal w rywalizacji drużynowej.

</doc>
<doc id="2269829" url="https://pl.wikipedia.org/wiki?curid=2269829" title="Zoltán Kubát">
Zoltán Kubát

Zoltán Kubát (ur. 21 lutego 1983 w Kieżmarku) – słowacki hokeista.
Kariera.
Od 2007 gra w polskiej lidze. Od sezonu 2010/2011 zawodnik występuje w polskiej lidze na zasadzie gracza krajowego. W sierpniu 2010 roku wraz z innym Słowakiem Miroslavem Zaťko był sprawdzany przez selekcjonera Wiktora Pysza w meczach towarzyskich reprezentacji Polski. W 2011 zawodnik starał się o polskie obywatelstwo, z czego ostatecznie zrezygnował, jako że przyjęcie polskiego obywatelstwa wiązałoby się z koniecznością zrzeczenia rodzimego obywatelstwa słowackiego.
Od października 2012 roku w sezonie 2012/2013, zgodnie ze zmianą w regulaminie PZHL, nie jest wliczany do limitu obcokrajowców (z racji występów
w Polskiej Lidze Hokejowej (PLH) nieprzerwanie od co najmniej 48 miesięcy) i z tego względu jest traktowany jako grach krajowy.
Od czerwca 2013 krótkotrwale zawodnik HC GKS Katowice. Od sierpnia 2013 zawodnik HK Dukla Michalovce.

</doc>
<doc id="2269831" url="https://pl.wikipedia.org/wiki?curid=2269831" title="Granatnik GrB 38">
Granatnik GrB 38



</doc>
<doc id="2269832" url="https://pl.wikipedia.org/wiki?curid=2269832" title="HG40">
HG40



</doc>
<doc id="2269835" url="https://pl.wikipedia.org/wiki?curid=2269835" title="RGP-40">
RGP-40



</doc>
<doc id="2269841" url="https://pl.wikipedia.org/wiki?curid=2269841" title="Ar bokołuski">
Ar bokołuski

Ar bokołuski ("Artedius lateralis") – gatunek ryby z rodziny głowaczowatych (Cottidae).
Występowanie.
Północny Pacyfik od Wysp Komandorskich przez Kamczatkę, Morze Beringa, Aleuty, Alaskę, zachodnie wybrzeża Ameryki Północnej po San Quintin w Kalifornii Dolnej w Meksyku.
Zazwyczaj żyje w strefie pływów na głębokości do 13 m. Może wychodzić na przybrzeżne kamienie i wodorosty, oddycha wtedy powietrzem atmosferycznym.
Cechy morfologiczne.
Osiąga 14 cm długości. W płetwie grzbietowej 7–10 twardych i 15–17 miękkich promieni, w płetwie odbytowej 12–14 promieni. Płetwa ogonowa zaokrąglona. W płetwach piersiowych 14 promieni, 8 dolnych promieni pogrubione i silne, płetwy brzuszne małe z 1 twardym i 3 miękkimi promieniami.
Rozród.
W okolicach Seattle w USA trze się od VI do VII. Ikra jest składana między kamieniami.

</doc>
<doc id="2269843" url="https://pl.wikipedia.org/wiki?curid=2269843" title="Artedius lateralis">
Artedius lateralis



</doc>
<doc id="2269845" url="https://pl.wikipedia.org/wiki?curid=2269845" title="Efekt ankietera">
Efekt ankietera



</doc>
<doc id="2269848" url="https://pl.wikipedia.org/wiki?curid=2269848" title="Homo duplex">
Homo duplex

Homo duplex – pogląd głoszony przez Émile’a Durkheima mówiący o tym, że człowiek z jednej strony jest organizmem „biopsychicznym”, kierowanym przez instynkty, a z drugiej jest istotą kierowaną przez moralność i inne elementy wytwarzane przez społeczeństwo. Tym, co pozwala człowiekowi wyjść poza „zwierzęcą” naturę jest najczęściej religia, która narzuca określony system normatywny i jest sposobem uregulowania zachowań.

</doc>
<doc id="2269849" url="https://pl.wikipedia.org/wiki?curid=2269849" title="Kumiko Okada">
Kumiko Okada

 – japońska lekkoatletka specjalizująca się w chodzie sportowym.
Na początku międzynarodowej kariery – w sezonie 2008 – zdobyła brązowy medal mistrzostw Azji juniorów oraz była ósma na mistrzostwach świata juniorów. Dwa lata później zdobyła brąz kolejnej edycji juniorskich mistrzostw globu. W latach 2008–2010 trzy razy poprawiała rekord Japonii juniorek w chodzie na 10 000 metrów. Tuż za podium – na czwartym miejscu – ukończyła chód na 20 kilometrów podczas mistrzostw Azji w chodzie sportowym (2011). Wielokrotna złota medalistka mistrzostw Japonii.
Rekordy życiowe: chód na 10 000 metrów – 42:51,82 (8 grudnia 2019, Nagasaki); chód na 20 kilometrów – 1:27:41 (9 czerwca 2019, A Coruña) rekord Japonii.

</doc>
<doc id="2269862" url="https://pl.wikipedia.org/wiki?curid=2269862" title="Skrillex">
Skrillex

Skrillex, właśc. Sonny John Moore (ur. 15 stycznia 1988 w Los Angeles) – amerykański DJ i producent muzyczny. Zajmuje się produkcją szeroko pojętej muzyki elektronicznej z gatunku dubstep i pochodnych.
Kariera muzyczna.
Wychowany w północno-wschodnim Los Angeles w Kalifornii, Moore dołączył do amerykańskiej posthardcorowej grupy From First to Last jako frontman w 2004 i wraz z zespołem nagrał dwa albumy studyjne ("Dear Diary, My Teen Angst Has A Body Count" i "Heroine") przed opuszczeniem grupy, by rozpocząć karierę solową w 2007. Zaczął swoją pierwszą trasę jako artysta solowy w późnym 2007. Po zrekrutowaniu nowego składu zespołu, Moore dołączył do Alternative Press Tour, by wspomóc takie grupy jak All Time Low i The Rocket Summer i być na okładce Alternative Press jednorocznego numeru 100 Bands You Need To Know.
Po wydaniu "Gypsyhook EP" w 2009, Moore miał w planach wydać swój debiutancki studyjny album, "Bells", z producentem Noah Shainem. Jednak zaprzestał produkcji albumu i zaczął występować pod pseudonimem Skrillex. Po wydaniu "My Name Is Skrillex EP", którą można było pobrać za darmo z jego oficjalnej strony MySpace, wydał "Scary Monsters and Nice Sprites EP" późnym 2010 i "More Monsters and Sprites EP" w połowie 2011. Obydwie zostały przystępnym komercyjnym sukcesem. 30 listopada 2011 został nominowany do pięciu Nagród Grammy na 54 Rozdaniu Nagród Grammy, wliczając Nagrodę Grammy w kategorii Best New Artist. 5 grudnia 2011 BBC ogłosiło, że został nominowany do ich głosowania Sound of 2012. 12 grudnia 2011 został również ogłoszony Artist of the Year gatunku tanecznej muzyki elektronicznej przez MTV zaraz obok takich artystów jak David Guetta i deadmau5.
Od 2013 roku tworzył zespół Jack Ü razem z Diplo. Po wydaniu albumu "Skrillex and Diplo presents Jack Ü" oraz przebytej trasie koncertowej współpraca artystów dobiegła końca. Powodem rozpadu zespołu były przede wszystkim kwestie sporne pomiędzy wytwórniami, z którymi współpracował Diplo oraz Skrillex. Oficjalne zakończenie współpracy nastąpiło w 2016 roku.
W 2016 pojawił się w filmie "Zoolander 2" (występ cameo).
Dyskografia.
Single.
Gościnnie.
Album wydany z From First to Last

</doc>
<doc id="2269863" url="https://pl.wikipedia.org/wiki?curid=2269863" title="Ławeczka Bolesława Prusa w Nałęczowie">
Ławeczka Bolesława Prusa w Nałęczowie

Ławeczka Bolesława Prusa w Nałęczowie – pomnik odsłonięty w niedzielę 20 października 2002.
Jest dziełem rzeźbiarzy: Stanisława Strzyżyńskiego, ur. 1923 w Kaliskach, woj. wielkopolskie i jego syna Zbigniewa Strzyżyńskiego, ur. 1955 w Nałęczowie.
Pomnik w postaci ławki odlanej z brązu znajduje się w parku zdrojowym obok Pałacu Małachowskich w pobliżu stawu i pijalni wód. Przedstawia siedzącą postać pisarza w meloniku, z dłonią opartą na książce.

</doc>
<doc id="2269872" url="https://pl.wikipedia.org/wiki?curid=2269872" title="Wojna indochińska">
Wojna indochińska



</doc>
<doc id="2269873" url="https://pl.wikipedia.org/wiki?curid=2269873" title="Tramwaje w Hakodate">
Tramwaje w Hakodate

Tramwaje w Hakodate − system komunikacji tramwajowej działający w japońskim mieście Hakodate.
Tramwaje w Hakodate uruchomiono w 1897 jako konne, które zostały zastąpione w 1913 przez tramwaje elektryczne. 
Tabor.
W Hakodate są eksploatowane następujące typy tramwajów:
W mieście jest także jeden tramwaj historyczny z 1918.
Linie.
Obecnie sieć składa się z dwóch linii o łącznej długości 10,9 km:

</doc>
<doc id="2269880" url="https://pl.wikipedia.org/wiki?curid=2269880" title="Shigeto Oshida">
Shigeto Oshida

 – japoński teolog, jeden z pionierów dialogu chrześcijaństwa z wyznawcami innych religii, autor wielu publikacji, dominikanin.
O. Oshida mówił o sobie, że będąc "buddystą spotkał Chrystusa". W 1951 r. wstąpił do zakonu dominikanów, studiował w Kanadzie. Na jego postawę wobec życia wpłynęło uratowanie od utonięcia w morzu w czasie kąpieli na plaży. To doświadczenie było rodzajem oświecenia co do sensu życia.
W latach 60., w Takamori w prefekturze Nagano w Japonii, w Alpach Japońskich, założył małą wspólnotę chrześcijańską, poświęconą modlitwie, pracy w polu i spotkaniom z wyznawcami innych religii, zwłaszcza z buddystami zen. Nazwał ją "sōan" - japońskie słowo będące odpowiednikiem indyjskiego "aśramu". O. Oshidzie chodziło o stworzenie miejsca szczerej otwartości na drugiego, bez zakładania masek, bez posiadania dóbr i szczególnych planów na przyszłość. Sprzyjać temu miało życie w prostocie i wyciszeniu, do czego każdego ranka o godzinie szóstej wprowadzało półgodzinne siedzenie w ciszy, po którym następowało recytowanie psalmów i Eucharystia.
W swych licznych książkach, a także w konferencjach i publikacjach, promował chrześcijańską prostotę życia inspirowaną wrażliwością zen. Wrażliwość ta cechowała się nastawieniem na kontemplację rzeczywistości tak, aby doświadczać jej nie za pośrednictwem pojęć, które często mogą deformować jej odbiór.
To skupione, wyciszone nastawienie na rzeczywistość wokół nas może, według o. Oshidy, prowadzić do szczególnie głębokiego spotkania z Chrystusem. W jednej z konferencji o. Oshida opisał przeżycie jednej z mniszek buddyjskich po uczestnictwie w Eucharystii w kaplicy sōanu w Takamori: 

</doc>
<doc id="2269882" url="https://pl.wikipedia.org/wiki?curid=2269882" title="Abe (wodospad)">
Abe (wodospad)

 − wodospad położony w górnym biegu rzeki Abe (Abe-gawa), w prefekturze Shizuoka.
Wodospad ten znajduje się niedaleko gorących źródeł Ume-ga-shima. Jest on zaliczany do stu słynnych wodospadów Japonii.

</doc>
<doc id="2269884" url="https://pl.wikipedia.org/wiki?curid=2269884" title="Abe">
Abe



</doc>
<doc id="2269890" url="https://pl.wikipedia.org/wiki?curid=2269890" title="Medal „Za rozwój zasobów mineralnych i rozwój kompleksu nafto-gazowego Zachodniej Syberii”">
Medal „Za rozwój zasobów mineralnych i rozwój kompleksu nafto-gazowego Zachodniej Syberii”

Medal „Za rozwój zasobów mineralnych i rozwój kompleksu nafto-gazowego Zachodniej Syberii” () – radziecki medal cywilny.
Medal został ustanowiony dekretem Rady Najwyższej ZSRR z 28 lipca 1978 roku dla nagrodzenia osób zasłużonych w poszukiwaniu surowców mineralnych, ropy naftowej i gazu ziemnego na terenie zachodniej Syberii i w rozwój przemysłu wydobywczego na tym terenie.
Zasady nadawania.
Zgodnie z dekretem z dnia 28 lipca 1978 roku uprawnionymi do otrzymania medalu byli:
Warunkiem otrzymania medalu był co najmniej 3 letni okres pracy.
Łącznie nadano ok. 25 tys. medali.
Opis odznaki.
Odznakę stanowi okrągły krążek wykonany z mosiądzu o średnicy 32 mm.
Na awersie z lewej strony jest sierp i młot na tle szybów wydobywczych, zbiorników na gaz, rurociągu oraz ciągnika gąsienicowego. Wzdłuż obwodu znajduje się napis "ЗА ОСВОЕНИЕ НЕДР И РАЗВИТИЕ НЕФТЕГАЗОВОГО КОМПЛЕКСА ЗАПАДНОЙ СИБИРИ" (pol. „Za zagospodarowywanie zasobów i rozwój naftowo-gazowego zagłębia Zachodniej Syberii”). W dole znajduje się pięcioramienna gwiazda.
Na rewersie w centrum na tle pięciokąta utworzonego z promieni umieszczona jest pięcioramienna gwiazda i napis "CCCP" (pol. „ZSRR”). Na dole gałązki z liści laurowych i dębowych.
Medal zawieszony był na pięciokątnej blaszce obciągniętej wstążką koloru jasnozielonego o szer. 24 mm, w środku niebieski pas o szer. 6 mm, po jego bokach paski koloru czarnego o szer. 2 mm a następnie białe o szer. 1 mm.

</doc>
<doc id="2269891" url="https://pl.wikipedia.org/wiki?curid=2269891" title="Spona">
Spona



</doc>
<doc id="2269904" url="https://pl.wikipedia.org/wiki?curid=2269904" title="Leon Brillouin">
Leon Brillouin



</doc>
<doc id="2269913" url="https://pl.wikipedia.org/wiki?curid=2269913" title="Kryterium klasyfikacyjne">
Kryterium klasyfikacyjne

Kryterium klasyfikacyjne – wyodrębnienie i przyporządkowanie obiektów, przedmiotów, istot, osób, zjawisk do określonego zbioru lub grupy, na podstawie ich istotnej i wspólnej cechy, według logicznych zasad.

</doc>
<doc id="2269915" url="https://pl.wikipedia.org/wiki?curid=2269915" title="Lagoa Dourada">
Lagoa Dourada

Lagoa Dourada – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269917" url="https://pl.wikipedia.org/wiki?curid=2269917" title="Obraz Matki Bożej Szkaplerznej w Bydgoszczy">
Obraz Matki Bożej Szkaplerznej w Bydgoszczy

Obraz Matki Bożej Szkaplerznej w Bydgoszczy – barokowy obraz Matki Bożej z Dzieciątkiem, znajdujący się w ołtarzu bocznym kościoła katedralnego w Bydgoszczy.
Obraz.
Obraz Matki Bożej z Dzieciątkiem pochodzi z rozebranego w 1822 roku kościoła karmelitów w Bydgoszczy. Jego powstanie jest datowane na ok. 1700 rok. Autor obrazu nie jest znany.
Postać Matki Bożej i Dzieciątka Jezus pokrywają srebrne, trybowane sukienki. Spoza metalowych okładzin widoczne są jedynie zarumienione twarze i dłonie Matki i Syna. Madonna w obu rękach trzyma szkaplerz, a Jezus wznosi prawą rękę do błogosławieństwa. Na głowach obu postaci spoczywają korony, przy czym koronę na głowę Matki Bożej nakładają dwaj aniołowie.
Ołtarz wraz z obrazem znajdował się w bydgoskim kościele karmelitów, aż do jego zburzenia przez pruskie władze zaborcze. Następnie wraz z innymi elementami wyposażenia został przeniesiony do kościoła farnego. W czasie prac renowacyjnych fary przeprowadzonych w latach 1819–1829, został umieszczony w obecnym miejscu, na wschodnim zamknięciu nawy północnej. Obecnie jest on drugim czczonym wizerunkiem maryjnym w tej świątyni obok „Madonny z Różą” w ołtarzu głównym, zwanym Matką Bożą Pięknej Miłości.
Obraz namalowany jest na płótnie i dublowany na desce. Przed rekoronacją wizerunku w 2001 roku dokonano konserwacji dzieła. Nadzorował ją Andrzej Trochimowicz, a renowacji i pokrycia złotem sukienek i koron oraz uzupełnienia ich szlachetnymi kamieniami dokonał jubiler Andrzej Janicki. Swymi ofiarami przyczynili się do tego także liczni fundatorzy prywatni.
Historia kultu.
Historia kultu obrazu wiąże się z bydgoskim konwentem karmelitów, obecnym w Bydgoszczy od 1397 roku. Działalność duszpasterska tego zakonu koncentrowała się przede wszystkim na propagowaniu nabożeństw maryjnych oraz prowadzeniu bractw religijnych. Istotnym elementem nabożeństw karmelitańskiej proweniencji był kult szkaplerza, jako ochrony przed potępieniem. Rozpoczął się on od wizji św. Szymona Stocka w 1251 roku, w kolejnych stuleciach papieże potwierdzali mu kolejne przywileje.
W 1470 roku przy kościele karmelitów erygowane zostało bydgoskie Bractwo Matki Bożej Szkaplerznej. Jego akt erekcyjny został zatwierdzony przez prowincjała karmelickiej prowincji czesko-polskiej ojca Bernarda. Bractwo to miało strukturę organizacyjną, ściśle wzorowaną na hierarchii zakonu karmelickiego. Starszy i podstarszy bractwa nosili tytuły przeora i subprzeora; w skład władz bractwa wchodziło również siedmiu konsyliarzy, których zadaniem było rozstrzyganie spraw organizacyjnych, dwóch arbitrów, którzy łagodzili spory oraz dwaj prowizorowie do rozstrzygania problemów prawnych. Istniały również godności podskarbiego, zakrystiana, prokuratorów, wizytatorów, chorążych, krucyferów, marszałka, itd. Nie były to godności tytularne, lecz każda z nich zobowiązywała do wykonywania konkretnych, ściśle określonych czynności.
Oprócz tego rzeczywistego zarządu istniały dwa zespoły protektorów, powoływanych osobno ze stanu duchownego i osobno ze świeckiego. Do protektorów duchownych należał biskup diecezji kujawskiej lub w jego zastępstwie opat cystersów koronowskich, dalej oficjał i proboszcz parafii bydgoskiej oraz inni duchowni. Do protektorów szlacheckich należał natomiast wojewoda lub kasztelan brzesko-kujawski, starosta grodzki bydgoski oraz kilku innych przedstawicieli okolicznej szlachty. Wybrane władze zatwierdzane były przez przeora klasztoru, a stanowisko opiekuna duchownego, czyli promotora bractwa, piastował zawsze jeden z kaznodziejów karmelickich. Przy wstępowaniu do bractwa otrzymywano szkaplerz.
W II połowie XVII wieku Bractwo Szkaplerzne stało się organizacją masową, a jego wpływy sięgały daleko poza mury Bydgoszczy. Terytorialnie sięgało ono na południe po Wągrowiec, na północ zaś po Warmię i Kwidzyn. Bractwo było zamożne, otrzymywało liczne darowizny od protektorów oraz posiadało cztery skarbonki brackie – dwie w Bydgoszczy, jedną w Gnieźnie i jedną w Fordonie. Bractwo utrzymywało własnym kosztem niektóre ołtarze i opłacało malowanie obrazów o treści religijnej.
Najważniejszym dniem dla Bractwa był 16 lipca, święto Matki Bożej, Patronki zarówno zakonu jak i bractwa. Obchodzono go bardzo uroczyście, uświetniając obchody procesją z udziałem wszystkich stanów. Natomiast w Wielki Piątek biczowano się publicznie w kościele karmelitów, wraz z bractwem zdunów i sterników. Po kasacie klasztoru karmelitów (1816) i zburzeniu kościoła konwentualnego (1822), Bractwo przeniosło się wraz z ołtarzem do bydgoskiego kościoła farnego. W 1888 roku, staraniem proboszcza Józefa Choraszewskiego, uzyskało nowe statuty zatwierdzone przez arcybiskupstwo gnieźnieńskie. W myśl tego dokumentu, utrzymywanie ołtarza i obrazów było obowiązkiem członków bractwa. W 1927 roku liczba członków wynosiła 284, a w latach 30. XX w. spadła do ok. 100.
Obraz był dwukrotnie koronowany. Pierwszej koronacji dokonano jeszcze w czasach przedrozbiorowych, lecz nie jest znana dokładna data tego wydarzenia. Uroczystej rekoronacji obrazu Matki Bożej Szkaplerznej dokonał 16 lipca 2001 roku arcybiskup Henryk Muszyński z okazji jubileuszu 750-lecia szkaplerza. Uroczystość uświetnił chór konkatedralny pod dyrekcją Mariusza Kończala, wykonując na wstępie Gaude Mater Polonia.

</doc>
<doc id="2269918" url="https://pl.wikipedia.org/wiki?curid=2269918" title="Pancerniki typu Tosa">
Pancerniki typu Tosa

 – japońskie drednoty, które planowano zbudować w ramach planu 8-8 na początku XX wieku; we wstępnej fazie projektowania znane były pod nazwą Projektu A-127. Okręty miały być powiększoną wersją wcześniejszych pancerników typu "Nagato", wyposażoną w dodatkową, dwudziałową wieżę artylerii głównej kalibru 406 mm. Okręty miały być także dłuższe i szersze oraz mieć zanurzenie większe o 25,4 cm (10 cali) przy pełnej wyporności. Projekt posłużył także jako podstawa dla projektu krążowników liniowych typu "Amagi".
Typ miał się składać z dwóch jednostek o nazwach „Tosa” i „Kaga”. Budowę obu okrętów przerwano zgodnie z traktatem waszyngtońskim z 1922 roku, zanim którykolwiek z nich został ukończony. „Tosę” zatopiono jako okręt-cel dla artylerii okrętowej w kanale Bungo, podczas gdy „Kagę” przebudowano na lotniskowiec. Po ukończeniu „Kaga” wzięła udział między innymi w ataku na Pearl Harbor i bitwie pod Midway, gdzie została zatopiona przez US Navy.
Projekt.
Typ "Tosa", określany na wczesnym etapie jako Projekt A-127, został zaprojektowany przez Yuzuru Hiragę, który odgrywał także główną rolę w tworzeniu projektów pancerników typu "Nagato".
Rozmiary i maszynownia.
Okręty miały mieć wyporność standardową 39 900 długich ton (40 500 t) i pełną 44 200 długich ton (44 900 t). Długość na konstrukcyjnej linii wodnej miała wynosić 218 m, całkowita 230 m. Jednostki miały mieć szerokość 30 m i zanurzenie 9,4 m.
Gdy Stany Zjednoczone ogłosiły, że siłownia turboelektryczna zainstalowana na pancerniku USS „New Mexico” działa zgodnie z planem, Japonia rozważała montaż podobnej na nowych pancernikach. Według planów miałaby mieć moc użyteczną 70 000 shp i rozpędzać okręty do prędkości 25,25 węzła oraz dawać zasięg 2500 mil morskich przy prędkości maksymalnej i 7800 przy prędkości ekonomicznej 14 węzłów. Ostatecznie wybrano jednak konwencjonalne rozwiązanie z turbinami Curtisa. Miały napędzać cztery śruby napędowe i być zasilane w parę z 12 kotłów wodnorurkowych typu Kampon (osiem miało być opalanych olejem napędowym, a cztery mieszaniną oleju i węgla). System ten miał dawać moc 91 000 koni, co pozwoliłoby na osiągnięcie prędkości 26,5 w. Maksymalny zapas paliwa miał być równy 3600 tonom oleju i 1800 tonom węgla i przy prędkości 14 węzłów zapewniać zasięg 6500 mil morskich.
Uzbrojenie.
Zaplanowano, że okręty typu "Tosa" będą miały artylerię główną składającą się z 10 dział kal. 410 mm L/45 w pięciu wieżach dwudziałowych. Działo wystrzeliwało pocisk przeciwpancerny ważący 1000 kg przy pomocy ładunku prochowego o masie 224 kg z prędkością 790 m/s. Działa mogły strzelać z prędkością pomiędzy 1,5 a 2,5 strzału na minutę. Każde miało zapas 90 pocisków, a żywotność luf określono na 250–300 strzałów. Wieże zostały umieszczone w osi symetrii okrętu w następujący sposób: dwie wieże na dziobie (w superpozycji) i trzy za nadbudówką rufową (dwie na podwyższonym pokładzie, trzecia bezpośrednio na rufówce). Ważyły 1004 tony każda i mogły ustawić lufy dział pod kątem od -5 do +30 stopni.
Artyleria średniego kalibru miała się składać z 20 dział kal. 140 mm L/50 zamontowanych w kazamatach na śródokręciu. Działa te wystrzeliwały pociski o wadze 38 kg za pomocą ładunku prochowego o wadze 10,33 – 10,97 kg z prędkością wylotową 850-855 m/s. Maksymalne podniesienie dział miało wnosić 25 stopni, co umożliwiało oddanie strzału na odległość 17 500 m. Cztery, później sześć, dział przeciwlotniczych kal. 120 mm L/45 miało być zamontowanych na śródokręciu. Okręty miały być także wyposażone w osiem wyrzutni torpedowych kal. 610 mm umieszczonych poniżej linii wodnej.
Opancerzenie.
Planowano, że typ "Tosa" będzie wyposażony w pancerz burtowy o grubości 280 mm nachylony pod kątem 15 stopni. Pancerz burtowy był projektowany tak, by dawać odporność na trafienia pocisków kal. 406 mm wystrzelonych z odległości 12–20 km (13 000–22 000 jardów). Wieże artylerii głównej oraz barbety miały mieć opancerzenie równe 230 i 300 mm, a wieża dowodzenia miała mieć pancerz o grubości 360 mm. Pancerz pokładowy miał mieć 100 mm grubości. Planowano, że pancerniki typu "Tosa" będą miały grodzie przeciwtorpedowe o grubości 76 mm, które miały być połączone na górze pokładem przeciwodłamkowym (ang. "splinter deck") o grubości 38 mm umieszczonym poniżej głównego pokładu.
Tło budowy jednostek.
Doświadczenia z wojny rosyjsko-japońskiej przekonały planistów morskich, że potrzebnych jest więcej szybkich okrętów. 4 kwietnia 1907 r. Cesarska Rada Obrony (ang. "Imperial Defence Council") zaaprobowała plan 8-8. Założeniem jego było to, że w składzie marynarki będzie się znajdowało zawsze osiem pancerników i osiem krążowników pancernych młodszych niż 10 lat (później zmodyfikowano założenia na osiem krążowników liniowych i wiek do ośmiu lat). Jednak nadejście nowego rodzaju pancerników – drednotów spowodowało, że od samego początku plan był nierealny. Przy słabej i nierozwiniętej gospodarce oraz dużych obciążeniach, jakim została ona poddana w czasie wojny rosyjsko-japońskiej (Japonia wyszła z wojny zwycięska, ale będąc bankrutem) zwodowanie HMS „Dreadnought” było "katastrofą" dla Japonii.
W 1907 r. Japonia była w połowie drogi do uzyskania stanu 8-8, mając w służbie dwa nowo zbudowane pancerniki typu "Katori" oraz dwa dalsze pancerniki (typu "Satsuma") w budowie oraz cztery krążowniki pancerne zatwierdzone do budowy lub w budowie. Dodatkowo trzy dalsze pancerniki i cztery krążowniki zostały zatwierdzone do budowy, ale nie przyznano na nie funduszy. Jednak zmiany technologiczne i strategiczne spowodowały, że ówczesne pancerniki (w tym wszystkie japońskie okręty pozostające w służbie lub znajdujące się w budowie) stały się przestarzałe w momencie wprowadzenia do służby HMS „Dreadnought”. Krążowniki pancerne stały się przestarzałe, gdy Wielka Brytania i Niemcy rozpoczęły budowę pierwszych jednostek nowej klasy: krążowników liniowych. Marynarka japońska szybko zrozumiała tę sytuację i zaproponowała zamówienie u Brytyjczyków dwóch krążowników liniowych, z których jeden miał być zbudowany w Wielkiej Brytanii, a drugi w Japonii. Okręty te zostały zamówione (typ "Kongo").
W 1910 r. nadal posiadano autoryzację na budowę jednego pancernika i czterech krążowników pancernych. Pancernik – silniej opancerzona wersja okrętów typu "Kongo" – stał się pierwszym japońskim superdrednotem („Fusō”). Z tym okrętem Japonia pozornie zbliżała się do celu 8-8, ale nowe okręty reprezentowały nowy poziom technologiczny i powodowały, że wszystkie wcześniej zbudowane okręty liniowe stawały się przestarzałe. To oznaczało, iż planiści dążący do "floty 8-8" musieliby zmierzać do budowy 7 dalszych pancerników oraz 4 dalszych krążowników liniowych w momencie, gdy Japonia starała się przetrwać światowy kryzys finansowy.
Po propozycjach Marynarki w latach 1911–1912, nawołujących do dużej rozbudowy, rada ministrów zgodziła się na plan 4-4. Zgodnie z nim zostały zatwierdzone do budowy trzy nowe pancerniki, ale żaden krążownik liniowy. Jednak Marynarka nie zgadzała się z tym i dążyła do planu 8-4. Cesarska Rada Obrony (ang. Imperial Defence Council) z kolei naciskała na realizację planu 8-8. Rząd ustąpił i do lipca 1914 r. zdecydował najpierw o poparciu planu 8-4, a następnie 8-8. Plan 8-4 został zaprezentowany Zgromadzeniu Narodowemu w roku 1914. Planowano, że do 1923 r. Japonia będzie posiadała 8 pancerników i cztery krążowniki liniowe. Planowano zbudować dwa pancerniki typu "Nagato" i dwa typu "Tosa". Problemem było to, że stary plan zakładał iż wszystkie okręty wchodzące w skład "floty 8-8" miały mieć mniej niż osiem lat. Do chwili ukończenia wszystkich nowych okrętów, „Fusō” i pierwsze dwa okręty typu "Kongo" byłyby już według tych kryteriów przestarzałe.
Budowa, jej przerwanie i konwersja.
Stępkę pancernika „Tosa” położono 16 lutego 1920 r. w stoczni Mitsubishi w Nagasaki, budowę „Kagi” rozpoczęto 19 lipca 1920 r. w stoczni Kawasaki w Kobe. Obie jednostki zostały wodowane w roku 1921: „Tosa” 18 grudnia, zaś „Kaga” 17 listopada. Pomimo tego, że stępkę „Tosy” położono jako pierwszą, jej ukończenie planowano na marzec 1923 r., podczas gdy „Kaga” miała być oddana 25 grudnia 1922 r. Jednak podpisany przez Japonię traktat waszyngtoński zakładał przerwanie budowy wielu pancerników, w tym dwóch jednostek typu "Tosa". Budowę obu okrętów wstrzymano 5 lutego 1922 r. Po skreśleniu z listy jednostek floty 1 kwietnia 1924 r., „Tosa” została zatopiona jako okręt-cel w kanale Bungo 9 lutego 1925 r. Wykorzystano go do ćwiczeń artyleryjskich i testów odporności opancerzenia na eksplozje min i torped. Raporty z tych testów wspominają, że pociski uderzały w okręt poniżej linii wodnej, co mogłoby wyjaśnić późniejsze zainteresowanie japońskiej marynarki pancerzem wewnętrznym. Rezultaty tych ćwiczeń zostały wykorzystane przy projektowaniu pancerników typu "Yamato".
Pierwotnie planowano, że „Kaga” także zostanie zezłomowana. Jednak krążownik liniowy „Amagi”, który miał zostać przebudowany na lotniskowiec, został mocno uszkodzony na pochylni w czasie trzęsienia ziemi w Tokio w 1923 r. Oznaczało to, że jego przebudowa zgodna z ustaleniami traktatu waszyngtońskiego była niemożliwa. Przeróbki na lotniskowiec poddano więc pancernik „Kaga”. Konwersja zajęła 5 lat (1923–1928).
„Kaga” jako lotniskowiec.
Po ukończeniu „Kaga” łączyła w sobie cechy lotniskowca i krążownika. Była uzbrojona w działa kal. 203 mm L/50: dwie wieże dwudziałowe zamontowano po obu stronach pokładu na śródokręciu, sześć pojedynczych dział w kazamatach. Miała także opancerzenie burtowe o grubości 280 mm. Lotniskowiec oficjalnie miał wyporność 29 000 t, ale prawdopodobnie było to bliżej 30 000 t. Okręt miał zasięg 8000 mil przy prędkości 14 węzłów, mógł płynąć z prędkością maksymalną 27,5 węzła. Podobnie jak „Akagi”, „Kaga” została wyposażona w jeden pokład lotniczy przeznaczony do lądowania i dwa mniejsze, umieszczone niżej, służące do startów. Planowano, że samoloty będą startować wprost z hangarów i lądować tylko na górnym pokładzie. Jednak okazało się, że tego typu operacje są niebezpieczne i niemożliwe do przeprowadzenia na wzburzonym morzu. W 1935 r. przeprowadzono przebudowę, w czasie której usunięto dwa pokłady startowe, a główny przedłużono w kierunku dziobu.
Po tej przebudowie lotniskowiec miał oficjalną wyporność 38 200 t (37 600 LT; 42 100 ST). Lepsze kotły pozwalały na osiągnięcie około 28 węzłów, ilość przenoszonych samolotów wzrosła do 90. Pozostawiono jednak dziesięć pojedynczych dział kal. 203 mm, wszystkie znajdowały się w kazamatach. Po udziale w operacjach na terenie Chin, „Kaga” wzięła udział w ataku na Pearl Harbor w grudniu 1941 r. Osłaniała japońskie desanty w pierwszych trzech miesiącach roku 1942, choć w lutym uległa uszkodzeniom po wejściu na rafę. Po naprawie uszkodzeń w kwietniu okręt wszedł w skład zespołu mającego wspierać lądowanie na Midway. Jednak w pobliżu atolu japońska flota została zaskoczona przez pojawienie się m.in. trzech amerykańskich lotniskowców. W czasie bitwy o Midway, z powodu planu admirała Yamamoto, japońskie okręty były rozproszone i nie mogły się bezpośrednio wspierać nawzajem. „Kaga”, wraz z dwoma innymi japońskimi lotniskowcami została zatopiona przez samoloty pokładowe z USS „Enterprise”, „Hornet” i „Yorktown”.

</doc>
<doc id="2269919" url="https://pl.wikipedia.org/wiki?curid=2269919" title="Madre de Deus de Minas">
Madre de Deus de Minas

Madre de Deus de Minas – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269923" url="https://pl.wikipedia.org/wiki?curid=2269923" title="Swiatosław Szewczuk">
Swiatosław Szewczuk

Swiatosław Jurijowycz Szewczuk, (ur. 5 maja 1970 w Stryju) – biskup Ukraińskiej Cerkwi Greckokatolickiej, arcybiskup większy kijowsko-halicki od 2011. Zwierzchnik Kościoła katolickiego obrządku bizantyjsko-ukraińskiego.
Życiorys.
Wczesne lata.
Urodzony w religijnej rodzinie, gdzie rodzice aktywnie brali udział w życiu prześladowanej wówczas Cerkwi – w domu rodzinnym kapłani greckokatoliccy potajemnie odprawiali nabożeństwa. W latach 1983–1989 uczył się w podziemnym seminarium duchownym, a od 1991 do 1992 uczył się w Centrum Studiów Filozoficzno-Teologicznym „Don Bosco” w Buenos Aires w Argentynie. W latach 1992–1994 był alumnem Lwowskiego Seminarium Duchownego UKGK.
Prezbiterat.
Chirotonię diakońską otrzymał 21 maja 1994 z rąk bpa Filemona Kurczaby CSsR, a kapłańską – 26 czerwca 1994 z rąk kard. Mirosława Lubaczewskiego, ówczesnego arcybiskupa większego lwowskiego.
Od 1994 do 1999 studiował na rzymskim uniwersytecie "Angelicum". Studia zakończył doktoratem (z wyróżnieniem "Summa cum laude") z antropologii teologicznej i podstaw teologii moralnej w teologicznej tradycji bizantyjskiej.
W latach 1999–2000 pełnił funkcję rektora, a od 2000–2007 – wicerektora Lwowskiego Seminarium Duchownego im. Świętego Ducha. Od 2001 był również wicerektorem Lwowskiej Akademii Teologicznej.
W latach 2002–2005 był osobistym sekretarzem kard. Lubomira Huzara i dyrektorem Kurii Patriarszej.
Episkopat.
14 stycznia 2009 został mianowany przez Benedykta XVI biskupem pomocniczym eparchii "Opieki Matki Bożej " UKGK w Buenos Aires oraz biskupem tytularnym "Castra Galbae". Chirotonii biskupiej nominata dokonał greckokatolicki arcybiskup lwowski Ihor Woźniak; współkonsekratorami byli: bp Mychajło Mykycej oraz bp Julian Woronowski. Po przejściu na emeryturę bpa Mykyceja, dotychczasowego ordynariusza, Benedykt XVI 10 kwietnia 2010 mianował bp. Szewczuka administratorem apostolskim tej eparchii.
Wybór na arcybiskupa większego.
23 marca 2011 Synod Biskupów Ukraińskiej Cerkwi Greckokatolickiej wybrał go na arcybiskupa większego kijowsko-halickiego. Zastąpił na tym stanowisku kard. Lubomira Huzara. Zgodnie z prawem kanonicznym, po skierowaniu przez elekta oficjalnego podania do papieża z prośbą o zatwierdzenie wyboru, Benedykt XVI zatwierdził ten wybór 25 marca 2011.
W tym samym dniu poprzedni zwierzchnik Cerkwi, kard. Lubomir Huzar, przekazał bp. Szewczukowi insygnia arcybiskupa większego: enkolpion, panagię i krzyż napierśny. Zostały one wręczone, wraz z omoforionem i pastorałem, w czasie uroczystej intronizacji.
Intronizacja w greckokatolickim soborze patriarszym w Kijowie odbyła się 27 marca 2011 w obecności 60 hierarchów UKGK i innych katolickich Kościołów wschodnich, przedstawicieli Stolicy Apostolskiej, Konferencji Biskupów europejskich, hierarchów Kościoła rzymskokatolickiego na Ukrainie oraz Kościołów prawosławnych tradycji kijowskiej, członków ukraińskiej Rady Kościołów i związków wyznaniowych.
Kuria Rzymska.
Swiatosław Szewczuk został w czerwcu 2011 mianowany członkiem Kongregacji ds. Kościołów Wschodnich.
12 czerwca 2012 arcybiskup Szewczuk został członkiem Papieskiej Rady do spraw Popierania Jedności Chrześcijan.

</doc>
<doc id="2269924" url="https://pl.wikipedia.org/wiki?curid=2269924" title="Nazareno">
Nazareno

Nazareno – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269925" url="https://pl.wikipedia.org/wiki?curid=2269925" title="Antoni Styła">
Antoni Styła

Antoni Styła (ur. 16 stycznia 1863, zm. w lipcu 1933) – polski działacz ruchu ludowego 
Pochodził z Choczni, poseł z Okręgu Wadowice do galicyjskiego Sejmu Krajowego we Lwowie w latach 1895–1901 oraz 1908–1913, członek Rady Naczelnej Stronnictwa Ludowego (od 1900, od 1903 działającego jako Polskie Stronnictwo Ludowe) oraz Polskiego Stronnictwa Ludowego-Lewica (od 1914). Był również członkiem zarządu Chłopskiego Towarzystwa Wydawniczego (od 1922) z siedzibą w Choczni, działaczem kółek rolniczych i kas zapomogowych, samorządowcem zaangażowanym w budowę dwóch szkół i Domu Ludowego w Choczni oraz więźniem w okresie sanacyjnym (za udział w strajku rolnym był więziony w 1932 w Wadowicach). 
Popełnił samobójstwo rzucając się pod pociąg kolejowy, pozostawiając uprzednio listy pożegnalne.
Był teściem Józefa Putka, innego działacza ludowego z Choczni.

</doc>
<doc id="2269929" url="https://pl.wikipedia.org/wiki?curid=2269929" title="Piedade do Rio Grande">
Piedade do Rio Grande

Piedade do Rio Grande – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269932" url="https://pl.wikipedia.org/wiki?curid=2269932" title="Prados">
Prados

Prados – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269933" url="https://pl.wikipedia.org/wiki?curid=2269933" title="Hilkka Kuntola">
Hilkka Kuntola



</doc>
<doc id="2269938" url="https://pl.wikipedia.org/wiki?curid=2269938" title="Resende Costa">
Resende Costa

Resende Costa – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269939" url="https://pl.wikipedia.org/wiki?curid=2269939" title="Gong (naczynie)">
Gong (naczynie)

Gong – naczynie rytualne do podawania wina wykonane z brązu, używane w starożytnych Chinach w okresie dynastii Shang i Zhou.
Swoim kształtem naczynia "gong" przypominały nieco sosjerki, z wyraźnie zaznaczonym dzióbkiem do nalewania wina i usytuowaną naprzeciw niego rączką; u góry znajdowała się pokrywka. Charakterystyczną cechą "gongów" było modelowanie ich tak, aby swoim kształtem przypominały zwierzęta.

</doc>
<doc id="2269941" url="https://pl.wikipedia.org/wiki?curid=2269941" title="Andrei Abraham">
Andrei Abraham

Andrei Abraham (ur. 7 września 1916 w Klużu, 20 lutego 1980 w Islington) – rumuński gimnastyk. Uczestnik Igrzysk Olimpijskich w 1936 w Berlinie. Na igrzyskach olimpijskich zajął 104. miejsce w wieloboju gimnastycznym.

</doc>
<doc id="2269942" url="https://pl.wikipedia.org/wiki?curid=2269942" title="Ritápolis">
Ritápolis

Ritápolis – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269943" url="https://pl.wikipedia.org/wiki?curid=2269943" title="Ion Albert">
Ion Albert

Ion Albert (ur. 2 czerwca 1910 w Klużu, zm. 1990 tamże) – rumuński gimnastyk. Uczestnik Igrzysk Olimpijskich w 1936 w Berlinie. Na igrzyskach olimpijskich zajął 108. miejsce w wieloboju gimnastycznym.

</doc>
<doc id="2269945" url="https://pl.wikipedia.org/wiki?curid=2269945" title="Santa Cruz de Minas">
Santa Cruz de Minas

Santa Cruz de Minas – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269947" url="https://pl.wikipedia.org/wiki?curid=2269947" title="Alexandru Dan">
Alexandru Dan

Alexandru Dan (ur. 26 lipca 1907, zm. 2007) – rumuński gimnastyk. Uczestnik Igrzysk Olimpijskich w 1936 w Berlinie. Na igrzyskach olimpijskich zajął 105. miejsce w wieloboju gimnastycznym.

</doc>
<doc id="2269952" url="https://pl.wikipedia.org/wiki?curid=2269952" title="Santana do Garambéu">
Santana do Garambéu

Santana do Garambéu – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269953" url="https://pl.wikipedia.org/wiki?curid=2269953" title="Emalia Olkusz">
Emalia Olkusz

OFNE Emalia Olkusz S.A. – firma założona w 1907 roku w Olkuszu jako Akcyjne Towarzystwo Tłoczonych i Emaliowanych Wyrobów Westen Spółka Akcyjna, założycielem był Wiedeński przemysłowiec Peter Westen. Obecnie duże centrum dystrybucyjno-produkcyjno–usługowe działające na terenie Olkusza.
W roku 1922 w wyniku nacjonalizacji zmieniono statut działania przedsiębiorstwa i jego nazwę na „Olkusz” Fabryka Naczyń Emaliowanych Spółka Akcyjna. W 1948 roku zarządzeniem Ministra Przemysłu i Handlu zostaje przekształcona w przedsiębiorstwo Państwowe pod nazwą Olkuska Fabryka Naczyń Emaliowanych Spółka Akcyjna.
W 1992 roku od 1 kwietnia przedsiębiorstwo państwowe Olkuska Fabryka Naczyń Emaliowanych Spółka Akcyjna W Olkuszu zostało przekształcone w jednoosobową spółkę Skarbu Państwa o nazwie: Olkuska Fabryka Naczyń Emaliowanych „Emalia” Spółka Akcyjna właściciel marki „Olkusz”, zajmuje się produkcją naczyń emaliowanych oraz urządzeń sanitarnych. W latach 70. XX w. w firmie zatrudnionych było ok. 6000 osób.
W 2008 jedynym akcjonariuszem stała się spółka Subla Limited zarejestrowana w Nikozji na Cyprze. Firma została podzielona na kilka spółek. Dwie najważniejsze z nich (OFNE Emalia SA – produkująca wanny i Emalia Olkusz SA – produkującej garnki) w 2014 zatrudnionych było ok. 300 osób. 7 lipca 2014 r. Sąd Rejonowy w Katowicach ogłosił upadłość firmy Emilia Olkusz S.A.
W 2022 Olkuska Fabryka Naczyń Emaliowanych „Emalia” S.A. właściciel marki „Olkusz” produkuje m.in. wanny, zlewozmywaki, brodziki, garnki, patelnie, miski, kubki, pokrywki. Wszystkie produkty są sygnowane logotypem czerwonego czajnika z literą „O”.

</doc>
<doc id="2269956" url="https://pl.wikipedia.org/wiki?curid=2269956" title="São Tiago (miasto)">
São Tiago (miasto)

São Tiago – miasto i gmina w Brazylii, w stanie Minas Gerais. Znajduje się w mezoregionie Campo das Vertentes i mikroregionie São João Del Rei.

</doc>
<doc id="2269961" url="https://pl.wikipedia.org/wiki?curid=2269961" title="The Return of Mr. Zone 6">
The Return of Mr. Zone 6

The Return of Mr. Zone 6 – piąty niezależny album amerykańskiego rapera Gucciego Mane’a. Został wydany 22 marca, 2011 roku.

</doc>
<doc id="2269962" url="https://pl.wikipedia.org/wiki?curid=2269962" title="Toyota 2000GT">
Toyota 2000GT

Toyota 2000GT – dwumiejscowy sportowy samochód osobowy produkowany przez japońską firmę Toyota w latach 1967–1970. Samochód zaprezentowano jesienią 1965 roku podczas salonu samochodowego w Tokio. Dostępny jako 2-drzwiowe coupé. Do napędu użyto benzynowego silnika R6 o pojemności dwóch litrów zasilanego przez trzy gaźniki. Generował on moc maksymalną 152 KM (112 kW) przy 6600 obr./min oraz moment obrotowy równy 175 Nm przy 5000 obr./min. Napęd przenoszony był na oś tylną za pośrednictwem 5-biegowej manualnej bądź 3-biegowej automatycznej skrzyni biegów. Prędkość maksymalna samochodu wynosiła 220 km/h, zaś przyspieszenie 0-100 km/h zajmowało 8,4 s. Powstało 351 egzemplarzy modelu. Samochód kosztował około 6800 dolarów USA, znacznie więcej niż porównywane modele Jaguara czy Porsche. W lipcu 2020 Toyota wznowiła produkcję i sprzedaż części do tego modelu.
Egzemplarze specjalne.
W 1967 roku na potrzeby filmu „Żyje się tylko dwa razy” powstały dwa auta całkowicie pozbawione dachu.

</doc>
<doc id="2269964" url="https://pl.wikipedia.org/wiki?curid=2269964" title="Cesarzowe Japonii">
Cesarzowe Japonii

W Japonii mianem cesarzowej określa się , bądź .
W latach 593–770, Japonią władało sześć kobiet, a dwie kolejne rządziły we wczesnym okresie nowożytnym (era Edo, 1603–1868). Mimo iż panowało osiem cesarzowych, ich następców najczęściej wybierano spośród mężczyzn należących do cesarskiego rodu. Po wielu wiekach w 1889 roku, panowanie kobiety na tronie japońskim zostało oficjalnie zabronione.

</doc>
<doc id="2269965" url="https://pl.wikipedia.org/wiki?curid=2269965" title="Hardstyle Dimension">
Hardstyle Dimension

Hardstyle Dimension - album Dj-a Blutonium Boy z gatunku Hardstyle. Był nagrywany w 2007 roku, a wydany w 2008. Płyta została wydana przez dwie wytwórnie, wydana w Australii przez Ministry Of Sound i w Niemczech przez ZYX Music. 

</doc>
<doc id="2269966" url="https://pl.wikipedia.org/wiki?curid=2269966" title="Krążowniki typu Mackensen">
Krążowniki typu Mackensen



</doc>
<doc id="2269967" url="https://pl.wikipedia.org/wiki?curid=2269967" title="Papaver burseri">
Papaver burseri



</doc>
<doc id="2269969" url="https://pl.wikipedia.org/wiki?curid=2269969" title="Atsina">
Atsina

Atsina (oryg. "Aánine"; czasem nazywani też Gros Ventre, Ahahnelin, Ahe, Ananin) – Indianie Ameryki Północnej będący przedstawicielami obszaru prerii, wywodzący się od Arapahów. Posługują się językiem należącym do algonkiańskiej rodziny językowej.
Nazwa.
W oryginalnym brzmieniu nazywają siebie " Aánine". Nazwa „Atsina” wywodzi się z języka Czarnych Stóp i oznacza „ludzi z brzuszkiem”. W szoszońskim nazywani są "Sä’pan", czyli „boczki (brzuchaci)”. Kanadyjczycy określili ich z francuskiego jako "Gros Ventres" czy dokładniej "Gros Ventres des Pairies" („Wielkie Brzuchy Prerii”) dla odróżnienia od "Gros Ventres of the Missouri", czyli plemienia Hidatsa. Za wczesnych czasów produkcji futer przez to plemię indiańskie byli oni znani jako "Fall Indians" albo "Gens des Rapides" z tego powodu, że wówczas zamieszkiwali rejony wodospadów Saskatchewan. Lud Assiniboin w swoim języku nazywają atsina "Hahá-toⁿwaⁿ" tzn. „osada wodospadów”.
Teraźniejszość.
Obecnie żyją na terenie rezerwatu w stanie Montana. Liczebność poniżej 1000 osób.

</doc>
<doc id="2269970" url="https://pl.wikipedia.org/wiki?curid=2269970" title="René Antoine Ferchault de Réaumur">
René Antoine Ferchault de Réaumur

René Antoine Ferchault de Réaumur (ur. 28 lutego 1683, La Rochelle, zm. 17 października 1757, Saint-Julien-du-Terroux) – francuski fizyk i przyrodnik, pionier entomologii. Stworzył jedną ze skal termometrycznych nazwaną od jego nazwiska skalą Réaumura (obecnie rzadko stosowana). Badał wytrzymałość i rozciągliwość metali. Jako przyrodnik pierwszy opisał życie społeczne pszczół. Badał zjawisko regeneracji u raka rzecznego. Opracował sposób wyrobu szkła matowego. Był członkiem Francuskiej Akademii Nauk, Royal Society w Londynie oraz Królewskiej Szwedzkiej Akademii Nauk.
Był on badaczem o wszechstronnych zainteresowaniach. Pracował twórczo na polu matematyki (szczególnie geometrii), meteorologii, botaniki i wielu innych dziedzin przyrodoznawstwa. Jego przyjaciel nazywał go z racji wszechstronności „Pliniuszem Starszym XVIII wieku”.
René Antoine Ferchault de Réaumur opisał papierowe gniazda os, budowane z wykorzystaniem masy drzewnej, a następnie wpadł na pomysł produkcji masy włóknistej z drewna. W ten sposób zapisał się w historii papiernictwa.
Przedstawił po raz pierwszy związek ilościowy pomiędzy roślinnością a klimatem, tworząc w ten sposób podwaliny pod agrometeorologię (meteorologia rolniczą) – naukę zajmująca się badaniem powiązań pomiędzy produkcją rolniczą a środowiskiem klimatycznym.

</doc>
<doc id="2269971" url="https://pl.wikipedia.org/wiki?curid=2269971" title="Tramwaje w Rijece">
Tramwaje w Rijece

Tramwaje w Rijece − zlikwidowany system komunikacji tramwajowej w chorwackim mieście Rijeka, działający od 1899 do 1952. 
Historia.
Tramwaje w Rijece uruchomiono 7 listopada 1899 na trasie Fiumara − Pioppa o długości 4 km. Operatorem linii była spółka "Anonimnim društvom za riječki električni tramvaj", która do obsługi linii posiadała 8 tramwajów. W 1907 przedłużono linię o 300 m do obecnej ulicy 3 maja (dawniej stocznia Danubius). Tramwaje zlikwidowano w czerwcu 1952 i zastąpiono uruchomionymi 24 listopada 1951 trolejbusami.

</doc>
<doc id="2269974" url="https://pl.wikipedia.org/wiki?curid=2269974" title="Zdzisław Motyka">
Zdzisław Motyka

Zdzisław Motyka (ur. 23 stycznia 1907 w Zakopanem, zm. 21 marca 1969 w Krakowie) – narciarz, lekkoatleta, olimpijczyk z St. Moritz 1928 i Lake Placid 1932.
Kariera.
Był jednym z najlepszych polskich biegaczy na nartach. Pierwszy większy sukces odniósł, wygrywając silnie obsadzony bieg juniorów na 10 kilometrów w Tatrzańskiej Łomnicy. Był wielokrotnym mistrzem Polski w biegu na 18 km (1930, 1931), w biegu na 50 km (1929–1931) oraz w sztafecie 5 × 10 km (1927, 1928). W okresie letnim (przygotowując się do sezonu narciarskiego) startował w biegach długich. Był brązowym medalistą mistrzostw Polski w biegu na 10 000 m (1928) oraz w biegu przełajowym (1927, 1928). Startował również w maratonie.
Na igrzyskach olimpijskich w 1928 w biegu na 18 km zajął 23. miejsce. W tym samym biegu na kolejnych igrzyskach olimpijskich w Lake Placid zajął 32. miejsce. W Lake Placid startował również w biegu na 50 km, którego jednak nie ukończył. Podczas pobytu w Stanach Zjednoczonych pobił rekord świata w biegu na 102. piętro Empire State Building.
Po zakończeniu kariery sportowej był trenerem i działaczem sportowym.
Jego stryjecznym bratem był Stanisław Motyka, narciarz, taternik i olimpijczyk z St. Moritz.
Zmarł w Krakowie. Został pochowany na Nowym Cmentarzu przy ul. Nowotarskiej w Zakopanem (sektor L-3-7).

</doc>
<doc id="2269977" url="https://pl.wikipedia.org/wiki?curid=2269977" title="Psałterz Chłudowski">
Psałterz Chłudowski



</doc>
<doc id="2269979" url="https://pl.wikipedia.org/wiki?curid=2269979" title="Język atsina">
Język atsina

Język atsina (gros ventre, ahahnelin, ahe, ananin) – praktycznie wymarły język plemienia indiańskiego Atsina, potomków Arapahów. Ostatnia osoba płynnie mówiąca tym językiem zmarła w 1981 roku. Spośród grupy etnicznej Atsinów zaledwie kilka osób zna ten język częściowo.

</doc>
<doc id="2269986" url="https://pl.wikipedia.org/wiki?curid=2269986" title="Tr7">
Tr7

Tr7 – oznaczenie na PKP parowozu towarowego niemieckiej serii Br 5641. Powstały cztery egzemplarze tej serii, eksploatowane w Polsce po II wojnie światowej.
Historia.
Cztery parowozy towarowe wykonane zostały w 1941 roku przez berlińską firmę MBA (dawniej Orenstein &amp; Koppel AG) na zamówienie kolei państwa Mandżukuo. Ze względu na wojnę lokomotywy nie zostały jednak wysłane do Azji, a w 1942 roku nabyły je koleje niemieckie DRG. Oznaczono je jako seria 5641 (4101–4104) i skierowano do eksploatacji w Parowozowni Poznań Franowo. Parowozy te miały początkowo nietypowy osprzęt i stanowisko maszynisty umieszczone po lewej stronie. Wszystkie cztery egzemplarze zostały przejęte przez PKP i przekazane do DOKP Warszawa. Służyły do połowy lat 70.
Jeden parowóz Tr7-3 (MBA 13332/1941) został wycofany z eksploatacji w MD Skierniewice w 1972 roku i przeznaczony na egzemplarz muzealny. Pozostawał tam bez zabezpieczenia do lat 90, ulegając dewastacji. W 1991 roku został przeniesiony do Muzeum Kolejnictwa w Jaworzynie Śląskiej, gdzie w 1998 roku ukończono jego renowację.

</doc>
<doc id="2269989" url="https://pl.wikipedia.org/wiki?curid=2269989" title="Jerzy Potulicki">
Jerzy Potulicki

Jerzy Potulicki-Skórzewski (ur. 27 lipca 1894 w Kaltenleutgeben, zm. 15 sierpnia 1950 w Abidżanie) – polski hrabia, wojskowy, dyplomata, podporucznik armii Cesarstwa Niemieckiego, rotmistrz Wojska Polskiego, bobsleista, uczestnik Zimowych Igrzysk Olimpijskich w St. Moritz w 1928 roku.
Życiorys.
Urodzony w Austro-Węgrzech w Kaltenleutgeben, jako syn I ordynata na Próchnowie hrabiego Zygmunta Potulickiego i markizy Marii Anny Schey.
Jerzy Potulicki-Skórzewski ukończył szkołę średnią i był studentem kilku zagranicznych uczelni. Oprócz języka ojczystego (polskiego) władał biegle językiem niemieckim, francuskim, angielskim, węgierskim i hiszpańskim. Podczas I wojny światowej służył w armii niemieckiej w stopniu podporucznika.
W tym czasie nabawił się gruźlicy. W 1919 roku wstąpił do Wojska Polskiego. Jego macierzystym oddziałem był 21 pułk Ułanów Nadwiślańskich, do którego został przeniesiony w rezerwie jako kapitan. Podczas leczenia gruźlicy w Szwajcarii pełnił funkcję attaché wojskowego w polskiej ambasadzie w Bernie. Od 1919 roku służył jako kapitan w 16 pułku Kawalerii Wielkopolskiej. W sierpniu 1920 roku w czasie bitwy warszawskiej był osobistym adiutantem Wojskowego Gubernatora Warszawy Franciszka Latinika. W 1922 roku został odznaczony Krzyżem Walecznych. Później dołączył do służby w Departamencie Zagranicznym Urzędu Prezydenta i został łącznikiem z Ministerstwa Spraw Zagranicznych na II. Oddział Najwyższego Dowództwa.
Został członkiem polskiej ekipy bobslejowej na Zimowych Igrzyskach Olimpijskich w 1928 roku, gdzie zajął 17. miejsce w konkurencji 5 bobslejowych. Jego krewnym był inny bobsleista i członek polskiej ekipy na tych igrzyskach, Józef Broel-Plater.
Przeniesiony do rezerwy w stopniu rotmistrza.

</doc>
<doc id="2269996" url="https://pl.wikipedia.org/wiki?curid=2269996" title="Google Workspace">
Google Workspace

Google Workspace, poprzednio G Suite i Google Apps for Work – działający w chmurze obliczeniowej pakiet zwiększający produktywność oraz oprogramowanie do pracy grupowej i oprogramowanie oferowane przez Google na zasadzie subskrypcji.
Oprogramowanie obejmuje popularne aplikacje internetowe Google, w tym Gmail, Dysk Google, Spotkania Google, Kalendarz Google i Dokumenty Google. O ile produkty te dla użytkowników prywatnych są dostępne bezpłatnie, Google Workspace oferuje dodatkowe, typowo biznesowe funkcje, takie jak możliwość stosowania indywidualnych adresów poczty elektronicznej z własną domeną (@twojafirma.com), minimum 30 GB przestrzeni dyskowej do przechowywania dokumentów i wiadomości e-mail oraz działający 24 godziny na dobę 7 dni w tygodniu dział pomocy technicznej dostępny za pośrednictwem poczty elektronicznej i telefonicznie. Jako rozwiązanie oparte na chmurze obliczeniowej wykorzystuje inną koncepcję niż standardowe, zwiększające produktywność oprogramowanie biurowe, wprowadzając hosting informacji klienta w bezpiecznych centrach danych sieci Google, zamiast tradycyjnych serwerów wewnętrznych zlokalizowanych na terenie firm.
Według Google oprogramowania Google Workspace używa ponad 5 milionów organizacji na świecie, w tym 60 procent firm z listy Fortune 500.
Produkty.
Gama produktów i usług Google Workspace obejmuje Gmail, Kalendarz Google, Dysk Google, Spotkania Google, Dokumenty Google, Arkusze Google, Prezentacje Google, Formularze Google, Witryny Google, Google+ i Google Apps Vault. Z wyjątkiem Google Apps Vault, plan podstawowy obejmuje wszystkie usługi, a jego koszt za użytkownika wynosi 5 dolarów miesięcznie lub 50 dolarów rocznie. Pakiet premium, Drive for Work, obejmujący Google Apps Vault i nieograniczoną przestrzeń dyskową, jest dostępny za opłatą miesięczną w wysokości 10 dolarów za użytkownika.
Gmail.
Uruchomiony w ograniczonej formie 1 kwietnia 2004 roku Gmail jest w tej chwili najpopularniejszą usługą poczty internetowej na świecie. Dla odbiorców prywatnych stał się dostępny w roku 2007. Według danych Google w czerwcu 2012 roku pocztę Gmail używało 425 milionów osób.
W darmowej wersji dla użytkowników prywatnych pojawiają się reklamy tekstowe powiązane z treścią wiadomości e-mail. Do popularnych parametrów należą 15 GB przestrzeni dyskowej, grupy dyskusyjne, skuteczne wyszukiwanie i interfejs przypominający aplikację.
Mimo podobieństwa do wersji darmowej, Gmail w Google Workspace oferuje dodatkowe funkcje przeznaczone dla użytkowników biznesowych.
Należą do nich:
Wiosną 2019 roku Gmail zyskał również możliwość integracji z systemem Google Pay, dzięki czemu po przeanalizowaniu naszej poczty zostaną dodane karty lojalnościowe, bilety czy też oferty.
Dysk Google.
Usługa przechowywania i synchronizacji plików Google została wprowadzona na rynek 24 kwietnia 2012 r., co najmniej 6 lat po pojawieniu się pogłosek o opracowaniu produktu. Oficjalny komunikat Google opisywał Dysk Google jako „miejsce, w którym można tworzyć, współdzielić, pracować w grupie i przechowywać wszystkie materiały”.
Za pomocą Dysku Google, użytkownicy mogą wysyłać do chmury dowolny typ plików, współdzielić je z innymi i uzyskiwać do nich dostęp z dowolnego komputera, tabletu lub smartfonu. Użytkownicy mają możliwość łatwej synchronizacji plików między komputerem a chmurą za pośrednictwem aplikacji działających pod kontrolą systemu Mac lub PC. Aplikacja ta tworzy specjalny folder na komputerze, a wszystkie zmiany plików są synchronizowane na Dysku Google, w Internecie i na urządzeniach. Wersja Dysku Google dla użytkowników niekomercyjnych oferuje 15 GB przestrzeni dyskowej wspólnej dla aplikacji Gmail, Dysku Google i Google+ Photos.
W przypadku pracy w ramach pakietu Google Workspace, Dysk Google wyposażony jest w dodatkowe funkcje przeznaczone do wykorzystania w biznesie. Należą do nich:
Dokumenty Google, Arkusze Google, Prezentacje Google i Formularze Google.
Google Workspace obejmuje edytory online do tworzenia dokumentów tekstowych lub plików dokumentów, arkuszy kalkulacyjnych, prezentacji i ankiet. Zestaw narzędzi został wprowadzony na rynek 11 października 2006 r. jako Dokumenty i Arkusze Google.
Dokumenty Google, Arkusze Google, Prezentacje Google i Formularze Google działają w dowolnej przeglądarce internetowej lub na dowolnym urządzeniu mobilnym z dostępem do Internetu. Dokumenty, arkusze kalkulacyjne, prezentacje i ankiety można współdzielić, komentować i wspólnie edytować w czasie rzeczywistym. Dodatkowe funkcje obejmują nieograniczoną historię wersji, która umożliwia bezpieczne przechowywanie zmian w jednym miejscu i pozwala na dostęp w trybie offline zapewniającym pracę nad dokumentami bez połączenia z Internetem.
25 czerwca 2014 r. Google wprowadził natywne edytowanie dla plików Microsoft Office w Dokumentach Google, Arkuszach Google i Prezentacjach Google. W odpowiedzi na podobne uwagi zamieszczane w innych artykułach, dziennikarz Mashable napisał: „Google wyraźnie pozycjonuje swoje aplikacje jako bardziej ekonomiczne rozwiązanie dla firm, które tylko okazjonalnie muszą edytować pliki pakietu biurowego”.
Witryny Google.
Usługa Witryny Google wprowadzona 28 lutego 2008 r. umożliwia tworzenie i edytowanie stron internetowych nawet osobom, które nie znają języka HTML ani technik projektowania stron internetowych. Dzięki usłudze użytkownicy mają możliwość budowy stron internetowych z szablonów, wysyłania treści takich jak zdjęcia i pliki wideo na stronę i kontrolowania dostępu poprzez wybieranie, kto może wyświetlać i edytować daną stronę.
Witryny Google wprowadzono na rynek jako element płatnego pakietu Google Workspace. Klienci biznesowi wykorzystują Witryny Google do tworzenia stron projektów, intranetu firm i stron publicznych.
Kalendarz Google.
Zaprojektowana do integracji z Gmail usługa internetowego kalendarza Google została uruchomiona dla użytkowników niekomercyjnych 13 kwietnia 2006 r. Wykorzystuje ona standard iCal do pracy z innymi aplikacjami kalendarzy.
Internetowy kalendarz Google jest przeznaczonym dla zespołów zintegrowanym kalendarzem internetowym umożliwiającym współdzielenie. Firmy mają możliwość tworzenia kalendarzy dla zespołów i udostępniania ich w całej firmie. Kalendarze można przydzielać innej osobie w celu zarządzania konkretnym kalendarzem i wydarzeniami. Użytkownicy mogą również wykorzystywać usługę Kalendarz Google do sprawdzania, czy pomieszczenia konferencyjne lub współdzielone zasoby są wolne i dodawania ich do wydarzeń.
Do użytecznych funkcji Kalendarza Google należą:
Spotkania Google.
15 maja 2013 r. Google ogłosił wprowadzenie nowego narzędzia do prowadzenia rozmów tekstowych, głosowych i wideo, które zastąpi usługi Google Talk, Google Voice i Google+ Hangouts. Usługa znana pod nazwą Spotkania Google w wersji niekomercyjnej umożliwia maksymalnie 10 osobom, a w wersji dla firm – 15 osobom – udział w rozmowie z ich komputera lub urządzenia mobilnego. Uczestnicy mogą współdzielić swoje ekrany oraz wyświetlać i pracować wspólnie nad określonymi zadaniami. Usługa Hangouts On Air umożliwia strumieniową transmisję na żywo do Google+, YouTube i stron użytkowników.
Wersja usługi Spotkania Google wbudowana w Google Workspace obsługuje do 15 uczestników, a administratorzy mają możliwość zawężenia działania usługi Spotkania Google tylko do osób z danej domeny, ograniczając dostęp uczestników z zewnątrz.
Usługa Spotkania Google przechowuje wiadomości online w chmurze Google i oferuje opcję wyłączania historii w przypadku chęci nierejestrowania wiadomości. Integracja z Google+ powoduje zapis każdego zdjęcia współdzielonego przez użytkowników w prywatnym, współdzielonym albumie na Google+.
30 lipca 2014 r. Google ogłosił, że wszyscy klienci Google Workspace uzyskają dostęp do usługi Spotkania Google – również osoby nieposiadające profilu Google+. Google nawiązał również współpracę w celu integracji z innymi dostawcami usług wideo rozmów – takimi jak Blue Jeans Network i Intercall.
Google ogłosił też, że usługa Spotkania Google podlega tej samej umowie serwisowej jak inne produkty Google Apps for Work, takie jak Gmail i Dysk Google. Klienci Apps for Work otrzymali również 24-godzinną obsługę telefoniczną przez 7 dni w tygodniu dla usługi Spotkania Google, gwarantowaną dostępność ma poziomie 99,9% oraz certyfikaty ISO27001 i SOC 2 na produkt.
19 grudnia 2014 r. Google za pośrednictwem wpisu na Google+ ogłosił, że przywrócono jedną z najbardziej pożądanych funkcji dla Gmail – usługę Spotkania Google. Administratorzy Apps sprawują kontrolę nad tym, aby wiadomości były widoczne wyłącznie wewnętrznie.
Google+.
Serwis społecznościowy Google, Google+, uruchomiono 28 czerwca 2011 r. w roboczym trybie testowym za zaproszeniami. Obserwatorzy ogłosili ten krok jako najnowszą próbę Google rzucenia wyzwania gigantowi, portalowi Facebook. Mimo że od tego czasu Google+ wyprzedził portal Twitter stając się drugim na świecie pod względem wielkości serwisem społecznościowym po Facebooku, krytykowano go z powodu rozczarowania użytkowników i niegenerowania ruchu zwrotnego z portalu.
2 października 2011 r. Google poinformował, że Google+ zostanie udostępniony osobom, które korzystają z Google Apps na uczelni, w pracy i w domu.
29 sierpnia 2012 r. Google ogłosił, że po otrzymaniu opinii klientów biznesowych, którzy uczestniczyli w programie pilotażowym, dopasował funkcje Google+ dla potrzeb organizacji. Funkcje te obejmują prywatne współdzielenie zasobów w obrębie organizacji i administracyjne elementy kontrolne, które umożliwiają ograniczenie widoczności profili i wpisów.
5 listopada 2013 r. Google wprowadził dodatkową warstwę bezpieczeństwa dla zamkniętych społeczności, do których mogą przystępować wyłącznie osoby z danej organizacji. Administratorzy mają możliwość wyboru domyślnej, zamkniętej społeczności i warunków, w jakich mogą przystępować osoby spoza danej organizacji.
Google+ jako sieć biznesowa zebrała mieszane recenzje – począwszy od tych, które określały usługę jako pomagającą małym firmom w zaistnieniu online, do tych, które określały ją jako wprowadzającą dezorientację w kreowaniu ich marki – stając się ważnym graczem w zakresie społecznej strategii marketingowej dla biznesu. Wiele artykułów publikowanych w Internecie podkreśla, że obecność firmy w Google+ pomaga firmom w poprawie rankingu w wyszukiwarce Google, ponieważ wpisy i współdzielone materiały Google+ są natychmiast indeksowane przez Google.
Google Apps Vault.
Google Apps Vault, usługa archiwizacji i elektronicznego wyszukiwania dokumentów (eDiscovery) dostępna wyłącznie dla klientów Google Apps, została zaprezentowana 28 marca 2012 r. Usługa Vault umożliwia klientom wyszukiwanie i przechowywanie wiadomości e-mail, które mogą być istotne w rozstrzyganiu sporów sądowych. Pomaga również w zarządzaniu danymi biznesowymi do celów zachowania ciągłości, zgodności i przestrzegania przepisów. Od dnia 25 czerwca 2014 r. klienci usługi Vault mogą również wyszukiwać, wyświetlać i eksportować pliki Dysku Google.
Usługa Google Apps Vault, stanowiąca element pakietu Drive for Work z nieograniczoną przestrzenią dyskową, jest dostępna za opłatą miesięczną w wysokości 10 dolarów.
Ceny.
Potencjalni klienci chcący przetestować pakiet Google Workspace, otrzymują na usługę 14-dniowy okres próbny dla maksymalnie 10 użytkowników. Po zakończeniu okresu próbnego mają możliwość wyboru spośród 3 planów abonamentowych:
- Basic w cenie 4 euro miesięcznie, lub 40 euro przy płatności rocznej. Dla każdego użytkownika tego planu dostępne jest 30GB przestrzeni na dane.
- Business w cenie 8 euro miesięcznie, lub 96 euro przy płatności rocznej. W przypadku organizacji liczących mniej niż pięciu użytkowników, przestrzeń dyskowa w tej opcji jest ograniczana do 1 TB na użytkownika. Po przekroczeniu liczby 5 użytkowników w planie przestrzeń na dane jest nieograniczona
- Enterprise w cenie 23 euro miesięcznie, lub 276 euro przy płatności rocznej
Powyższe plany dotyczą płatności za jednego aktywnego użytkownika. 
Bezpieczeństwo.
Google zapewnił, że nie jest właścicielem danych klientów. Dane są przechowywane w centrach danych Google, a dostęp do nich jest ograniczony do wybranych pracowników i personelu. Nie udostępniają oni danych osobom trzecim, przechowują je wyłącznie przez okres wymagany przez klienta, a migrując klienci zabierają dane z usługi Google Apps.
Google Workspace oferuje bezpieczeństwo wymagane na poziomie przedsiębiorstw, w tym zgodność z SSAE 16 / ISAE 3402 typ II, audytem SOC 2, normą ISO 27001, przestrzeganie zasad bezpieczeństwa prywatności „bezpiecznej przystani” (Harbor Privacy Principles) i może spełniać wymagania branży, takie jak ustawa o przenośności i odpowiedzialności w ubezpieczeniach zdrowotnych (Health Insurance Portability and Accountability Act – HIPAA). Google deklaruje, że narzędzia antyspamowe są zintegrowane z usługą Google Workspace wraz z wbudowaną ochroną antywirusową i sprawdzaniem dokumentów przed umożliwieniem użytkownikom pobrania jakiejkolwiek wiadomości.
Google dopilnowuje, aby wszystkie pliki wysłane na Dysk Google zostały zaszyfrowane, a każda wysyłana lub odbierana wiadomość e-mail była szyfrowana przy wewnętrznym przesyłaniu między centrami danych. W jednym z wpisów na blogu, osoby odpowiedzialne za Google for Work zadeklarowały, że podejmują mocne zobowiązania umowne w celu ochrony informacji klientów i nie wyświetlają reklam ani nie skanują informacji klientów w celach reklamowych.
Wykorzystanie.
Google Apps deklaruje, że ponad 5 milionów firm korzysta z ich narzędzi, bezpłatnie lub w wersji komercyjnej. Według prezesa Google for Work, Amita Singha, 60% firm z listy Fortune 500 korzysta z usług Google for Work. Klienci pochodzą z różnych branż i z całego świata, należą do nich między innymi Uber, AllSaints, BuzzFeed, Design Within Reach, Virgin, PwC i wiele innych. Wielu z klientów korzystających z usługi Apps zostało wymienionych na stronie z listą jej użytkowników.
Dystrybutorzy i polecający produkty Google.
Google dysponuje siecią dystrybutorów, którzy pomagają potencjalnym klientom rozpocząć użytkowanie i korzystać z usług Apps. Katalog partnerów pomaga znaleźć partnerów. 10 marca 2014 r. Google uruchomił program polecania swoich usług, który oferuje każdemu polecającemu 15 dolarów za każdą osobę, która zamówi subskrypcję. Program ten wstępnie obejmował osoby mieszkające w Stanach Zjednoczonych i Kanadzie. Dogłębna analiza programu polecania produktów wskazuje, że osoby polecające mogą sprowadzić nieograniczoną liczbę klientów, ale otrzymują wynagrodzenie jedynie za pierwszych 100 nowych użytkowników danego klienta.
4 grudnia 2014 r. Google wprowadził program dla partnerów pakietu Google for Work and Education, który pomaga partnerom w sprzedaży, serwisowaniu i wprowadzaniu innowacji w pakiecie produktów i platform Google for Work and Education.
Google Apps Marketplace.
Uruchomiony w 2010 roku Google Apps Marketplace jest sklepem internetowym z aplikacjami biznesowymi w chmurze, które rozszerzają funkcjonalność Google Apps. Sklep umożliwia administratorom przeglądanie, zakup i uruchamianie biznesowych aplikacji w chmurze. Są one dostępne dla Google Apps, Google Apps for Work i Google Apps for Education.
Twórcy oprogramowania mogą wykonywać aplikacje w usłudze Google Apps Marketplace, a następnie sprzedawać aplikacje i usługi w sklepie. 6 marca 2014 r. Google poinformował, że klienci Google Apps pobrali ponad 200 milionów instalacji ze sklepu od czasu jego uruchomienia w roku 2010.
17 września 2014 r. Google opublikował wpis na blogu informując, że pracownicy mogą instalować oprogramowanie innych firm ze sklepu bez angażowania administratorów.
Recenzje w Internecie.
Google Apps zebrała wiele pozytywnych recenzji w Internecie ze średnią oceną 4-5 gwiazdek w skali 5-gwiazdkowej. Recenzje chwalą pakiet Google Apps za jego konkurencyjne ceny, ofertę typu „all inclusive”, łatwą konfigurację i dobrą pracę na różnych urządzeniach. Niektóre negatywne recenzje wskazują, że za pomocą Google Apps, Prezentacji Google i Dokumentów Google nie można stworzyć dokumentów o wyglądzie równie profesjonalnym, jak te wykonane w programach Powerpoint i Microsoft Word.
Rozdział poświęcony konkurencji.
Głównym konkurentem pakietu Google Apps jest Microsoft Office 365 – oparta na chmurze oferta firmy Microsoft dla biznesu, która obejmuje podobne produkty. Recenzenci internetowi różnią się co do tego, która z ofert jest lepsza. Zważają oni, że Google Apps i Microsoft 365 mają podobne oceny, ale oferują bardzo różne funkcje.
Podstawowe różnice dotyczą planów cenowych, przestrzeni dyskowej i liczby funkcji. Microsoft 365 wykazuje tendencję do większej liczby funkcji niż Google Apps, jednak wiele z nich pozostaje często niewykorzystanych. Google nie ujawnia dochodów ani liczb, utrudniając recenzentom porównanie Google Apps z sukcesem odniesionym przez Microsoft Office. W październiku 2014 r. Microsoft miał 7 milionów klientów, którzy nabyli produkt Office 365, a ich liczba w ostatnim kwartale wzrosła o 25%. Microsoft ogłosił również, że oferuje nielimitowaną przestrzeń dyskową klientom, którzy kupią wersję Microsoft Office 365 pracującą w chmurze.
Brak jest w tej chwili nowych ofert konkurujących z pakietem Google Apps, ponieważ koszt konkurowania w zakresie jednego produktu, takiego jak na przykład e-mail, jest zbyt wysoki, a możliwości uzyskania dochodu są niskie.
Wraz z rozszerzeniem oferty o Google Apps z nielimitowaną przestrzenią dyskową i Google Vault, Google Apps zyskało nowych konkurentów – Box, Dropbox i OneDrive.
Produkty powiązane.
Google Apps for Work stanowi element wielu innych produktów Google przeznaczonych do pracy. Należą do nich Platforma Google Cloud, Google Search for Work, Google Maps for Work, Google Chrome for Work.

</doc>
<doc id="2269997" url="https://pl.wikipedia.org/wiki?curid=2269997" title="Kanbara-juku">
Kanbara-juku

 – piętnasta z 53 stacji szlaku Tōkaidō, położona obecnie w mieście Shizuoka.
Oryginalna shukuba została zniszczona przez powódź na początku okresu Edo, ale wkrótce potem została odbudowana.

</doc>
<doc id="2270001" url="https://pl.wikipedia.org/wiki?curid=2270001" title="Mednafen">
Mednafen

Mednafen – emulator wielu konsol do gier, oparty na technologii OpenGL oraz SDL i obsługiwany z wiersza poleceń.
Nazwa Mednafen to akronim od "My Emulator Doesn't Need A Frickin' Excellent Name".

</doc>
<doc id="2270003" url="https://pl.wikipedia.org/wiki?curid=2270003" title="Schodnienskaja">
Schodnienskaja

Schodnenskaja () – stacja moskiewskiego metra linii tagańsko-krasnopriesnieńskiej (kod 127). Nazwa pochodzi od pobliskiej ulicy. Wyjścia prowadzą na ulicę Schodnenskaja, bulwary Jana Rainisa i Chimkińskij.
Wystrój.
Stacja jest jednokomorowa, jednopoziomowa, posiada jeden peron. Hall ozdobiono czerwonym marmurem, ściany ozdabiają geometryczne wzory ułożone z aluminiowych paneli. Podłogi wyłożono jasnym granitem i marmurem.

</doc>
<doc id="2270006" url="https://pl.wikipedia.org/wiki?curid=2270006" title="Aleksander Rozmus">
Aleksander Rozmus

Aleksander Józef Rozmus (ur. 18 stycznia 1901 w Zakopanem, zm. 18 kwietnia 1986 w Ennery pod Paryżem) – polski narciarz, skoczek i kombinator norweski, olimpijczyk z Sankt Moritz. Reprezentant zakopiańskich klubów: SN PTT, Sokoła i Wisły. Dwukrotny mistrz i czterokrotny wicemistrz Polski w skokach narciarskich, ponadto wicemistrz w kombinacji norweskiej.
Przebieg kariery.
Rozmus po zdaniu matury w zakopiańskim gimnazjum pracował jako urzędnik. Narciarstwo zaczął uprawiać jeszcze jako uczeń gimnazjum i w tym czasie pierwszy raz wystartował w zawodach narciarskich występując w barwach SN PTT Zakopane. W roku 1920 wystartował w pierwszych związkowych mistrzostwach Polski, zajmując ostatnie miejsce zarówno w konkursie skoków, jak i w biegu na 18 km. W ciągu jednego roku dokonał jednak znaczącego postępu, zwłaszcza w technice skoku. W 1921 został mistrzem Polski w skokach, uzyskując wówczas odległość 22 metrów na skoczni w Jaworzynce, wygrywając zawody przed Leszkiem Pawłowskim z Czarnych Lwów i Franciszkiem Bujakiem z SN PTT i ustanawiając rekord krajowy. Wcześniej, na otwarciu tej skoczni, swój skok zakończył upadkiem. W 1922 był pierwszy w skokach na międzynarodowych zawodach narciarskich w Zakopanem (oddał najdłuższy skok na 22,5 m), a w sztafecie zajął 2. miejsce. W Worochcie obronił tytuł mistrza kraju. Po raz kolejny pobił rekord skoczni i Polski w Jaworzynce uzyskując 27 metrów. Zdobył też brązowy medal w dwuboju. Z wynikiem 18 metrów został pierwszym rekordzistą skoczni w Krakowie.
W styczniu 1923 Rozmus na obiekcie w Jaworzynce osiągnął odległość 30,5 m, bijąc własny rekord kraju. Skoki rozegrano w trzech kategoriach: seniorów I i II klasy oraz młodszych. Rozmus słynął wówczas z faktu, iż wraz z Henrykiem Mückenbrunnem, szusował na nartach w stromych żlebach w Tatrach. Na zakończenie kursu prowadzonego przez niemieckiego trenera Seppa Bildsteina Rozmus był 2. w skokach i 3. w slalomie na mistrzostwach Polski. Był 19. w skokach na mistrzostwach Szwajcarii w Grindelwaldzie, 3. w skokach i 29. w biegu na 22 km w Luchon ("Coupe de France" – "Puchar Francji") i 22. w skokach w Semmeringu, w Austrii. Były to jedne z pierwszych międzynarodowych występów polskich skoczków poza granicami Polski, nie licząc startów w Czechosłowacji. W 1924 był 6. w skokach na zawodach w Szumawie (Czechosłowacja). 
W 1925 startował na zawodach FIS w Jańskich Łaźniach, gdzie był 46. w skokach i 59. w biegu na 18 km w I klasie. Został ponadto wicemistrzem Polski w kombinacji i w skokach. W 1927 startował w zawodach FIS w Cortina d’Ampezzo; w kombinacji norweskiej był 24., w skokach 25., a w biegu 38. W styczniu 1928 podczas eliminacji przedolimpijskich, rozgrywanych w ramach mistrzostw Zakopanego, Rozmus zajął drugie miejsce i został zakwalifikowany do polskiej reprezentacji na Igrzyska Zimowe w St. Moritz. Był już wówczas zawodnikiem sekcji narciarskiej Wisły Zakopane. W Szwajcarii startował w dniach 17 i 18 lutego w kombinacji klasycznej, w której to konkurencji był 22. (24. w biegu na 18 km i 10. w skokach, w których odległością 56,5 m ustanowił nowy rekord Polski; w pierwszej serii wylądował na 49 m) oraz 18 lutego w konkursie skoków, zajmując w nim 25. miejsce z notą 13,166 pkt. Miał skoki o długości 41 m i 53 m. Po powrocie do kraju wywalczył srebro na MP w skokach.
W 1929 startował na zawodach FIS w Zakopanem. W konkursie, który odbył się 5 lutego, przy prawie 30 stopniach mrozu, na Krokwi Rozmus oddał skoki na odległość 48 m i 49 m, z czego ten pierwszy zakończył upadkiem i w związku z tym zajął odległą 37. lokatę. W 1930 zdobył swój ostatni – srebrny – medal skokowych mistrzostw Polski.
Po zakończeniu kariery.
W sierpniu 1939 został zmobilizowany do Wojska Polskiego i uczestniczył w kampanii wrześniowej, a następnie w czasie okupacji niemieckiej był kurierem tatrzańskim i działał w polskim ruchu oporu. Wkrótce po roku 1940 udało mu się przedostać do Francji i tam działał przeciwko okupantom we francuskim podziemiu. Po zakończeniu II wojny światowej nie powrócił już do Polski i na stałe zamieszkał we Francji pracując tam, między innymi, jako instruktor narciarski w Chamonix, razem z Henrykiem Mückenbrunnem. 
Zmarł 18 kwietnia 1986 w Ennery pod Paryżem. Został pochowany na paryskim cmentarzu Père-Lachaise.

</doc>
<doc id="2270013" url="https://pl.wikipedia.org/wiki?curid=2270013" title="Gniewko">
Gniewko



</doc>
<doc id="2270030" url="https://pl.wikipedia.org/wiki?curid=2270030" title="Magloire Ambroise">
Magloire Ambroise

Magloire Ambroise (zm. w grudniu 1807) – haitański wojskowy i polityk.
Był generałem armii haitańskiej. W wyborach do Konstytuanty w 1806 uzyskał mandat posła. Został wybrany do komitetu mającego przygotować ustawę zasadniczą Republiki. W pośrednich wyborach prezydenckich 9 marca 1807 uzyskał głos jednego senatora. Po udaremnieniu przez oddziały wierne rządowi Republiki próby zamachu stanu dokonanej w lipcu 1807 przez gen. Yayou Ambroise został przeniesiony przez prezydenta Pétiona z dotychczas piastowanego stanowiska komendanta Jacmel na zajmowaną dotychczas przez inicjatora przewrotu funkcję dowódcy arrondissement Port-au-Prince. Wykorzystując możliwości, jakie dawało mu stanowisko w mieście stołecznym, a także wpływy w swoim regionie macierzystym dokonywał licznych malwersacji. Przygotowywał również, wraz z, między innymi, Borno-Déleardem i Michelem, spisek mający na celu przejęcie władzy w państwie. 
Aresztowany 6 grudnia 1807, po przyjeździe do Jacmel. Popełnił samobójstwo w więzieniu.

</doc>
<doc id="2270032" url="https://pl.wikipedia.org/wiki?curid=2270032" title="Muzeum Archeologiczne w Wiślicy">
Muzeum Archeologiczne w Wiślicy

Muzeum Archeologiczne w Wiślicy – muzeum archeologiczno-historyczne, oddział Muzeum Narodowego w Kielcach; ulokowane w Wiślicy, 15 km na południe od Buska-Zdroju. Siedzibą muzeum jest wzniesiony w 2022 roku, Pawilon Archeologiczny ulokowany przy Placu Solnym 35. Muzeum utworzono 20 maja 1966 roku z inicjatywy Zespołu Badań Nad Polskim Średniowieczem. Do 2017 roku funkcjonowało jako Muzeum Regionalne. 
Wystawę główną stanowią niezwykle cenne relikty architektoniczne stanowiące zwarty zespół zabytkowy: 
Od drugiej połowy października 2009 roku Muzeum Regionalne w Wiślicy rozpoczęło działalność edukacyjną, mającą na celu przybliżenie najmłodszym historii poprzez udział w różnorakich zabawach i spotkaniach edukacyjnych. Efektem tych zajęć było uzyskanie 28 lutego 2011 r. tytułu Miejsca Odkrywania Talentów, przyznanego przez Ministra Edukacji Narodowej.
W 2017 roku Muzeum przystąpiło do realizacji projektu „Modernizacja Muzeum Archeologicznego w Wiślicy jako Oddziału Muzeum Narodowego w Kielcach wraz z otoczeniem w celu zabezpieczenia i ochrony unikatowych obiektów dziedzictwa narodowego” w ramach Programu Operacyjnego Infrastruktura i Środowisko na lata 2014–2020, VIII oś priorytetowa Ochrona dziedzictwa kulturowego i rozwoju zasobów kultury. Projekt pozwolił stworzyć unikatowy, ponad 150-metrowy, podziemny szlak łączący najważniejsze wiślickie artefakty. Jedna ścieżka turystyczna objęła dotychczas odrębne elementy ekspozycji muzealnej - pawilon archeologiczny oraz rezerwat archeologiczny w podziemiach bazyliki mniejszej.
Na wniosek Muzeum Narodowego w Kielcach wiślicki zespół zabytkowy tj. bazylika kolegiacka wraz z reliktami kościoła pw. św. Mikołaja oraz grodzisko na łąkach zostały w 2018 roku wyróżnione prestiżowym tytułem Pomnika Historii.

</doc>
<doc id="2270036" url="https://pl.wikipedia.org/wiki?curid=2270036" title="Kościół Świętego Jerzego we Frankfurcie nad Odrą">
Kościół Świętego Jerzego we Frankfurcie nad Odrą



</doc>
<doc id="2270038" url="https://pl.wikipedia.org/wiki?curid=2270038" title="Michael Hepburn">
Michael Hepburn

Michael Hepburn (ur. 17 sierpnia 1991 w Brisbane) – australijski kolarz torowy i szosowy, zawodnik należącej do dywizji UCI WorldTeams drużyny Mitchelton-Scott. Wicemistrz olimpijski oraz wielokrotny medalista torowych mistrzostw świata.
Kariera.
Pierwszy sukces w karierze Michael Hepburn osiągnął w 2009 roku, kiedy zdobył złoty medal w indywidualnym wyścigu na dochodzenie podczas torowych mistrzostw świata juniorów. Na rozgrywanych rok później torowych mistrzostwach świata w Kopenhadze wspólnie z Jackiem Bobridge’em, Cameronem Meyerem i Rohanem Dennisem zdobył złoto w drużynowym wyścigu na dochodzenie. W tym samym roku brał także udział w igrzyskach Wspólnoty Narodów w Nowym Delhi, gdzie był najlepszy w drużynie oraz trzeci indywidualnie. W 2011 roku zdobył trzy medale na międzynarodowych imprezach: podczas torowych mistrzostw świata w Apeldoorn ponownie był najlepszy w drużynie i trzeci indywidualnie (za Bobridge’em i Jesse Sergentem z Nowej Zelandii), a na szosowych mistrzostwach świata w Kopenhadze był trzeci w indywidualnej jeździe na czas w kategorii U-23 (wyprzedzili go tylko rodak Luke Durbridge i Duńczyk Rasmus Quaade). W 2012 roku brał udział w mistrzostwach świata w Melbourne, gdzie drużyna australijska była tym razem druga, ale indywidualnie Hepburn był najlepszy. Parę miesięcy później wystąpił na igrzyskach olimpijskich w Londynie razem z Bobridge’em, Glenem O’Shea i Dennisem zajmując drużynowo drugą pozycję. Kolejne dwa medale zdobył podczas torowych mistrzostw świata w Mińsku w 2013 roku. W indywidualnym wyścigu na dochodzenie zwyciężył, bezpośrednio wyprzedzając Irlandczyka Martyna Irvine’a i Stefana Künga ze Szwajcarii. Na tej samej imprezie w drużynowym wyścigu na dochodzenie reprezentacja Australii w składzie: Glenn O’Shea, Alexander Edmondson, Michael Hepburn i Alexander Morgan była najlepsza. W 2012 dołączył do zespołu GreenEDGE Cycling.

</doc>
<doc id="2270045" url="https://pl.wikipedia.org/wiki?curid=2270045" title="Tuszynskaja">
Tuszynskaja

Tuszynskaja () – stacja moskiewskiego metra linii Tagańsko-Krasnopriesnieńskiej (kod 126). Nazwa stacji pochodzi rejonu Tuszino w północno-zachodnim okręgu administracyjnym Moskwy, gdzie jest położona. Wyjścia prowadzą na ulice Stratonawtow Projezd, szosę Wołokołamskoje i peron stacji Tuszino.
Wystrój.
Stacja jest trzykomorowa, jednopoziomowa, posiada jeden peron. Stacja posiada dwa rzędy 26 kolumn pokrytych szarym i niebieskim marmurem. Ściany nad torami obłożono jasnymi marmurami i przyozdobiono zygzakowatymi fryzami. Podłogi wyłożono szarym i brązowym granitem.

</doc>
<doc id="2270048" url="https://pl.wikipedia.org/wiki?curid=2270048" title="Luke Durbridge">
Luke Durbridge

Luke Durbridge (ur. 9 kwietnia 1991 w Greenmount) – australijski kolarz torowy i szosowy, zawodnik należącej do dywizji UCI WorldTeams drużyny Mitchelton-Scott, dwukrotny mistrz świata.
Podczas Igrzysk Wspólnoty Narodów w 2010 roku zdobył brązowy medal w szosowej jeździe indywidualnej na czas.

</doc>
<doc id="2270049" url="https://pl.wikipedia.org/wiki?curid=2270049" title="Partia Socjaldemokratyczna i Pracy">
Partia Socjaldemokratyczna i Pracy



</doc>
<doc id="2270050" url="https://pl.wikipedia.org/wiki?curid=2270050" title="Social Democratic and Labour Party">
Social Democratic and Labour Party



</doc>
<doc id="2270055" url="https://pl.wikipedia.org/wiki?curid=2270055" title="Europe Écologie-Les Verts">
Europe Écologie-Les Verts

Europa Ekologia – Zieloni (fr. "Europe Écologie-Les Verts", EÉLV) – francuskie ugrupowanie polityczne nurtu zielonej polityki i alterglobalizmu.
Historia.
Powstanie nowego ugrupowania wiąże się z istnieniem koalicji wyborczej Europa-Ekologia, startującej w wyborach europejskich w 2009 i regionalnych w 2010. Zorganizowali ją Zieloni, ugrupowania regionalne, działacze organizacji zielonych, pacyfistycznych i alterglobalistycznych (Daniel Cohn-Bendit, José Bové, Yannick Jadot, Eva Joly i inni).
13 listopada 2010 w Lyonie ogłoszono powołanie nowej partii o nazwie Europa Ekologia – Zieloni, doprowadzając do zjednoczenia dotychczasowej koalicji w jednolite ugrupowanie. Liderką tej formacji została przewodnicząca Zielonych Cécile Duflot. W wyborach prezydenckich we Francji przewidzianych na 22 kwietnia 2012 kandydatką EÉLV została Eva Joly. W głosowaniu z 22 kwietnia 2012 otrzymała około 830 tys. głosów (2,3%), zajmując wśród 10 kandydatów 6. miejsce i przegrywając w pierwszej turze. W drugiej turze Zieloni udzielili poparcia François Hollande’owi z Partii Socjalistycznej, po jego zwycięstwie ich przedstawiciele weszli w skład nowego rządu (Cécile Duflot jako minister równości terytorialnej i mieszkalnictwa oraz Pascal Canfin jako minister delegowany ds. rozwoju). W wyborach parlamentarnych w 2012 partia zdobyła 17 miejsc w Zgromadzeniu Narodowym XIV kadencji. W 2014 ugrupowanie nie wprowadziło swoich ministrów do gabinetu Manuela Vallsa. W tym samym roku z wynikiem 8,9% uzyskało 6 miejsc w Europarlamencie VIII kadencji.
W 2015 doszło do rozłamu w partii, opuściła ją grupa działaczy, na czele której stanął François de Rugy. Wkrótce ekolodzy utracili frakcję poselską, w 2017 do Zgromadzenia Narodowego z ramienia EÉLV weszła tylko jedna osoba. W wyborach europejskich w 2019 na czele listy wyborczej ekologów stanął Yannick Jadot. Ugrupowanie zajęło trzecie miejsce, otrzymując 13,5% głosów i 12 mandatów (a także dodatkowy 1 po zakończeniu procedury brexitu).
W 2022 przedstawiciel partii Yannick Jadot wystartował w wyborach prezydenckich, otrzymując 4,6% głosów (6. miejsce wśród 12 kandydatów). Do wyborów parlamentarnych w tym samym roku ugrupowanie wraz ze swoimi sojusznikami z sojusz Pôle écologiste przystąpiło w ramach koalicji NUPES skupiającej formacje lewicowe, komunistyczne i ekologiczne. Koalicja ta zajęła drugie miejsce za blokiem prezydenckim, w jej ramach środowisko zielonych uzyskało ponad 20 mandatów poselskich.

</doc>
<doc id="2270061" url="https://pl.wikipedia.org/wiki?curid=2270061" title="Trzęsienie ziemi w Mjanmie (2011)">
Trzęsienie ziemi w Mjanmie (2011)

Trzęsienie ziemi w prowincji Mjanmie w 2011 roku – trzęsienie ziemi o magnitudzie 6,8 stopnia w skali Richtera, które nawiedziło Mjanmę 24 marca 2011 r. o godzinie 20:25:23 czasu miejscowego, z epicentrum na wschodzie stanu Szan i hipocentrum na głębokości 10 km. Były trzy wstrząsy wtórne: pierwszy o magnitudzie 4,8, drugi 5,4, a trzeci 5,0.
Trzęsienie.
Do trzęsienia doszło w górzystym regionie na pograniczu Mjanmy, Tajlandii i Laosu. Wstrząsy te były odczuwalne na Półwyspie Indochińskim oraz w Chinach.
Birmańskie radio podało, że w kraju zniszczone zostały co najmniej 244 domy, 14 klasztorów buddyjskich i dziewięć budynków rządowych.

</doc>
<doc id="2270067" url="https://pl.wikipedia.org/wiki?curid=2270067" title="Weilie">
Weilie



</doc>
<doc id="2270069" url="https://pl.wikipedia.org/wiki?curid=2270069" title="Edward Hardwicke">
Edward Hardwicke

Edward Hardwicke (ur. 7 sierpnia 1932 w Londynie, zm. 16 maja 2011 w Chichesterze ) - brytyjski aktor, najlepiej znany z roli Doktora Watsona w serialach i filmach o przygodach Sherlocka Holmesa.
Młodość i początki kariery.
Edward Hardwicke urodził się w Londynie jako syn Sir Cedrica Hardwicke'a oraz Heleny Pockard. Rozpoczął swoją karierę w Hollywood w wieku 10 lat, grając w filmie Vicotra Fleminga "A Guy Named Joe" małą rolę George'a (gwiazdą produkcji był Spencer Tracy). Następnie Hardwicke wrócił do Anglii, gdzie uczęszczał do "Stowe School". Odbył służbę wojskową jako oficer lotnictwa w Royal Air Force. Potem uczęszczał do Royal Academy of Dramatic Art.
Kariera teatralna.
Hardwicke występował w "Bristol Old Vic", "Oxford Playhouse", oraz "Nottingham Playhouse", przed rozpoczęciem pracy w Royal National Theatre w 1964 roku. Grał tam regularnie przez siedem lat, pojawiając się w takich sztukach jak "Otello", "Czarownice z Salem" czy "Idiota". W 1977 powrócił tam, aby zagrać w "The Lady from Maxim's".
W 1973 wcielił się w Doktora Astrowa w sztuce Antona Czechowa "Wujaszek Wania" wystawianej w "Bristol Old Vic". W 2001 roku odegrał rolę Arthura Winslowa w "The Winslow Boy".
Kariera telewizyjna.
Aktor stał się znany publiczności telewizyjnej dzięki roli w serialu "Colditz", gdzie grał Pata Granta, postać opartą na autentycznym bohaterze wojennym, Patcie Reid. Następnie grał Arthura w sitcomie "My Old Man". W 1978 Hardwicke pojawił się jako Bellcourt w ostatnim sfilmowanym odcinku "The Sweeney" pod tytułem "Hearts and Minds". David Burke zasugerował, aby Hardwicke został jego następcą w roli doktora Watsona w adaptacjach opowieści o Sherlocku Holmesie, serialu "Powrót Sherlocka Holmesa" produkowanym przez "Granada Television" u boku Jeremy'ego Bretta. Hardwicke grał w tej roli przez osiem lat (1986 - 1994) i był z nią utożsamiany przez wiele lat swojej późniejszej kariery. Również grając ją w sztuce teatralnej na West End wraz z Brettem w "Tajemnicy Sherlocka Holmesa" (1989). W tym samym roku wyreżyserował również "Going On" Charlesa Dennisa na "Edinburgh Fringe Festival".
Kariera filmowa.
Karierę filmową rozpoczął w roku 1942 niewielką rolą w filmie Vicotra Fleminga "A Guy Named Joe". Hardwicke na dużym ekranie pojawił się m.in. w filmie "Oliver Twist" w reżyserii Romana Polańskiego z 2005 roku, gdzie zagrał pana Brownlowa, czy też w filmie "Szkarłatna litera" lub "Ryszard III". Odegrał również epizod w obrazie "To właśnie miłość".
Podkładał głos w wielu grach video min. w "Tomb Raider: Anniversary", "Fable III" lub "Napoleon: Total War"
Życie prywatne.
Edward Hardwicke był dwukrotnie żonaty. Jego pierwszą żoną od 1957 roku była Anne Iddon (zm. 2000). Z tego związku miał dwie córki Kate i Emma. Po rozwodzie drugi raz wstąpił w związek małżeński w roku 1995 z Prim Cotton; trwał on aż do jego śmierci. Z drugiego związku urodziła się córka Claire. 
Hardwicke zmarł w szpitalu w 2011 roku. Przyczyną śmierci był rak, z którym zmagał się w ostatnich latach swojego życia. 
Miał 78 lat.

</doc>
<doc id="2270071" url="https://pl.wikipedia.org/wiki?curid=2270071" title="Dani Güiza">
Dani Güiza



</doc>
<doc id="2270072" url="https://pl.wikipedia.org/wiki?curid=2270072" title="Wojciech Kurpik">
Wojciech Kurpik

Wojciech Kurpik (ur. 4 maja 1931 w Warszawie) – polski konserwator dzieł sztuki, profesor i rektor Akademii Sztuk Pięknych w Warszawie.
Życiorys.
Syn Stanisława Kurpika i Wiktorii z Klimkiewiczów. Po ukończeniu Gimnazjum i Liceum Fotograficznego w Warszawie, gdzie uczył go m.in. artysta fotograf Marian Dederko, podjął w 1951 studia na warszawskiej Akademii Sztuk Pięknych, gdzie pod kierunkiem Bohdana Marconiego studiował konserwację malarstwa i rzeźby polichromowanej, teorię sztuki u Ksawerego Piwockiego, a rysunek i malarstwo u Michała Borucińskiego.
Po studiach, w roku 1956 zatrudniony został przez PP Pracownie Konserwacji Zabytków (PKZ) w Warszawie, a w 1960 przeniesiony na stanowisko kierownika pracowni do Zakładu PKZ w Toruniu. Pogłębiał tam wiedzę konserwatorską na Uniwersytecie Mikołaja Kopernika (UMK) u Leonarda Torwirta, Wiesława Domasłowskiego i Zbigniewa Brochwicza, gdzie w roku 1962 uzyskał tytuł magisterski na Wydziale Sztuk Pięknych UMK.
W lipcu 1962 przeniósł się do Muzeum Budownictwa Ludowego w Sanoku. Zorganizował tam pracownię konserwatorską, która wspomaga muzea południowo-wschodniej Polski i przyjmuje rolę ośrodka ratującego ikony w opuszczonych cerkwiach Bieszczadów. Ikony stały się głównym wątkiem jego konserwatorskich zainteresowań. Pracował nad nimi w zbiorach Sanoka, Przemyśla i powołanej do życia 1960 roku Wojewódzkiej Składnicy Zabytków Ruchomych w Łańcucie.
W połowie lat 60. konserwował zbiór ikon w Bardejovie na Słowacji. W latach 1968–1969 jako członek ekipy polskich konserwatorów przez blisko rok pracował w pracowni konserwatorskiej Fortezza da Basso we Florencji, ratując zabytki włoskiego malarstwa tablicowego po wylaniu rzeki Arno. W 1970 jako konserwator i specjalista od ikon udał się na prośbę władz słowackich do Monachium, gdzie w Haus der Kunst zostały uszkodzone ikony z Bardejova. Na początku lat 70. kierował pracami renowacyjnymi fasad zabytkowych kamienic w Sanoku.
Publikował w czasopiśmie „Materiały Muzeum Budownictwa Ludowego w Sanoku”. Był projektantem odsłoniętego 10 października 1971 Pomnika Żołnierzy Września w Bykowcach oraz odsłoniętego 20 lipca 1975 obelisku ku czci Polaków-ofiar okupanta niemieckiego z lat 1942–1945 przy ulicy Przemyskiej w Sanoku w dzielnicy Olchowce obok cerkwi Wniebowstąpienia Pańskiego.
Latem 1974 w Szkole Głównej Gospodarstwa Wiejskiego w Warszawie (SGGW) obronił rozprawy doktorskiej na temat ochrony drewna; promotorem był Jerzy Ważny.
W 1975 powrócił do Warszawy, gdzie rezygnując z pracy etatowej, podjął się zadania konserwacji ikon w ramach działalności Biura Handlu Zagranicznego „Desa”.
W końcu lat 70. dwa zadania zdeterminowały jego dalsze życie: powołanie do Komisji Konserwatorskiej Ikony Matki Boskiej Częstochowskiej (1979) i podjęcie pracy dydaktycznej w Akademii Sztuk Pięknych w Warszawie (1980). Konserwatorem częstochowskiej Madonny pozostaje już ponad trzydzieści lat; przeprowadził jej badania, a wyniki opublikował w gruntownej monografii obrazu (patrz: publikacje). W 1990 otrzymał tytuł profesora. W ASP piastował stanowiska dziekana Wydziału Konserwacji i Restauracji Dzieł Sztuki oraz rektora uczelni w latach 1996–1999.
W 2001 odszedł na emeryturę, inicjując przed tym utworzenie na SGGW specjalności Konserwacja Drewna Zabytkowego, zajmującej się zabytkami meblarstwa i etnologii. Jest członkiem Rady Naukowej tej specjalności.
Odznaczony Krzyżem Kawalerskim Orderu Odrodzenia Polski (2004) oraz Złotym Medalem „Zasłużony Kulturze Gloria Artis”(2014). Kawaler Zakonu Rycerskiego Grobu Bożego w Jerozolimie. Jeden z pierwszych laureatów Nagrody „Conservator Ecclesiae” im. ks. Janusza Stanisława Pasierba (1998) przyznawanej corocznie przez Stowarzyszenie Konserwatorów Zabytków za szczególne osiągnięcia.
Ma żonę Danutę z Rowickich (1935) i dwoje dzieci: Wojciecha Jakuba Kurpika, konserwatora zabytków (1955) w Preußische Schlösser und Gärten Berlin-Brandenburg oraz Marię Magdalenę Kurpik, muzealnika (1956).

</doc>
<doc id="2270074" url="https://pl.wikipedia.org/wiki?curid=2270074" title="Metropolia Wenecji">
Metropolia Wenecji

Metropolia Wenecji - metropolia Kościoła rzymskokatolickiego w północno-wschodniej części Włoch. Powstanie metropolii datowane jest na 1451, kiedy to został ustanowiony patriarchat Wenecji, którego patriarcha jest z urzędu również metropolitą. Obecnie oprócz patriarchatu w skład metropolii wchodzi dziewięć diecezji. Od 2012 godność patriarchy i zarazem metropolity sprawuje Francesco Moraglia. 
W skład metropolii wchodzą:

</doc>
<doc id="2270075" url="https://pl.wikipedia.org/wiki?curid=2270075" title="Johann Heinrich von Thünen">
Johann Heinrich von Thünen

Johann Heinrich von Thünen (1783–1850) – niemiecki ekonomista i agronom. Autor teorii stref rolniczych, zwanej też koncepcją kręgów Thünena. Teoria ta dotyczy zależności między intensywnością produkcji rolniczej i stosowanymi w tej produkcji technologiami oraz odległości do rynków zbytu produktów rolnych. Główne dzieło von Thünen to "Der isolierte Staat in Beziehung auf Landwirtschaft und Nationalökonomie".

</doc>
<doc id="2270078" url="https://pl.wikipedia.org/wiki?curid=2270078" title="Liga Wyzwolenia Buraku">
Liga Wyzwolenia Buraku

 – jedna z organizacji walczących o prawa człowieka dla burakumin w Japonii.
Historia.
Przed II wojną światową.
Liga Wyzwolenia Buraku wywodzi się z założonego w 1922 . Jednakże w 1942 część wiodących aktywistów, w tym Zennosuke Asada (朝田 善之助, Asada Zennosuke), zostało powołanych do wojska. Organizacja została rozwiązana w tym samym roku.
Po II wojnie światowej.
W 1946 dawni członkowie Zenkoku Suiheisha założyli . W 1955 nazwa została zmieniona na Ligę Wyzwolenia Buraku (LWB).
W 1966 zmarł jeden z przywódców organizacji, . W tym samym czasie z Ligi zostali usunięci członkowie, którzy byli przeciwni decyzji kierownictwa o ograniczeniu finansowego wsparcia dla burakumin tylko do członków LWB (wielu burakumin nie wstępowało do LWB). Asada odegrał wiodącą rolę w tej czystce. W 1970 byli członkowie LWB utworzyli . Był to poprzednik obecnie działającego .
Kontrowersje.
Liga Wyzwolenia Buraku jest uważana za jedną z najbardziej wojowniczych grup walczących o prawa burakumin. LWB jest znana z gwałtownych "sesji demaskowania i wyjaśnień", na których domniemani sprawcy dyskryminujących działań lub wypowiedzi są wzywani na publiczne przesłuchanie przed panel działaczy. Wczesne sesje były niekiedy związane z przemocą i porwaniami, i kilku działaczy LWB było aresztowanych za te czyny. Legalność tych sesji jest nadal przedmiotem dyskusji, ale jak dotąd władze starają się ich nie zauważać, poza najbardziej ekstremalnymi przypadkami.
W 1990 krytyka LWB przez Karela van Wolferena w jego cieszącej się uznaniem książce "The Enigma of Japanese Power" spowodowała, że LWB zażądała od wydawcy wstrzymania publikacji japońskiego tłumaczenia. Van Wolferen potępił to określając sytuację międzynarodowym skandalem.
Konkurencyjną grupą działaczy buraku jest Ruch Ogólnojapońskiej Federacji Wyzwolenia Buraku, działający przy Japońskiej Partii Komunistycznej (JPK). "Zenkairen" często ściera się z LWB, oskarżając ich o szowinizm. Iskrzenie między tymi dwoma organizacjami doprowadziło w 1974 do wybuchu, gdy w wyniku starcia między nauczycielami należącymi do unii związanej z JPK a działaczami LWB w szkole średniej w Yoka (rolnicza prefektura Hyōgo) do szpitala trafiło 29 osób.
W 1988 LWB utworzyła Międzynarodowy Ruch Przeciwko Wszelkim Formom Dyskryminacji i Rasizmu (z ang. IMADR). Liga dążyła do przyznania IMADR statusu organizacji pozarządowej ONZ; jednak w 1991 "Zenkairen" poinformowało ONZ o domniemanych przestępstwach popełnionych przez LWB. Trzeba jednak zauważyć, że w razie odkrycia przypadków dyskryminacji "Zenkairen" często przeprowadzało równie gwałtowne sesje demaskacyjne jak LWB.

</doc>
<doc id="2270079" url="https://pl.wikipedia.org/wiki?curid=2270079" title="Yitzhak Saggi Nehor">
Yitzhak Saggi Nehor



</doc>
<doc id="2270086" url="https://pl.wikipedia.org/wiki?curid=2270086" title="Patriarchat Wenecji">
Patriarchat Wenecji

Patriarchat Wenecji – archidiecezja Kościoła rzymskokatolickiego w północno-wschodnich Włoszech, w regionie kościelnym Triveneto. Biskup diecezjalny ze względów historycznych i honorowych używa tytułu patriarchy, stąd i cała archidiecezja określana jest jako patriarchat. Pierwsza administratura kościelna na tym terenie została ustanowiona w 774 roku i nosiła nazwę diecezji Olivolo lub diecezji Rialto. W 1091 ustalona została nazwa diecezja Castello. W 1451 została ona połączona z istniejącym od VI wieku patriarchatem Grado i od tego czasu biskupi Wenecji zaczęli sami posługiwać się tytułem patriarchy. W 1818 patriarchat uzyskał swoje obecne granice terytorialne.

</doc>
<doc id="2270088" url="https://pl.wikipedia.org/wiki?curid=2270088" title="Ławeczka Józefa Szwejka w Sanoku">
Ławeczka Józefa Szwejka w Sanoku

Ławeczka Józefa Szwejka w Sanoku – pomnik w Sanoku przy ulicy 3 Maja, stanowiący obecnie fragment szlaku turystycznego "Śladami dobrego wojaka Szwejka". 
Upamiętnia postać Józefa Szwejka z powieści Jaroslava Haška pt. "Przygody dobrego wojaka Szwejka". W Sanoku rozgrywały się epizody akcji powieści.
Ławeczkę Szwejka w Sanoku odsłonięto w piątek 6 czerwca 2003 jako pierwszą w Polsce i piątą na świecie. W uroczystości uczestniczyli m.in. wnuk pisarza, Richard Hašek oraz znawca literatury czeskiej dziennikarz Leszek Mazan. Autorem pomnika jest rzeźbiarz Adam Przybysz. Postać Szwejka wzorował na najsłynniejszym filmowym odtwórcy dzielnego wojaka Rudolfie Hrušínským. Jest ona obecnym symbolem związku Sanoka z dawną Monarchią Austro-Węgierską. Postać Szwejka naturalnej wielkości w mundurze c.k. armii siedzi na ławeczce i pali fajkę. 
Z ławeczki vis-a-vis tzw. bramy węgierskiej widoczny jest szyld reprezentacyjnego ongiś Hotelu, w którym Szwejk wykonywał swą dziejową misję odnalezienia porucznika Duba "na kanapce panny Elly" w pokoiku na pierwszym piętrze. Szwejk przebywał w Sanoku krótko, najprawdopodobniej od 16 lipca 1915. Zapewne jest to literacka reminiscencja historycznego wydarzenia związanego z wizytą księcia Karola i sztabu armii w Sanoku przed udaniem się na wschód po odsieczy Lwowa w czerwcu 1915.
Bezpośrednio przed wybuchem I wojny światowej stacjonowało w garnizonie sanockim 1200 żołnierzy, podczas gdy sam Sanok liczył w tym czasie tylko 12 tys. mieszkańców. 26 września 1914 garnizon sanocki został ewakuowany pod naporem ofensywy rosyjskiej. 5 października 1914 wojska rosyjskie podczas kontrofensywy zostały odrzucone na Glinice, gdzie po jednodniowej bitwie ustąpiły na jakiś czas miejsca powracającej c.k. armii. Druga okupacja rosyjska Sanoka trwała od 9 listopada 1914 do 11 maja 1915. Podczas działań wojennych w 1915 roku spaleniu uległa część dzielnicy Posada na tzw. Szklanej Górce. W tym samym roku Rosjanie zdewastowali również Fabrykę Wagonów, poprzez kradzież maszyn i wywóz materiałów do produkcji. Spalili również część zamku zajmowanego przez starostwo oraz ulicę 3 Maja. 
Przy ulicy Adama Mickiewicza zachowały się budynki koszar 45 Pułku Piechoty Austro-Węgier, w których w czasie I wojny światowej stał garnizonem pułk węgierskich honwedów zluzowany następnie przez 54 Pułk Piechoty Austro-Węgier. Na Cmentarzu Centralnym w Sanoku nie zachowała się kwatera poległych żołnierzy węgierskich z 32 Pułku Piechoty, zniszczona w latach 50. XX wieku. 
Żołnierze stacjonujący w Sanoku nie narzekali na brak rozrywek. Poza hotelem i restauracją „Pod Trzema Różami” istniało w Sanoku obok wykwintnych kawiarni i restauracji również 36 barów z prawem wyszynku alkoholu. Do najbardziej popularnych należała restauracja Dampfa przy ulicy 3 Maja, „Sanocka”, „Imperial” gdzie w sobotnie noce przy dźwiękach cytry grano tyrolki lub „Grand”. Popularnością cieszyła się również gospoda „Pod białym koniem” na placu św. Michała, „Blachówka” przy Kościuszki, „Murowanka” na ulicy Jagiellońskiej oraz szynk „Czarna Mańka” na Jana Matejki. Elitarnym było „Casino Narodowe” z wysokim wpisowym i taką składką miesięczną. Lokale te obsługiwały swoich gości do godz. 2 nad ranem.
Obraz Sanoka z filmu Karela Steklý'ego z 1957 "Melduję posłusznie, że znowu tu jestem!" na kanwie powieści Haška z Rudolfem Hrušínskim w roli tytułowej jest bardzo pobieżny. Raptem w kilku scenach filmu zidentyfikować można miejsca znane z kart powieści Jaroslava Haška i związane z pobytem Szwejka - dworzec kolejowy, bank i burdel, gdzie nawet za czasów Wielkiej Wojny kwitło intensywne życie nocne prowadzone w Sanoku przez "Zjednoczone Domy Rozrywkowe i Kawiarnię Miejską". 
Od 2005 w pierwszym tygodniu września spotykają się przy ławeczce pasjonaci historii okresu C.K. Monarchii (1867–1918), w ramach cyklicznej imprezy sanockich Spotkań Miłośników Austro-Węgier .

</doc>
<doc id="2270093" url="https://pl.wikipedia.org/wiki?curid=2270093" title="Chaos (album)">
Chaos (album)

Chaos – album polskiego rapera Braha. Ukazał się 28 marca 2011 roku nakładem wytwórni Prosto. Gościnnie na płycie pojawiają się między innymi: Peja, ZIP Skład, Pih, Chada.
Płyta zadebiutowała na 46. miejscu listy OLiS w Polsce.

</doc>
<doc id="2270094" url="https://pl.wikipedia.org/wiki?curid=2270094" title="Zabłocie Czuchów (przystanek kolejowy)">
Zabłocie Czuchów (przystanek kolejowy)

Zabłocie Czuchów – zlikwidowany przystanek kolejowy w Zabłociu w województwie śląskim, w Polsce. Znajduje się na wysokości 265 m n.p.m.
Historia.
Przystanek wybudowany w czynie społecznym przez mieszkańców wsi został otwarty w lipcu 1974 roku. Posterunek składał się z dwóch wysokich peronów z wiatami. Dodatkowo obok przystanku został zlokalizowany posterunek dróżnika. Po zawieszeniu przewozów pasażerskich przystanek został zdewastowany. W późniejszym okresie zdemontowano wiaty i tablice z nazwą przystanku. Posterunek dróżnika został rozebrany po zamontowaniu samoczynnej sygnalizacji przejazdowej. Podczas rewitalizacji szlaku kolejowego w 2017 roku przystanek został zlikwidowany.

</doc>
<doc id="2270095" url="https://pl.wikipedia.org/wiki?curid=2270095" title="Koenigsegg Agera R">
Koenigsegg Agera R

Koenigsegg Agera R – hipersamochód skonstruowany i zaprezentowany w 2011 r. na Geneva Motor Show przez szwedzką markę Koenigsegg. Jest to zmodyfikowana wersja modelu Agera. Do napędu użyto jednostki V8 90° 5,0 l (5032 cm³) 32V (32 zawory) DOHC Twin-turbo (2 turbosprężarki), generującą moc maksymalną 1115 KM. Pojemność baku wynosi 80 l. Przyspieszenie 0-100 km/h trwa ok. 2,9 s. Prawdopodobna prędkość maksymalna, podawana przez producenta wynosi 420 km/h. Typ nadwozia to 2-drzwiowe coupé. Poprzednikiem był Koenigsegg CCXR Edition.
Wynik Koenigsegg Agera R w przyspieszeniu od 0-300 km/h wynosi 14,53 s, wynik ten trafił do Księgi Guinnessa.
Koenigsegg Agera R sprzedawany jest z bagażnikiem dachowym zaprojektowanym specjalnie dla tego modelu oraz nartami sygnowanymi marką Koenigsegg.
Dane techniczne.
Silnik.
Paliwo bioetanol E85:
Paliwo benzyna PB95:

</doc>
<doc id="2270096" url="https://pl.wikipedia.org/wiki?curid=2270096" title="Luca Matteotti">
Luca Matteotti

Luca Matteotti (ur. 14 października 1989 w Aoście) – włoski snowboardzista, mistrz świata.
Kariera.
Po raz pierwszy na arenie międzynarodowej pojawił się 28 marca 2001 roku w Pecol di Zoldo, gdzie w zawodach FIS Race zajął 12. miejsce w gigancie równoległym. W 2007 roku wystartował na mistrzostwach świata juniorów w Bad Gastein, zajmując 19. miejsce w snowcrossie. Jeszcze dwukrotnie startował na imprezach tego cyklu, najlepszy wynik osiągając podczas mistrzostw świata juniorów w Nagano w 2009 roku, gdzie był piąty w tej konkurencji. W Pucharze Świata zadebiutował 13 marca 2008 roku w Chiesa in Valmalenco, gdzie zajął 28. miejsce w snowcrossie. Na podium zawodów pucharowych po raz pierwszy stanął 8 grudnia 2010 roku w Lech, kończąc rywalizację na pierwszej pozycji. W zawodach tych wyprzedził Alexa Pullina z Australii i Francuza Paula-Henriego de Le Rue. Najlepsze wyniki osiągnął w sezonie 2010/2011, kiedy to w klasyfikacji snowboardcrossu był czwarty.
Największy sukces w karierze osiągnął w 2015 roku, kiedy zdobył złoty medal w snowcrossie na mistrzostwach świata w Kreischbergu. Pozostałe miejsca na podium zajęli tam Kanadyjczyk Kevin Hill i Nick Baumgartner z USA. Był też między innymi czwarty podczas mistrzostw świata w La Molina, przegrywając walkę o podium z Nate'em Hollandem z USA. Na rozgrywanych w 2014 roku igrzyskach olimpijskich w Soczi w tej samej konkurencji zajął szóste miejsce.

</doc>
<doc id="2270098" url="https://pl.wikipedia.org/wiki?curid=2270098" title="Jemielna Oleśnicka">
Jemielna Oleśnicka

Jemielna Oleśnicka – przystanek kolejowy w Osadzie Leśnej, w województwie dolnośląskim, w gminie wiejskiej Oleśnica. Znajduje się na linii 181. Herby Nowe – Oleśnica.

</doc>
<doc id="2270099" url="https://pl.wikipedia.org/wiki?curid=2270099" title="Rozpiętość skrzydeł">
Rozpiętość skrzydeł

Rozpiętość skrzydeł – odległość pomiędzy końcami skrzydeł. Termin stosuje się w odniesieniu do samolotów jak i zwierząt latających, takich jak ptaki, nietoperze, pterozaury i owady.

</doc>
<doc id="2270106" url="https://pl.wikipedia.org/wiki?curid=2270106" title="Sekretarze marynarki USA">
Sekretarze marynarki USA



</doc>
<doc id="2270109" url="https://pl.wikipedia.org/wiki?curid=2270109" title="Sekretarze Marynarki Wojennej Stanów Zjednoczonych">
Sekretarze Marynarki Wojennej Stanów Zjednoczonych



</doc>
<doc id="2270112" url="https://pl.wikipedia.org/wiki?curid=2270112" title="Ishikari (miasto)">
Ishikari (miasto)

 – miasto w Japonii, na wyspie Hokkaido, w podprefekturze Ishikari. Usytuowane u ujścia rzeki Ishikari, nad zatoką Ishikari, należącą do Morza Japońskiego. Miasto ma powierzchnię 722,42 km2 . W 2020 r. mieszkały w nim 56 934 osoby, w 23 055 gospodarstwach domowych (w 2010 r. 59 443 osoby, w 22 594 gospodarstwach domowych).
Nazwa miasta pochodzi prawdopodobnie od nazwy rzeki Ishikari, która w języku Ajnów brzmi "Ishikarapetsu", co oznacza "meandrujący przepływ rzeki", lub także "piękna rzeka, którą stworzył Bóg". 
1 września 1996 Ishikari-chō zostało przemianowane na Ishikari-shi.

</doc>
<doc id="2270115" url="https://pl.wikipedia.org/wiki?curid=2270115" title="Mikasa (Hokkaido)">
Mikasa (Hokkaido)

 – miasto w Japonii, w prefekturze Hokkaido, w podprefekturze Sorachi. Miasto ma powierzchnię 302,52 km2 . W 2020 r. mieszkało w nim 8 038 osób, w 3 825 gospodarstwach domowych (w 2010 r. 10 225 osób, w 4 771 gospodarstwach domowych).
W 1957 r. Mikasa-chō zostało przemianowane na Mikasa-shi.

</doc>
<doc id="2270131" url="https://pl.wikipedia.org/wiki?curid=2270131" title="Kotomi Ishizaki">
Kotomi Ishizaki

 - japońska curlerka, dwukrotna reprezentantka kraju na zimowych igrzyskach olimpijskich. Jest otwierającą w "Team Aomori".
Zadebiutowała na arenie międzynarodowej podczas Mistrzostw Strefy Pacyfiku 2000, wystąpiła później na MŚ 2000 jako rezerwowa u Yukari Okazaki. Na tej samej pozycji u Akiko Katō wystąpiła na Zimowych Igrzyskach Olimpijskich 2002, nie zagrała jednak w żadnym meczu. Japonki zajęły wówczas 8. miejsce.
Od sezonu 2002/2003 zajęła miejsce otwierającej u Shinobu Aoty. W latach 2002 i 2003 zdobyła dwa złote medale w rywalizacji strefy Pacyfiku. W późniejszych latach nie udało się jej zdobyć tego tytułu ponownie, głównie ze względu na dominację Chinek. W 2007 była zawodniczką zespołu Moe Meguro, z którą wywalczyła srebrny medal rywalizacji kontynentalnej. 
W Mistrzostwach Świata 2004 Japonki zakwalifikowały się do półfinału, który przegrały 8:9 na rzecz Kanady (Jennifer Jones). Ostatecznie zajęły 4. miejsce po porażce z Mirjam Ott ze Szwajcarii. Był to najlepszy wynik tego kraju w historii uzyskany po raz drugi. W 2010 po raz drugi uczestniczyła w turnieju olimpijskim, w Vancouver Japonki z bilansem 3 wygranych i 6 przegranych zostały sklasyfikowane na 8. pozycji.

</doc>
<doc id="2270135" url="https://pl.wikipedia.org/wiki?curid=2270135" title="Berijew A-50">
Berijew A-50

Berijew Iljuszyn A-50 Szmiel (ros. Шмель – "trzmiel") – radziecki czterosilnikowy samolot wczesnego ostrzegania zbudowany na podstawie transportowego Ił-76 przy współpracy Iljuszyna i Berijewa. W nomenklaturze NATO określany jako Mainstay.
Historia.
Geneza.
W kwietniu 1965 roku na uzbrojenie wojsk obrony przeciwlotniczej Związku Radzieckiego przyjęto zbudowany na bazie pasażerskiej maszyny Tu-114, samolot ostrzegania i kontroli obszaru powietrznego Tu-126. Sercem kompleksu rozpoznania radiolokacyjnego przeznaczonego do wykrywania celów powietrznych i morskich przenoszonego przez Tu-126 był system Liana ("Лиана"). Już w momencie wprowadzenia do służby nie spełniał on wymogów narzuconych przez radzieckie siły powietrzne. Aby temu zaradzić, jeszcze przed przyjęciem do służby Tu-126, w czerwcu 1964 roku, w Moskiewskim Instytucie Naukowo-Badawczym Przyrządów (Московский научно-исследовательский институт приборостроения) będącym częścią Przedsiębiorstwa Naukowo-Badawczego „Wega-M” (Научно-производственное предприятие „Вега-М”), rozpoczęto prace naukowo-badawcze nad nowym systemem radiolokacyjnym przeznaczonym do przenoszenia na pokładach samolotów, trwające do 1971 roku. Od nowego systemu oczekiwano zachowania parametrów systemu Liana w zakresie zasięgu wykrywania i jego prawdopodobieństwa, ale z możliwością śledzenia celów na ziemi oraz wykrywania obiektów o zmniejszonej skutecznej powierzchni odbicia radiolokacyjnego. Dodatkowym, nowym parametrem miała być zdolność do automatycznego naprowadzenia na wykryte obiekty własnych samolotów przechwytujących. Z drugiej strony biuro doświadczalno-konstrukcyjne Nr 156 (Опытное конструкторское бюро № 156), późniejsze Biuro Projektowe Tupolewa, rozpoczęło prace nad nowym nośnikiem dla projektowanego kompleksu rozpoznawczego. Wśród potencjalnych możliwości rozważano modernizację Tu-126 lub przystosowanie do nowej roli samolotu Tu-142. Pod uwagę brane były również samoloty pasażerskie Tu-154 lub całkowicie nowa konstrukcja, zbliżona do amerykańskiego Boeinga 707, Tu-156. Żadna z rozpatrywanych przez biuro Tupolewa propozycji nie została zmaterializowana. W sierpniu 1969 roku biuro doświadczalno-konstrukcyjne Nr 240, późniejsze biuro konstrukcyjne Iljuszyna, otrzymało zlecenie rozpoczęcia prac nad samolotem Ił-70, będącym zmodernizowanym pod kątem przystosowania do przenoszenia kompleksu ostrzegania i kontroli obszaru powietrznego samolotem Ił-76. Formalna uchwała rządowa o budowie samolotu dalekiego rozpoznania radiolokacyjnego i dowodzenia została wydana w kwietniu 1973 roku.
Projekt.
Uchwała dotyczyła zabudowy opracowanego przez Moskiewski Instytut Naukowo-Badawczym Przyrządów nowego systemu radiolokacyjnego, który otrzymał oznaczenie E-821 Szmiel (Шмель) na samolocie Ił-76M, którego miała dokonać biuro konstrukcyjne Berijew z Taganorskiego Zakładu Produkcji Maszyn. Przystosowany prototyp, jeszcze bez kompleksu zadaniowego i dedykowanych jemu systemów, oblatano w grudniu 1978 roku. W porównaniu do transportowej wersji płatowca, zlikwidowano tylne stanowisko strzeleckie, zabudowano okna dziobowej części kadłuba, powiększono owiewki podwozia głównego, w których planowano umieścić wyposażenie elektroniczne. Antena systemu Szmiel umieszczona została w obrotowym dysku o średnicy 10,8 m i grubości 2 m. Dysk, który obracał się z szybkością 6 obrotów na minutę, wspierał się na dwóch pylonach umieszczonych na górze tylnej części kadłuba. Radar pracował na częstotliwości roboczej pasma S, 2–4 GHz. Szczelinowa antena o wymiarach apertury 10 × 1,7 m. Cały kompleks ważył około 13 ton. Obok systemu ostrzegania i kontroli obszaru powietrznego, samolot wyposażony został w układ rozpoznania i przeciwdziałania elektronicznego. System ostrzegający o promieniowaniu radiolokacyjnym Sirena-2. Wyrzutnik pułapek radiolokacyjnych i flar termicznych. Wszystkie okna samolotu od wewnątrz zasłonięto specjalnymi panelami pokrytymi złotem, w celu redukcji absorpcji promieniowania elektromagnetycznego do wnętrza samolotu.
Docelowy system radiolokacyjny zainstalowano na drugim i trzecim prototypie, które posłużyły do kompleksowego przebadania jego działania. Próby państwowe systemu, w których wykorzystano drugi i trzeci prototyp, trwały od 1980 roku do 1985. Próby wykazały konieczność instalacji dodatkowych powierzchni aerodynamicznych, których celem była polepszenie stateczności podłużnej płatowca. Oficjalnie samolot oznaczony jako A-50 został przyjęty na uzbrojenie w listopadzie 1989 roku, jednak dostawy seryjnych maszyn rozpoczęto już w 1985 roku. Trwały one do 1991 roku i zakończyły się przyjęciem 23 samolotów.
System Szmiel był zdolny do równoczesnego śledzenia 50 celów. Jego zasięg w przypadku dużych celów powietrznych wynosi 350 km, 400 km dla celów nawodnych i 230 km dla celów powietrznych wielkości samolotu myśliwskiego. Automatyczny system naprowadzający może współpracować jednocześnie z dziesięcioma maszynami przechwytującymi. Na pokładzie A-50 znajduje się 10 stanowisk operatorów systemu. Na ostatnich z pięciu dostarczonych siłom powietrznym maszyn zmodernizowano system rozpoznania elektronicznego oraz wyposażono je w dodatkowe wyrzutniki dipoli radiolokacyjnych i flar termicznych.
Modernizacja.
W styczniu 1984 roku podjęto decyzję o modernizacji systemu radiolokacyjnego, nowa wersja otrzymała oznaczenie Szmiel-2 a jego nosiciel A-50M. Zakładano zwiększenie zasięgu wykrywania, zwiększenie liczby śledzonych celów, zwiększenie liczby naprowadzanych myśliwców przechwytujących oraz zwiększoną odporność na zakłócenia. Nosicielem miał zostać nowy Ił-76 z silnikami PS-90. Projekt modernizacyjny nie został zrealizowany z uwagi na brak środków finansowych do kontynuowania prac, w październiku 1990 roku prace zakończono. Kolejną wersją miała być A-50U. Celem prac miało być również polepszenie parametrów wykrywania i śledzenia celów, ale w mniejszym zakresie niż przewidywał projekt A-50M. Dzięki takiemu rozwiązaniu spodziewano się mniejszych nakładów finansowych. Oznaczenie „U” odnosiło się do słowa uproszczony (upraszczennyj/упрощенный). W 1993 roku rozpoczęto budowę wersji A-50U, ale i tym razem brak środków finansowych zmusił wytwórnie do zaprzestania dalszych prac w 1995 roku. W 2000 roku rozpoczęto projekt o kryptonimie Titan-U, którego celem była kolejna modernizacja wyposażenia samolotu. Płatowiec ponownie otrzymał oznaczenie A-50U. Tym razem „U” oznaczało „ulepszony” (usowierszenstwowannyj). Koncern Radiowy „Wega” opracował nową, gruntownie zmodernizowaną wersję radiolokatora, która otrzymała oznaczenie Szmiel-M. Taganroski Lotniczy Kompleks Naukowo-Techniczny imienia G.M. Berjewa zajął się zabudową nowego systemu na pokładach samolotów. Do najważniejszych zmian jakie pojawiły się w Szmiel-M można zaliczyć cyfrowy układ przetwarzania sygnałów. Operatorzy pokładowi otrzymali konsole z monitorami ciekłokrystalicznymi. Samoloty otrzymały nowe systemy walki elektronicznej, system przesyłania informacji oraz systemy łączności. Kabinę pilotów wyposażono w wielofunkcyjne wyświetlacze. Dzięki zaimplementowanym zmianom udało się zmniejszyć masę samolotu o blisko dwie tony. Na pokładzie samolotu wygospodarowano miejsce do odpoczynku załogi. A-50U po raz pierwszy wzbił się w powietrze w październiku 2004 roku. Od grudnia 2007 roku do listopada 2009 roku samolot przechodził próby państwowe, które zaowocowały potrzebą wprowadzenia poprawek konstrukcyjnych. Pierwszy A-50U Titan-U został przekazany rodzimym siłom powietrznym w 2011 roku. Do 2019 odebrano kolejne pięć maszyn. W 2020 roku rosyjskie lotnictwo dysponowało 15 samolotami podstawowej wersji A-50 i sześcioma A-50U.
Federacja Rosyjska wykorzystywała samoloty radarowe A-50 m.in. od 2015 r. podczas konfliktu w Syrii, a w grudniu 2021 r., kilka tygodni przed swoją inwazją na Ukrainę, jeden z nich („Sergiej Atajanc”, nr RF-93966) został przebazowany na Białoruś i później przez rok koordynował działania rosyjskiego lotnictwa przeciw Ukrainie. W lutym 2023 roku pojawiły się doniesienia, że samolot ten został uszkodzony wskutek działań dywersyjnych na tyle poważnie, że został wyeliminowany ze służby.

</doc>
<doc id="2270136" url="https://pl.wikipedia.org/wiki?curid=2270136" title="Choczenka">
Choczenka

Choczenka – potok, lewy dopływ Skawy o długości 13,79 km i powierzchni dorzecza 25,2 km². 
Potok płynie przez terytorium gminy Wadowice. Jego źródła znajdują się na północnych stokach góry Gancarz w Beskidzie Małym, najwyżej położone z nich znajdują się na wysokości około 690 m. Przepływa przez miejscowości Kaczyna, Chocznia i Wadowice, gdzie uchodzi do Skawy. Dopływami Choczenki są Konówka, Pilny Potok i Wodowski Potok.
W Paśmie Bliźniaków pomiędzy Bliźniakami a stokami Kokocznika i Ostrego Wierchu Choczenka dokonała głębokiego przełomu. Znajdują się w nim skalne wychodnie kilkumetrowej wysokości oraz odkrywki fliszu karpackiego. Planowane jest objęcie przełomu ochroną i utworzenie zespołu przyrodniczo-krajobrazowego.

</doc>
<doc id="2270138" url="https://pl.wikipedia.org/wiki?curid=2270138" title="Kusicielka (film 1926)">
Kusicielka (film 1926)

Kusicielka ("The Temptress") – amerykański dramat filmowy z 1926 roku. Adaptacja powieści Vicente Blasco Ibáñeza.
O filmie.
Prace nad filmem ruszyły w marcu 1926. Mauritz Stiller miał oryginalnie nakręcić film, jednak ze względu na rosnące koszty produkcji i nieporozumienia z MGM został zwolniony i zastąpiony przez Freda Niblo. W obrazie tym Greta Garbo nosiła wiele ekstrawaganckich kostiumów.
Film dostał pozytywne recenzje i przyniósł dochód w wysokości niemal miliona dolarów.

</doc>
<doc id="2270139" url="https://pl.wikipedia.org/wiki?curid=2270139" title="B-4 (kanonierka)">
B-4 (kanonierka)

Kanonierka "B-4" (ros. Канонерская лодка "Б-4") - rosyjski okręt wojenny Floty Czarnomorskiej
Okręt został zbudowany jako barka z własnym napędem parowym. W lutym 1917 r. została ona włączona w skład Flotylli Dunajskiej jako kanonierka o oznaczeniu "K-17". Na pocz. lipca tego roku opancerzono ją i uzbrojono w 1 działo 152 mm. Brała udział w końcowym okresie I wojny światowej. Działała w ujściu Dunaju, ubezpieczając wojska Frontu Rumuńskiego. 9 stycznia 1918 r. przeszła do Floty Czarnomorskiej. 18 stycznia tego roku opanowali ją zrewolucjonizowani marynarze. 28 marca w porcie w Odessie okręt przejęli Niemcy, zaś 24 listopada alianccy interwenci. W kwietniu 1919 r. alianci przekazali go Białym. Zaliczono go do Floty Czarnomorskiej Białych jako kanonierkę "B-4". W sierpniu tego roku wspierała ogniem artyleryjskim atak Symferopolskiego Oficerskiego Pułku Piechoty na Chersoń, który doprowadził do zajęcia miasta. Z okrętu został też wysadzony na brzeg niewielki oddział desantowy. Podczas ewakuacji wojsk adm. Piotra N. Wrangla została zatopiona w nocy z 14 na 15 listopada 1920 r. koło Eupatorii z powodu silnego sztormu.

</doc>
<doc id="2270141" url="https://pl.wikipedia.org/wiki?curid=2270141" title="Dou">
Dou

Dou – naczynie do przechowywania żywności używane w starożytnych Chinach. Miało kształt misy w kształcie półkuli, z dwoma uchwytami po boku i nóżką, z również półkolistą przykrywką.
Pierwsze "dou", ceramiczne, pojawiły się w okresie chińskiego neolitu (ok. 5000-2000 p.n.e.). Na szeroką skalę używano ich w okresie panowania dynastii Shang i Zhou; wykonywano je wówczas z brązu i bogato zdobiono.

</doc>
<doc id="2270142" url="https://pl.wikipedia.org/wiki?curid=2270142" title="RosaSport Radom">
RosaSport Radom



</doc>
<doc id="2270144" url="https://pl.wikipedia.org/wiki?curid=2270144" title="Holy Possession">
Holy Possession

Holy Possession – pierwszy minialbum polskiej grupy muzycznej Azarath. Wydawnictwo ukazało się 10 kwietnia 2011 roku nakładem wytwórni muzycznej Witching Hour Productions. Minialbum został wydany w dwóch formatach: CD w nakładzie 666 egzemplarzy oraz na 7" płycie winylowej w nakładzie 333 egzemplarzy wraz z dołączonym plakatem oraz naszywką. Są to pierwsze utwory Azarath zarejestrowane z udziałem gitarzysty i wokalisty Marka "Necrosodoma" Lechowskiego i basisty Piotra "P." Ostrowskiego. Oprawę graficzną "Holy Possession" przygotował Boris "Hatefrost" Kalyuzhnyy webmaster profilu Myspace formacji Behemoth.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2270147" url="https://pl.wikipedia.org/wiki?curid=2270147" title="Robert Wallace Farquhar">
Robert Wallace Farquhar

Robert Wallace Farquhar (ur. 4 lutego 1898 w Dulwich, zm. 30 października 1918) – brytyjski as myśliwski Royal Air Force z okresu I wojnie światowej z 6 potwierdzonymi zwycięstwami powietrznymi. 
Robert Wallace Farquhar urodził się w Dulwich. W roku 1916 służył w Royal Flying Corps. Najpierw w No. 18 Squadron RAF wyposażonego w samoloty Royal Aircraft Factory F.E.2. W jednostce odniósł pierwsze zwycięstwo powietrzne 4 lutego 1917 roku w okolicach le Sars razem z obserwatorem G. N. Blennerhassetem.
Drugie 4 maja nad samolotem Albatros D.III w okolicach Cambrai, Farquhar odniósł już w nowej jednostce No. 23 Squadron RAF. W jednostce odniósł wszystkie pozostałe zwycięstwa. Ostatnie 7 lipca 1917 roku nad niemieckim samolotem Albatros D.V w okolicach Zillebeke. 
23 czerwca 1917 roku Robert Wallace Farquhar w czasie walki z JGI został zestrzelony w okolicach Ypres przez Manfreda von Richthofena. Rok później, 30 października 1918 roku zginął w walce z pilotami Jasta 2. Został pochowany na Auberchicourt British Cemetery we Francji.

</doc>
<doc id="2270151" url="https://pl.wikipedia.org/wiki?curid=2270151" title="Buaobang Phamang">
Buaobang Phamang



</doc>
<doc id="2270158" url="https://pl.wikipedia.org/wiki?curid=2270158" title="Vdara">
Vdara

Vdara, często określany jako Vdara Hotel and Spa – superluksusowy hotel o charakterze wspólnoty mieszkaniowej oraz spa, położony przy bulwarze Las Vegas Strip w Paradise, w stanie Nevada. Wchodzi w skład wielkiego kompleksu urbanistycznego CityCenter, będącego własnością korporacji MGM Resorts International. Budynek o wysokości 176 metrów składa się z 57 pięter, na których położonych jest 1495 apartamentów o powierzchniach od 48,9 m² do 163 m².
14 września 2009 roku Vdara został uhonorowany nagrodą LEED Gold, najwyższym wyróżnieniem LEED, przyznawanym obiektom szczególnie dbającym o środowisko.
W 2010 roku Vadara otrzymał prestiżową nagrodę Czterech Diamentów AAA.
Historia.
Głównym architektem zewnętrznych elementów budynku był Rafaela Viñoly'ego z RV Architecture LLC, natomiast za projekty, planowanie i architekturę wnętrz odpowiadał nowojorski oddział BBGM, kierowany przez Tony’ego Machado. Vdara była pierwszą wybudowaną wieżą kompleksu CityCenter i została otwarta 1 grudnia 2009 roku.
Vdara reprezentuje nową generację hoteli przy Las Vegas Strip, które budowane są bez określonego stylu tematycznego. Zamiast tego, w założeniu mają spełniać funkcję klasycznych luksusowych obiektów wypoczynkowo-rozrywkowych.
Wszystkie z 1495 apartamentów w budynku posiadają prywatne kuchnie; większość z nich wyposażona jest również w pralki oraz suszarki do ubrań.
Nazwa obiektu wymyślona została przez jego architektów; „V” oznacza „Vegas”. natomiast „ara” stanowi odniesienie do innych hoteli butikowych, wśród których były Aviara i Vicara.

</doc>
<doc id="2270159" url="https://pl.wikipedia.org/wiki?curid=2270159" title="Polski Związek Szermierczy">
Polski Związek Szermierczy

Polski Związek Szermierczy (PZS, PZSzerm) – organizacja zrzeszająca zawodników, trenerów i działaczy polskiej szermierki powstała 28 maja 1922 roku we Lwowie. od 1945 roku ma siedzibę w Warszawie. W latach 1950-56 działał w formie Sekcji Szermierki przy GKKF, w 1957 roku reaktywowano.
Prezesem związku jest Adam Konopka.
Polski Związek Szermierczy od 1923 roku jest członkiem Międzynarodowej Federacji Szermierczej (FIE).
PZS był jeden raz organizatorem mistrzostw świata w 1963 roku w Gdańsku oraz dwukrotnie mistrzostw Europy - w 1994 roku w Krakowie i 1997 w Gdańsku.

</doc>
<doc id="2270160" url="https://pl.wikipedia.org/wiki?curid=2270160" title="Baszta Latarniana">
Baszta Latarniana

Baszta Latarniana () – najstarsza spośród zachowanych baszt systemu fortyfikacji średniowiecznego Gdańska. Sąsiednią basztą jest Baszta Bramy Szerokiej.
Historia.
Baszta o formie prostokątnej powstała w połowie XIV wieku na Głównym Mieście.
Do czasów współczesnych zachowały się w dobrym stanie ruiny baszty i fragment przylegających do niej murów obronnych. Na ścianie baszty widać liczne otwory strzelnicze, które zapewniały niegdyś załodze baszty duże pole rażenia podczas działań obronnych. Po utracie właściwości obronnych była wykorzystywana jako budynek mieszkalny. Obecnie jest niemal całkowicie niezagospodarowana.
Polska nazwa baszty została stworzona po 1945 roku. Istniejące relikty bramy wpisane do gminnej ewidencji zabytków.

</doc>
<doc id="2270162" url="https://pl.wikipedia.org/wiki?curid=2270162" title="Komory na letnich igrzyskach olimpijskich">
Komory na letnich igrzyskach olimpijskich

Reprezentacja Komorów na letnich igrzyskach olimpijskich po raz pierwszy wystartowała podczas igrzysk w Atlancie w 1996 roku. Wtedy to wystartowało 4 zawodników.
Jak dotąd reprezentanci Komorów nie zdobyli ani jednego medalu.

</doc>
<doc id="2270164" url="https://pl.wikipedia.org/wiki?curid=2270164" title="Hebrew Union College">
Hebrew Union College

Hebrew Union College (pełna nazwa: "Hebrew Union College-Jewish Institute of Religion") – najstarsza uczelnia w Stanach Zjednoczonych, kształcąca rabinów reformowanych, kantorów i znawców judaizmu. HUC-JIR ma kampusy w Cincinnati, Nowym Jorku, Los Angeles i Jerozolimie. Założone zostało w 1875 roku przez Isaaca Mayera Wise’a. Pierwszy kampus zlokalizowany był w Cincinnati. W latach pięćdziesiątych otwarto pozostałe kampusy w USA, a kampus w Jerozolimie w 1963 roku. Absolwentem jest naczelny rabin Beit Polska Burt Schuman.

</doc>
<doc id="2270165" url="https://pl.wikipedia.org/wiki?curid=2270165" title="Hebrew Union College-Jewish Institute of Religion">
Hebrew Union College-Jewish Institute of Religion



</doc>
<doc id="2270168" url="https://pl.wikipedia.org/wiki?curid=2270168" title="Dioneos">
Dioneos



</doc>
<doc id="2270170" url="https://pl.wikipedia.org/wiki?curid=2270170" title="Bhutan na letnich igrzyskach olimpijskich">
Bhutan na letnich igrzyskach olimpijskich

Reprezentacja Bhutanu na letnich igrzyskach olimpijskich po raz pierwszy wystartowała podczas igrzysk w Los Angeles w 1984 roku. Wtedy to wystartowało 6 zawodników.
W całej swojej historii olimpijskiej Bhutan reprezentowało 27 zawodników. Jak dotąd reprezentanci tego kraju nie zdobyli ani jednego medalu.

</doc>
<doc id="2270171" url="https://pl.wikipedia.org/wiki?curid=2270171" title="Hrabstwo Clarke (Missisipi)">
Hrabstwo Clarke (Missisipi)

Hrabstwo Clarke (ang. "Clarke County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 693,41 mil² (1795,92 km²). Według szacunków United States Census Bureau w roku 2009 miało 17 207 mieszkańców.
Hrabstwo powstało w 1812 roku.
Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="2270173" url="https://pl.wikipedia.org/wiki?curid=2270173" title="Adria (Gwiezdne wrota)">
Adria (Gwiezdne wrota)



</doc>
<doc id="2270179" url="https://pl.wikipedia.org/wiki?curid=2270179" title="Isaac Mayer Wise">
Isaac Mayer Wise

Isaac Mayer Wise (ur. 29 marca 1819 w Plesná w Czechach, zm. 26 marca 1900 w Cincinnati w Ohio; właściwie Isaac Mayer Weis) – naczelny rabin USA. Studiował w Pradze, Bratysławie i Wiedniu. Zanim wyjechał do USA, był rabinem w Radnicach. W Ameryce przyczynił się do dalszego zreformowania judaizmu. Prowadził nabożeństwa po angielsku, a nie po hebrajsku. Jako pierwszy zaczął wliczać kobiety do minjanu. Założył w 1875 roku Hebrew Union College, a w 1889 roku Central Conference of American Rabbis.

</doc>
<doc id="2270182" url="https://pl.wikipedia.org/wiki?curid=2270182" title="Daddy DJ (singel Daddy DJ)">
Daddy DJ (singel Daddy DJ)

„Daddy DJ” – debiutancki singel francuskiego duetu muzycznego Daddy DJ, wydany w 2000 roku. Singel został napisany przez członów duetu, Davida Le Roya oraz Jeana Christophe'a Belvala i wyprodukowany przez J &amp; B.
Singel został odnotowany na pierwszym miejscu na Top 60 Singles w Szwecji sprzedając się w 10 000 egzemplarzach i osiągając status złotej płyty, Top 20 Singles w Norwegii sprzedając się w 15 000 egzemplarzach i osiągając status platynowej płyty. We Francji na notowaniu Top 100 Singles i sprzedał się w nakładzie 999 000, stał się diamentową płytą.
DotA.
W 2006 roku szwedzki muzyk Basshunter wykorzystał muzykę z „Daddy DJ” w swoim utworze „Vi sitter i Ventrilo och spelar DotA”, który w 2007 roku został wydany w nowej wersji pod tytułem „DotA”, jest to też angielski tytuł „Vi sitter i Ventrilo och spelar DotA”. Basshunter nie ukrywa, że „Vi sitter i Ventrilo och spelar DotA” to wersja „Daddy DJ”.
W 2008 roku Basshunter w utworze „All I Ever Wanted” wykorzystał i zmienił fragmenty z utworu „Vi sitter i Ventrilo och spelar DotA”.
Basshunter wykonał utwór demo „Daddy DJ”, który jest coverem „Daddy DJ” francuskiego duetu.
Wersja Crazy Froga.
W 2009 roku Crazy Frog wykonał utwór „Daddy DJ”, muzykę zapożyczył z singla Basshuntera „All I Ever Wanted” a tekst z utworu duetu Daddy DJ – „Daddy DJ”.

</doc>
<doc id="2270183" url="https://pl.wikipedia.org/wiki?curid=2270183" title="Towarzystwo im. Józefa Piłsudskiego w Mińsku">
Towarzystwo im. Józefa Piłsudskiego w Mińsku

Towarzystwo im. Józefa Piłsudskiego w Mińsku lub Towarzystwo imienia Piłsudskiego w Mińsku Litewskim – organizacja utworzona w sierpniu 1919 roku w Mińsku, licząca od około 1000 do 3000 członków i działająca na części Mińszczyzny, znajdującej się pod polską administracją. Deklarowała poparcie dla polityki Józefa Piłsudskiego.
Historia.
W sierpniu 1919 roku Mińsk został zajęty przez Wojsko Polskie i znalazł się pod polską administracją. W tym samym miesiącu utworzone zostało tam Towarzystwo im. Józefa Piłsudskiego w Mińsku. Początkowo składało się z około 1000 członków. Według jednego ze źródeł w jego skład wchodzili wyłącznie członkowie Towarzystwa Pomocy Żołnierzowi Polskiemu (b. Polska Organizacja Wojskowa, POW), natomiast według drugiego Towarzystwo powstało w wyniku zjednoczenia Towarzystwa Pomocy Żołnierzowi Polskiemu, Towarzystwa Przyjaciół Żołnierza Polskiego i Koła Polek. 25 września 1919 roku ppor. Bolesław Lubicz-Zahorski złożył w Warszawie na ręce Komisarza Generalnego Zarządu Cywilnego Ziem Wschodnich (ZCZW) Jerzego Osmołowskiego pismo Sekcji Organizacyjnej Towarzystwa. Organizacja ta zaproponowała pomoc swojej sieci pracujących w terenie instruktorów. Po pięciu miesiącach swojego istnienia miała ok. 3000 członków i dysponowała 15 oddziałami na prowincji, 8 gospodami żołnierskimi, 1 domem noclegowym, 9 domami ludowymi i 1 kooperatywą. Rosły też jej wpływy w Wojsku Polskim.
Kierownictwo.
Prezesem Towarzystwa był Ernest Ambroszkiewicz. Członkami zarządu byli: Wanda Brzezicka, Janina Ciundziewicka, Sydalja Chrzanowska, Janina Dziekońska, Pola Dąbrowska, Olgierd Jeleński, Jadwiga Konopacka, Janina Leska, Jadwiga Raczkiewiczowa, ksiądz Edward Szwejnic, Józefa Zahorska i Bolesław Lubicz-Zahorski.
Statut.
Statut Towarzystwa im. Józefa Piłsudskiego w Mińsku liczył 42 strony. Określał między innymi, że w przypadku, gdyby dalsza działalność stała się niemożliwa, fundusze Towarzystwa miały przejść na rzecz Polskiego Białego Krzyża. Podawał także cele organizacji:
Program Towarzystwa przewidywał udział w akcji wyborczej do rad powiatowych do Przedstawicielstwa Ziem Wschodnich. Stanowiło to sprzeczność programową i brak zrozumienia dla federacyjnej koncepcji politycznej Józefa Piłsudskiego dla Ziem Wschodnich. Naczelnik Państwa planował bowiem przeprowadzenie na nich plebiscytu na temat przyszłego ustroju i związków z Polską. Towarzystwo deklarowało poparcie dla jego polityki, nie powinno zatem zakładać udziału w wyborach do przedstawicielstwa Ziem Wschodnich, które miało reprezentować je w polskim Sejmie Ustawodawczym. 
Obszar działalności.
Zgodnie ze Statutem, obszar działalności Towarzystwa rozciągał się na wszystkie ziemie Białej Rusi, co według ówczesnego nazewnictwa oznaczało obszar byłych 5 województw I Rzeczypospolitej: mińskie, połockie, mścisławskie, witebskie, smoleńskie. W praktyce jednak był on ograniczony jedynie do terytorium opanowanego przez Wojsko Polskie.

</doc>
<doc id="2270187" url="https://pl.wikipedia.org/wiki?curid=2270187" title="Hrabstwo Clay (Missisipi)">
Hrabstwo Clay (Missisipi)

Hrabstwo Clay (ang. "Clay County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 416,02 mil² (1077,49 km²). Według szacunków United States Census Bureau w roku 2009 miało 20 722 mieszkańców.
Hrabstwo powstało w 1872 roku.

</doc>
<doc id="2270193" url="https://pl.wikipedia.org/wiki?curid=2270193" title="Mistrzostwa Świata Juniorów w biathlonie">
Mistrzostwa Świata Juniorów w biathlonie



</doc>
<doc id="2270194" url="https://pl.wikipedia.org/wiki?curid=2270194" title="Mistrzostwa Świata juniorów w biathlonie">
Mistrzostwa Świata juniorów w biathlonie



</doc>
<doc id="2270196" url="https://pl.wikipedia.org/wiki?curid=2270196" title="Sondergericht Bromberg">
Sondergericht Bromberg

Sondergericht Bromberg (pol. „Sąd Specjalny w Bydgoszczy”) – niemiecki sąd specjalny (Sondergericht), działający w okupowanej Bydgoszczy w okresie od 9 września 1939 do 26 stycznia 1945.
W pierwszych miesiącach niemieckiej okupacji Sąd Specjalny w Bydgoszczy rozpatrywał przede wszystkim sprawy Polaków oskarżanych o rzekome prześladowanie miejscowych volksdeutschów podczas wydarzeń tzw. bydgoskiej „krwawej niedzieli” (3–4 września 1939). W późniejszym okresie Sondergericht Bromberg stał się narzędziem terroru okupacyjnego, służącym do ujarzmiania i represjonowania ludności polskiej, zamieszkującej rejencję bydgoską prowincji Gdańsk-Prusy Zachodnie. Do chwili wyzwolenia Bydgoszczy w styczniu 1945 bydgoski Sąd Specjalny wydał 358 wyroków śmierci. Większość z nich można zakwalifikować jako mord sądowy.
Geneza i utworzenie sądu.
W dniach 3–4 września 1939 w Bydgoszczy doszło do wypadków, które goebbelsowska propaganda ochrzciła później mianem bydgoskiej „krwawej niedzieli” (niem. "Bromberger Blutsonntag"). W polskiej historiografii generalnie przyjmuje się (w oparciu o zeznania świadków i zachowane raporty Armii „Pomorze”), iż w mieście doszło wówczas do zorganizowanej niemieckiej akcji dywersyjnej, która została krwawo stłumiona przez Wojsko Polskie i miejscową Straż Obywatelską. Nazistowska propaganda przedstawiła jednak owe wydarzenia jako niesprowokowany pogrom bydgoskich volksdeutschów. Podobnie wypadki bydgoskie ocenia również większość niemieckich historyków.
Wydarzenia z 3–4 września 1939 posłużyły władzom III Rzeszy jako pretekst i propagandowe uzasadnienie dla polityki eksterminacyjnej prowadzonej na okupowanych ziemiach polskich (zwłaszcza na Pomorzu). Przedstawicieli polskiej elity politycznej i umysłowej w Bydgoszczy uznano gremialnie za „inspiratorów” rzekomych prześladowań niemieckiej ludności i masowo mordowano w potajemnych egzekucjach poza miastem. Ponadto – celem maksymalnego wykorzystania propagandowych korzyści, które dostarczała narracja na temat bydgoskiej „krwawej niedzieli” – Niemcy postanowili oficjalnie osądzić część spośród „sprawców” rzekomego pogromu niemieckiej ludności cywilnej. Zadanie to zostało powierzone Sądowi Specjalnemu w Bydgoszczy (niem. Sondergericht Bromberg).
Należy jednak podkreślić, iż utworzenie Sądu Specjalnego w Bydgoszczy – podobnie zresztą jak innych sądów specjalnych działających w okupowanej Polsce – władze niemieckie zaplanowały jeszcze przed 1 września 1939. W związku z przygotowaniami do agresji na Polskę minister sprawiedliwości Rzeszy Franz Gürtner oraz głównodowodzący wojsk lądowych generał Walther von Brauchitsch, już 26 sierpnia 1939 uzgodnili powołanie sądów specjalnych (niem. Sondergericht), które miały posuwać się za poszczególnymi niemieckiemu armiami bądź zajmować z góry wyznaczoną im siedzibę w polskich miastach opanowanych przez Wehrmacht. 5 września 1939 von Brauchitsch wydał rozporządzenie, które oficjalnie wprowadzało sądownictwo specjalne na okupowanych ziemiach polskich. Wbrew zasadom prawa międzynarodowego sądom zalecono, by stosowały przepisy prawa niemieckiego.
Już 1 września 1939 specjalnym dekretem powołano dr Moutoux – dotychczasowego prezesa Sądu Krajowego w Pile (wówczas Schneidemühl) – na stanowisko prezesa Sądu Specjalnego w Bydgoszczy. Pierwszymi sędziami Sondergericht Bromberg również zostali pracownicy pilskiego sądu – Fritz Kimme, Josef Kruschewski i Richard Michalowski. Kierownikiem prokuratury przy Sądzie Specjalnym w Bydgoszczy został mianowany Alfons Peter Bengsch, a prokuratorem – Kling (obaj także przysłani z Piły). 17 września sąd został dodatkowo wzmocniony kadrowo przez grupę prawników przysłanych z Berlina. Prokuratura przy Sądzie Specjalnym w Bydgoszczy rozpoczęła prace już 6 września 1939 (dzień po opanowaniu Bydgoszczy przez jednostki Wehrmachtu). Data rozpoczęcia działalności przez Sondergericht Bromberg nie jest natomiast pewna. W zależności od źródeł podaje się, iż miało to miejsce między 8 a 10 września 1939. Zazwyczaj w oparciu o dokumenty Wehrmachtu przyjmuje się jednak, iż sąd rozpoczął prace w dniu 9 września 1939. Sondergericht Bromberg był pierwszym niemieckim sądem specjalnym, który działał na okupowanych ziemiach polskich.
Ze względu na wagę, jaką władze III Rzeszy przykładały do wykorzystania propagandowych walorów bydgoskiej „krwawej niedzieli”, utworzenie i działalność Sondergericht Bromberg nadzorowali wysoko postawieni przedstawiciele nazistowskiego wymiaru sprawiedliwości. Działalność sądu zainaugurował osobiście Roland Freisler, podsekretarz stanu w ministerstwie sprawiedliwości Rzeszy. Świadczy o tym fragment dziennika 580. obszaru tyłowego armii, w którym zapisano pod datą 9 września 1939: „Wizyta sekretarza stanu Freislera. Informuje o powołaniu sądów specjalnych w Bydgoszczy. Dowiaduje się, czy zapadały już wyroki. Mogę tylko poinformować, że dotychczas głos miało jedynie wojsko i kilkuset cywilów zostało zastrzelonych z powodu noszenia broni, względnie za stawianie oporu. Freisler daje wyraz, że pożądane są wyroki sądu specjalnego i wojennego”. Ponadto specjalny status nadano prokuraturze przy Sądzie Specjalnym w Bydgoszczy. Wbrew obowiązującym zasadom organizacyjnym do 20 lutego 1940 nie podlegała ona bowiem prokuraturze przy Sądzie Krajowym w Bydgoszczy, ani nawet Prokuratorowi Generalnemu w Gdańsku – lecz bezpośrednio ministerstwu sprawiedliwości w Berlinie.
W pierwszych miesiącach okupacji duży wpływ na działalność Sondergericht Bromberg miała specjalna komisja Urzędu Policji Kryminalnej Rzeszy, na której czele stał dr Bernd Wehner. Komisja przekazywała sądowi wykrytych „sprawców, podżegaczy i pomocników” biorących udział w bydgoskiej „krwawej niedzieli”.
Procesy w sprawach dotyczących wydarzeń „krwawej niedzieli”.
11 września 1939 – a więc zaledwie dwa dni po rozpoczęciu działalności – Sondergericht Bromberg wydał pierwsze trzy wyroki śmierci. Skazani zostali: 19-letni robotnik Bernard Zieliński, 35-letni właściciel drogerii Jan Owczarzak oraz 55-letni Jakub Przybył. Do 31 grudnia 1939 Sondergericht Bromberg rozpatrzył 1005 spraw, wnosząc 160 aktów oskarżenia. Skazanych zostało 147 oskarżonych: 100 osób na karę śmierci (w tym 13 kobiet), 10 osób na karę dożywotniego więzienia, 23 osoby na karę ciężkiego więzienia (łączny wymiar kar wyniósł 295 lat), a 14 osób na karę zwykłego więzienia (łączny wymiar kar wyniósł 69 lat). 21 osób zostało uniewinnionych. Przeciętna kara ciężkiego więzienia orzeczona przez bydgoski sąd specjalny wynosiła 12 lat i 8 miesięcy, a „zwykłego” więzienia – 4 lata i 9 miesięcy. Dla porównania, w tym samym czasie pozostałych sześć niemieckich sądów specjalnych działających w okupowanej Polsce wydało łącznie 56 wyroków śmierci.
Po dziesięciu miesiącach bilans działalności sądu przedstawiał się następująco: 201 wyroków śmierci, 11 wyroków dożywotniego więzienia oraz 93 wyroki ciężkiego więzienia o łącznym wymiarze kary 912 lat (średnio 10 lat na osobę). Sondergericht Bromberg był bez wątpienia najbezwzględniejszym spośród wszystkich niemieckich sądów specjalnych, które działały na ziemiach polskich w pierwszym okresie okupacji. Należy przy tym podkreślić, iż 90 procent spraw rozpatrywanych przez ten sąd, w pierwszym roku jego istnienia, dotyczyło wydarzeń bydgoskiej „krwawej niedzieli”. Bezwzględność wykazywaną przez sędziów Sądu Specjalnego w Bydgoszczy niemieckie ministerstwo sprawiedliwości wskazywało jako dowód, że główna odpowiedzialność za eliminację wrogów nazizmu na Terytorium Rzeczypospolitej Polskiej anektowane przez III Rzeszę może zostać powierzona władzy sądowniczej. Z kolei nazistowska prasa uznała Sondergericht Bromberg za „najostrzejszą broń przeciwko polskiemu motłochowi i polskim mordercom” (za: "Danziger Vorposten" z 1 lutego 1940).
Kwalifikacje prawne zarzucanych czynów.
Postępowania prowadzone przed bydgoskim Sądem Specjalnym były parodią uczciwego procesu sądowego. W przypadku większości spraw – w szczególności w pierwszych miesiącach okupacji oraz w procesach o wypadki z 3–4 września 1939 – łamane były nie tylko podstawowe zasady prawa, lecz nawet przepisy nazistowskiej procedury karnej. Analiza orzeczeń sądu w sprawach wypadki z 3–4 września 1939 wskazuje, iż dążył on do szybkiego skazania jak największej liczby osób. Służyło temu celowi przede wszystkim stosowanie nieznanego niemieckiemu prawu pojęcia „rozszerzonego współsprawstwa w morderstwie” (niem. "Mord nach erweiterten Mittäterbegriff"). Paragraf 47 niemieckiego Kodeksu Karnego głosił, iż: „jeżeli kilku popełnia przestępstwo wspólnie, każdy podlega karze jako sprawca”. Udowodnienie oskarżonym udziału w mordowaniu volksdeutschów okazało się jednak w większości wypadków niemożliwe – chociażby dlatego, iż wielu Polaków aktywnie uczestniczących w zwalczaniu niemieckiej dywersji zamordowano bez sądu już w pierwszych dniach po zajęciu Bydgoszczy przez Wehrmacht. W efekcie zarzut rzekomego współsprawstwa Polaków w popełnieniu zbrodni sędziowie Sondergericht Bromberg opierali nie na dowodach, lecz na argumentach nazistowskiej propagandy. Przyjmowano, że rząd polski od dłuższego czasu dążył do wyniszczenia niemieckiej mniejszości narodowej i w tym duchu indoktrynował społeczeństwo (za pośrednictwem radia, prasy, duchowieństwa itp). Po rozpoczęciu niemieckiej inwazji na Polskę spontanicznie miały powstawać polskie „bandy” i „hordy”, które mordowały i grabiły volksdeutschów. Przyjąwszy takie założenia sędziowie uznawali, że wszystkie osoby biorące udział w antyniemieckich wystąpieniach (jakąkolwiek miałyby one formę) dążyły do zniszczenia żywiołu niemieckiego wspólnymi siłami i na podstawie wspólnego postanowienia – w ten sposób stając się współsprawcami bez konieczności osobistego współdziałania w dokonaniu czynu. W efekcie za współsprawstwo w morderstwie skazywano na przykład Polaków, którzy podczas bydgoskich wypadków w dniach 3–4 września 1939 odzywali się wrogo i obelżywie pod adresem volksdeutschów, wskazywali żołnierzom lub policjantom miejsca z których dywersanci oddawali strzały, czy pomagali doprowadzać zatrzymanych Niemców do placówek wojskowych lub na posterunki policji. Skazano nawet Polaka, który wskazał żołnierzom należącą do Niemca piekarnię, gdzie zarekwirowali kilkanaście bochenków chleba.
Polaków oskarżonych o udział w wypadkach bydgoskich z 3–4 września 1939 masowo sądzono także pod zarzutem naruszenia miru powszechnego (paragraf 125 niemieckiego Kodeksu Karnego). W ten sposób Niemcy uzyskali narzędzie, które pozwalało karać nawet biernych uczestników tych wydarzeń (np. gapiów uczestniczących w zbiegowiskach). Pewnego polskiego rzeźnika skazano na śmierć z powodu ciężkiego naruszenia miru powszechnego, gdyż podczas wypadków 3 i 4 września miał on „strącić z roweru volksdeutscha”. Ponadto walczących z dywersją polskich żołnierzy, policjantów oraz członków organizacji paramilitarnych traktowano "in gremio" jako maruderów – nie zaś ludzi wykonujących czynności służbowe na polecenie swoich przełożonych.
Po uchwaleniu w dniu 4 grudnia 1941 specjalnego Prawa Karnego dla Polaków i Żydów, osoby oskarżone o prześladowanie volksdeutschów we wrześniu 1939 były sądzone na podstawie jego przepisów – mimo iż stało to w sprzeczności z zasadą "lex retro non agit".
Postępowania przygotowawcze.
W sprawach prowadzonych przez Sondergericht Bromberg przyjęto zasadę tymczasowego aresztowania każdego Polaka przeciwko któremu prowadzone było postępowanie – bez względu na jego wiek, stan zdrowia i charakter sprawy. Mimo iż od listopada 1939 w Bydgoszczy funkcjonował już niemiecki Sąd Krajowy ("Landesgericht") sędziom tego sądu nie doprowadzano podejrzanych celem przesłuchania i podjęcia decyzji w sprawie ich tymczasowego aresztowania – co było sprzeczne z przepisami niemieckiej procedury karnej. W większości wypadków decyzja o tymczasowym aresztowaniu Polaka zapadała zresztą nawet bez dopełnienia minimalnej formalności w postaci przesłuchania oskarżonego przez prokuratora. Podejrzanych po prostu osadzano w więzieniu na podstawie nakazu przyjęcia (niem. "Anahmeersuchen"), który prokuratorzy lub sędziowie kierowali do naczelnika bydgoskiego więzienia. Tego typu praktyki miały miejsce aż do października 1940. Starał się ich unikać jedynie prokurator Tauscher. Polakom aresztowanym w pierwszych miesiącach okupacji zasadniczo uniemożliwiano kontakt z rodzinami, które o losie swych bliskich dowiadywały się często dopiero po opublikowaniu przez prasę wyroku sądu specjalnego. Nie pouczano ich także o prawie do złożenia zażalenia na decyzję o tymczasowym aresztowaniu.
Sposób prowadzenia postępowania przygotowawczego nie był właściwy dla spraw, w których stawiano oskarżonym najcięższe zarzuty, zagrożone karą śmierci lub długoletniego więzienia. W sprawach rozpatrywanych przez Sąd Specjalny w Bydgoszczy nie prowadzono bowiem śledztw, lecz wyłącznie dochodzenia. Owe dochodzenie nie spełniały zresztą minimalnych standardów praworządności. Oskarżonych – w tym kobiety i nieletnich – nagminnie torturowano i zastraszano, aby zmusić ich by przyznali się do zarzucanych czynów. W efekcie dochodziło do kuriozalnych sytuacji – jak w przypadku, gdy jeden z torturowanych Polaków przyznał się do zabicia volksdeutscha, który w rzeczywistości przeżył „krwawą niedzielę” bez żadnego uszczerbku. Zastraszano również polskich świadków odpowiadających z wolnej stopy. Prokurator Kling groził na przykład pistoletem przesłuchiwanym przez siebie Polakom. Przesłuchiwano krewnych osób oskarżonych bez uprzedzenia ich o możliwości odmowy zeznań. Sędziowie doskonale zdawali sobie sprawę z metod stosowanych przez policję, prokuraturę i Gestapo jednak nie uczynili nic, aby położyć im kres. Ponadto, policja i prokuratura nie przeprowadzały dochodzeń w sposób wyczerpujący. Akt oskarżenia opierał się często wyłącznie na zeznaniach jednego volksdeutscha. W innych wypadkach ograniczano się jedynie do przesłuchania głowy niemieckiej rodziny, po czym wystarczyło by reszta krewnych podpisała się pod jego zeznaniami aby traktowano ich jako pełnoprawnych świadków.
Przebieg rozpraw.
Rozprawy prowadzone przed Sondergericht Bromberg miały zazwyczaj niewiele wspólnego z uczciwym procesem. Permanentnie łamano zasadę rozstrzygania wątpliwości na korzyść oskarżonego. Podsądnym uniemożliwiano pod błahymi pretekstami powoływanie świadków na swą obronę. Nie tłumaczono zeznań świadków na język polski, jak również nie pozwalano oskarżonym na zadawanie świadkom pytań. Oskarżonym, którzy znali język niemiecki i kwestionowali zeznania volksdeutschów sąd odmawiał prawa do składania obszerniejszych wyjaśnień (mogli oni jedynie udzielać krótkiej odpowiedzi na zadane im pytania), a nawet zarzucał bezczelność. Zeznaniom Polaków z zasady nie dawano zresztą wiary, gdy były one sprzeczne z zeznaniami Niemców. Częstą praktyką stosowaną przez niemieckich sędziów była zwłaszcza rezygnacja z zaprzysiężenia polskich świadków, przy jednoczesnym utrzymaniu tego obowiązku w stosunku do świadków narodowości niemieckiej. W przypadku, gdy zeznania okazywały się wzajemnie sprzeczne, polskich świadków – jako nie zaprzysiężonych – uznawano za niewiarygodnych. Zdarzały się wypadki, gdy Polaków skazywano na śmierć, na podstawie zeznań jednej tylko osoby. 22 letnią Wandę Bryś – matkę rocznego dziecka – skazano na śmierć za wydanie polskim żołnierzom Niemca Bucholza, choć nie udowodniono między jego śmiercią a jej działaniami żadnego związku przyczynowo-skutkowego. W sprawie braci Weynów (skazanych na śmierć i rozstrzelanych 12 września 1939), nie przedstawiono nawet aktu zgonu rzekomo zamordowanego przez nich volksdeutscha.
Z drugiej strony sędziowie Sądu Specjalnego w Bydgoszczy wkładali wiele wysiłków, aby usprawiedliwiać lub bagatelizować nieścisłości, niejasności, czy wręcz ewidentne kłamstwa w zeznaniach niemieckich świadków (tłumacząc je np. zdenerwowaniem lub omyłką). Niemców zasadniczo nie pociągano do żadnej odpowiedzialności za złożenie fałszywych zeznań. W jednym z wyroków wydanych przez Sondergericht Bromberg zapisano wręcz, że „powody, które pchnęły świadka Otto do świadomie fałszywych zeznań, nie interesują sądu”. Wyjątkiem od tej reguły była jedynie sprawa W. Walczaka, gdzie z inicjatywy prokuratora Bernharda Jezewskiego trzech przyłapanych na krzywoprzysięstwie volksdeutschów (W. Fritz, B. Lüdke, H. Wilschewski) zostało pociągniętych do odpowiedzialności karnej.
Podczas rozpraw sędziowie nie kryli się ze swą stronniczością, ubliżając oskarżonym od „polskich podludzi”, „polskich bandytów”, „motłochu”, „hołoty”, „ludzi niegodnych życia wśród Niemców”, bądź też nazywając ich „członkami narodu podlegającemu niemieckiemu narodowi” (podobnie postępowali też prokuratorzy). Pewnego razu, przewodniczący trzyosobowego składu sędziowskiego, sędzia Kurt Hennig (przez samych Niemców określany mianem "Blutrichter" – „krwawego sędziego”), podczas rozprawy odniósł wrażenie, że dwóch spośród dziewięciu skutych kajdankami Polaków próbuje się porozumieć. Wyjął wtedy pistolet i zagroził, że osobiście zastrzeli na sali rozpraw każdego oskarżonego, który będzie próbował kontaktować się z pozostałymi. Z kolei niemieccy adwokaci, którzy teoretycznie mieli bronić oskarżonych Polaków zachowywali się zazwyczaj całkowicie biernie. Z reguły nie ubiegali się nawet o zezwolenie na widzenie z aresztowanym oraz nie składali żadnych wniosków dowodowych. Podczas rozpraw nie protestowali przeciwko łamaniu prawa przez sędziów i prokuratorów, nie konsultowali się ze swoimi klientami, nie zadawali pytań świadkom i oskarżonym. W sprawach przeciwko nieletnim nie kwestionowali stanowiska prokuratora o uznaniu oskarżonego za zdolnego do odpowiadania jako dorosły, nawet wtedy gdy sąd nie podzielał opinii oskarżyciela. W efekcie część oskarżonych nie wiedziała nawet, że przydzielono im obrońców. Dochodziło do sytuacji, iż niektórzy adwokaci (Stelter, Partikel i Buchholz) wnioskowali o „sprawiedliwe ukaranie” swych klientów, a inni (Hildebrandt, Wittkowski) – wręcz o skazanie ich na karę śmierci.
W sprawach o wypadki bydgoskie z 3–4 września 1939 niemieccy sędziowie dążyli by skazać jak najwięcej osób w jak najkrótszym czasie. Nie przestrzegano zasady, iż rozprawa nie może się odbyć przed upływem 24 godzin od doręczenia podejrzanemu aktu oskarżenia. Miały miejsce udokumentowane przypadki, kiedy dochodzenie, rozprawa i wykonanie wyroku śmierci odbywały się tego samego dnia.
Inne procesy o prześladowania volksdeutschów.
Nie wszystkie sprawy o rzekome prześladowania volksdeutschów prowadzone przez Sąd Specjalny w Bydgoszczy dotyczyły wypadków bydgoskich z 3–4 września 1939. Sondergericht Bromberg pozostawał bowiem jedynym niemieckim sądem właściwym do rozpoznawania spraw związanych z rzekomymi prześladowaniami niemieckiej mniejszości narodowej w Polsce, co powodowało, że zakres rozpatrywanych spraw pozostawał o wiele szerszy.
Jedną z najgłośniejszych tego typu spraw był proces kapitana rezerwy Jana Drzewieckiego, który toczył się przed bydgoskim sądem specjalnym w marcu 1942. Drzewieckiemu oraz pozostałym trzydziestu siedmiu sądzonym wraz z nim Polakom zarzucano zamordowanie 150 Niemców podczas tzw. marszu śmierci do Łowicza. Podczas procesu wyszło na jaw, że zgromadzone przez niemiecką prokuraturę dowody są mocno poszlakowe, a akt oskarżenia obfituje w niejasności i niedopowiedzenia. Sąd uznał jednak arbitralnie, że w czasie „marszu śmierci” zabito i raniono 49 Niemców, choć nie był w stanie wymienić ani jednej ofiary z imienia i nazwiska. W rezultacie dwudziestu jeden oskarżonych – w tym Drzewiecki – zostało skazanych na karę śmierci, a 17-letni uczeń krawiecki z Pabianic na 5 lat ciężkiego więzienia. Dziewięciu uniewinnionych pozostawiono po zakończeniu procesu do dyspozycji Gestapo.
Osobną kategorią spraw rozpatrywaną przez Sondergericht Bromberg były sprawy dotyczące rzekomych prześladowań volksdeutschów jeszcze przed wybuchem wojny. Katalog czynów interpretowanych przez prokuratorów i sędziów jako antyniemieckie szykany był przy tym bardzo szeroki i obejmował nie tylko sprawy o charakterze politycznym, lecz również przestępstwa kryminalne, których Polacy dopuszczali się przed wojną w stosunku do swych niemieckich współobywateli. Sądzenie Polaków za czyny popełnione przed wojną stanowiło pogwałcenie nie tylko prawa międzynarodowego, lecz również niemieckiego kodeksu karnego, który ściśle określał katalog czynów popełnionych przez cudzoziemców poza granicami Rzeszy, które mogły być sądzone według prawa niemieckiego. Co prawda, już 1 października 1939 generał von Brauchitsch wydał rozporządzenie o ściganiu przestępstw popełnionych przed 1 września 1939 na okupowanych terenach polskich, jednak pozostawało ono sprzeczne z powszechnie przyjętymi zasadami prawa. Później Polaków sądzono za czyny popełnione przed wojną na podstawie przepisów prawa karnego dla Polaków i Żydów z 4 grudnia 1941, łamiąc w ten sposób zasadę, iż prawo nie działa wstecz.
Sondergericht Bromberg jako narzędzie terroru okupacyjnego.
Począwszy od 1941 zmalała liczba spraw rozpatrywanych przez Sondergericht Bromberg w związku z wydarzeniami tzw. bydgoskiej „krwawej niedzieli”. Sąd Specjalny w Bydgoszczy zaczął się wówczas stopniowo koncentrować na swym pierwotnym zadaniu, którym było ujarzmianie i represjonowanie ludności polskiej zamieszkującej ziemie polskie wcielone do Rzeszy. Przed sądem rozpatrywane były również sprawy dotyczące przestępstw natury gospodarczej i kryminalnej. Początkowo właściwość miejscowa sądu obejmowała terytorium całej rejencji bydgoskiej prowincji Gdańsk-Prusy Zachodnie, lecz wraz z lawinowym wzrostem liczby rozpatrywanych spraw Sondergericht Bromberg został częściowo odciążony przez nowo utworzone sądy specjalne w Grudziądzu, Toruniu i Chojnicach.
W momencie gdy na ziemiach polskich anektowanych przez III Rzeszę zapanowała pewna stabilizacja sędziowie i prokuratorzy Sondergericht Bromberg zaprzestali dopuszczać się niektórych najbardziej drastycznych naruszeń niemieckiej procedury karnej – m.in. w zakresie sposobu egzekwowania wyroków, procedur dotyczących tymczasowego aresztowania, czy przyspieszonego trybu postępowania. Nadal jednak dochodzenia przeprowadzano pobieżnie, nagminnie torturowano podejrzanych (nawet w przypadku błahych spraw), a rozprawy nie miały wiele wspólnego z uczciwym procesem sądowym. Co więcej, niektóre z bezprawnych praktyk stosowanych przez Sąd Specjalny w Bydgoszczy zostały oficjalnie usankcjonowane w niemieckim systemie prawnym. Prawo karne dla Polaków i Żydów z 4 grudnia 1941 wprowadziło na przykład zakaz odbierania przysięgi od polskich i żydowskich świadków. Z kolei w maju 1942 prezydent Izby Adwokackiej Rzeszy wydał adwokatom niemieckim zakaz przyjmowania obrony Polaków z wyboru (mogli ich odtąd bronić wyłącznie z urzędu).
W okresie swojego istnienia Sondergericht Bromberg rozpatrzył 277 spraw dotyczących przestępstw politycznych, co stanowiło drugą co do liczebności kategorię spraw, którymi zajmował się ten sąd. Zdecydowaną większość spośród osób sądzonych za przestępstwa polityczne stanowili Polacy (318 na 366). Katalog czynów kwalifikowanych jako przestępstwo polityczne i będących przedmiotem postępowania przed bydgoskim sądem specjalnym był szeroki i obejmował m.in.: przynależność do nielegalnych organizacji, słuchanie zagranicznego radia (stosunkowo niewiele spraw), udzielanie pomocy jeńcom wojennym bądź nawiązywanie z nimi kontaktów towarzyskich lub intymnych, ucieczki z więzień i obozów pracy. Szczególnie liczne były sprawy dotyczące oskarżeń o prowadzenie szeptanej propagandy. Za tzw. wrogie wypowiedzi lub wrogą korespondencję sądzono nawet w wypadku, gdy miały one miejsce wyłącznie w polskim gronie i nie podważały w ten sposób „zaufania niemieckiego narodu” do nazistowskiego kierownictwa. W sprawach o „wrogie wypowiedzi” wystarczyło przy tym zwykle zeznanie jednego świadka, aby doprowadzić do wydania wyroku skazującego. Jako przestępstwo polityczne wielokrotnie kwalifikowano również wypadki spontanicznej samoobrony polskich pracowników przed złym traktowaniem ze strony niemieckich przełożonych (w tych wypadkach zawsze bezwzględnie dawano wiarę zeznaniom Niemca). Ponadto już od września 1939 Sąd Specjalny w Bydgoszczy rozpatrywał sprawy o nielegalne posiadanie broni, co było ewenementem i dowodem na uznanie jakim cieszył się ten sąd w nazistowskim kierownictwie, gdyż tego typu sprawami zajmowały się najczęściej wojskowe lub policyjne sądy doraźne.
Sprawy o przestępstwa gospodarcze i kryminalne.
Sprawy o przestępstwa gospodarcze, które trafiały na wokandę Sondergericht Bromberg dotyczyły najczęściej oskarżeń o nielegalny ubój, czarnorynkowy handel, spekulację, fałszowanie kart żywnościowych i odzieżowych, pędzenie bimbru lub próbę ochrony mienia (gospodarstwa, warsztatu, przedsiębiorstwa) przed konfiskatą. Szczególnie liczne były sprawy dotyczące nielegalnego uboju. Początkowo były one traktowane dość pobłażliwie, lecz od momentu wejścia w życie prawa karnego dla Polaków i Żydów, kara śmierci lub obóz koncentracyjny groziły już za nielegalny ubój zwierzęcia o wadze poniżej 50 kilogramów.
Wyroki w sprawach o przestępstwa gospodarcze można na równi z wyrokami w sprawach politycznych uznać za przejaw eksterminacyjnej działalności Sondergericht Bromberg. Polacy stanowili bowiem zdecydowaną większość spośród oskarżonych (250 na 306), a sędziowie ferując wyroki ignorowali fakt, iż do łamania niemieckich przepisów zazwyczaj popychała ich nędza wywołana antypolską polityką nazistowskich władz. Analiza wyroków wydanych przez bydgoski sąd specjalny w sprawach o przestępstwa gospodarcze wskazuje, że oskarżonych narodowości polskiej traktowano (niezależnie od wagi przestępstwa) znacznie surowiej od Niemców. Dochodziło wręcz do sytuacji, w których za nielegalny ubój skazywano polskich robotników rolnych, podczas gdy zlecający im ów ubój niemieccy gospodarze nie byli pociągani do odpowiedzialności. Przejawem stronniczości sądu był zresztą nie tylko wyższy wymiar kar orzekanych wobec Polaków, lecz również ulgowe traktowanie skazanych Niemców, przejawiające się m.in. w odraczaniu wykonania orzeczonych kar, udzielaniu przerw w ich wykonywaniu lub zwalnianiu oskarżonych bez przekazywania w ręce organów policyjnych (co było regułą w przypadku Polaków). Ponadto skazani Niemcy odbywali kary w znacznie lepszych warunkach niż Polacy.
Podobnie można ocenić postępowanie niemieckich sędziów i prokuratorów w odniesieniu do spraw kryminalnych, które stanowiły ponad 1/4 wszystkich spraw rozpatrywanych przez Sondergericht Bromberg. Również w tym wypadku oskarżonych narodowości polskiej traktowano znacznie surowiej od Niemców. Sędziowie z reguły uznawali oskarżonych Polaków za „przestępców z nawyku” i byli skłonni skazywać na karę śmierci nawet sprawców zwykłych kradzieży. Z drugiej strony oskarżonemu Niemcowi kara śmierci groziła tylko w przypadku uznania go winnym morderstwa – i to wyłącznie w sytuacji, gdy ofiara również była narodowości niemieckiej. Dowody nierównego traktowania można znaleźć również w sprawach o przestępstwa na tle seksualnym. Na przykład skazano na śmierć pewnego Polaka uznanego winnym dopuszczenia się czynu nierządnego z 7-letnią niemiecką dziewczynką (przy czym dowody winy oskarżonego były dość wątpliwe), podczas gdy Niemcy skazywani za podobne przestępstwa otrzymywali zazwyczaj wyroki 1–2 lat pozbawienia wolności.
Sąd Specjalny w Bydgoszczy z zasady nie zajmował się natomiast przypadkami zbrodni, których miejscowi Niemcy dopuszczali się na Polakach – zwłaszcza w okresie działalności paramilitarnego "Selbstschutzu" (jesień 1939). Tylko w jednym wypadku prokuratorowi Jezewskiemu udało się doprowadzić do skazania dwóch volksdeutschów na karę śmierci za zamordowanie polskiego kupca podczas napadu tle rabunkowym, lecz Minister Sprawiedliwości Rzeszy zmienił później wyrok na karę terminowego ciężkiego więzienia. Z kolei prokurator Tauscher zdołał doprowadzić do skazania Harry’ego Schulza – jednego z przywódców "Selbstschutzu" w Łobżenicy – na karę 15 lat więzienia za liczne gwałty na Polkach i Żydówkach, nadużycie władzy i przywłaszczenie mienia.
Wykonywanie wyroków.
W pierwszych miesiącach niemieckiej okupacji wyroki śmierci wydane przez Sondergericht Bromberg wykonywane były przez rozstrzelanie na dziedzińcu więzienia sądowego w Bydgoszczy (ul. Wały Jagiellońskie 4). W tym okresie o wykonaniu wyroku śmierci decydował prokurator Alfons Peter Bengsch – kierownik prokuratury przy Sądzie Specjalnym w Bydgoszczy. Wbrew obowiązującym przepisom Bengsch notorycznie zarządzał rozstrzelanie skazańca bez porozumienia się z ministrem sprawiedliwości i bez jego decyzji o ewentualnym ułaskawieniu. W późniejszym okresie Bengsch – nadal wbrew obowiązującym przepisom – składał informacje o wydanych wyrokach śmierci z pominięciem drogi służbowej (bezpośrednio do Berlina) i wyłącznie drogą telefoniczną. Starał się przy tym zwykle przedstawić okoliczności wydania wyroku w takim świetle, aby minister sprawiedliwości nie skorzystał z przysługującego mu prawa łaski.
Przy wydawaniu i wykonywaniu wyroków śmierci niemiecka procedura karna była również naruszana na inne sposoby. W pierwszych tygodniach działalności bydgoskiego sądu specjalnego skazańców rozstrzeliwano często w dniu ogłoszenia wyroku, a przy egzekucjach obecni byli (wbrew przepisom) niemieccy sędziowie. Niekiedy odmawiano spełnienia ostatniego życzenia skazańców, a nawet konfiskowano napisane przez nich listy pożegnalne do rodzin, które następnie dołączano do akt sprawy pod pretekstem, iż napisane były po polsku. Ciał rozstrzelanych nie wydawano rodzinom, lecz grzebano na cmentarzu żydowskim w Bydgoszczy ze względu na rzekome „niebezpieczeństwo polskich demonstracji podczas pogrzebów” lub pod fałszywym pretekstem, iż bliscy nie zgłosili się po zwłoki (co zazwyczaj wynikało z faktu, iż rodzin skazańców nie informowano o losie najbliższych).
Do 16 lipca 1940 na dziedzińcu więzienia sądowego w Bydgoszczy rozstrzelano około 180 osób skazanych na śmierć przez Sondergericht Bromberg. W późniejszym okresie wyroki śmierci wykonywano przez ścięcie gilotyną w Poznaniu, a następnie w Gdańsku. W jednym wypadku wyrok śmierci wykonano we Wrocławiu. Sędziowie i prokuratorzy bydgoskiego sądu specjalnego tylko sporadycznie wnioskowali o ułaskawienie skazańców narodowości polskiej.
Na mocy przepisów wykonawczych do prawa karnego dla Polaków i Żydów z 4 grudnia 1941 osoby narodowości polskiej skazane na karę pozbawienia wolności kierowane były automatycznie do obozów karnych lub obostrzonych obozów karnych. Począwszy od marca 1943 do obozów koncentracyjnych zaczęto także kierować wszystkich Polaków pochodzących z ziem wcielonych do Rzeszy, którzy do tego momentu odbywali karę więzienia w wysokości co najmniej roku. Polacy skazani przez Sondergericht Bromberg trafiali najczęściej do więzienia w Koronowie. Ciężkie warunki panujące w nazistowskich obozach i więzieniach powodowały wysoką śmiertelność wśród skazańców (w samym tylko więzieniu w Koronowie zmarło w okresie wojny 631 osadzonych).
Nawet wyrok uniewinniający lub umorzenie postępowania mogły oznaczać dla wielu oskarżonych Polaków ryzyko utraty życia lub zdrowia, gdyż niemieccy prokuratorzy bardzo często przekazywali ich wówczas do dyspozycji Gestapo – co zazwyczaj skutkowało zesłaniem do obozu koncentracyjnego, a nawet pozasądową egzekucją. Na przykład 10 lipca 1942 stracono w Bydgoszczy (w ramach represji po ucieczce polskiego więźnia z miejscowego więzienia) dziesięciu Polaków, spośród których pięciu było osobami uniewinnionymi w sprawie „marszu śmierci do Łowicza”. Szef placówki policji w Bydgoszczy wyjaśniał później w raporcie dla prezesa Wyższego Sądu Krajowego w Gdańsku, że powieszenie owych pięciu uniewinnionych Polaków „nie oznaczało bynajmniej dezaprobaty dla wyroku jaki wydał Sąd Specjalny, ale przeprowadzone zostało stosownie do wskazówek Głównego Urzędu Bezpieczeństwa Rzeszy, na podstawie jego dyrektyw i tym samym nie ma żadnego związku z wyrokiem Sądu Specjalnego”. W tej sytuacji niektórzy niemieccy adwokaci występujący przed bydgoskim sądem specjalnym woleli doprowadzić do uznania winy swych polskich klientów i wydania łagodnego wyroku, zamiast starać się o uniewinnienie, które mogło kosztować ich życie.
Bilans.
W okresie swego istnienia Sondergericht Bromberg rozpatrzył łącznie 1028 spraw. Zarzuty postawiono 1697 osobom, z czego:
Wyroki wydane przez Sąd Specjalny w Bydgoszczy wobec wyżej wymienionych osób przedstawiały się następująco:
Łącznie w latach 1939–1945 Sondergericht Bromberg skazał na śmierć 358 osób, w tym 14 nieletnich. Tylko w 21 wypadkach wyroki nie zostały wykonane. Większość wyroków śmierci wydanych przez Sąd Specjalny w Bydgoszczy można zakwalifikować jako mord sądowy.
Sędziowie i prokuratorzy Sondergericht Bromberg.
Ze względu na zaginięcie części akt nie udało się ustalić personaliów wszystkich pracowników Sądu Specjalnego w Bydgoszczy. Historycy ustalili jedynie, iż sędziami Sondergericht Bromberg byli: Otto Besler, Aleksander Degenholb, Friedrich Fischer, Gerhard Greinert, Kurt Hennig, Eduard Karl Wiktor Jochim, Fritz Kimme, Josef Kruschewski, Dawid Friedrich Kutzschbauch, Richard Michałowski, Eugen Paulekuhn, Ernst Raasch, Edmund von Tiesenhausen, Friedrich Weiss oraz Dally, Deike, Göhring, Langen, Moutoux, Neumann, Richter, Vorbrodt. Sędzia Moutoux był pierwszym przewodniczącym Sądu Specjalnego w Bydgoszczy. W późniejszym okresie zastąpił go Eduard Karl Wiktor Jochim. Przewodniczącymi I i II izby sądu specjalnego byli natomiast sędziowie Raasch i Hennig.
Pracownikami prokuratury przy Sądzie Specjalnym w Bydgoszczy byli natomiast: Alfons Peter Bengsch, Heimfried Felmy, Friedrich Fischer, Bernhard Jezewski, Gerhard Kempf, Johann Georg Roeschel, Hans Roeschel, Hermann Stolting oraz Berger, Beth, Kling, Richter (występował również jako sędzia), Schmidt, Steinbicker, Steingröwer, Tauscher, Vogel, Wetzmüller. Pierwszym kierownikiem prokuratury był wspomniany już Bengsch.
Sędziowie i prokuratorzy Sondergericht Bromberg prezentowali różne postawy. Część nie wyróżniała się niczym szczególnym, innych natomiast cechowała bezwzględność i wyraźna identyfikacja z linią partii nazistowskiej. Niektórzy sędziowie uczestniczyli w wydaniu dziesiątek wyroków śmierci – m.in.: Michalowski (183 wyroki śmierci), Raasch (156 wyroków śmierci), Kimme (98 wyroków śmierci), Kruschewski (96 wyroków śmierci), Hennig (93 wyroki śmierci), czy Moutoux (81 wyroków śmierci). Stosunkowo najbardziej pozytywnie zostali z kolei zapamiętani prokuratorzy Jezewski i Tauscher, którzy ścigali volksdeutschów za przestępstwa popełnione na ludności polskiej, umorzyli wiele dochodzeń przeciw Polakom, zarządzali ich zwalnianie z aresztu bez przekazywania w ręce Gestapo oraz krytykowali nadużycia niemieckich organów policyjnych. Z powodu pozytywnego nastawienia do Polaków obaj zostali po pewnym czasie przeniesieni z Bydgoszczy.
Żaden z pracowników Sondergericht Bromberg nie został po wojnie pociągnięty do odpowiedzialności karnej za swą działalność w latach 1939–1945. Niektórzy z nich znaleźli po wojnie pracę w zachodnioniemieckim wymiarze sprawiedliwości. Sędzia Dally (25 wyroków śmierci) objął na przykład funkcję przewodniczącego wydziału Sądu Krajowego w Duisburgu, a sędzia Deike (6 wyroków śmierci) pracował jako sędzia w Herford. Nawet sędziowie Michalowski i Kruschewski, którzy uczestniczyli w wydaniu dziesiątków wyroków śmierci kontynuowali po wojnie pracę w zawodzie (jako sędziowie w Mönchengladbach i Hamm).

</doc>
<doc id="2270198" url="https://pl.wikipedia.org/wiki?curid=2270198" title="Daddy DJ">
Daddy DJ



</doc>
<doc id="2270202" url="https://pl.wikipedia.org/wiki?curid=2270202" title="Aszerah">
Aszerah



</doc>
<doc id="2270205" url="https://pl.wikipedia.org/wiki?curid=2270205" title="Mircea Pârligras">
Mircea Pârligras



</doc>
<doc id="2270206" url="https://pl.wikipedia.org/wiki?curid=2270206" title="Papirus 39">
Papirus 39

Papirus 39 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu pisany na papirusie, w formie kodeksu. Paleograficznie datowany jest na III wiek, zawiera niewielkie fragmenty Ewangelii Jana. Strony papirusu są numerowane. Jest cytowany w krytycznych wydaniach greckiego tekstu Nowego Testamentu.
Opis.
Zachowały się jedynie fragmenty kodeksu z tekstem Ewangelii Jana 8,14–22 (znaczna część karty uległa zniszczeniu). Oryginalny kodeks zawierał prawdopodobnie całą Ewangelię Jana, ponieważ na stronie recto fragmentu widnieje numer strony οδ (= 74). Oryginalne karty kodeksu miały rozmiar 26 na 16 cm (obecnie 25,6 na 8).
Tekst pisany jest 1 kolumną na stronę, 25 linijek na stronę, litery są wielkie, pionowe i pięknie kaligrafowane. Zdaniem Comforta rękopis sporządził profesjonalny skryba.
Nomina sacra (imiona święte) zapisywane są skrótami: ΠΗΡ ("Ojciec"), ΠΡΑ ("Ojca"), ΙΗΣ ("Jezus").
Tekst.
Tekst grecki rękopisu reprezentuje proto-aleksandryjską tradycję tekstualną. Kurt Aland opisał go jako „tekst ścisły” i zaklasyfikował do kategorii I. Według Grenfella i Hunta tekst jest pokrewny dla Kodeksu Watykańskiego. Ellwood Schofield ocenił, że jest całkowicie zgodny z Kodeksem Watykańskim. Potwierdził to Philip Comfort. Po odkryciu formula_2 okazało się, że jest mu bliski pod względem tekstualnym. Nie zawiera unikalnych nie występujących w innych rękopisach wariantów tekstowych.
Historia.
Odkrywcy fragmentu datowali go na IV wiek. C.H. Roberts oraz T.C. Skeat twierdzili, iż powstał w pierwszej połowie III wieku. Aland datował go na III wiek i data ta jest podtrzymywana przez INTF. Comfort opowiedział się za pierwszą połową III wieku. Przyjmuje się, że rękopis powstał w Egipcie.
Fragment odkryty został w Oksyrynchos przez Grenfella i Hunta, którzy opublikowali jego tekst w 1922 roku. Na liście rękopisów znalezionych w Oksyrynchos znajduje się na pozycji 1780. Ernst von Dobschütz umieścił go na liście rękopisów Nowego Testamentu, w grupie papirusów, dając mu numer 39. W 1924 roku został przekazany do baptystycznego Crozer Theological Seminary (ze względu na finansowanie prac w Oksyrynchos). W 1980 Crozer Seminary zostało połączone z ekumenicznym Colgate Theological Seminary w Rochester. Do roku 2003 przechowywany był w "Ambrose Swasey Library" (Inv. 8864) w Rochester. 20 czerwca 2003 roku został sprzedany za 400 000 dolarów i jest to jak dotąd najwyższa cena, jaką zapłacono za chrześcijański tekst w publicznym przetargu. W 2004 roku był wystawiany w wielu amerykańskich muzeach. Obecnie przechowywany jest w Nowym Jorku (Artists Right Society, Inc., 536 Broadway, 5th Floor).
Rękopis badany był przez takich paleografów i krytyków tekstu, jak Ellwood M. Schofield, Guglielmo Cavallo, Philip Comfort i David Barett. Facsimile kodeksu publikowali Kenneth W. Clark i Guglielmo Cavallo.
Cytowany jest w krytycznych wydaniach Nowego Testamentu. W 27 wydaniu Nestle-Alanda (NA27) został zaliczony do rękopisów cytowanych w pierwszej kolejności, co oznacza, że każdy jego wariant odbiegający od tekstu rezultatywnego jest odnotowywany w aparacie krytycznym.

</doc>
<doc id="2270207" url="https://pl.wikipedia.org/wiki?curid=2270207" title="Alvis Stalwart">
Alvis Stalwart

Alvis Stalwart – brytyjski wojskowy samochód ciężarowy produkowany w latach 60. XX wieku przez przedsiębiorstwo Alvis. Pojazd wszedł do służby a armii brytyjskiej w 1966 roku.
Pojazdy Stalwart przeznaczone były do transportu 5-tonowego ładunku lub 38 żołnierzy. Powstały dwie generacje pojazdu: Mk 1 oraz Mk 2, różniące się m.in. zdolnościami amfibijnymi oraz wielkością bocznych szyb. Łącznie zbudowano 140 pojazdów w wersji Mk 1 oraz 1400 w wersji Mk 2.

</doc>
<doc id="2270218" url="https://pl.wikipedia.org/wiki?curid=2270218" title="Cmentarz parafii Matki Bożej Częstochowskiej w Poznaniu">
Cmentarz parafii Matki Bożej Częstochowskiej w Poznaniu

Cmentarz parafii Matki Bożej Częstochowskiej — cmentarz parafialny w Poznaniu na Naramowicach znajduje się w północnej części miasta. Leży na terenie parafii Matki Bożej Częstochowskiej w Poznaniu w dekanacie Poznań-Piątkowo. Na północy linia kolejowa, na południowym zachodzie rezerwat przyrody Żurawiniec, a na wschodzie Osiedle Żurawiniec.
Wygląd.
Na terenie cmentarza prowadzą trzy bramy. Przed jedną z bram są stoiska handlowe. Dwie główne aleje spotykają się na placyku przed kaplicą cmentarną. Na środku placyku stoi drewniany krzyż. Przed kaplicą jest drewniane zadaszenie. Przy dłuższej alei znajduje się grobowiec księży z miejscowej parafii. Ogromy obszar cmentarza zajmuje puste pole, jeszcze nie wykorzystane do pochówków. Cały teren jest ogrodzony. Wśród drzewostanu górują drzewa liściaste.
Kontrowersje.
W roku 2006 Wojewódzki Sąd Administracyjny, orzekł, że rozbudowa cmentarza była nielegalna. W 2011 inspektor budowlany nakazał wstrzymanie prac przy rozbudowie nekropolii. W kwietniu 2012 skierowano sprawę do samorządowego kolegium odwoławczego. Powodem sprawy było wykonywanie pochówków w strefie ochronnej cmentarza.

</doc>
<doc id="2270221" url="https://pl.wikipedia.org/wiki?curid=2270221" title="AgustaWestland EH101">
AgustaWestland EH101



</doc>
<doc id="2270224" url="https://pl.wikipedia.org/wiki?curid=2270224" title="Insei">
Insei

 – system rządów cesarzy japońskich, którzy mimo abdykacji dalej sprawowali władzę w państwie lub mieli decydujący wpływ na politykę urzędujących cesarzy. Po abdykacji, władcy w stanie spoczynku przeważnie zostawali mnichami buddyjskimi i przyjmowali tytuł najwyższego kapłana. Rządy ex-cesarzy trwały od ósmej dekady XI wieku do początku lat dziewięćdziesiątych XII wieku. System "insei" charakteryzował się wzrostem potęgi rodów arystokratycznych Taira i Minamoto, które przez ponad stulecie toczyły walki o wzmocnienie swojej pozycji politycznej w kraju.
Znaczenie terminu.
Termin "insei" jest różnie interpretowany przez badaczy. Znak ma bowiem wiele znaczeń: klasztor, rezydencja, ale także cesarz, który abdykował. Spory pogłębiają dwa fakty. Po pierwsze, nie wszyscy cesarze, którzy abdykowali, zostawali kapłanami lub mnichami. Po drugie każdy były cesarz posiadał własny urząd, In-no-Chō, niezależnie od tego, czy był mnichem, czy nie. Z tego powodu In-no-Chō należy tłumaczyć na język polski nie jako „urząd klasztorny”, ale jako „urząd ex-cesarza”. Dlatego w historiografii przyjmuje się analogicznie, że termin "insei" tłumaczony jest jako „system rządów ex-cesarzy”.
Granice czasowe "insei".
Era systemu "insei" zbiegła się w czasie ze schyłkiem okresu Heian. Nie ma do końca ustalonych lat jego rozpoczęcia i zakończenia. W rachubę wchodzi kilka dat. Za datę rozpoczęcia uważa się lata 1072 lub 1086. W 1072 roku abdykował cesarz Go-Sanjō. Po nim przez czternaście lat rządził Shirakawa, po czym abdykował, choć nadal sprawował rządy za pośrednictwem In-no chō, aż do śmierci w 1129 roku. Na rok zakończenia okresu ex-cesarzy podawane są trzy daty: 1156, 1185 i 1192. W 1156 roku zmarł ex-cesarz Toba. W 1185 roku nastąpiła intronizacja cesarza Go-Toby. W 1192 roku zmarł ex-cesarz Go-Shirakawa.
Charakterystyka systemu "insei".
Przyjmuje się, że w Japonii okresu "insei" doszło do zmian na dwóch zależnych od siebie płaszczyznach: politycznej i ekonomicznej. W polityce nastąpiła modyfikacja systemu władzy, która dotąd skupiała się w rękach krewnych cesarza w linii żeńskiej, teraz natomiast przeszła na byłych cesarzy, poprzedników panującego w linii męskiej (ojca, dziadka, itd). Zjawisko to było zwieńczeniem działań ex-cesarzy, polegających na próbach odbudowy autorytetu zasiadającego na tronie władcy. Od X wieku, tj. środkowego okresu Heian, cesarz tracił swój autorytet, a wraz z nim władzę. Coraz potężniejszy stawał się ród Fujiwara, mający silne podstawy materialne. Jego członkowie piastowali najwyższe urzędy w państwie, w tym urząd kanclerza, przekazywany z pokolenia na pokolenie, zaś kobiety z rodu Fujiwara miały pierwszeństwo do poślubienia następcy tronu. Szczyt potęgi rodu Fujiwara nastąpił na przełomie X i XI wieku, gdy władzę sprawował kanclerz Michinaga. 
Proces zerwania zależności domu panującego od krewnych po kądzieli zapoczątkowali w drugiej połowie XI wieku niespokrewnieni z rodem Fujiwara cesarze Go-Sanjō i jego następca Shirakawa. Już w pierwszej połowie XII wieku pozycja ex-cesarzy stanowiła zagrożenie dla władzy kanclerza. Negatywnie jednak na zasięg ich władzy wpływał fakt, że jednocześnie mogło być kilku władców w stanie spoczynku i, choć realną władzę w kraju mógł posiadać tylko jeden, starszy, nieraz dochodziło do próby sił między nimi. Status najwyższego ex-cesarza przez cały okres "insei" zdobyli: Shirakawa w 1086 roku, uwolniwszy się spod wpływu Fujiwarów, Toba w 1129 roku po śmierci Shirakawy oraz Go-Shirakawa w 1158 roku po stłumieniu zamieszek, które wybuchły po śmierci Toby w 1156 roku.
Na zmiany polityczne w Japonii miały wpływ zachodzące na prowincji zmiany ekonomiczne. W drugiej połowie XI wieku gospodarka państwowa opierała się w decydującej mierze na systemie shōenów, dzięki któremu prowincjonalni posiadacze ziemi mogli wywierać wpływ na stolicę. Rody feudalne, jak ród Taira, wzmacniały swoje pozycje poprzez zawieranie umów ekonomicznych, czego następstwem było powstanie sieci wzajemnych zależności. Na systemie shōenów najwięcej skorzystały klasztory buddyjskie, które na czele z cesarzem-mnichem stały się decydującą siłą ekonomiczną w kraju i mogły z powodzeniem rywalizować z dworem również w kwestiach politycznych.
Zarys historyczny okresu "insei".
Początki okresu "insei".
Za rządów kanclerza Yorimichiego Fujiwary, syna Michinagi, tron cesarski w 1068 roku objął Go-Sanjō. Nie był on synem cesarzowej z Fujiwarów, dlatego dążył do przywrócenia autorytetu władcy oraz osłabienia potęgi politycznej tego rodu poprzez ugodzenie w ich podstawy materialne. Wysiłki władcy nie przyniosły pożądanego efektu, niemniej jednak pozycja Fujiwarów została nadwątlona. W 1072 roku Go-Sanjō abdykował, choć dalej aż do śmierci w 1073 roku prowadził działalność polityczną. Uważa się, że ten krok został podjęty w celu uwolnienia się spod wpływów dworu, znajdującego się pod władzą Fujiwarów.
Linię polityczną Go-Sanjō kontynuował jego następca, Shirakawa, który wydał kilka dekretów, mających na celu ograniczenie władzy kanclerza. W 1086 roku Shirakawa abdykował na rzecz Horikawy, został mnichem buddyjskim i ogłosił się najwyższym kapłanem. Przysługiwały mu zatem osobista ochrona i własna administracja. W ten sposób Shirakawa uwolnił się spod wpływów Fujiwara i jako ojciec cesarza oraz były cesarz mógł wywierać wpływ na władcę.
Zamieszki ery Hōgen.
Na arenie politycznej w połowie XII wieku dominowały rody: Minamoto (związani z Fujiwarami) i Taira służący ex-cesarzom. Do otwartego konfliktu, zwanego zamieszkami ery Hōgen, doszło między nimi w 1156 roku. Za pretekst posłużyła sprawa następstwa tronu. Po stronie urzędującego cesarza Go-Shirakawy, który na swego następcę wyznaczył syna Nijō, opowiedzieli się: Tadamichi Fujiwara, Yoshimoto Minamoto, Kiyomori Taira. Przeciwko Go-Shirakawie wystąpił ex-cesarz Sutoku z popierającymi go: Yorinagą i Tadazane z Fujiwarów, Tameyoshi i Tametomo z Minamotów oraz Tadamasa Taira. W walce tej zwycięstwo odniosło stronnictwo Go-Shirakawy. Sutoku i Tametomo zostali skazani na banicję, pozostałych feudałów ze stronnictwa ex-cesarza stracono.
Na skutek zamieszek najwyższą pozycję na dworze cesarza zdobył Kiyomori, wspierany przez mnicha-dworzanina Shinzei (Michinori Fujiwara). Yoshimoto natomiast, choć walczył po stronie Go-Shirakawy, został odsunięty od dworu. W rywalizacji o względy władcy sprzymierzył się z Nobuyorim Fujiwarą.
Zamieszki ery Heiji.
Go-Shirakawa abdykował w 1158 roku na rzecz syna, Nijō. W 1159 roku Kiyomori udał się na pielgrzymkę do Kumano. Yoshimoto podczas jego nieobecności na dworze uwięził Go-Shirakawę i Nijō. Nobuyori natomiast, wykorzystawszy sytuację, wymusił na cesarzu nominację siebie na kanclerza. Przeciwko intrygom Yoshimoto i Nobuyoriego zbrojnie wystąpiła frakcja Shinzei. Yoshimoto więc został zmuszony do podjęcia działań militarnych z jednej strony i umocnienia swojej pozycji politycznej z drugiej. Kiyomori po powrocie do stolicy nie mógł zaatakować Minamotów, nie naraziwszy w wyniku walki życia cesarza i ex-cesarza. Rozpoczął więc obwarowywanie swojej rezydencji Rokuhary. Frakcja Kiyomori podjęła otwartą walkę z Yoshimoto dopiero po tym, gdy Go-Shirakawa i Nijō zdołali wymknąć się Yoshimoto i schronić się w Rokuharze.
Pierwszy etap walk, określanych jako zamieszki ery Heiji, toczył się na terenie pałacu cesarskiego. Minamotowie zostali stamtąd wyparci, próbowali więc bez powodzenia zająć Rokuharę. Podjęty manewr wycofania wojsk także nie powiódł się, ponieważ drogę odcięły im oddziały zbrojne mnichów z Hieizan. Minamotowie ponieśli klęskę. Wszyscy męscy członkowie rodu, biorący udział w zamieszkach, zostali straceni. Ocaleli jedynie trzej młodociani synowie Yoshimoto.
Dyktatura Kiyomoriego.
Po zamieszkach ery Heiji pozycja polityczna Kiyomoriego ustabilizowała się na okres dwóch dekad. Członkowie rodu Taira byli obsadzani na najwyższych urzędach państwowych. W 1167 roku Kiyomoriemu został nadany tytuł dajō-daijina (wielkiego ministra). Jego rządy polegały na przestrzeganiu starego porządku, który ukształtował się w czasach świetności Fujiwarów. Jednak, w odróżnieniu od Fujiwarów, władza Kiyomoriego opierała się przede wszystkim na silnej armii, a nie na sieci wzajemnych uzależnień. W 1171 roku córka Kiyomoriego, Tokuko Taira, poślubiła cesarza Takakurę. W 1178 roku przeciwko Kiyomoriemu zawiązał się spisek, z którym jego stronnictwo szybko się rozprawiło. W odwecie Kiyomori osadził w areszcie ex-cesarza Go-Shirakawę i urządził w stolicy pokaz sił zbrojnych.
W 1180 roku dwuletni wnuk Kiyomoriego, Antoku, został cesarzem. Kiyomori zarządził przeniesienie stolicy do miasta portowego Fukuhara w prowincji Settsu, gdzie ród Taira posiadał najsilniejsze wpływy i skąd mógł rozwijać handel morski. Ten krok Kiyomoriego wzbudził protest społeczeństwa i przysporzył mu wielu wrogów.
Wojna Gempei.
Rządy dziadka cesarza Antoku nie cieszyły się poparciem wśród arystokracji japońskiej. W 1180 roku syn ex-cesarza Go-Shirakawy, Mochihito, nawiązał kontakty z Yorimasą Minamoto. Za jego pośrednictwem wezwał żyjących na prowincjach członków rodu Minamoto do walki przeciwko Tairom. Spisek Mochihito i Yorimasy został wykryty. Jego przywódcy ratowali się ucieczką ze stolicy, podczas której Mochihito zginął w potyczce na moście nad rzeką Uji. Yorimasa na widok śmierci księcia popełnił samobójstwo, które jest pierwszym udokumentowanym przypadkiem dokonania seppuku. Śmierć Mochihito rozpoczęła okres walk Tairów i Minamotów, zwany Genpei-kassen. W 1181 roku zmarł Kiyomori, a konflikt między rodami przerodził się w wojnę domową, która ogarnęła swoim zasięgiem cały kraj.
Minamotami dowodził najstarszy ocalały na skutek zamieszek ery Heiji syn Yoshimoto – Yoritomo. Przebywał w Kamakurze w prowincji Kantō, skąd jako uji-no chōja, naczelnik rodu, wydawał dyspozycje odnośnie do strategii pozostałym członkom rodu, do których należeli: przyrodni bracia Yoritomo, Yoshitsune i Noriyori, wuj Yukiie i kuzyn Yoshinako. Dzięki strategii, opracowanej przez Yoshitsune, Minamotom udało się odnieść zwycięstwa pod Ichinotani na zachód od Kōbe, następnie pod Yashimą na wyspie Sikoku, gdzie po porażce pod Ichinotani udał się dwór cesarski, oraz zadać ostateczny cios władzy Tairów w bitwie w zatoce Dan-no-Ura w 1185 roku.
Kres systemu "insei".
Po przegranej bitwie w zatoce Dan-no-Ura cesarz Antoku (miał 7 lat) popełnił samobójstwo, skoczywszy do morza wraz ze swoją babką. Większość członków rodu Taira została uwięziona. Członkowie rodu Minamoto po zakończeniu wojny Gempei nie potrafili porozumieć się w kwestiach podziału wpływów w państwie. Doszło między nimi do intryg i wzajemnych oskarżeń, na skutek czego Yorimoto zgładził Yukiie, Yoshitsune i Noriyoriego. Rok wcześniej zginął na skutek niesnasek wewnątrz rodu Yoshinaka. W 1192 roku zmarł ex-cesarz Go-Shirakawa. Yorimoto uzyskał tytuł sei-i-taishōgun, który przekazał swoim potomkom, umocniwszy uprzednio pozycję rodu Minamoto na arenie politycznej.
Rok nadania Yorimoto tytułu sioguna jest jedną z dat uważanych za kres ery "insei", a wraz z nim epoki Heian. Rozpoczął się okres Kamakura.

</doc>
<doc id="2270225" url="https://pl.wikipedia.org/wiki?curid=2270225" title="Trolejbusy w Briańsku">
Trolejbusy w Briańsku

Trolejbusy w Briańsku − system komunikacji trolejbusowej działający w rosyjskim mieście Briańsk.
Historia.
Pierwsze prace budowlane między innymi przy budowanej zajezdni trolejbusowej na 50 trolejbusów ruszyły w 1957. Trolejbusy w Briańsku otwarto 5 grudnia 1960 na linii nr 1 Троллейбусное депо (Zajezdnia trolejbusowa) − железнодорожный вокзал Брянск-I (dworzec kolejowy Briańsk I). W 1962 uruchomiono drugą linię na trasie Мясокомбинат – железнодорожный вокзал Брянск-I. W lutym 1972 oddano do eksploatacji zajezdnię trolejbusową nr 2. Mogącą obsługiwać do 100 trolejbusów. Kilka lat później w 1977 rozpoczęto modernizację zajezdni nr 1 połączoną z jej rozbudową do pojemności 100 trolejbusów. 8 lutego 2011 linię 13к zastąpiono mikrobusami.
Linie.
Obecnie w mieście funkcjonuje:
Tabor.
W dniu otwarcia trolejbusów w mieście było 5 trolejbusów typu МТБ-82Д (MTB-82D). Do 1981 liczba trolejbusów wzrosła do 185. W 2007 dostarczono pierwszy trolejbus niskopodłogowy typu TrolZa-5265 Megapolis. W Briańsku eksploatowanych jest 165 trolejbusów w tym:

</doc>
<doc id="2270226" url="https://pl.wikipedia.org/wiki?curid=2270226" title="Leo Scullion">
Leo Scullion

Leo Scullion (ur. 10 kwietnia 1958 w Glasgow) – szkocki zawodowy sędzia snookerowy.
Życiorys.
Leo Scullion pierwszy swój mecz sędziował w 1990 roku. Jego pierwszy mecz w telewizji to pojedynek pomiędzy Stephenem Lee, a Patrickiem Wallace’em podczas turnieju Regal Masters w 1997 roku. Leo Scullion pracował również w policji i był kierowcą taksówki.

</doc>
<doc id="2270227" url="https://pl.wikipedia.org/wiki?curid=2270227" title="Gui">
Gui



</doc>
<doc id="2270234" url="https://pl.wikipedia.org/wiki?curid=2270234" title="Gui (naczynie)">
Gui (naczynie)

Gui – naczynie do przechowywania żywności używane w starożytnych Chinach, mające postać misy z szerokim otworem i dwoma uchwytami po bokach.
Pierwsze "gui", początkowo ceramiczne, pojawiły się w okresie chińskiego neolitu (ok. 3000-2000 p.n.e.). Na szeroką skalę używano ich w okresie panowania dynastii Shang i we wczesnym okresie Zhou; wykonywano je wówczas z brązu. W późniejszym okresie Zhou zaprzestano ich używania w życiu codziennym i odtąd pełniły jedynie funkcje rytualne w ceremoniach funeralnych.

</doc>
<doc id="2270237" url="https://pl.wikipedia.org/wiki?curid=2270237" title="Komatsu Shokai">
Komatsu Shokai

Komatsu Shokai – japońska wytwórnia filmowa założona w 1903 roku przez Saito Kotaro i działająca do lat 20. XX wieku. Początkowo zajmowała się dystrybucją filmów innych producentów, jednak z czasem rozpoczęła również tworzenie własnych. Od 1914 roku dysponowała własnym studiem filmowym w Takadanobaba.

</doc>
<doc id="2270240" url="https://pl.wikipedia.org/wiki?curid=2270240" title="Gu (naczynie)">
Gu (naczynie)

Gu – brązowe naczynie do wina w kształcie pucharu na długiej nóżce, zdobione motywami zoomorficznymi, używane w starożytnych Chinach.
Używane były powszechnie za panowania dynastii Shang i we wczesnym okresie Zhou, później ich popularność stopniowo malała. Wykorzystywane były nie tylko w celach użytkowych, ale także jako naczynie rytualne podczas ceremonii pogrzebowych.

</doc>
<doc id="2270241" url="https://pl.wikipedia.org/wiki?curid=2270241" title="Suddenly (singel Ashley Tisdale)">
Suddenly (singel Ashley Tisdale)

Suddenly – piosenka pop stworzona przez Amerykanki Ashley Tisdale i Janice Robinson na debiutancki, studyjny album Ashley Tisdale, pt. "Headstrong" (2007). Wyprodukowany przez Guya Roche’a, utwór wydany został jako czwarty singel z płyty dnia 2 maja 2008 w Niemczech.

</doc>
<doc id="2270243" url="https://pl.wikipedia.org/wiki?curid=2270243" title="Dzień dobry TV">
Dzień dobry TV

Dzień dobry TV (oryg. "Morning Glory") – amerykańska komedia z 2010 roku w reżyserii Rogera Michella.

</doc>
<doc id="2270244" url="https://pl.wikipedia.org/wiki?curid=2270244" title="Hrabstwo Coahoma">
Hrabstwo Coahoma

Hrabstwo Coahoma (ang. "Coahoma County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 583,14 mil² (1510,33 km²). Według szacunków United States Census Bureau w roku 2009 miało 26 936 mieszkańców.
Hrabstwo powstało w 1836 roku.

</doc>
<doc id="2270246" url="https://pl.wikipedia.org/wiki?curid=2270246" title="Okręg Rzeszy Kraj Warty">
Okręg Rzeszy Kraj Warty



</doc>
<doc id="2270247" url="https://pl.wikipedia.org/wiki?curid=2270247" title="Brygada Giwati">
Brygada Giwati

84 Brygada Giwati (hebr. חטיבת גבעתי, "Chetivat Giwati") – elitarny związek taktyczny piechoty zmechanizowanej Sił Obronnych Izraela. Wchodzi w skład 162 Dywizji Pancernej podległej Dowództwu Południowemu. Baza brygady znajduje się w Camp Miszmar ha-Negew, przy kibucu Miszmar ha-Negew.
Historia.
Wojna o niepodległość.
Początki istnienia Brygady Giwati są związane z tworzeniem w 1947 jednostek taktycznych przez żydowską organizacę paramilitarną Hagana. Powstało wówczas sześć brygad piechoty Hagany.
Latem 1947 rozpoczęło się tworzenie na przedmieściach Tel Awiwu pierwszych oddziałów kolejnej 5 Brygady Giwati. Jako pierwszy utworzono 51 Batalion, który natychmiast rozpoczął działalność przy utrzymywaniu bezpieczeństwa transportu. Niektórzy religijni żołnierze przyłączyli się wówczas do grupy, która udała się w celu wzmocnienia obrony wiosek Ben Szemen i Gusz Ecjon.
Pod koniec listopada 1947 ostatecznie utworzono 5 Brygadę Giwati, której dowódcą został Shimon Avidan. Z weteranów Brygady Żydowskiej i kompanii szturmowych Palmach sformowano bataliony 52, 53 i 54. Podczas wojny domowej w Mandacie Palestyny powierzono im następujące zadania:
W dniu 8 grudnia 1947 żołnierze brygady przeprowadzili adwetowy atak na arabską wieś Selma. Atak został odparty, spalono jednak liczne domy w okolicy.
W kwietniu 1948 Brygada Giwati opuściła Tel Awiw i przejęła odpowiedzialność za działania w regionie centralnym. Dowódca Brygady, Shimon Avidan został równocześnie mianowany dowódcą operacji Nachshon. W dniu 5 kwietnia jeden z batalionów brygady wziął udział w próbie dostarczenia zaopatrzenia do oblężonej Jerozolimy. Operacja ta zakończyła się niepowodzeniem. 27 kwietnia brygada wzięła udział w operacji Chamec, podczas której zniszczono wsie arabskie położone na wschód od miasta Jafa. W Jafie otoczono duże siły arabskie. Kontynuowanie dalszych działań zostało powstrzymane przez działania brytyjskich sił. Na początku maja brygada wzięła udział w operacji Maccabi, usiłując otworzyć drogę do Jerozolimy. Wszystkie izraelskie natarcia były jednak zatrzymywane w rejonie Latrun.
Gdy wojna weszła w swoją drugą fazę, Brygada Giwati została przeniesiona w południowy region i działa w okolicach Gedery, Gan Jawne i Be’er Towijja. W dniu 12 maja brygada wzięła udział w operacji Barak, podczas której podjęto próbę otworzenia odciętych dróg komunikacyjnych do osiedli żydowskich na pustyni Negew. W czasie trwania tej operacji wypędzono około 1,8 tys. Arabów ze swoich domów.
Kiedy Izrael proklamował niepodległość (14 maja 1948), Brygada Giwati weszła w skład Sił Obronnych Izraela. Pod koniec maja sformowano bataliony 55 i 56. 55 Batalion początkowo był batalionem szkoleniowym, jednak gdy nastąpiło gwałtowne pogorszenie sytuacji na froncie, został on skierowany do obrony rejonu Nes Cijjona – Rechowot. Natomiast 56 Batalion został skierowany do powstrzymania natarcia egipskich wojsk. W czerwcu sformowano 57 Batalion, złożony z weteranów Irgunu.
Na początku wojny o niepodległość 29 maja brygada wzięła udział w operacji Pleszet, podczas której zaatakowała przeważające siły egipskie (kolumna ponad 500 pojazdów wojskowych) nacierające w kierunku Tel Awiwu. Po kilku dniach walk brygada poniosła duże straty, zmusiła jednak egipskie kolumny do zmienienia kierunku natarcia. W dniach 7–10 czerwca brygada wzięła udział w nieudanej obronie kibucu Niccanim. Była to jedna z nielicznych izraelskich porażek podczas tej wojny. W nocy z 8 na 9 lipca Brygada Giwati rozpoczęła operację An-Far, podczas której wyparto Egipcjan z południowej części Judei. W dniu 13 września w Rechowot odbyła się pierwsza uliczna parada Brygady Giwati, w której uczestniczyło kilka tysięcy żołnierzy i ich pojazdy. Żołnierze po raz pierwszy pokazali na swoich mundurach emblemat brygady – tarczę z widocznym mieczem, wyrażającym waleczność. Następnie w październiku brygada wzięła udział w operacji Yoaf, w której zajęto miasta Beer Szewa i Aszdod na pustyni Negew. W listopadzie 1948 Brygada Giwati została przeniesiona z południa w region centralny, i zabezpieczyła rejon Ramat ha-Kowesz. Równocześnie dowództwo nad brygadą objął Etan Liwni. Ogółem podczas całej wojny o niepodległość Brygada Giwati uczestniczyła w 180 bitwach, tracąc 675 zabitych i około 2 tys. rannych.
Po zakończeniu wojny brygada prowadziła działania przeciwko arabskim fedainom na pustyni Negew. W 1955 dowódcą został Chajjim Bar-Lew. Latem 1956 podjęto decyzję o rozwiązania brygady. 51 Batalion przeniesiono do Brygady Golani, 52 Batalion do 7 Brygady. Z pozostałych batalionów sformowano rezerwową 17 Brygadę Giwati, którą później przemianowano na 5 Dywizję (rezerwowa). Uczestniczyła ona we wszystkich wojnach izraelsko-arabskich.
Odtworzenie Giwati.
Po doświadczeniach wojny libańskiej w 1983 dostrzeżono potrzebę rozbudowy wojsk lądowych. Podjęto wówczas decyzję o sformowaniu nowej brygady piechoty zmotoryzowanej, która otrzymała nazwę Giwati, aby w ten sposób symbolicznie nawiązywać do tradycji Brygady Giwati z wojny o niepodległość. Do starego emblematy Brygady Giwati dodano wizerunek lisa, wyrażającego spryt i przebiegłość. Pierwszym dowódcą został Jehuda Duvdevani. Formowanie nowej brygady oparto na jednostce sił specjalnych Sayeret Shaked, która weszła w skład brygady jako 424 Batalion ("Shaked").
Nowa brygada działa na zmianę w „strefie bezpieczeństwa” w południowym Libanie i w Strefie Gazy. Po wycofaniu się w 2000 z Libanu, brygadę podporządkowano pod Południowe Dowództwo. Od tej pory brygada stacjonuje w rejonie Strefy Gazy. Podczas intifady Al-Aksa wzięła udział w licznych operacjach antyterrorystycznych wymierzonych przeciwko palestyńskim organizacjom terrorystycznym Hamas i Islamski Dżihad. Organizacje te rozwinęły swoją działalność terrorystyczną w gęsto zaludnionym obszarze Strefy Gazy. Pośrodku gęstej zabudowy mieszkalnej znajdowały się ukryte wytwórnie broni oraz obozy szkoleniowe terrorystów. Specyfika terenu wymuszała na żołnierzach brygady doskonalenia metod prowadzenia operacji wojskowych z jak najmniejszym narażeniem ludności cywilnej. Walki w Strefie Gazy stały się szczególnie intensywne po 2004. Brygada przeprowadzała krótkie wypady kolumnami zmechanizowanymi przy silnym wsparciu sił powietrznych. Podjęto także wysiłki wykrywania i niszczenia podziemnych tuneli przemytniczych na granicy Strefy Gazy z Egiptem. Podczas tych akcji żołnierze zdobywali doświadczenie bojowe charakterystyczne dla sił specjalnych. W ten sposób Brygada Giwati stawała się elitarną jednostką taktyczną. Brygada ponosiła jednak ciężkie straty. W dniach 11 i 12 maja 2004 stracono dwa transportery opancerzone M113 z załogami (zginęło 11 żołnierzy).
W sierpniu 2005 brygada wycofała się ze Strefy Gazy. Ewakuowano wówczas wszystkie osiedla żydowskie ze Strefy Gazy. Wycofanie nie przyniosło jednak oczekiwanej poprawy bezpieczeństwa, i palestyńscy terroryści nadal ostrzeliwują Izrael. Było to jednym z powodów przeprowadzenia w grudniu 2008 operacji Płynny Ołów. Żołnierze Brygady Giwati działali w dzielnicach Zeitoun i Tel al-Hwa w mieście Gaza.
Struktura.
Brygada Giwati wchodzi w skład 162 Dywizji Pancernej i podlega Dowództwu Południowemu Sił Obronnych Izraela.
Weterani Brygady Giwati służą najczęściej w rezerwowej Brygadzie Negew.
Uzbrojenie.
Żołnierze Brygady Giwati są uzbrojeni w karabiny szturmowe Tavor (kaliber broni 5,56 mm), oraz dawniej używane karabiny automatyczne z rodziny karabinów M16 (5,56 mm) i karabiny szturmowe M4 (5,56 mm). Wszystkie powyżej wymienione karabiny posiadają możliwość podczepienia różnorodnych akcesoriów, takich jak np. celownik optyczny, celownik noktowizyjny, latarka taktyczna lub granatnik podwieszany M203 (40 mm). Dodatkowo żołnierze są uzbrojeni w różnorodne granaty ręczne (odłamkowe, dymne, ogłuszające i inne).
Podstawowymi karabinami maszynowymi są: Negev (5,56 mm) i FN MAG (7,62 mm). Z ciężkiego uzbrojenia używane są: ciężkie karabiny maszynowe Browning M2 (12,7 mm) i granatniki Mk 19 (40 mm).
Uzbrojeniem strzelców wyborowych są: karabin M24 SWS (7,62 mm) i karabin Barrett M82 (12,7 mm).
Do walki z pojazdami opancerzonymi żołnierze są uzbrojeni w granatniki przeciwpancerne RPG-7 (40 mm) i M72 (66 mm). Natomiast do walki z bronią pancerną używa się o wiele droższych i bardziej skomplikowanych w obsłudze przeciwpancernych pocisków kierowanych: BGM-71 TOW i Spike.
Brygada wykorzystuje transportery opancerzone M113, Nagmaszot i Nakpadon, oraz bojowe wozy piechoty Namer. Podstawowym pojazdem transportowym są uniwersalne pojazdy terenowe Humvee.
Ciekawostki.
Przy kibucu Sede Jo’aw znajduje się muzeum Brygady Giwati.

</doc>
<doc id="2270257" url="https://pl.wikipedia.org/wiki?curid=2270257" title="Orzeł czy reszka">
Orzeł czy reszka



</doc>
<doc id="2270258" url="https://pl.wikipedia.org/wiki?curid=2270258" title="Masakra w Dachau">
Masakra w Dachau

Masakra w Dachau – masowa egzekucja dokonana na strażnikach SS i członkach Waffen-SS w KL Dachau w dniu wyzwolenia obozu 29 kwietnia 1945 roku, dokonana przez amerykańskich żołnierzy i oswobodzonych więźniów. W jej wyniku zabito 560 SS-manów (członków załogi obozu i żołnierzy Waffen-SS).
Przebieg zdarzeń.
Według relacji płk. Howarda A. Buechnera, 29 kwietnia 1945 roku o godz. 6:00 nowy komendant obozu SS-Obersturmführer Heinrich Skodzensky na porannym apelu wydał rozkaz o poddaniu KL. Skodzensky, samozwańczy komendant Dachau, swoją funkcję pełnił zaledwie od poprzedniego dnia wieczorem, kiedy to właściwy komendant Martin Weiss uciekł wraz z grupą swoich popleczników. W tym momencie pod rozkazami Skodzensky’ego znajdowało się 560 esesmanów – w większości strażników obozowych oraz żołnierzy Waffen-SS z lazaretu znajdującego się na terenie obozu oraz przebywających tam karnie. Około godz. 10:55 wyszedł on naprzeciw oddziałom amerykańskim zbliżającym się do obozu i oficjalnie go poddał. Został jednak zastrzelony w niejasnych okolicznościach, prawdopodobnie przez jednego z oficerów amerykańskich – dowódcę kompanii „I” ppor. Williama P. Walsha lub jednego z więźniów, któremu Walsh wręczył „peem” z propozycją egzekucji. Amerykańskim oddziałem, jaki tego dnia stanął u bram obozu, był 3. batalion ze 157. pułku piechoty 45. dywizji piechoty amerykańskiej 7. Armii pod dowództwem ppłk. . Wcześniej, przy drodze dojazdowej do obozu, Amerykanie natknęli się na stojący na bocznicy kolejowej pociąg ewakuacyjny z KL Buchenwald. W ponad 30 odkrytych wagonach znajdowało się ok. 5000 więźniów, z których większość była martwa, a 1300 w stanie agonalnym.
O 11:00, kilka minut po oficjalnej kapitulacji i śmierci Skodzensky’ego, Amerykanie zajęli obóz. Odkryli w nim komorę gazową i dwa przyległe do niej pomieszczenia wypełnione po sufit ciałami zagazowanych więźniów. Mniej więcej pół godziny później, będąc pod wpływem tego, co zobaczyli w obozie i na bocznicy kolejowej, amerykańscy żołnierze zabili 122 wziętych do niewoli esesmanów; nie przeciwstawili się również samosądom, dokonywanym przez oswobodzonych więźniów na członkach załogi obozowej (zginęło w nich 40 SS-manów). Około godz. 12:00 zabójstwa zostały przerwane przez ppłk. Sparksa – w rękach Amerykanów wciąż pozostawało 358 Niemców z obsługi obozu, głównie rannych z obozowego lazaretu. Kilka minut później od ognia ckm-u zginęło kolejnych 12 esesmanów – zastrzelił ich żołnierz amerykański, który był przekonany, że ma miejsce próba ucieczki. Po tym incydencie, o 12:25, do obozu przybył gen. , który po krótkich negocjacjach z przedstawicielami SS-manów i więźniów (dr Victor Maurer) na kilka godzin przywrócił porządek w obozie. Większość więźniów powróciło do baraków. Niedługo potem pomiędzy Lindenem a Sparksem doszło jednak do gwałtownej wymiany zdań, w wyniku której generał o 12:45 opuścił obóz. O 14:45 w obozie rozpoczęła się egzekucja pozostałych esesmanów, podczas której por. Jack Bushyhead osobiście rozstrzelał z ckm-u 346 niemieckich jeńców. O 18:00 do obozu przybyły dalsze oddziały amerykańskie (1. batalion 157. pułku piechoty), które ostatecznie przywróciły porządek.
Kontrowersje.
Masakra w Dachau, w której zginęło 560 SS-manów i innych niemieckich członków obsługi obozu, jest do dziś stosunkowo mało znanym epizodem ostatnich dni walk na froncie zachodnim II wojny światowej, budzącym wiele kontrowersji. Z relacji ppłk. Sparksa z 1989 roku wynika, że w Dachau zginęło nie więcej niż 80 esesmanów, i to głównie od samosądów więźniów, i że jedyne ofiary żołnierzy amerykańskich to zabici przez wspomnianego szeregowca obsługującego ckm za próbę rzekomej ucieczki oraz załoga wieży strażniczej „B” (17 osób), która otworzyła ogień z KM-ów do wkraczających Amerykanów. Z inicjatywy prokuratora wojskowego 7. Armii Stanów Zjednoczonych, w maju 1945 roku rozpoczęto śledztwo w sprawie wydarzeń w Dachau, które prowadził jego asystent, ppłk. Joseph Whitaker. Jego szczegółowy raport "Investigation of Alleged Mistreatment of German Guards at Dachau" (znany również jako "The IG Raport") z 8 czerwca 1945 roku wskazywał jednoznacznie żołnierzy amerykańskich jako winnych i odpowiedzialnych za masakrę. Zalecał on postawienie Sparksa przed sądem wojennym. Raport i jego ustalenia zostały jednak odrzucone przez gen. George’a Pattona, a sam dokument został utajniony. Odnaleziono go w Archiwum Narodowym (NARA) i opublikowano dopiero w 1991 roku. Wcześniej, w 1986 roku masakrę opisał w swojej książce pt. "The Hour of the Avenger" oficer medyczny 3. batalionu, płk Howard A. Buechner. Pisząc o zamordowaniu 520 niemieckich członków obsługi obozu przez żołnierzy amerykańskich, nazywał ją złamaniem konwencji genewskiej, uważając, że esesmani od momentu oficjalnego przyjęcia przez dowódcę amerykańskiego kapitulacji obozu byli nią chronieni.
Wydarzenia te stały się również atrakcyjnym tematem dla powojennych rewizjonistów niemieckich. W 1964 roku były oficer SS Erich Kern opisał je w wydanej w Getyndze książce pod znamiennym tytułem "Zbrodnie na narodzie niemieckim. Świadectwa alianckiego okrucieństwa 1939–1949" (org. "Verbrechen am deutschen Volk. Dokumente alliierter Grausamkeiten 1939-1949").
Ofiary.
W sumie podczas masakry w Dachau 29 kwietnia z 560 członków SS:

</doc>
<doc id="2270268" url="https://pl.wikipedia.org/wiki?curid=2270268" title="Love Battery">
Love Battery

Love Battery – amerykański zespół z kręgu rocka psychodelicznego i grunge'u powstały w 1989 roku w Seattle.

</doc>
<doc id="2270274" url="https://pl.wikipedia.org/wiki?curid=2270274" title="Elektrownia jądrowa Maki">
Elektrownia jądrowa Maki

 – anulowana, częściowo zbudowana elektrownia jądrowa w japońskim mieście Maki, w prefekturze Niigata. Elektrownia miała być administrowana przez Tohoku Electric Power.
Zgodę na budowę elektrowni wydano w 1982 r. W tym samym roku rozpoczęto prace budowlane. Do zatrzymania budowy w 1983 r. zdążono wznieść część budynku reaktora 1 (BWR). W 2004 r. ostatecznie zrezygnowano z budowy elektrowni jądrowej w Maki.

</doc>
<doc id="2270276" url="https://pl.wikipedia.org/wiki?curid=2270276" title="Metro seulskie">
Metro seulskie



</doc>
<doc id="2270280" url="https://pl.wikipedia.org/wiki?curid=2270280" title="Urząd Pracy">
Urząd Pracy



</doc>
<doc id="2270282" url="https://pl.wikipedia.org/wiki?curid=2270282" title="Koninklijke Luchtmacht">
Koninklijke Luchtmacht



</doc>
<doc id="2270292" url="https://pl.wikipedia.org/wiki?curid=2270292" title="Jacek Włodarski">
Jacek Włodarski

Jacek Leszek Włodarski (ur. 1957) – funkcjonariusz Służby Więziennej, generał Służby Więziennej, dyrektor generalny tej formacji (2010–2015).
Życiorys.
Absolwent Szkoły Głównej Gospodarstwa Wiejskiego w Warszawie. Służbę w więziennictwie rozpoczął w 1981. Od 1991 zajmował stanowisko dyrektora Biura Kwatermistrzowsko-Finansowego Centralnego Zarządu Zakładów Karnych, a od 1995 – dyrektora Biura Emerytalnego Służby Więziennej. 20 listopada 2009 mianowany na stanowisko zastępcy dyrektora generalnego Służby Więziennej. 2 października 2010 został dyrektorem generalnym Służby Więziennej. 27 stycznia 2015 złożył dymisję z zajmowanego stanowiska po artykule Newsweeka w sprawie bezprawnego wykorzystywania więźniów przy budowie autostrady A2.
31 stycznia 2011 mianowany na stopień generała Służby Więziennej.

</doc>
<doc id="2270294" url="https://pl.wikipedia.org/wiki?curid=2270294" title="Shinigami no Ballad">
Shinigami no Ballad

 – manga napisana przez Keisuke Hasegawę, na podstawie której w późniejszym czasie powstało anime pod tym samym tytułem. Opowiada o losie dwójki shinigami, których zadaniem, jako aniołów śmierci, jest zabijanie ludzi oraz oswajanie ich ze śmiercią. Główną bohaterką jest Momo, a jej pomocnikiem latający czarny kot z dzwoneczkiem na szyi - Daniel.
Serial live action.
Wyprodukowano 12-odcinkowy serial telewizyjny, emitowany przez TV Tokyo od 9 stycznia do 27 marca 2007 roku. Za czołówkę serialu posłużyła piosenka śpiewana przez Sacra, natomiast piosenką końcową był "No Surprises" śpiewane przez zespół Triceratops. Rolę Momo grała Shōko Hamada, rolę Daniela Riko Yoshida.

</doc>
<doc id="2270298" url="https://pl.wikipedia.org/wiki?curid=2270298" title="Park im. księcia Józefa Poniatowskiego w Białymstoku">
Park im. księcia Józefa Poniatowskiego w Białymstoku



</doc>
<doc id="2270299" url="https://pl.wikipedia.org/wiki?curid=2270299" title="Natsushio (1939)">
Natsushio (1939)

 – niszczyciel Japońskiej Cesarskiej Marynarki Wojennej typu "Kagerō" z okresu II wojny światowej. Brał udział w działaniach na początku wojny na Pacyfiku, zatopiony 8-9 lutego 1942 przez amerykański okręt podwodny.
Historia.
„Natsushio” należał do pierwszej serii dużych japońskich niszczycieli typu "Kagerō", zamówionej w ramach programu finansowego z 1937 roku. Nazwa „Natsushio” znaczy „letni przypływ”.
Stępkę pod budowę okrętu położono 9 grudnia 1937 w stoczni Fujinagata w Osace, kadłub wodowano 23 lutego 1939, a okręt wszedł do służby 21 sierpnia 1940.
Służba.
Przed wybuchem II wojny światowej na Pacyfiku, „Natsushio” został przydzielony do 15. Dywizjonu Niszczycieli ("Kuchikutai") 2. Eskadry Niszczycieli ("Suirai Sentai") 2. Floty. Jedynym dowódcą był kmdr por. Sumitaka Nagai.
Bezpośrednio przed rozpoczęciem działań, okręt przypłynął 1 grudnia 1941 ze swoją eskadrą do Palau. Między 6 a 8 grudnia opuścił Palau eskortując siły przeznaczone do zdobycia południowych Filipin. Między innymi, eskortował lotniskowiec „Ryūjō” atakujący Davao, a 10-11 grudnia osłaniał stawianie min w cieśninie Surigao przez stawiacz min „Yaeyama”. W kolejnych dniach osłaniał siły dokonujące inwazji na Legazpi (12 grudnia), Davao (20 grudnia), Jolo (25 grudnia), Manado (11 stycznia 1942), Kendari (14 stycznia), Ambon (31 stycznia), Makasar (8 lutego). 
8 lutego pod Makasarem został storpedowany przez amerykański okręt podwodny S-37 (SS-142) (8 zabitych). Po próbach holowania przez niszczyciel „Kuroshio„, zatonął 9 lutego 22 mile na południe od Makasaru, w rejonie pozycji . „Kuroshio” przejął rozbitków, wraz z dowódcą. „Natsushio” został oficjalnie skreślony z listy floty 28 lutego 1942. Był pierwszym japońskim niszczycielem storpedowanym przez amerykański okręt podwodny. 
Dane techniczne.
"Opis konstrukcji i szczegółowe dane - w artykule niszczyciele typu Kagerō. Poniżej dane ogólne dla niszczycieli tego typu."
Uzbrojenie i wyposażenie: 

</doc>
<doc id="2270300" url="https://pl.wikipedia.org/wiki?curid=2270300" title="Geografia Polinezji Francuskiej">
Geografia Polinezji Francuskiej

Polinezja Francuska jest zamorską wspólnotą terytorialną Francji, która leży w południowej części Oceanu Spokojnego. Wyspy te rozrzucone na około 3,5 mln km² cechują się tropikalnym klimatem i różnorodnością roślinną.
Powierzchnia i rozmieszczenie na oceanie.
Rozmieszczenie wysp – składające się z 5 archipelagów i wyspy Tahiti terytorium leży w południowo-środkowej części Pacyfiku pomiędzy 8° a 28°S oraz między 130° a 156°W.
Ukształtowanie poziome.
Polinezja Francuska dzieli się na 5 archipelagów, są to: Wyspy Towarzystwa, Markizy, Tuamotu, Tubuai i Wyspy Gambiera. W archipelagu Wysp Towarzystwa leży największa wyspa Tahiti o powierzchni 1042 km².
Wyspy Polinezji Francuskiej cechują się słabo i umiarkowanie rozwiniętą linią brzegową. Najbardziej urozmaicone wybrzeże mają Wyspy Gambiera, gdzie liczne są półwyspy i szerokie, płytkie zatoki. Tahiti ma umiarkowanie rozwiniętą linię brzegową, która charakteryzuje się osobliwym kształtem, przypominającym dwie połączone ze sobą wyspy. Większość wysp cechuje się słabym urozmaiceniem wybrzeża. Fakt ten dotyczy przede wszystkim atoli, które tworzą charakterystyczne dla siebie pierścienie podłużnych wysepek, pomiędzy którymi znajduje się płytka laguna. Większość wysp ma niskie wybrzeże, gdzie dominują piaszczyste plaże. Większość wysp Polinezji Francuskiej otaczają Rafy koralowe. Niektóre wyspy jak np. Tahiti cechują się znacznym udziałem wysokiego, skalistego wybrzeża, ale i tam także ciągną się piaszczyste plaże. Tahiti, a w szczególności sąsiednia Moorea, otoczone są rafami koralowymi.
Budowa geologiczna i rzeźba.
Wyspy należące do Polinezji Francuskiej ze względu na ogromne rozmieszczenie cechują się odmiennym pochodzeniem. Zbudowane z bazaltów i tufów Markizy i Tubuai są wulkanicznymi cokołami pochodzącymi z trzeciorzędu i z czwartorzędu, które kiedyś były obszarami aktywnymi wulkanicznie. Wyspy Towarzystwa i Gambiera to obszary pochodzenie wulkaniczno-koralowego, co oznacza że w kształtowaniu rzeźby terenu miały udział procesy rafotwórcze. Wyspy te otaczają także rafy koralowe, a w ich budowie brały udział czwartorzędowe osady koralowe. Tuamotu tworzy największy na świecie archipelag koralowych wysp – atoli. Wyspy te są rzecz jasna pochodzenia koralowego, co oznacza że powstały w wyniku procesów rafotwórczych i wyniesione zostały na wysokość zaledwie 1–2 m n.p.m.
Pod względem rzeźby terenu także występują różnice. Wszystkie wyspy pochodzenia wulkanicznego, lub częściowo wulkanicznego cechują się urozmaiconą rzeźbą terenu. Fakt ten dotyczy także największej wyspy Polinezji Francuskiej – Tahiti. Wyspy te usiane są wzgórzami i w większości niskimi górami. Tahiti cechuje się wybitnie górzystym krajobrazem, który w większości ograniczony jest wąskimi nadbrzeżnymi nizinami. Obszary górskie Tahiti to tereny wznoszące się od 1000 do 2000 m n.p.m. Najwyższy szczyt na Tahiti w całej Polinezji Francuskiej – Mont Orohena wznosi się na 2241 m n.p.m. Na pozostałych wyspach obszary górskie są niższe i większości nie osiągają 1000 m n.p.m. Większość wyspy cechuje się występowaniem wzgórz o wysokościach rzędu 150–500 m n.p.m. Wszystkie wyspy pochodzenia koralowego to tereny wybitnie nizinne i płaskie. Dotyczy to szczególnie archipelagu Tuamotu, gdzie płaskie koralowe podłoże wznosi się do 2–3 m n.p.m. i tym samym jest podatne na globalne zmiany klimatu, gdzie efektem jest zmiana poziomu wód światowego oceanu.
Klimat.
Duża rozciągłość południkowa sprawia, że wyspy leżą w strefie dwóch stref klimatycznych: podrównikowej obejmującej Markizy i północną część wysp Tuamotu, oraz zwrotnikowej obejmujące resztę wysp. Klimat i przede wszystkim opady kształtowane są przez południowo-wschodnie pasaty.
Pomiędzy północnymi a południowymi wyspami występują niewielkie różnice w temperaturach, które w główniej mierze odzwierciedlają się w amplitudach rocznych. Leżące bliżej równika wyspy cechują się temperaturami typowymi dla strefy tropikalnej rzędu 25–26 °C, lokalnie (Markizy) wartości te mogą osiąga 32 °C. Wyspy leżące dalej od równika cechują się widocznymi różnicami w skali roku. Temperatury notowane w półroczu zimowym są niskie i wynoszą 20–22 °C do 26 °C, a nawet powyżej 30 °C w okresie letnim (luty-marzec). Na Tahiti występuje piętrowość klimatyczna, gdzie na wysokości powyżej 1500 m n.p.m. występuje piętro umiarkowane.
Opady na wszystkich wyspa nie różnią się prawie w ogóle. Wyspy leżące bliżej równika cechują się brakiem pory suchej i opadami wynoszącymi około 2500 mm. Wyspy leżące w rejonie zwrotnika Koziorożca cechują się opadami rzędu 1 800- 2800 mm. Widoczne są różnice na wyspach o górzystym charakterze, gdzie na stokach zawietrznych opady są niskie, a nawet zdarzają się okresowe susze. Susze dotykają nawet leżące blisko równika Markizy, które ze względu na rzeźbę terenu cechują się wyraźnymi różnicami lokalnych opadów.
Wody.
Sieć hydrologiczna jest zróżnicowana. Wyspy o urozmaiconym krajobrazie, szczególnie na wyspach wulkanicznego pochodzenia, gdzie podłoże jest nie przepuszczalne występuje sieć krótkich rzek. Dość bogatą sieć rzek ma wyspa Tahiti, gdzie rzeki o górskim charakterze spływają promieniście z wnętrza wyspy. Liczne są wodospady i progi, a rzeki cechują się zmiennością wodostanu. Koralowe wyspy prawie w ogóle nie posiadają wód powierzchniowych. Na atolach, wody gruntowe są zasolone. Na wyspach koralowych wodę pitną pozyskuje się z opadów deszczu i gromadzi w zbiornikach.
Gleby.
Wulkaniczne wyspy cechują się żyznymi pokrywami glebowymi, natomiast wyspy koralowe mają słabo wykształcone nie przydatne rolniczo płytkie gleby piaszczyste.
Flora i fauna.
Szata roślinna wysp jest dobrze zachowana czego przyczyną jest stosunkowo niewielka gęstość zaludnienia i brak dużych ośrodków miejskich. Pokrywa leśna obejmuje około 1/3 powierzchni wysp i są to gatunki tropikalne takie jak palmy kokosowe, które posiadają także wartość gospodarczą ze względu na ich owoce. Poza palmą występują: paprocie, bananowce, które także są rośliną uprawną, drzewa chlebowe i wiele innych. Liczne dla tych obszarów są rośliny kwiatowe. W regionach wysp, gdzie jest bardziej sucho występują roślinność krzaczasta, sawannowa. Wyspy należące do Polinezji Francuskiej obfitują w koralowce, rafy koralowe w tym regionie stwarzają doskonałe warunki do życia fauny morskiej. Na Tahiti w wyższych partiach gór roślinność jest uboższa, związana z umiarkowanym piętrem klimatycznym.
Fauna jest bogata gatunkowo, ale ograniczona. Na wyspach świat zwierząt skupia się na licznych gatunkach ptaków zarówno morskich, jak i lądowych. W regionie Polinezji Francuskie żyją papugi, gołębie, rybitwy i głuptaki. Ssaki ograniczają się głównie do gryzoni. Region ten, ze względu na obecność raf, obfituje w skorupiaki i wiele gatunków tropikalnych ryb, w tym rekinów.

</doc>
<doc id="2270302" url="https://pl.wikipedia.org/wiki?curid=2270302" title="Imperium Zapomnienia">
Imperium Zapomnienia

Imperium Zapomnienia - Trzeci album studyjny rzeszowskiego zespołu heavymetalowego Monstrum wydany w 2010 roku. Obok piosenek heavymetalowych na płycie znajdują się również utwory wykonane w stylu power metalu, hard rocka oraz ballada "To co mam" i lekko bluesowa, akustyczna kompozycja autorstwa Kamila Śliwińskiego i Damiana Zająca, czyli ostatnia piosenka na tym krążku, która nosi tytuł "Outro".
Premiera płyty miała miejsce 04.12.2010r. w klubie Pod Palmą w Rzeszowie i była połączona z koncertem z okazji szesnastych urodzin MonstruM, na którym, jako support zagrał Schankiel Club Band, składający się z byłych członków zespołu (Wacław Dudek, Tomasz Guzek, Wojciech Bartnik). Na koncert przyszła duża publiczność, która wraz z zespołem śpiewała ich piosenki z "Imperium Zapomnienia", jak i wcześniejszych krążków.
Lista utworów.
Bonus
Wykonawcy.
Mariusz Waltoś – wokal,
Damian Zając – gitara,
Marcin Habaj – gitara,
Jacek Mazurek – gitara,
Kamil Śliwiński – gitara basowa,
Przemysław Rzeszutek – perkusja,
Adrian Adamski – instrumenty klawiszowe (gościnnie).
Informacje dodatkowe.
Wydawca: Sonic Alternative Nation Group
Produkcja, realizacja, miks, mastering: Leszek "Czubek" Wojtas
Drugi realizator: Przemysław Rzeszutek
Materiał został nagrany w rzeszowskim Underground Sound Studio, na przełomie grudnia 2009 i marca 2010.

</doc>
<doc id="2270303" url="https://pl.wikipedia.org/wiki?curid=2270303" title="Bally’s Las Vegas">
Bally’s Las Vegas

Bally’s Las Vegas, wcześniej MGM Grand Hotel and Casino – hotel i kasyno, położony przy bulwarze Las Vegas Strip w Paradise, w stanie Nevada. Stanowi własność korporacji Caesars Entertainment Corp.
Jednym z najbardziej charakterystycznych elementów Bally’s jest neonowy travelator, prowadzący od Las Vegas Boulevard do głównego wejścia obiektu.
Bally’s składa się z hotelu z 2.814 pokoi o wielkości co najmniej 42 m², obszaru konferencyjnego zajmującego 16 300 m², a także kasyna o powierzchni 6.200 m². Na terenie kompleksu znajduje się również stacja kolei jednoszynowej miasta Las Vegas.
Od 1981 roku Bally’s stanowi domowy obiekt produkcji scenicznej "Jubilee!".
Historia.
17-hektarowy obszar początkowo zajmowany był przez otwarty w 1963 roku Three Coins Motel. W lipcu 1967 roku, w jego miejscu powstał The Bonanza Hotel and Casino. Jednak jakiś czas później obiekt został wyburzony, a Kirk Kerkorian rozpoczął konstrukcję nowego kompleksu, MGM Grand Hotel and Casino. Jego oficjalne otwarcie nastąpiło w 1973 roku, zaś koszt budowy wyniósł 106 milionów dolarów. W momencie otwarcia, MGM Grand Hotel and Casino stanowił największy hotel na świecie.
Tematyka MGM Grand wiązała się z kinem, odzwierciedlając prywatne zainteresowania Kerkoriana, który jednocześnie był współwłaścicielem wytwórni filmowej MGM. Stąd wzięła się również nazwa obiektu. Hotel został zaprojektowany przez Martina Sterna Jr.
Ówcześnie MGM Grand stanowił jeden z najpopularniejszych rozrywkowych obiektów przy Strip. Posiadał bowiem dwa ogromne teatry: The Zeigfield Stage oraz Celebrity Room. W The Zeigfield regularnie wystawiane były produkcje słynnego choreografa Donna Ardena (a w tym "Jubilee!" i "Hallelujah Hollywood"). Z kolei Celebrity Room był przede wszystkim miejscem koncertów; wystąpili w nim między innymi The Carpenters i Barry Manilow.
Pożar.
21 listopada 1980 roku w MGM Grand wybuchł pożar, który zapoczątkowany został w restauracji na poziomie kasyna, po czym dotarł do obszaru hotelowego, zabijając 85 gości i pracowników. Obiekt został przebudowany w przeciągu ośmiu miesięcy, a następnie ponownie otwarty w 1981 roku. Skala krzywd, jakie wyrządził pożar doprowadziła do zwiększenia wymogów bezpieczeństwa przeciwpożarowego w hotelarstwie na całym świecie.
Sprzedaż obiektu.
W 1985 roku hotel został sprzedany Bally Entertainment Corporation za 594 miliony dolarów, a nazwa obiektu zmieniona została na Bally’s. W 1995 roku Bally Entertainment Corporation stała się własnością Hilton Hotels Corporation. 17 kwietnia 1997 roku rozpoczęła się budowa Paris Las Vegas, siostrzanego kompleksu Bally’s. We wrześniu 1999 roku nastąpiło jego oficjalne otwarcie, a oba hotele zostały połączone promenadą.
W 2003 roku powstał Caesars Entertainment Inc, który miał operować wszystkimi kasynami należącymi do korporacji Hilton. W czerwcu 2005 roku korporacja Caesars Entertainment, Corp. wykupiła Caesars Entertainment, Inc (który niedługo po tym zawiesił działalność), nabywając jednocześnie Bally’s.

</doc>
<doc id="2270304" url="https://pl.wikipedia.org/wiki?curid=2270304" title="Akiko Sekiwa">
Akiko Sekiwa

 z domu – japońska curlerka, dwukrotna srebrna medalistka mistrzostw świata juniorów i dwukrotna reprezentantka kraju na zimowych igrzyskach olimpijskich.
Kariera sportowa.
Sekiwa na arenie międzynarodowej zadebiutowała już w wieku 16 lat zdobywając złoto Mistrzostw Pacyfiku 1994. Nie wystąpiła jednak na MŚ 1995, na pozycji otwierającej zastąpiła ją tam Yoko Mimura. W późniejszych latach była kapitanem zespołu juniorskiego oraz trzecią w zespole Mayumi Ohkutsu. Z nią zdobyła dwa kolejne złota w rywalizacji kontynentalnej, na Mistrzostwach Świata 1997 Japonki po raz pierwszy zakwalifikowały się do fazy play-off. Ostatecznie zajęły 4. miejsce przegrywając półfinał z Norwegią (Dordi Nordby) 5:12 i mecz o brąz z Dunkami (Helena Blach Lavrsen) 6:7. 
W 1998 Japonki były gospodyniami Zimowych Igrzysk Olimpijskich. Zespół z Tokoro z dwoma wygranymi i pięcioma porażkami zajął 5. miejsce. Miesiąc później Akiko odniosła największy sukces w historii japońskiego curlingu, jej zespół doszedł do finału Mistrzostw Świata Juniorów i zdobył srebrne medale, w ostatnim meczu lepsze okazały się Kanadyjki (Melissa McClure). Rok później Japonki powtórzyły ten sukces, tym razem w finale uległy Szwajcarkom (Silvana Tirinzoni). 
W sezonie 1998/1999 Sekiwa objęła rolę kapitana w drużynie seniorskiej. Zespół pod jej przywództwem triumfował w Mistrzostwach Pacyfiku 1998. W 2002 po raz drugi, wystąpiła w turnieju olimpijskim. Japonki uplasowały się na 8. miejscu wygrywając swoje dwa ostatnie mecze.

</doc>
<doc id="2270305" url="https://pl.wikipedia.org/wiki?curid=2270305" title="Akiko Katoh">
Akiko Katoh



</doc>
<doc id="2270306" url="https://pl.wikipedia.org/wiki?curid=2270306" title="B Gata H Kei">
B Gata H Kei

 – manga, anime oraz słuchowisko (wydane 14 września 2007 na płycie CD) z gatunku ecchi z grupą docelową zwaną seinen (przeznaczone głównie dla nastoletnich chłopców i młodych mężczyzn, zawierające dużą liczbę podtekstów seksualnych).
Opis fabuły.
Główną bohaterką jest wykazująca nadmierne zainteresowanie seksem Yamada – 15-letnia postać typu tsundere, która rozpoczynając naukę w szkole średniej stawia sobie za cel odbycie stu stosunków płciowych z setką różnych mężczyzn. Jej ambicję wzmacnia fakt, iż jej młodsza siostra, Chika Yamada (postać typu lolicon), cieszy się równie dużym powodzeniem wśród chłopców. Yamada uważana jest w swoim środowisku za bardzo atrakcyjną lecz, mimo to jest bardzo nieśmiała w związku z czym dziewictwo pragnie stracić z niedoświadczonym – tak samo jak ona – prawiczkiem. W realizacji celu Yamady pomaga jej koleżanka Miharu Takeshita. Takashi Kosuda, uczeń tej samej klasy, wydaje się w oczach Yamady idealnym pierwszym partnerem. Sam Takashi uważa siebie za niegodnego takiej dziewczyny jak Yamada nie wiedząc, że jest jednocześnie obiektem uczyć Mayu Miyano – jego przyjaciółki, z którą zna się od szkoły podstawowej, a która przez Yamadę uważana jest za rywalkę. Wśród bohaterów pobocznych wyróżnić można Kyōka Kanejō, bogatą dziewczynę mieszkającą przez długi czas w Stanach Zjednoczonych, która uważana jest przez Yamadę za konkurentkę w urodzie i popularności. Sama Kyōka zakochana jest we własnym bracie Keiichi Kanejō, który z kolei stanowi rywala dla Takashi w walce o względy Yamady.
Manga.
Początki mangi, której twórcą jest Yōko Sanri sięgają roku 2003 kiedy to rozpoczęto publikację pilotażowych rozdziałów w Shūkan Young Jump. 18 lutego 2005 Shueisha rozpoczęło wydawanie kolejnych tomów tankōbon. Zgodnie ze stanem z dnia 25 marca 2011 ostatni tankōbon o numerze 9 ukazał się 18 marca 2011. 3 lutego 2011 ukazał się 300. i ostatni odcinek B Gata H Kei w Shūkan Young Jump (numer 10 w roku 2011) co zapowiedziano we wcześniejszym numerze. Poza Japonią od 2006 roku manga wydawana jest również w języku chińskim (w piśmie tradycyjnym) na Tajwanie przez Sharp Point Press.
Anime.
Na podstawie mangi studio Hal Film Maker stworzyło anime w reżyserii Yūsuke Yamamoto, według scenariusza Satoru Nishizono i Kazuyuki Fudeyasu. 12-odcinkowy serial emitowany był w telewizji Tokyo Metropolitan Television co tydzień od 1 kwietnia do 17 czerwca 2010. Późna godzina emisji (1 w nocy) została uznana na stronie Anime News Network za nieodpowiednią, biorąc pod uwagę grupę docelową tego anime, jaką miała być młodzież. Anime spotkało się z krytyką i zostało nazwane m.in. "jeszcze jedną bzdurną komedią seksualną". Twórcy anime otrzymali listy z groźbami, których nadawcy żądali zmiany treści serialu. Twórcy tłumaczyli, iż to nie od nich zależą prezentowane treści a producenci zapowiedzieli skontaktowanie się w tej sprawie z policją.
Lista seiyū.
Poniższa tabela przedstawia listę seiyū – japońskich aktorów głosowych użyczających głosów konkretnym postaciom z anime.
Muzyka.
Oprawę muzyczną anime stanowią głównie dwa utwory: oraz . Pierwszy z nich słyszany jest na początku, drugi natomiast na zakończenie każdego odcinka. Pierwszą piosenkę skomponował oraz zaaranżował Masatomo Ōta, autorem tekstu jest natomiast Manami Fujino. Obie piosenki wykonuje Yukari Tamura. Autorami reszty muzyki są Hitoshi Fujima oraz Junpei Fujita (obaj kompozytorzy są członkami grupy Elements Garden). Instrumentalna aranżacja pierwszej piosenki jest również tłem muzycznym w czasie akcji rozgrywającej się w serialu. 28 kwietnia 2010 roku wydany został maxi singel zawierający oba utwory. Za dźwięk w anime odpowiadał Yoku Shioya.

</doc>
<doc id="2270310" url="https://pl.wikipedia.org/wiki?curid=2270310" title="Głaz Energetyków w Poznaniu">
Głaz Energetyków w Poznaniu

Głaz Energetyków – głaz pamiątkowy zlokalizowany w Poznaniu na terenie Ostrowa Tumskiego, przy ul. Panny Marii 2, przed budynkiem administracyjnym Elektrociepłowni Garbary.
Pomnik ma formę głazu narzutowego, na którym umieszczono dwie metalowe tablice pamiątkowe:
Odsłonięcie pomnika nastąpiło 15 września 1979. Autorem tablicy pamiątkowej z 2000 roku mógł być Józef Petruk.

</doc>
<doc id="2270311" url="https://pl.wikipedia.org/wiki?curid=2270311" title="Prezydenci miasta Zabrze">
Prezydenci miasta Zabrze

Obecnie urzędującym Prezydentem Miasta Zabrze jest Małgorzata Mańka-Szulik, pełniąca tę funkcję od 6 grudnia 2006 roku.

</doc>
<doc id="2270313" url="https://pl.wikipedia.org/wiki?curid=2270313" title="Prezydenci Zabrza">
Prezydenci Zabrza



</doc>
<doc id="2270315" url="https://pl.wikipedia.org/wiki?curid=2270315" title="Stadion Sendai">
Stadion Sendai

Stadion Sendai, – stadion piłkarski w Sendai, w Japonii. Został zainaugurowany w marcu 1997 roku i miał trybuny mogące pomieścić 19 694 widzów. Swoje mecze rozgrywały na nim drużyny Vegalta Sendai oraz Sony Sendai F.C. Po tragicznym trzęsieniu ziemi w 2011 roku rozeszły się doniesienia o tym, że obiekt został obrócony w ruinę, jak się jednak później okazało zniszczenia nie były znaczne.
Rozegrano na nim spotkania dwóch edycji Pucharu Narodów Pacyfiku – w 2007 i 2008.

</doc>
<doc id="2270316" url="https://pl.wikipedia.org/wiki?curid=2270316" title="Ekspresjonizm (teatr)">
Ekspresjonizm (teatr)

Teatr ekspresjonistyczny – antyrealistyczny styl w teatrze, powstały w Niemczech około roku 1910. Dojrzałość artystyczną osiągnął po I wojnie światowej, rozwijał się tam do około 1923 roku. Po tej dacie funkcjonował jeszcze w innych krajach, a pomysły inscenizatorskie i stylistyka ekspresjonistyczna były wykorzystywane przez twórców, związanych z innymi nurtami w teatrze nawet po II wojnie światowej. Charakteryzował się silnym zaangażowaniem ideowym i ideologicznym. Skupiał się na ekspresji przeżyć bohatera, zazwyczaj reprezentanta mas społecznych. Szczególne piętno odcisnął na kształcie ekspresjonizmu filmowego.
Charakterystyka nurtu.
Dramat ekspresjonistyczny skupiał się na opisie subiektywnych przeżyć i doznań głównego bohatera, często będącego "alter ego" samego autora. Pozostałe postacie stanowiły tło dla jego stanów psychicznych i obsesji, były wytworami jego snów i imaginacji. Bohaterowie sztuk ekspresjonistycznych byli zazwyczaj postaciami typowymi, symbolizującymi całe grupy społeczne lub wprost uosobieniami tych grup. W ten sposób sztuki skupiały się na psychologii mas, nie jednostek. Dialog charakteryzował się stylem rwanym, przepełniony był sloganami, wykrzyknieniami. Na scenie często pojawiał się tłum (lub w jego funkcji chór). Utwór dążył do kształtu nowoczesnego „moralitetu”. Ekspresjoniści wyrażali poprzez swoje sztuki wyższe idee, często polityczne (głównie lewicowe) lub religijne, niekiedy radykalnie wątpliwe (Hasenclever w dramacie "Der Sohn" bronił tezy, że dla swobody ekspresji swojej osobowości można zabić własnych rodziców, a dramaturg Hans Johst stał się w latach 30. zwolennikiem nazizmu).
Rozbudowane akty, znane widzowi z tradycyjnego teatru, w sztukach ekspresjonistycznych zastąpiono ciągami krótkich scen. Sceny realistyczne przeplatały się z fantastycznymi. Natomiast całkowicie zerwano z realistyczną scenografią, pojawiły się stylizowane kubistyczne dekoracje (bryły geometryczne, kotary, schody, podesty). Ważnym elementem były efekty świetlne, które kreowały nastrój na scenie (np. jaskrawe czerwone lub białe światło jako czynnik pobudzający emocje widza). Inscenizatorzy eksperymentowali z wykorzystaniem nowoczesnych technik na scenie, próbując na przykład włączyć do spektaklu sekwencje filmowe.
Grę aktorską cechował silny antypsychologizm. Dążono do osiągnięcia uczuciowej transcendencji. Ruchy aktora były gwałtowne, choreografia silnie stylizowana, gra dynamiczna, charakteryzująca się napięciem mięśni i sztywnością ciała. Głos nienaturalnie modulowano, aż osiągał ochrypłe staccato lub zamieniał się we wrzask.
Twórcy ekspresjonizmu niemieckiego.
Za prekursorów dramatu ekspresjonistycznego uznaje się Franka Wedekinda ("Przebudzenie się wiosny", "Duch ziemi") oraz Augusta Strindberga ("Gra snów", "Do Damaszku"). Za pierwszy niemiecki w pełni ekspresjonistyczny dramat uznaje się "Der Bettler" (Żebrak) Reinharda Johannesa Sorge z 1912 roku. Jego bohater, młody poeta, zabija swoich rodziców, gdyż drażni go ich drobnomieszczański styl życia. Do niemieckich autorów dramatów ekspresjonistycznych zaliczani są: Carl Strenheim, Walter Hasenclever, Ernst Toller i Georg Kaiser. Także wczesne sztuki Bertolda Brechta włączają się w ten nurt artystyczny.
Natomiast wzorzec ekspresjonistycznego teatru stworzyła inscenizacja sztuki Oskara Kokoschki z roku 1908, zatytułowanej "Morderca, nadzieja kobiet" (niem. "Mörder, Hoffnung der Frauen"). Reżyserią spektakli zajmowali się Max Reinhardt i Leopold Jessner. Ten ostatni zasłynął ekspresjonistycznymi inscenizacjami klasycznych dzieł (m.in wystawionymi w sezonie 1919/1920 "Wilhelmem Tellem" oraz "Ryszardem III"), nadając dramatom aktualny kontekst. Po roku 1923 zakończyła się w Niemczech epoka teatru "stricte" ekspresjonistycznego, jednak tacy reżyserzy jak Erwin Piscator, Leopold Jessner czy Max Reinhardt nadal wykorzystywali techniki typowe dla tego nurtu, łącząc je z nowymi tendencjami w sztuce. Ekspresjonizm przeniknął także do baletu, z tanecznymi układami eksperymentowała Mary Wigman.
Teatr ekspresjonistyczny na świecie.
Po fali popularności teatru ekspresjonistycznego w Niemczech, od 1923 roku styl rozpowszechniał się także na inne kraje Europy oraz trafił za ocean.
Polska.
W Polsce elementy stylu ekspresjonistycznego odnaleźć można było w spektaklach Leona Schillera, w dekoracjach Andrzeja Pronaszki, Wincentego Drabika i Szymona Syrkusa. Do eksperymentów teatralnych zaliczyć należy wystawienie w 1927 w Wilnie w teatrze „Reduta” w pełni już ekspresjonistycznego "Snu" Felicji Kruszewskiej, debiutanckiego spektaklu reżysera Edmunda Wiercińskiego. Małej Dziewczynce śni się koszmar: musi przez nocną Warszawę dotrzeć do Księcia z ostrzeżeniem o zbliżających się Czarnych Wojskach, każdy jej krok śledzi złowrogi Zielony Pajac, który wisiał na lampie.
Wielka Brytania.
W Wielkiej Brytanii Seán O’Casey przygotował w duchu ekspresjonizmu sztukę "The Silver Tassie" (Srebrny puchar, 1928), która jednak nie spotkała się z uznaniem i została odrzucona przez decydentów Abbey Theatre. Sztukę ekspresjonistyczną propagował też Ashley Dukes, wystawiając w awangardowym Gate Theatre Studio w Londynie repertuar niemiecki, a pod koniec lat 30. w ramach działalności Sceny Poetów inscenizował w podobnym stylu przypowieści Wystana Hugh Audena i Christophera Isherwooda. Pod koniec trzeciej dekady można było obejrzeć ekspresjonistyczny spektakl Johna Priestleya "Johnson over Jordan". W dziedzinie dekoracji do ekspresjonistów nawiązywał Terence Gray, określający swoje projekty mianem dekoracji izometrycznych. Gray stosował różnorodne kombinacje monochromatycznych ruchomych kolumn, schodów i podestów zarówno do inscenizacji sztuk antycznych jak i współczesnych.
Francja.
Również we Francji ekspresjonizm rozprzestrzeniał się z oporami. Do reżyserów, którzy wykorzystywali zdobycze tego stylu można zaliczyć Gastona Baty'ego i Georges’a Pitoëffa. W pełni styl ten uwidocznił się dopiero w spektaklach Jeana-Louisa Barraulta.
Rosja.
W Rosji analogicznym do ekspresjonizmu kierunkiem w teatrze był konstruktywizm, propagowany przez Wsiewołoda Meyerholda, był to nurt z gruntu propagandowy.
Stany Zjednoczone.
Do amerykańskich dramaturgów,piszących sztuki ekspresjonistyczne można zaliczyć takich twórców jak Elmer Rice, Eugene O’Neill ("The Hairy Ape", "The Emperor Jones", "The Great God Brown"), Sophie Treadwell ("Machinal"), Lajos Egri ("Rapid Transit"). Paul Green adaptację Przygód dobrego wojaka Szwejka do ekspresjonistycznego musicalu zatytułowanego "Johnny Johnson", o oprawę muzyczną zadbał Kurt Weill, premiera sztuki odbyła się w 1936 roku.

</doc>
<doc id="2270317" url="https://pl.wikipedia.org/wiki?curid=2270317" title="Teatr ekspresjonistyczny">
Teatr ekspresjonistyczny



</doc>
<doc id="2270318" url="https://pl.wikipedia.org/wiki?curid=2270318" title="Pomnik Bogdana Jańskiego w Poznaniu">
Pomnik Bogdana Jańskiego w Poznaniu

Pomnik Bogdana Jańskiego – obelisk ku czci Bogdana Jańskiego, założyciela Zgromadzenia Zmartwychwstańców, który zlokalizowany był w Poznaniu na Smochowicach, przy ul. Santockiej, naprzeciw kościoła Imienia Maryi, prowadzonego przez Zmartwychwstańców, odsłonięty w 1982, zlikwidowany w 2016 w trakcie remontu parkingu przed kościołem.
Pomnik autorstwa A. Andrzejewskiego miał formę wysokiego obelisku z betonu, obłożonego płytami piaskowcowymi z użyciem otoczaków, na którego szczycie znajdowało się betonowe popiersie Bogdana Jańskiego. Na wysokości około 2 metrów umieszczona była tablica pamiątkowa o treści: "Bogdan Jański / 1807-1840 / Założyciel Zgromadzenia / Zmartwychwstańców". Otoczenie obiektu stanowił skwer, w tym stare drzewa.

</doc>
<doc id="2270320" url="https://pl.wikipedia.org/wiki?curid=2270320" title="Roszpunka (postać literacka)">
Roszpunka (postać literacka)



</doc>
<doc id="2270322" url="https://pl.wikipedia.org/wiki?curid=2270322" title="Narodowe Muzeum Przyrody i Nauki (Tokio)">
Narodowe Muzeum Przyrody i Nauki (Tokio)

 – japońskie muzeum położone w Tokio w północno-wschodniej części Parku Ueno.
Muzeum zostało otwarte w 1871 roku. Jego nazwa zmieniała się kilkukrotnie: Muzeum Ministerstwa Edukacji, Muzeum Tokijskie, Tokijskie Muzeum Nauki, Narodowe Muzeum Nauki Japonii. Obecna nazwa, Narodowe Muzeum Przyrody i Nauki, funkcjonuje od 2007 roku. Placówka została wyremontowana w latach 90. XX w. i na początku XXI w. Prezentuje liczne wystawy z zakresu historii naturalnej oraz interaktywne doświadczenia naukowe, a także wystawy poświęcone nauce japońskiej sprzed okresu Meiji.

</doc>
<doc id="2270323" url="https://pl.wikipedia.org/wiki?curid=2270323" title="Bill’s Gamblin’ Hall and Saloon">
Bill’s Gamblin’ Hall and Saloon

Bill’s Gamblin’ Hall and Saloon – kasyno i hotel, położony przy bulwarze Las Vegas Strip w Paradise, w stanie Nevada.
Obiekt został wybudowany przez Michaela Gaughana, a koszt jego konstrukcji wyniósł 11.5 milionów dolarów. Bill’s Gamblin’ Hall and Saloon został otwarty w marcu 1979 roku. Kilka lat później stał się częścią Coast Casinos Inc., którą ostatecznie wykupiła korporacja Boyd Gaming Corporation.
W Bill’s Gamblin’ Hall and Saloon znajduje się 198 pokoi (a w tym 12 apartamentów), kasyno o powierzchni 1.600 m², a także dwie restauracje (The Steakhouse at Bill's i The Victorian Room).

</doc>
<doc id="2270324" url="https://pl.wikipedia.org/wiki?curid=2270324" title="Green Dome Maebashi">
Green Dome Maebashi

 – hala sportowo-widowiskowa zlokalizowana w Maebashi.
Obiekt został oddany do użytku 31 maja 1990 – w tym też roku odbyły się tutaj mistrzostwa świata w kolarstwie torowym. W 1999 Green Dome był areną halowych mistrzostw świata w lekkoatletyce. Trybuny hali mogą pomieścić 8000 widzów.

</doc>
<doc id="2270326" url="https://pl.wikipedia.org/wiki?curid=2270326" title="Tokachi (nizina)">
Tokachi (nizina)

 – nizina w Japonii, we wschodniej części wyspy Hokkaido.
Nizina otoczona jest przez góry Hidaka na zachodzie, góry Ishikari na północy, wzgórza Shiranuka na wschodzie i zwrócona w stronę Oceanu Spokojnego na południu. Główne miasta to: Obihiro, Makubetsu, Toyokoro, Ikeda, Taiki. 
Nizina składa się w dużej mierze z czwartorzędowych, zalegających horyzontalnie, gruboziarnistych osadów pochodzenia kontynentalnego. Występują na nizinie w dużych zespołach żyzne gleby wytworzone z popiołów wulkanicznych, które są rezultatem intensywnej działalności wulkanicznej. 
Dzięki dogodnym warunkom rozwinęło się rolnictwo. Dominują gospodarstwa wielkopowierzchniowe. Nizina jest jednym z największych obszarów uprawy soi, czerwonej fasoli, buraków cukrowych, pszenicy i ziemniaków w Japonii.
Przez nizinę przepływa rzeka Tokachi o długości 156 km.

</doc>
<doc id="2270329" url="https://pl.wikipedia.org/wiki?curid=2270329" title="Rajska jabłoń">
Rajska jabłoń



</doc>
<doc id="2270330" url="https://pl.wikipedia.org/wiki?curid=2270330" title="Casino Royale Hotel &amp; Casino">
Casino Royale Hotel &amp; Casino

Casino Royale Hotel &amp; Casino – kasyno i hotel, położony przy bulwarze Las Vegas Strip w Paradise, w stanie Nevada. 
Kasyno znane jest przede wszystkim z możliwości obstawiania niskich zakładów oraz z jednych z najniższych stawek minimalnych przy Strip. 
Historia.
Pierwszym budynkiem znajdującym się w miejscu obecnego Casino Royale była restauracja Frank Musso's Restaurant, sąsiadująca bezpośrednio z Sands Hotel Casino. Lokal funkcjonował w latach 50. i 60., po czym został zamknięty. Zamiast niego, otwarto Joey's New Yorker Night Club, a następnie Nob Hill Casino. 
Nob Hill, którego początki sięgały 1978 roku, znany był z jednej z niajniższych stawek wejściowych przy Las Vegas Strip. Dodatkowo, oferował żetony o wartości 0.25 dolarów. Kasyno zakończyło działalność w 1990 roku.
1 stycznia 1992 roku Nob Hill wznowił działalność pod nową nazwą – Casino Royale.

</doc>
<doc id="2270332" url="https://pl.wikipedia.org/wiki?curid=2270332" title="Słowik hiszpański">
Słowik hiszpański

Słowik hiszpański ("Torrent") – amerykański dramat filmowy z 1926 roku. Adaptacja powieści Vicente Blasco Ibáñeza.
Główne role w filmie zagrali Ricardo Cortez i Greta Garbo (aktorzy nie darzyli się sympatią). "Słowik hiszpański" był pierwszym filmem Garbo nakręconym w Ameryce. Mentor aktorki, Mauritz Stiller, początkowo miała nakręcić obraz, jednak studio MGM w ostatniej chwili zdecydowało, że reżyserem zostanie Monta Bell. Film okazał się sukcesem kasowym, a Greta Garbo dostała pozytywne recenzje. Magazyn "Variety" napisał o niej: „ta dziewczyna ma wszystko: wygląd, umiejętności aktorskie i osobowość”.

</doc>
<doc id="2270333" url="https://pl.wikipedia.org/wiki?curid=2270333" title="Tokijska Orkiestra Symfoniczna">
Tokijska Orkiestra Symfoniczna

 lub TSO– japońska orkiestra symfoniczna.
Orkiestra została założona w 1946 r. jako "Orkiestra Symfoniczna Toho" (東宝交響楽団; "Tōhō Kōkyō Gakudan"). Pod obecną nazwą funkcjonuje od 1951 r. Siedzibą orkiestry jest miasto Kawasaki w aglomeracji tokijskiej. Orkiestra koncertuje w wielu salach oraz akompaniuje w przedsięwzięciach Nowego Teatru Narodowego ("New National Theatre") w Tokio, czołowej operze miasta. Oferuje serie koncertów w Muza Hall (w Kawasaki) oraz Suntory Hall, Tokyo Metropolitan Art Space, Tokyo Opera City (wszystkie w Tokio).
Orkiestra nagrała ścieżkę dźwiękową do gry wideo "Star Fox: Assault".

</doc>
<doc id="2270335" url="https://pl.wikipedia.org/wiki?curid=2270335" title="Stadion Shikishima">
Stadion Shikishima

Stadion Shikishima – wielofunkcyjny stadion w Maebashi, w Japonii. Został otwarty w 1997 roku. Jego pojemność wynosi 19 694 widzów. Swoje mecze rozgrywa na nim drużyna Thespa Kusatsu.

</doc>
<doc id="2270336" url="https://pl.wikipedia.org/wiki?curid=2270336" title="Computer Science Journal (CSCI)">
Computer Science Journal (CSCI)



</doc>
<doc id="2270337" url="https://pl.wikipedia.org/wiki?curid=2270337" title="William Christopher">
William Christopher

William Christopher (ur. 20 października 1932 w Evanston, zm. 31 grudnia 2016 w Pasadenie) – amerykański aktor teatralny, filmowy i telewizyjny. Występował w roli kapelana Johna Mulcahy’ego z serialu TV "M*A*S*H".
Życiorys.
Studiował aktorstwo na Wesleyan University w Middletown. Karierę aktorską zaczynał w przedstawieniach wystawianych w teatrach off-broadwayowskich. Później przeniósł się do Hollywood, gdzie otrzymywał początkowo drobne role w produkcjach telewizyjnych. Zaczął też pojawiać się w serialach, m.in. przez kilka sezonów w produkcji "Gomer Pyle, U.S.M.C." grał szeregowca Lestera Hummela. Największą popularność przyniosła mu rola Johna Mulcahy’ego, katolickiego kapelana służącego w trakcie wojny koreańskiej. Postać tę odgrywał przez wszystkie sezony serialu "M*A*S*H".
Zmarł w następstwie choroby nowotworowej w swoim domu w Pasadenie 31 grudnia 2016.

</doc>
<doc id="2270341" url="https://pl.wikipedia.org/wiki?curid=2270341" title="Samuel Henryk Merzbach">
Samuel Henryk Merzbach

Samuel Henryk Merzbach (ur. 1798? w Poznaniu, zm. 23 lipca 1874 w Warszawie) – polski księgarz i wydawca oraz niemieckojęzyczny poeta żydowskiego pochodzenia.
Urodził się w rodzinie żydowskiej, jako syn kupca poznańskiego Henryka Merzbacha i jego żony Balbiny (zm. 1849). Jego braćmi byli Ludwik Merzbach i Zygmunt Merzbach. Około 1816 przeprowadził się do Warszawy, gdzie rozpoczął praktykę księgarską u Natana Glücksberga. W 1830 wraz z bratem Zygmuntem założył księgarnię przy ulicy Miodowej. Z czasem przy księgarni powstała wypożyczalnia i czytelnia.
W 1820 wydał swój tomik poetycki "Sträusschen von Elkana M. Engel nebst Blümchen".
W okresie powstania listopadowego wspierał dążenia wolnościowe. Księgarnia Merzbachów stanowiła miejsce spotkań literatów i uczonych. Sprzedawał zakazane dzieła Słowackiego, wydał "Poezje" Mickiewicza. W późniejszych latach uzyskał zezwolenie na wydanie dzieł zebranych tego ostatniego wieszcza. Spotkało się to z ostrą reakcją konkurencji wzywającej do bojkotu wydawnictwa Merzbacha.
Wydał m.in.:
Był żonaty z Justyną Giwartowską (1810–1887). Zmarł bezpotomnie w Warszawie. Jego majątek przejął Bank Polski. Jest pochowany na cmentarzu żydowskim przy ulicy Okopowej w Warszawie (kwatera 20, rząd 11).

</doc>
<doc id="2270350" url="https://pl.wikipedia.org/wiki?curid=2270350" title="Języki algonkiańskie równinne">
Języki algonkiańskie równinne

Języki algonkiańskie równinne – podrodzina języków algonkiańskich utworzona na zasadzie klasyfikacji bardziej geograficznej niż genetycznej (poszczególne języki tej grupy mają bliskie rozmieszczenie terytorialne). Obejmują zasięg środkowej i północnej części Wielkich Równin.
Podział.
Według Ethnologue i Marianne Mithun

</doc>
<doc id="2270352" url="https://pl.wikipedia.org/wiki?curid=2270352" title="Kawasaki ZZ-R 1200">
Kawasaki ZZ-R 1200

Kawasaki ZZR 1200 – motocykl sportowo-turystyczny. Pod potężną czaszą ze zintegrowanymi kierunkowskazami, ukrywa się czterocylindrowiec z czterema gaźnikami, szesnastoma zaworami oraz maksymalną mocą 160 KM. Stabilne podwozie oraz wygodna pozycja kierowcy to zalety tego modelu.
Pierwszy egzemplarz ukazał się w 2002 r., w roku 2005 na rynek wypuszczono jego następcę ZZR 1400.

</doc>
<doc id="2270361" url="https://pl.wikipedia.org/wiki?curid=2270361" title="Świętosław Szewczuk">
Świętosław Szewczuk



</doc>
<doc id="2270363" url="https://pl.wikipedia.org/wiki?curid=2270363" title="Chitose (1936)">
Chitose (1936)

„Chitose” (jap. 千歳) – transportowiec wodnosamolotów, a następnie lekki lotniskowiec japońskiej Cesarskiej Marynarki Wojennej, z okresu II wojny światowej. 
Historia powstania.
„Chitose” był głównym okrętem składającego się z dwóch jednostek typu „Chitose”. Były to pierwsze japońskie duże transportowce wodnosamolotów specjalnej budowy, zaprojektowane w pierwszej połowie lat 30. Przy tym, przewidziano możliwość ich przebudowy w przyszłości na lotniskowce.
„Chitose” został zamówiony w ramach programu finansowego z 1934 roku. Stępkę pod budowę położono 26 listopada 1934 w Stoczni Marynarki w Kure, kadłub wodowano 29 listopada 1936, a okręt oddano do służby 25 lipca 1938.
Po utracie kilku lotniskowców w toku działań wojennych, zdecydowano przebudować oba okręty typu „Chitose” na lotniskowce, co przeprowadzono w 1943. „Chitose” otrzymał pokład startowy o rozmiarach 180 x 23 m i jednopiętrowy hangar z dwoma podnośnikami. Dla polepszenia stateczności i obrony przeciwtorpedowej, kadłub otrzymał po bokach bąble przeciwtorpedowe. Okręt miał dwa kominy wychodzące poziomo pod poziomem pokładu lotniczego na prawą burtę: dziobowy odprowadzający dym z kotłów i rufowy, odprowadzający spaliny silników. Uzbrojenie artyleryjskie stanowiły cztery podwójne stanowiska dział uniwersalnych 127 mm (po dwa na burtę) i 30 działek automatycznych 25 mm, w potrójnych stanowiskach. Liczbę działek później zwiększono do 48. 
Służba.
Przed wojną i pierwszy etap wojny 1941-1942.
15 listopada 1939 „Chitose” został okrętem flagowym 17 Eskadry Transportowców Wodnosamolotów nowo utworzonej 4 Floty stacjonującej w atolu Truk (w skład eskadry weszły też „Kinugasa Maru” i „Kamoi”). Przed wybuchem wojny na Pacyfiku załogi okrętów między innymi zajmowały się rozbudową baz wodnosamolotów na dostępnych dla Japończyków wyspach Pacyfiku (w Truk, Palau, Kwajalein i na Saipanie). Wyposażenie lotnicze obejmowało początkowo wodnosamoloty Typ 94 Kawanishi E7K2 (Alf) i Typ 95 Nakajima E8N2 (Dave).
W listopadzie 1941 „Chitose” wszedł w skład 11 Eskadry Transportowców Wodnosamolotów wraz z „Mizuho”. Tuż przed wybuchem II wojny światowej na Pacyfiku, 2 grudnia 1941 okręty te znalazły się na Palau i zostały przydzielone do wsparcia lądowania na południowych Filipinach, w składzie 2 Floty. 8 grudnia wyruszyły w celu wsparcia zespołu kontradmirała Kyuji Kubo i 11-12 grudnia osłaniały lądowanie w Legazpi. W dniach 20-25 grudnia „Chitose” wspierał lądowanie w Davao i Jolo.
26 grudnia „Chitose” został przydzielony do Sił Holenderskich Indii Wschodnich i działał następnie w styczniu-lutym 1942 na ich wodach. Wspierał m.in. desanty na Manado (styczeń), Kendari (23-24 stycznia), Ambon (31 stycznia), Makasar (6-10 lutego). 10 lutego „Chitose” został lekko uszkodzony w nalocie trzech amerykańskich bombowców LB-30 Liberator z 19 Grupy Bombowej z Malang na Jawie, w Cieśninie Makasar, na południe od Celebes. 14 lutego „Chitose” wspierał operacje przeciw Surabai i powtórnie pod koniec lutego. Od 28 lutego wspierał inwazję na Jawę (Batavia, Merak, Bantam Bay i Eretenwetan).
1 marca 1942 wodnosamolot F1M2 z „Chitose” wykrył amerykański niszczyciel , po czym dziesięć wodnosamolotów tego typu z „Chitose” zbombardowało go i uszkodziło bliskim trafieniem bomby, przez co musiał się zatrzymać i został później zatopiony przez samoloty z lotniskowca „Ryūjō” i okręty japońskie.
Od 29 marca 1942 „Chitose” brał udział w operacji zajęcia holenderskiej Nowej Gwinei, w składzie zespołu kontradm. Fujity. Przez kolejne trzy tygodnie działał tam, wspierając zdobywanie kolejnych miejscowości i wysp. 1 maja 1942 powrócił do Sasebo w Japonii na remont. W tym miesiącu został okrętem flagowym 11 Dywizjonu Transportowców Wodnosamolotów, w składzie Sił Wysuniętych .
Następnie, począwszy od 28 maja 1942 „Chitose” brał udział w operacji MI, zakończonej powietrzno-morską bitwą pod Midway. Wchodził w skład Sił Inwazyjnych wiceadm. Nobutake Kondō. 4 czerwca myśliwiec pływakowy F1M2 z „Chitose” zestrzelił łódź latającą PBY Catalina (nr P-12) z Midway. W lipcu okręt był remontowany w Japonii.
Działania w rejonie Wysp Salomona 1942.
W związku z opanowaniem przez Amerykanów Guadalcanalu w archipelagu Wysp Salomona, „Chitose” został skierowany na południowy obszar działań, przybywając 17 sierpnia 1942 do Truk. W tym okresie był wyposażony w 14 wodnosamolotów myśliwsko-obserwacyjnych F1M2 (Pete) i 5 rozpoznawczych E13A (Jake). 
„Chitose” brał udział w bitwie koło wschodnich Wysp Salomona 24 sierpnia 1942. Wodnosamolot z „Chitose” wykrył w niej amerykańskie lotniskowce i . Okręt jednak został uszkodzony bliskim wybuchem bomby 454 kg z amerykańskiego bombowca SBD z „Saratogi”, po czym nabrał przechyłu i musiał być holowany do Truk przez niszczyciel „Minegumo”. Po prowizorycznych naprawach, we wrześniu 1942 okręt przeszedł do Yokosuki na dalszy remont, po czym 18 września powrócił do Truk, a następnie do Rabaulu. 
4 października 1942 pilot F1M2 z „Chitose” staranował bombowiec B-17 (załoga japońskiego samolotu uratowała się). 11 października 1942 transportowce wodnosamolotów „Chitose” i „Nisshin” w eskorcie sześciu niszczycieli odbyły rejs zaopatrzeniowy z wyspy Shortland na Guadalcanal (przylądek Tassafaronga), przewożąc cztery haubice, dwa działa polowe, jedno działo przeciwlotnicze, inne wyposażenie i 280 żołnierzy oraz dalszych żołnierzy na niszczycielach. Towarzyszył im zespół osłony admirała Gotō, który poniósł porażkę w starciu z amerykańskimi okrętami koło przylądka Ésperance. Mimo to, zespół transportowy wykonał swoje zadanie i wycofał się (jedynie dwa niszczyciele, odesłane do poszukiwań rozbitków, zatopiło amerykańskie lotnictwo). 
15 października 1942 samolot z „Chitose” wykrył amerykański konwój zaopatrzeniowy na Guadalcanal, po czym wysłane samoloty z lotniskowca „Zuikaku” zatopiły niszczyciel koło wyspy San Cristobal. 
15 listopada 1942 „Chitose” przybył do Sasebo w Japonii, gdzie przeszedł remont, połączony z trwającą ponad rok przebudową na lotniskowiec (od 26 stycznia 1943). 1 listopada 1943 został ponownie wciągnięty na listę floty jako lotniskowiec „Chitose”. a 1 stycznia 1944). Od 17 grudnia 1943 był wyposażany w Kure. Ostatecznie przebudowę zakończono 1 stycznia 1944.
Służba jako lotniskowiec.
16 maja 1944 „Chitose” przybył na kotwicowisko Tawitawi, po czym 15 maja 1944 wyruszył stamtąd z resztą floty i w dniach 19-20 czerwca wziął udział w bitwie na Morzu Filipińskim. Nie odniósł uszkodzeń. Po bitwie powrócił do Japonii. 
20 października 1944 „Chitose” wyruszył w składzie 3 Dywizjonu Lotniskowców w rejon Filipin, po czym wziął udział w bitwie o Leyte w składzie sił przynęty wiceadm. Ozawy. 25 października w starciu koło przylądka Engaño, „Chitose” został zatopiony przez samoloty amerykańskiego zespołu TF 38 w rejonie pozycji . Zginął dowódca kmdr por. Yoshiyuki Kishi i 903 członków załogi, a 121 uratował niszczyciel „Shimotsuki„. 20 grudnia 1944 okręt został skreślony z listy floty.

</doc>
<doc id="2270364" url="https://pl.wikipedia.org/wiki?curid=2270364" title="Język kusunda">
Język kusunda

Język kusunda (kusanda) – bliski wymarciu język izolowany ze strefy Gandaki w Nepalu. W dystrykcie Tanahu jest kilkunastu zadeklarowanych użytkowników tego języka. Oficjalnie uznana grupa etniczna Kusunda liczy poniżej 300 osób.

</doc>
<doc id="2270391" url="https://pl.wikipedia.org/wiki?curid=2270391" title="Zenon Matlak">
Zenon Matlak

Zenon Matlak (ur. 3 lipca 1928, zm. 22 marca 2011) – polski adwokat, obrońca wojskowy i działacz harcerski. Rzeczoznawca wielu projektów ustaw.
Życiorys.
W czasie II wojny światowej był żołnierzem Szarych Szeregów. Po wojnie był komendantem hufca harcerzy w Szczecinie
Od 1953 piastował funkcję pierwszego dziekana Izby Adwokackiej w Koszalinie, w latach 1953–1954. Członek pierwszej kadencji Rady Adwokackiej w Szczecinie, a także członek władz Naczelnej Rady Adwokackiej. W 1956 był współorganizatorem i pierwszym przewodniczącym Klubu Inteligencji „U Adwokatów”. W latach 70 – XX wieku był członkiem Wyższej Komisji Dyscyplinarnej przy Naczelnej Radzie Adwokackiej.
Obrońca w procesach sądowych o charakterze politycznym, w tym w procesach oskarżonych członków Solidarności w okresie stanu wojennego, między innymi proces Milczanowskiego. Współorganizator pierwszego, nieformalnego Zjazdu Adwokatury w Poznaniu w 1981.
Był współtwórcą i działaczem Zrzeszenia Prawników Polskich, członkiem Zarządu Głównego ZPP oraz prezesem a następnie prezesem honorowym Wojewódzkiego Oddziału ZPP w Szczecinie. Organizował Ogólnopolskie Dni Prawnicze. Pochowany został na Cmentarzu Centralnym w Szczecinie kwatera 45d.
Ojciec Krzysztofa Matlaka (dziennikarza), dziadek Kacpra Matlaka (adwokata) i Michała Matlaka (wiceprezydenta Młodzieżowej Sieci Regionalnej Zgromadzenia Regionów Europy).

</doc>
<doc id="2270392" url="https://pl.wikipedia.org/wiki?curid=2270392" title="Janusz Józef Uthke">
Janusz Józef Uthke

Janusz Józef Uthke (ur. 31 marca 1930 w Błoniu, zm. 21 marca 2011) – polski wojskowy, porucznik WP, działacz kombatancki, inżynier rolnictwa, wieloletni pracownik Ministerstwa Rolnictwa.
W czasie II wojny światowej harcerz Szarych Szeregów w Rejonie AK Błonie „Bagno”. Po wojnie działacz Światowego Związku Żołnierzy Armii Krajowej, współinicjator budowy Pomnika Armii Krajowej, Szarych Szeregów i NSZ w Błoniu. Był współtwórca wydanego w 2009 r. Kalendarium działań konspiracyjnych w Błoniu. 
Odznaczony Krzyżem AK i Krzyżem Kawalerskim Orderu Odrodzenia Polski i in. Syn płk. Andrzeja Uthke odznaczonego Złotym Krzyżem Orderu Virtuti Militari.

</doc>
<doc id="2270393" url="https://pl.wikipedia.org/wiki?curid=2270393" title="Starogardzki Klub Sportowy Sportowa SA">
Starogardzki Klub Sportowy Sportowa SA



</doc>
<doc id="2270394" url="https://pl.wikipedia.org/wiki?curid=2270394" title="Sportowa SA">
Sportowa SA



</doc>
<doc id="2270395" url="https://pl.wikipedia.org/wiki?curid=2270395" title="57 Oddział Kozacki">
57 Oddział Kozacki

57 Oddział Kozacki (niem. Kosaken-Abteilung 57, ros. 57-й казачий батальон) – oddział wojskowy Wehrmachtu złożony z Kozaków podczas II wojny światowej
Wiosną 1942 r. w składzie 213 Dywizji Ochronnej gen. René de l'Homme de Courbière'a został sformowany 213 Dywizjon Konny, składający się z Kozaków – byłych jeńców wojennych z Armii Czerwonej. Na jego czele stanął por. Zwist. Oddział składał się z czterech szwadronów. Działał na Ukrainie, zwalczając partyzantkę. W listopadzie 1942 r. przeszedł pod zwierzchność 57 Pułku Ochronnego. Przemianowano go w związku z tym na III/57 Kozacki Dywizjon Konny. W maju 1943 r. znajdował się w tyłowym obszarze niemieckiej 2 Armii Pancernej Grupy Armii "Środek". Liczył wówczas ok. 900 żołnierzy, wyposażonych w 6 działek ppanc. 45 mm, 18 moździerzy i 30 karabinów maszynowych. Początkowo działał w rejonie Nowogródka, zaś latem przeniesiono go do zachodniej części obwodu orłowskiego. W poł. 1944 r. wycofał się na ziemie polskie. Od pocz. sierpnia do końca września tego roku brał udział w zwalczaniu powstania warszawskiego. Jego liczebność spadła do ok. 500 ludzi. Do końca wojny działał na froncie wschodnim. W marcu 1945 r. przemianowano go na 57 Oddział Kozacki. Wchodził w skład 4 Armii Pancernej.
Linki zewnętrzne.
Oddziały kozackie na służbie niemieckiej podczas II wojny światowej (jęz. rosyjski)

</doc>
<doc id="2270396" url="https://pl.wikipedia.org/wiki?curid=2270396" title="74 Kozacki Dywizjon Konny Schutzmannschaft">
74 Kozacki Dywizjon Konny Schutzmannschaft

74 Kozacki Dywizjon Konny Schutzmannschaft (niem. Kosaken-Schutzmannschafts-Abteilung 74, ros. 74-й казачий полицейский конный дивизион) – oddział wojskowy Wehrmachtu złożony z Kozaków, Rosjan i Ukraińców pod koniec II wojny światowej.
Oddział został sformowany w marcu/kwietniu 1944 r. w Nowogródku na obszarze okupowanej Białorusi. Składał się z Kozaków, Rosjan i Ukraińców - b. jeńców wojennych z Armii Czerwonej. Miał cztery szwadrony. Działał na tyłowym obszarze Grupy Armii "Środek", zwalczając partyzantkę. Wchodził w skład Kozackiej Brygady Konnej "Białoruś". W czerwcu 1944 r. wycofał się w rejon Siedlec, gdzie w lipcu tego roku został rozwiązany. Prawdopodobnie jego żołnierze zasilili oddziały Kozackiego Stanu atamana płk. Timofieja I. Domanowa.
Linki zewnętrzne.
Oddziały kozackie na służbie niemieckiej podczas II wojny światowej (jęz. rosyjski)

</doc>
<doc id="2270402" url="https://pl.wikipedia.org/wiki?curid=2270402" title="213 Oddział Kozacki">
213 Oddział Kozacki

213 Oddział Kozacki (niem. Kosaken-Abteilung 213, ros. 213-й казачий дивизион) – oddział wojskowy Wehrmachtu złożony z Kozaków podczas II wojny światowej.
Na pocz. kwietnia 1942 r. został sformowany 318 Wschodni Dywizjon Konny. Liczył pięć szwadronów. Składał się z Kozaków - b. jeńców wojennych z Armii Czerwonej. Podporządkowano go 213 Dywizji Ochronnej gen. René de l'Homme de Courbière'a. Zwalczał partyzantkę na okupowanej Ukrainie. W listopadzie 1942 r. przemianowano go na 213 Oddział Kozacki. W sierpniu-wrześniu 1943 r. działał w okolicach Czernihowa. Następnie został przeniesiony w rejon Żytomierz-Brody, gdzie podporządkowano go 454 Dywizji Ochronnej gen. Hellmutha Kocha. W grudniu 1943 r. rozformowano go, ale już na pocz. 1944 r. został odtworzony. Do końca wojny działał na froncie wschodnim. W marcu 1945 r. wchodził w skład niemieckiej 4 Armii Pancernej.
Linki zewnętrzne.
Oddziały kozackie na służbie niemieckiej podczas II wojny światowej (jęz. rosyjski)

</doc>
<doc id="2270403" url="https://pl.wikipedia.org/wiki?curid=2270403" title="Ławeczka Marka Grechuty w Opolu">
Ławeczka Marka Grechuty w Opolu

Ławeczka Marka Grechuty w Opolu – rzeźba została odsłonięta 22 października 2008 na placu Kopernika, obok Collegium Maius Uniwersytetu Opolskiego, na Wzgórzu Uniwersyteckim. 
Autorem rzeźby jest Wit Pichurski (ur. 1975, absolwent Wydziału Rzeźby Akademii Sztuk Pięknych w Krakowie, wykładowca Uniwersytetu Opolskiego). Odlew wykonał Wiktor Chalupczok.
Inicjatorem realizacji ławeczki-pomnika był historyk profesor Stanisław Sławomir Nicieja.
Pomnik przedstawia artystę siedzącego na ławce. Na oparciu ławki widoczne są liście dzikiego wina, przypominające tytuł jednej z piosenek Grechuty „W dzikie wino zaplątani”.

</doc>
<doc id="2270404" url="https://pl.wikipedia.org/wiki?curid=2270404" title="Ronde van Vlaanderen 2011">
Ronde van Vlaanderen 2011

95. edycja wyścigu kolarskiego Ronde van Vlaanderen odbyła się w dniu 3 kwietnia 2011 roku i liczyła 256,3 km. Start wyścigu miał miejsce w Brugii, a meta w Ninove. Wyścig figurował w rankingu światowym UCI World Tour 2011.
Zwyciężył Belg Nick Nuyens z grupy Saxo Bank Sungard, drugi był Francuz Sylvain Chavanel, a trzeci Szwajcar Fabian Cancellara.
W wyścigu startowali polscy kolarze: Jarosław Marycz (85. miejsce na mecie) jeżdżący w Saxo Bank Sungard i Michał Kwiatkowski (nie ukończył) z Team RadioShack.
Uczestnicy.
Na starcie tego klasycznego wyścigu stanęło 25 zawodowych ekip, osiemnaście drużyn jeżdżących w UCI World Tour 2011 i siedem profesjonalnych zespołów zaproszonych przez organizatorów z tzw. "dziką kartą".
Lista drużyn uczestniczących w wyścigu:

</doc>
<doc id="2270407" url="https://pl.wikipedia.org/wiki?curid=2270407" title="560 Batalion Rosyjski">
560 Batalion Rosyjski

560 Batalion Rosyjski (niem. Russische Bataillon 560) – oddział wojskowy Wehrmachtu złożony z Kozaków podczas II wojny światowej.
15 stycznia 1943 r. na okupowanej Ukrainie został sformowany Wschodni Batalion Uzupełnieniowy "Kranz". Na jego czele stanął mjr Kranz. Oddział składał się z czterech kompanii. Wchodził w skład Generalkommando "Witthöft". W listopadzie tego roku przeniesiono go do północnych Włoch, gdzie zwalczał partyzantkę. Wkrótce został przemianowany na Batalion Wschodni "Kranz". Od lutego 1944 r. występował jako 560 Batalion Wschodni. Na pocz. kwietnia tego roku włączono go do 1059 Pułku Grenadierów jako IV Batalion, zaś pod koniec września do 147 Pułku Grenadierów jako III Batalion. 8 lutego 1945 r. przemianowano go na 560 Batalion Rosyjski. Dowódcą był rtm. Karl Jeromin.

</doc>
<doc id="2270409" url="https://pl.wikipedia.org/wiki?curid=2270409" title="Edwin Ávila">
Edwin Ávila

Edwin Alcibiades Ávila Vanegas (ur. 21 listopada 1989 w Cali) – kolumbijski kolarz torowy i szosowy, zawodnik grupy UCI Professional Continental Teams Israel Cycling Academy, dwukrotny torowy mistrz świata.
Specjalizuje się w wyścigu punktowym. W tej konkurencji zdobył złoty medal na mistrzostwach świata w Apeldoorn w 2011 roku. Zdobył także brązowy medal mistrzostw świata juniorów w madisonie w 2007 roku.

</doc>
<doc id="2270410" url="https://pl.wikipedia.org/wiki?curid=2270410" title="Avila Edwin">
Avila Edwin



</doc>
<doc id="2270411" url="https://pl.wikipedia.org/wiki?curid=2270411" title="Kwok Ho Ting">
Kwok Ho Ting

Kwok Ho Ting (; ur. 26 lutego 1988) – hongkoński kolarz torowy i szosowy, mistrz świata w kolarstwie torowym.
Specjalizuje się w scratchu. Mistrz świata w tej konkurencji z 2011 roku. Jest również mistrzem Azji z 2011 roku w madisonie (z Ki Ho Choi) i wicemistrzem igrzysk azjatyckich w 2010 roku w drużynowym wyścigu na dochodzenie. W 2009 roku wygrał etap podczas wyścigu szosowego Tour de Korea.

</doc>
<doc id="2270413" url="https://pl.wikipedia.org/wiki?curid=2270413" title="403 Wschodni Oddział Konny">
403 Wschodni Oddział Konny

403 Wschodni Oddział Konny (, ) – oddział wojskowy Wehrmachtu złożony z Kozaków podczas II wojny światowej.
Oddział został sformowany na przełomie lipca/września 1942 r. w rejonie Charkowa na okupowanej Ukrainie. Liczył trzy kompanie. Wszedł w skład 403 Dywizji Ochronnej gen. Wilhelm Rußwurma, zwalczającej partyzantkę. W lutym 1943 r. działał w rejonie Nowoczerkaska i Rostowa nad Donem. Przeszedł pod zwierzchnictwo 79 Dywizji Piechoty. Latem-jesienią tego roku operował nad rzeką Mius w składzie 454 Dywizji Ochronnej. Na pocz. 1944 r. został przeniesiony do południowej Francji, gdzie włączono go do 5 Ochotniczego Pułku Kadrowego Ochotniczej Dywizji Kadrowej. Oddział został zasilony częścią Kozackiego Pułku Specjalnego Przeznaczenia Abwehrgruppe-201. Na pocz. 1945 r. wszedł w skład XV Kozackiego Korpusu Kawalerii SS.
Linki zewnętrzne.
Oddziały kozackie na służbie niemieckiej podczas II wojny światowej (jęz. rosyjski)

</doc>
<doc id="2270415" url="https://pl.wikipedia.org/wiki?curid=2270415" title="Bianzhong">
Bianzhong

Bianzhong – starożytny chiński instrument muzyczny, składający się z zawieszonych na drewnianej ramie brązowych dzwonów różnej wielkości, w które uderzano specjalnym młotkiem celem wydobycia dźwięku. W zależności od wersji liczba dzwonków mogła być różna (9, 13, 16, 64 etc.).
Najbardziej znany przykład "bianzhong", datowany na 433 p.n.e., odkryto w 1978 roku w grobowcu markiza Yi z Zeng.

</doc>
<doc id="2270416" url="https://pl.wikipedia.org/wiki?curid=2270416" title="Alison Shanks">
Alison Shanks

Alison Shanks (ur. 13 grudnia 1982 w Dunedin) – nowozelandzka kolarka torowa i szosowa, dwukrotna mistrzyni świata.
Specjalizuje się w wyścigu na dochodzenie. Startowała w igrzyskach olimpijskich w 2008 w Pekinie, zajmując 4. miejsce w tej konkurencji. Pięciokrotna medalistka mistrzostw świata, w 2009 roku w Pruszkowie odniosła największy sukces, zostając mistrzynią świata w konkurencji indywidualnej. Ten wyczyn powtórzyła w Melbourne w 2012 roku. W 2006 roku zdobyła mistrzostwo Nowej Zelandii w kolarskim wyścigu szosowym.

</doc>
<doc id="2270425" url="https://pl.wikipedia.org/wiki?curid=2270425" title="Krążowniki liniowe typu Amagi">
Krążowniki liniowe typu Amagi

 − typ japońskich okrętów wojennych z okresu I wojny światowej. 
Budowa krążowników liniowych typu "Amagi" była elementem realizacji tzw. planu 8-8, mającego na celu unowocześnienie Marynarki Wojennej Japonii. Typ "Amagi", w skład którego miały wchodzić cztery okręty, był powiększoną wersją pancerników typu "Kaga", ale z cieńszym pancerzem burtowym i pokładowym oraz zmodyfikowanym układem artylerii średniego kalibru. Ograniczenia nałożone przez traktat waszyngtoński z 1922 roku spowodowały, że budowa okrętów tego typu musiała zostać przerwana. Jedynie „Amagi” i „Akagi”, zgodnie z ustaleniami traktatu, zostały przeznaczone do ukończenia jako lotniskowce. Trzęsienie ziemi uszkodziło jednak kadłub tego pierwszego tak mocno, że okręt został zezłomowany, a w jego miejsce na lotniskowiec przerobiono pancernik „Kaga”. „Akagi” służył w czasie II wojny światowej jako część "Kido Butai" do momentu zatopienia w bitwie pod Midway.
Nazwy okrętów pochodziły od formacji Amagi, Akagi, Atago, podczas gdy nazwa czwartego pochodziła od góry Takao w pobliżu Kioto lub miasta Takao na Formozie (obecnie Kaohsiung, Tajwan).
Projekt.
Rozmiary i maszynownia.
Okręty miały planowaną wyporność równą 41 217 tonom oraz pełną 47 000 ton. Projekt przewidywał, że osiągną 250 m długości na linii wodnej oraz 251,8 m całkowitej. Szerokość miała wynosić 30,8 m, a zanurzenie 9,5 m. Okręty miały być napędzane turbinami typu Gihon przekazującymi moc na cztery śruby napędowe. Projektanci zakładali, że turbiny będą otrzymywać parę z 19 kotłów wodnorurkowych typu Kampon, z których 11 miało być opalanych olejem napędowym, a pozostałych osiem mieszaniną oleju i węgla. System ten miał zapewnić moc 131 200 shp i prędkość maksymalną 30 węzłów. Okręty miały mieć zapas 3900 ton oleju i 2500 ton węgla. Prędkość ekonomiczna została określona na 14 węzłów, a z pełnym zapasem paliwa okręt miał mieć maksymalny zasięg 8000 mil morskich.
Uzbrojenie.
Zaplanowano, że artyleria główna okrętów typu "Amagi" będzie się składać z 10 dział kal. 410 mm L/45 w pięciu wieżach dwudziałowych (choć w 1920 roku testowano działo o lufie długości 50 kalibrów i mogło ono także być zastosowane). Działo wystrzeliwało pocisk przeciwpancerny ważący 1000 kg przy pomocy ładunku prochowego o masie 224 kg z prędkością 790 m/s. Działa mogły strzelać z szybkością pomiędzy 1,5 a 2,5 strzału na minutę. Każde miało zapas 90 pocisków, a żywotność luf określono na 250-300 strzałów. Wieże miały być umieszczone w osi symetrii okrętu w następujący sposób: dwie wieże na dziobie (w superpozycji) i trzy za nadbudówką rufową (dwie na podwyższonym pokładzie, trzecia bezpośrednio na rufówce). Ważyły 1004 tony każda i mogły ustawić działa pod kątem od -5 do +30 stopni.
Artyleria średniego kalibru miała się składać z 16 dział kal. 140 mm L/50 zamontowanych w kazamatach na śródokręciu. Działa te wystrzeliwały pociski o wadze 38 kg za pomocą ładunku prochowego o wadze 10,33 – 10,97 kg z prędkością wylotową 850-855 m/s. Maksymalne podniesienie dział miało wynosić 25 stopni, co umożliwiało oddanie strzału na odległość 17 500 m. Cztery, później sześć, dział przeciwlotniczych kal. 120 mm L/45 miało być zamontowanych na śródokręciu. Okręty miały być także wyposażone w osiem wyrzutni torpedowych kal. 610 mm umieszczonych poniżej linii wodnej.
Opancerzenie.
Planowano, że typ "Amagi" będzie wyposażony w pancerz burtowy o grubości 254 mm nachylony pod kątem 12 stopni, natomiast grodzie cytadeli miały mieć 73 mm grubości. Barbety artylerii głównej miały być chronione przez pancerze grubości 229–280 mm, a wieża dowodzenia przez 76–356 mm. Planowano, że pancerz pokładowy będzie miał grubość 98 mm.
Geneza projektu.
Doświadczenia z wojny rosyjsko-japońskiej przekonały planistów morskich, że japońskiej flocie potrzebnych będzie więcej szybkich okrętów. 4 kwietnia 1907 roku Cesarska Rada Obrony zaaprobowała tzw. plan 8-8. Był on oparty na założeniu, że w składzie marynarki zawsze będzie się znajdowało osiem pancerników i osiem krążowników pancernych młodszych niż 10 lat (później zmodyfikowano założenia na osiem krążowników liniowych i wiek do ośmiu lat). Nadejście nowego rodzaju pancerników – drednotów spowodowało jednak, że od samego początku plan był niewykonalny. Przy słabej i nierozwiniętej gospodarce oraz dużych obciążeniach, jakim została ona poddana w czasie wojny rosyjsko-japońskiej (Japonia wyszła z wojny zwycięska, ale będąc bankrutem) zwodowanie rewolucyjnego wówczas było katastrofą dla Japonii.
W 1907 roku Japonia była w połowie drogi do uzyskania stanu 8-8 mając w służbie dwa nowo zbudowane pancerniki (typu "Katori"), dwa dalsze (typu "Satsuma") w budowie oraz cztery krążowniki pancerne zatwierdzone do budowy lub w budowie. Dodatkowo zatwierdzono budowę trzech dalszych pancerników oraz czterech krążowników, lecz fundusze na ten cel nie zostały przyznane. Zmiany technologiczne i strategiczne spowodowały jednak, że ówczesne pancerniki (w tym wszystkie japońskie okręty pozostające w służbie lub znajdujące się w budowie) stały się przestarzałe w momencie wprowadzenia do służby HMS „Dreadnought”. Krążowniki pancerne stały się natomiast przestarzałe w momencie, gdy Wielka Brytania i Niemcy rozpoczęły budowę pierwszych jednostek nowej klasy – krążowników liniowych. Dowództwo japońskiej marynarki szybko zrozumiało tę sytuację i zaproponowało zamówienie u Brytyjczyków dwóch krążowników liniowych, z których jeden miał być zbudowany w Wielkiej Brytanii, a drugi w Japonii. Okręty te zostały zamówione (typ "Kongo").
W 1910 roku nadal posiadano autoryzację na budowę jednego pancernika i czterech krążowników pancernych. Pancernik – silniej opancerzona wersja okrętów typu "Kongo" – stał się pierwszym japońskim superdrednotem („Fusō”). Z tym okrętem Japonia pozornie zbliżała się do celu 8-8, ale nowe okręty wchodzące na służbę we flotach innych mocarstw reprezentowały wyższy poziom technologiczny i powodowały, że wszystkie wcześniej zbudowane japońskie okręty liniowe stawały się przestarzałe. To oznaczało, iż planiści dążący do „floty 8-8” musieliby zmierzać do budowy siedmiu dalszych pancerników oraz czterech dalszych krążowników liniowych w momencie, gdy Japonia starała się przetrwać światowy kryzys finansowy.
Po propozycjach dowództwa marynarki z 1911 i 1912 roku nawołujących do dużej rozbudowy floty, rada ministrów zgodziła się przyjąć plan 4-4. Zgodnie z nim zostały zatwierdzone do budowy trzy nowe pancerniki, ale żaden krążownik liniowy. Marynarka uznała jednak ten plan za zbyt skromny i nadal dążyła do realizacji planu 8-4. Cesarska Rada Obrony z kolei naciskała na realizację planu 8-8. Rząd ustąpił i do lipca 1914 roku zdecydował najpierw o poparciu planu 8-4, a następnie 8-8. Plan 8-4 został zaprezentowany Zgromadzeniu Narodowemu w 1914 roku. Planowano, że do 1923 roku Japonia będzie posiadała osiem pancerników i cztery krążowniki liniowe. Planowano zbudować dwa pancerniki typu "Nagato" i dwa typu "Tosa". Problemem był przy tym fakt, że stary plan zakładał, iż wszystkie okręty wchodzące w skład „floty 8-8” musiały mieć mniej niż osiem lat. Do czasu, gdy wszystkie nowe okręty zostałyby ukończone, „Fuso” i pierwsze dwa okręty typu "Kongo" byłyby już według tych kryteriów uznane za przestarzałe.
Pomimo tego plan został przegłosowany w roku 1917 i zatwierdzony wraz z finansami na dwa krążowniki liniowe, którymi zostały dwie jednostki typu "Amagi". Pod koniec 1917 roku marynarka zaproponowała rozszerzenie planu 8-4 i dodanie dwóch kolejnych krążowników liniowych. Propozycja została zaaprobowana i w rezultacie zamówiono dwa kolejne okręty typu "Amagi". Jednak posiadanie w budowie czterech pancerników i czterech krążowników liniowych (wszystkie wyposażone w działa kal. 410 mm) było bardzo dużym obciążeniem dla gospodarki japońskiej. W tym czasie Japonia na marynarkę wojenną wydawała około 1/3 budżetu.
Budowa, jej przerwanie i konwersja.
„Akagi” był pierwszym okrętem typu, którego stępkę położono. Budowa rozpoczęła się 6 grudnia 1920 roku w stoczni w Kure. Budowa „Amagi” rozpoczęła się dziesięć dni później w Yokosuce. Planowano, że ta pierwsza para jednostek zostanie ukończona, odpowiednio, w grudniu i listopadzie 1923 roku. Stępkę „Atago” położono w Kobe (stocznia Kawasaki) w dniu 22 listopada 1921 roku. Planowano, że jednostka zostanie ukończona w grudniu 1924 roku. „Takao”, czwarty i ostatni okręt tego typu, miał powstać w stoczni Mitsubishi w Nagasaki. Jego stępkę położono 19 grudnia 1921 roku i planowano, że także zostanie ukończony w grudniu 1924 roku.
Plany japońskie zostały mocno zmienione przez podpisany w lutym 1922 roku traktat waszyngtoński, który ograniczył tonaż okrętów określanych jako "capital ship", jakie mogli posiadać jego sygnatariusze. Traktat ustanawiał także moratorium na budowę nowych jednostek. Zgodnie z tymi ustaleniami wstrzymano budowę nieukończonych jeszcze krążowników liniowych. Wielka Brytania musiała więc zrezygnować z budowy jednostek typu "G3", USA – z budowy krążowników liniowych typu "Lexington", a Japonia – z kontynuowania budowy jednostek typu "Amagi". Traktat umożliwiał jednak przerobienie kadłubów pancerników i krążowników liniowych znajdujących się w budowie na lotniskowce – ale tylko jeżeli nowe jednostki miałyby wyporność poniżej 27 000 ton. Mając na uwadze, że projektowana wyporność pełna jednostek typu "Amagi" miała wynosić 47 000 ton, ciężko byłoby utrzymać ten limit. Amerykanie mieli jednak ten sam problem z jednostkami typu "Lexington". Spowodowało to, że w ramach wyjątku (na wniosek amerykańskiego asystenta Sekretarza Marynarki T. Roosevelta Jr.) został dodany do traktatu punkt umożliwiający pięciu sygnatariuszom możliwość przerobienia do dwóch "capital ships", które znajdowały się w budowie, na lotniskowce o wyporności maksymalnej 33 000 ton.. Stany Zjednoczone i Japonia szybko skorzystały z tej możliwości. Japonia wybrała do konwersji „Amagi” i „Akagi”, dwa najbardziej zaawansowane w budowie okręty. „Atago” i „Takao” zostały anulowane 31 lipca 1924 roku i rozebrane na złom jeszcze w tym samym roku.
Podczas trzęsienia ziemi w Tokio w 1923 roku, doszło do znacznych uszkodzeń kadłuba „Amagi”. Struktura została zbyt mocno zniszczona by być użyteczną i prace zostały przerwane. „Amagi” został skreślony z listy jednostek floty i sprzedany na złom. Złomowanie rozpoczęło się 14 kwietnia 1924 roku. W zamian za krążownik liniowy do przeróbki został wybrany nieukończony pancernik „Kaga”, przy budowie którego prace zostały wcześniej przerwane w dniu 5 lutego 1922 roku.
„Akagi” jako lotniskowiec.
Prace mające na celu przerobienie nieukończonego krążownika liniowego na lotniskowiec rozpoczęły się 19 listopada 1923 roku i zostały ukończone w marcu 1927 roku. Okręt początkowo miał jeden główny pokład służący do lądowań oraz dwa krótsze, umieszczone poniżej, pokłady startowe. Ten projekt okazał się być niesatysfakcjonujący i w 1935 roku okręt został wycofany z aktywnej służby w celu przebudowy. Niższe pokłady startowe zostały usunięte, pokład startowy został wydłużony do 249 metrów, dodano także trzeci podnośnik samolotów. Przebudowa została ukończona w 1938 roku. „Akagi” wspierał operacje w pobliżu wybrzeży Chin na początku roku 1939 i w roku 1940. W listopadzie 1940 roku przeszedł przegląd. 
W ataku na Pearl Harbor 7 grudnia 1941 roku brał udział jako jednostka flagowa admirała Nagumo. O 6:00 7 grudnia 1941 roku w odległości około 275 mil od bazy amerykańskiej z pokładu lotniskowców „Akagi”, „Kaga”, „Hiryū”, „Sōryū”, „Shōkaku” i „Zuikaku” wystartowały samoloty pierwszej fali, która zaatakowała o 7:40. Drugi atak nastąpił o 8:50. Amerykańskie straty wyniosły m.in. pięć pancerników zatopionych (jeden eksplodował, jeden wywrócił się, trzy osiadły na dnie portu) i dwa niszczyciele (spalone w suchym doku) oraz 188 samolotów zniszczonych.
Od stycznia do marca 1942 roku „Akagi” wraz z innymi lotniskowcami Kido Butai wspierał japońskie operacje inwazyjne w rejonie Południowo-Wschodniej Azji. „Akagi” opuścił Japonię 5 stycznia 1942 roku. 20 i 22 stycznia jego samoloty brały udział w bombardowaniu Rabaulu na Nowej Brytanii. 21 stycznia atakowały Kavieng na Nowej Irlandii. 19 lutego uczestniczyły w bombardowaniu Darwin, a także ciężko uszkodziły amerykański tender wodnosamolotów (dawniej lotniskowiec) 27 lutego. Został on następnie zatopiony przez eskortę. 
Pod koniec marca 1942 roku „Akagi” wraz z lotniskowcami „Hiryū”, „Sōryū”, „Shōkaku” i „Zuikaku” oraz zespołem pancerników, krążowników i niszczycieli wyruszył na Ocean Indyjski, by zniszczyć tamtejszą flotę brytyjską. 5 kwietnia samoloty z wszystkich lotniskowców uderzyły na brytyjską bazę w Colombo niszcząc instalacje nabrzeżne oraz zatapiając krążownik pomocniczy i stary niszczyciel w porcie. Gdy japońskie samoloty wracały na pokłady okrętów, wodnopłatowiec spostrzegł krążowniki ciężkie i „Cornwall”. Oba okręty zostały zatopione przez bombowce nurkujące, m.in. z „Akagi”. 9 kwietnia japońskie lotniskowce zaatakowały Trincomalee i zniszczyły wiele brytyjskich myśliwców i bombowców oraz zatopiły statek handlowy w porcie. Po ataku na Trincomalee samoloty z „Akagi” uczestniczyły w zatopieniu brytyjskiego lotniskowca , korwety i australijskiego niszczyciela .
Pod koniec maja 1942 roku, w ramach wysiłków mających na celu znalezienie i zniszczenie nieuchwytnych amerykańskich lotniskowców, japońskie siły zorganizowały atak na Aleuty na wodach Alaski i atol Midway na Zachodnim Pacyfiku. Admirał Nagumo na pokładzie „Akagi” poprowadził lotniskowce „Kaga”, „Sōryū” i „Hiryū” wraz z okrętami wspierającymi wchodzącymi w skład 1. Zespołu Uderzeniowego Lotniskowców (Kido Butai) do ataku na Midway. W pierwszym ataku na cele lądowe japońskie samoloty zneutralizowały nieliczne myśliwskie siły obrońców i zadały pewne uszkodzenia amerykańskim instalacjom na atolu. Samoloty torpedowe i bombowce nurkujące wysłane z Midway by zaatakować japońską flotę nie odniosły sukcesu, ale wkrótce zaatakowały samoloty z lotniskowców. Samoloty torpedowe z , i zaatakowały wspólnie zmuszając japońskie lotniskowce do silnego manewrowania w ramach uników przed torpedami, co spowodowało, że nie mogły wysłać dodatkowych samolotów dla obrony. Amerykańskie bombowce nurkujące, które przyleciały opóźnione nie mogąc znaleźć celu, wkrótce zadały śmiertelne ciosy „Akagi”, „Kaga” i „Sōryū”. „Yorktown”, zaatakowany przez ocalałe bombowce z „Hiryū” próbował wrócić do walki, ale kilka godzin później został trafiony dwiema torpedami. Płonący okręt został opuszczony, ale jego samoloty zwiadowce spostrzegły „Hiryū”, a bombowce z „Enterprise” trafiły ostatni lotniskowiec wroga czterema bombami przesądzając o jego losie. Japonia straciła w tym starciu wszystkie cztery lotniskowce należące do 1. Zespołu Uderzeniowego Lotniskowców.

</doc>
<doc id="2270426" url="https://pl.wikipedia.org/wiki?curid=2270426" title="Vilija Sereikaitė">
Vilija Sereikaitė

Vilija Sereikaitė (ur. 12 lutego 1987 w Poniewieżu) – litewska kolarka torowa i szosowa, trzykrotna brązowa medalistka mistrzostw świata, mistrzyni i wicemistrzyni Europy.
Specjalizuje się w wyścigu na dochodzenie. Startowała w igrzyskach olimpijskich w 2008 w Pekinie, zajmując 6. miejsce w tej konkurencji. Trzykrotna brązowa medalistka mistrzostw świata (2009-2011), w 2009 roku zdobyła wicemistrzostwo Litwy w indywidualnym wyścigu szosowym na czas.

</doc>
<doc id="2270427" url="https://pl.wikipedia.org/wiki?curid=2270427" title="Vilija Sereikaite">
Vilija Sereikaite



</doc>
<doc id="2270428" url="https://pl.wikipedia.org/wiki?curid=2270428" title="Schelhammera">
Schelhammera

Schelhammera R.Br. – rodzaj wieloletnich, ziemnopączkowych roślin zielnych z rodziny zimowitowatych, obejmujący dwa gatunki: "Schelhammera multiflora" R.Br., występujący w południowej Nowej Gwinei i północnym Queensland, oraz "Schelhammera undulata" E.Br., występujący w południowo-wschodniej Nowej Południowej Walii i wschodniej Wiktorii. Oba gatunki zasiedlają wilgotne stanowiska w otwartych lasach równikowych.
Nazwa rodzaju została nadana na cześć Günthera Schelhammera, profesora medycyny i botaniki Uniwersytetu w Jenie.
Systematyka.
Według Angiosperm Phylogeny Website (aktualizowany system APG IV z 2016) rodzaj zaliczany jest do plemienia "Tripladenieae" w rodzinie zimowitowatych ("Colchicaceae"), należącej do rzędu liliowców ("Liliales") zaliczanych do jednoliściennych (monocots).

</doc>
<doc id="2270429" url="https://pl.wikipedia.org/wiki?curid=2270429" title="Poros (książę indyjski)">
Poros (książę indyjski)



</doc>
<doc id="2270430" url="https://pl.wikipedia.org/wiki?curid=2270430" title="Andy Yates">
Andy Yates

Andy Yates (ur. 31 lipca 1974) – angielski zawodowy sędzia snookerowy.
Andy Yates pierwsze oficjalne spotkanie poprowadził w 2006 roku, podczas kwalifikacji do prestiżowego turnieju Masters. Sędziował wówczas mecz Mark Allen – Robert Stephen.
W swojej karierze sędziował 4 breaki maksymalne.

</doc>
<doc id="2270433" url="https://pl.wikipedia.org/wiki?curid=2270433" title="Leon Thomas III">
Leon Thomas III

Leon Thomas III (ur. 1 sierpnia 1993 w Nowym Jorku) – amerykański aktor, piosenkarz, muzyk i tancerz.
Znany z roli André Harris z serialu młodzieżowego Nickelodeon "Victoria znaczy zwycięstwo". Wystąpił także m.in. w takich serialach i filmach jak: "Cudowne dziecko", "iCarly", "The Naked Brothers Band" i wielu innych.

</doc>
<doc id="2270435" url="https://pl.wikipedia.org/wiki?curid=2270435" title="Polska Federacja Kolei Muzealnych, Turystycznych i Lokalnych">
Polska Federacja Kolei Muzealnych, Turystycznych i Lokalnych

Polska Federacja Kolei Muzealnych, Turystycznych i Lokalnych (PFKL) – polski związek stowarzyszeń założony w 2009 w Gdyni. 
Celami statutowymi Polskiej Federacji Kolei Muzealnych, Turystycznych i Lokalnych są:

</doc>
<doc id="2270437" url="https://pl.wikipedia.org/wiki?curid=2270437" title="Sparceta górska">
Sparceta górska

Sparceta górska ("Onobrychis montana" DC.) – gatunek rośliny z rodziny bobowatych.
Rozmieszczenie geograficzne.
Rośnie w górach Południowej i Środkowej Europy: w Alpach, Apeninach, Jurze, górach Dynarskich, górach Półwyspu Bałkańskiego i w Karpatach. Według niektórych źródeł występuje także w Turcji. W Polsce jest gatunkiem bardzo rzadkim. Występuje wyłącznie w Tatrach i to na kilku zaledwie stanowiskach. Wszystkie znajdują się w Tatrach Zachodnich i skupione są w zachodniej części Czerwonych Wierchów: na dnie Wąwozu Kraków, na schodzących do niego zboczach Wysokiej Turni oraz na Przednim Kamiennym.
Biologia i ekologia.
Bylina, hemikryptofit. Kwitnie od lipca do sierpnia. Zdolność kiełkowania nasion bardzo duża i do kiełkowania nie wymagają okresu spoczynku. Występuje w piętrze kosodrzewiny i piętrze halnym w naskalnych murawach. W Tatrach rośnie na podłożu wapiennym. Liczba chromosomów 2n = 28 Ga 2, 4, 6.
Zagrożenia.
Według klasyfikacji IUCN gatunek narażony na wyginięcie w Karpatach polskich (kategoria VU). Według Polskiej Czerwonej Księgi Roślin oraz polskiej czerwonej listy również gatunek narażony (kategoria VU). 
Występuje tylko na obszarze Tatrzańskiego Parku Narodowego i nie jest bezpośrednio zagrożony, gdyż jego stanowiska znajdują się poza szlakami turystycznymi. Populacja w Wąwozie Kraków liczy kilka tysięcy osobników. Jednak występowanie na niewielkim tylko i izolowanym obszarze stanowi powód do włączenia tego gatunku do listy gatunków zagrożonych. Jego stanowiska wymagają monitoringu. Jest też uprawiany ogrodzie Instytutu Ochrony PAN w Zakopanem (przy Muzeum Tatrzańskim).

</doc>
<doc id="2270438" url="https://pl.wikipedia.org/wiki?curid=2270438" title="Mathieu Boots">
Mathieu Boots

Mathieu Boots (ur. 23 czerwca 1976 roku w Venhuizen) – holenderski piłkarz, grający na pozycji obrońcy. Obecnie występuje w drużynie HVV Hollandia. Swoją profesjonalną karierę rozpoczął w FC Volendam, z którym w sezonie 2008/09 występował w Eredivisie. W latach 2001–2002, przez półtora roku grał w belgijskim KV Mechelen, z którym w sezonie 2001/02 awansował do rozgrywek Eerste klasse. Przez dwa lata był również zawodnikiem japońskiego Yokohama FC, z którym grał w J. League Division 2.

</doc>
<doc id="2270439" url="https://pl.wikipedia.org/wiki?curid=2270439" title="Onobrychis montana">
Onobrychis montana



</doc>
<doc id="2270444" url="https://pl.wikipedia.org/wiki?curid=2270444" title="O życiu szczęśliwym">
O życiu szczęśliwym

O życiu szczęśliwym ("De beata vita") – dialog Św. Augustyna napisany jesienią roku 386 w wiejskiej posiadłości Cassiciacum nieopodal Mediolanu, gdzie autor wraz ze swą matką i towarzyszami przygotowywał się do przyjęcia chrztu. Dialog podejmuje zagadnienie szczęścia i dróg do niego prowadzących. W rozmowie biorą udział, oprócz samego Augustyna, Monika – jego matka, brat Nawigiusz, uczniowie Trygecjusz i Licencjusz oraz siostrzeńcy Lastidianus i Rustikus, a także syn Augustyna – Adeodatus.
Wydania.
Łacińskie wydanie krytyczne: "De beata vita"; PL 32,959-976; CSEL 63; CCL 29, wyd. W. M. Green /1970/; BA 4.
Polskie tłumaczenie: "O życiu szczęśliwym", przeł. A. Świderkówna, [w:] tenże, "Dialogi filozoficzne", Kraków 1999 Znak FiR, s. 15-50.

</doc>
<doc id="2270448" url="https://pl.wikipedia.org/wiki?curid=2270448" title="Władysław Seńko">
Władysław Seńko

Władysław Seńko (ur. 15 lipca 1928 w Skomorochach Wielkich na Zamojszczyźnie, zm. 13 września 2017) – polski historyk filozofii, tłumacz i edytor, profesor nauk humanistycznych, pracownik Polskiej Akademii Nauk. Specjalista w zakresie historii filozofii polskiej.
Życiorys.
W latach 50. był redaktorem w Instytucie Wydawniczym „"PAX” oraz członkiem Stowarzyszenia „PAX”, które opuścił w 1955 w ramach tzw. frondy. W 1956 należał do sygnatariuszy deklaracji założycielskiej Ogólnopolskiego Klubu Postępowej Inteligencji Katolickiej. Rozmowy katolickich działaczy z Krakowa i Warszawy poprzedzające tę inicjatywę toczyły się w jego warszawskim mieszkaniu. W 1957 został udziałowcem zainicjowanej przez Janusza Zabłockiego Libella sp. z o.o., która miała stanowić ekonomiczne zaplecze katolickich inicjatyw społecznych i wydawniczych. W 1958 wszedł w skład pierwszej redakcji miesięcznika „Więź”. 
Zajmował się m.in. historią filozofii polskiej XV wieku. Uzyskał tytuł naukowy profesora nauk humanistycznych. Był pracownikiem Instytutu Filozofii i Socjologii Polskiej Akademii Nauk.
Wchodził w skład komitetu redakcyjnego czasopisma "Studia Mediewistyczne".

</doc>
<doc id="2270450" url="https://pl.wikipedia.org/wiki?curid=2270450" title="Giles Noble Blennerhasset">
Giles Noble Blennerhasset

Giles Noble Blennerhasset (ur. 16 kwietnia 1895 w Leoville, zm. 4 grudnia 1978) – irlandzki as myśliwski Royal Air Force z okresu I wojnie światowej z 8 potwierdzonymi zwycięstwami powietrznymi.
Giles Noble Blennerhasset służył w Royal Ulster Rifles zanim 24 marca 1916 został przeniesiony do Royal Flying Corps. 30 grudnia 1916 roku został przydzielony do służby w No. 18 Squadron RAF wyposażonego w samoloty Royal Aircraft Factory F.E.2, jako obserwator. W jednostce odniósł pierwsze zwycięstwo powietrzne 4 lutego 1917 roku w okolicach Le Sars razem z pilotem Robertem Farquharem. 5 kwietnia odniósł podwójne zwycięstwo z pilotem Victorem Henrym Hustonem, w okolicach Inchy uszkodzili dwa samoloty Albatros D.II.
Ostatnie ósme zwycięstwo, podwójne, odniósł 23 maja na wschód od Eswars. Razem z pilotem C. Parkinsonem zestrzelili jeden, a drugi uszkodzili samoloty niemieckie Albatros D.III. W połowie lipca 1917 roku Blennerhasset został przeniesiony do służby na terenie Wielkiej Brytanii w Home Establishment. Uzyskał licencję pilota i 24 października 1919 roku został promowany na stopień Flying Officer.
Jako pilot służył w kilku dywizjonach lotniczych: No. 48 Squadron RAF, No. 78 Squadron RAF, No. 112 Squadron RAF, No. 158 Squadron RAF. Służył w Indiach. Z RAF-u odszedł 22 stycznia 1922 roku.

</doc>
<doc id="2270456" url="https://pl.wikipedia.org/wiki?curid=2270456" title="La Cuenta">
La Cuenta

La Cuenta – szósty studyjny album francuskiego rapera Rohffa. Został wydany 13 grudnia, 2010 roku.
Album jest promowany singlami "Dans ma werss", "Rien à prouver", "Dans tes yeux", "Fais doucement" z udziałem Zaho, "Qui veut ma peau ?" z udziałem Nicky B i "Machine de guerre". 
Lista utworów.
CD 1 (edycja podstawowa).
Sample

</doc>
<doc id="2270457" url="https://pl.wikipedia.org/wiki?curid=2270457" title="Puszczyk">
Puszczyk



</doc>
<doc id="2270460" url="https://pl.wikipedia.org/wiki?curid=2270460" title="Parafia św. Antoniego Opata w Męcinie">
Parafia św. Antoniego Opata w Męcinie

Parafia św. Antoniego Opata w Męcinie – parafia rzymskokatolicka, należąca do dekanatu limanowskiego w diecezji tarnowskiej. Opiekę nad nią sprawują księża diecezjalni.
Odpust parafialny obchodzony jest w parafii dwukrotnie: 17 stycznia – w święto św. Antoniego Opata, oraz w niedzielę po 13 czerwca - wspomnieniu liturgicznym św. Antoniego Padewskiego. 
Od 2007 do 16 października 2020 roku proboszczem parafii był ks. kan. Antoni Piś, który zmarł na COVID-19.
Historia.
Parafia została założona prawdopodobnie na początku XIV wieku. Pierwsza wzmianka pochodzi ze świętopietrza z 1325. Istniejący tu drewniany kościół został w późniejszych czasach przejęty przez braci polskich, którzy założyli tu swój zbór. W 1605 zwrócono go katolikom, którzy użytkowali go jeszcze przez blisko wiek. W 1685 kościół zburzono, a na jego miejscu postawiono nowy, również drewniany, zachowany do dziś. 
Od 1984 trwały starania o pozwolenie na budowę nowej świątyni. Ukończono ją w 2006 i w tym samym roku konsekrowano.
Kościoły.
Zabytkowy kościół drewniany pochodzi z końca XVIII wieku. Aż do 2006 roku pełnił rolę kościoła parafialnego, a obecnie jest kościołem pomocniczym.
Funkcję głównej świątyni parafii przejął nowy kościół.
Organizacje i wspólnoty parafialne.
Na terenie parafii w Męcinie działa kilka wspólnot parafialnych, m.in.:

</doc>
<doc id="2270462" url="https://pl.wikipedia.org/wiki?curid=2270462" title="Frederic Drăghici">
Frederic Drăghici

Frederic Drăghici (ur. 1 czerwca 1913 w Reșița) – rumuński gimnastyk. Uczestnik Igrzysk Olimpijskich w 1936 w Berlinie. Na igrzyskach olimpijskich zajął 97. miejsce w wieloboju gimnastycznym.

</doc>
<doc id="2270465" url="https://pl.wikipedia.org/wiki?curid=2270465" title="Adalbert Tilkowsky">
Adalbert Tilkowsky

Adalbert Tilkowsky (ur. 20 lipca 1840 w Georgenbergu, zm. 22 lutego 1907 w Wiedniu) – austriacki lekarz psychiatra, radca stanu (Regierungsrat), dyrektor zakładu dla chorych psychicznie w Wiedniu ("niederösterreichischen Landes-Irrenanstalt").

</doc>
<doc id="2270466" url="https://pl.wikipedia.org/wiki?curid=2270466" title="Kenseitō">
Kenseitō

 – japońska partia polityczna z okresu Meiji.
Kenseitō została założona w czerwcu 1898 r. w wyniku połączenia się Shimpotō (Partia Postępu) z Shigenobu Ōkumą (1838–1922) na czele i Jiyūtō (Partia Liberalna) pod przewodnictwem Taisuke Itagakiego (1837–1919). 
Liderem nowej partii został Ōkuma. Po upadku rządu Hirobumiego Itō, Ōkuma objął stanowisko premiera Japonii, a w wyborach Kenseitō zdobyła większość mandatów w Izbie Reprezentantów – niższej izbie japońskiego parlamentu (Zgromadzenia Narodowego). Członkowie byłego Jiyūtō nie byli jednak usatysfakcjonowani podziałem stanowisk w nowym rządzie, zarzucając Ōkumie faworyzowanie przy ich podziale ludzi z Shimpotō. Kryzys pogłębiał się, członkowie dawnego Jiyūtō włączyli się do kampanii ugrupowań konserwatywnych przeciwko ministrowi edukacji Yukio Ozakiemu, zarzucając mu promowanie republikanizmu. Pomimo rezygnacji Ozakiego ze stanowiska, frakcja Jiyūtō nie powstrzymała się od dalszej krytyki rządu i w krótkim czasie doszło do rozpadu sojuszu i upadku gabinetu.
Po rozpadzie, posłowie z dawnego Jiyūtō, założyli ugrupowanie Nowe Kenseitō, ponownie wybierając Itagakiego na przewodniczącego. Rok później, we wrześniu 1900 r. przekształcili się w partię Rikken Seiyūkai (Konstytucyjne Stowarzyszenie Przyjaciół Polityki, 1900–1940), na której czele stanął Hirobumi Itō. 
Deputowani, którzy pozostali lojalni wobec Ōkumy, zreorganizowali się w listopadzie 1898 r. w Kensei Hontō (Prawdziwa Partia Konstytucjonalistów, 1898–1910), jednak część z nich opuściła partię, po poparciu planów podwyżki podatków, forsowanych przez czwarty rząd Itō, które miały pokryć wydatki wojenne związane z udziałem Japonii w tłumieniu chińskiego "powstania bokserów".
W 1903 r. dawnych koalicjantów ponownie połączyła wspólna sprawa. Kensei Hontō i Rikken Seiyūkai zawiązały koalicję, która miała sprzeciwić się rządowi Tarō Katsury. W 1907 r. Ōkuma zrezygnował z funkcji prezesa. W następnych wyborach, przeprowadzonych w 1909 r., Kensei Hontō otrzymała jedynie 65 mandatów, wobec 204, które otrzymała Rikken Seiyūkai.

</doc>
<doc id="2270467" url="https://pl.wikipedia.org/wiki?curid=2270467" title="Makoto Tsuruga">
Makoto Tsuruga

 – japoński curler, reprezentant kraju na zimowych igrzyskach olimpijskich.
Tsuruga zadebiutował na arenie międzynarodowej podczas Mistrzostw Świata Juniorów 1996, jako trzecie w zespole Hiroshiego Satō. Rok później to on był skipem, doprowadził Japonię do fazy play-off, przegrał tam jednak mecze z Finlandią 3:5 (Perttu Piilo) i Kanadą (Ryan Keane) 6:9.
Japonia była gospodarzem Zimowych Igrzysk Olimpijskich 1998 i miała zagwarantowane miejsce w turnieju. Zespół Tsurugi zdołał wywalczyć mecze barażowe, jednak po przegranej 4:5 ze Stanami Zjednoczonymi (Tim Somerville) zajął. 5. miejsce, w Round Robin to Japonia wygrała przeciwko Amerykanom 8:6.
Nigdy nie udało mu się sięgnąć po złoty medal w rozgrywkach strefy Pacyfiku, a do finałów dochodził czterokrotnie. Zajęcie 2. miejsca pozwoliło mu wystąpić na Mistrzostwach Świata 2006, drugi raz wystąpił w 2010 mimo tego, że w rywalizacji kontynentalnej uczestniczyła ekipa Yusuke Morozumiego. Rok później w mistrzostwach Pacyfiku zajął ostatnią pozycję wygrywając zaledwie jeden mecz.
Tsuruga uczestniczy również w rywalizacji par mieszanych, zajął 2. miejsce w I Mistrzostwach Japonii w tej konkurencji, jego partnerką była Ayumi Ogasawara.

</doc>
<doc id="2270470" url="https://pl.wikipedia.org/wiki?curid=2270470" title="Diecezja Padwy">
Diecezja Padwy

Diecezja Padwy – diecezja Kościoła rzymskokatolickiego w północnych Włoszech, w metropolii Wenecji, w regionie kościelnym Triveneto.
Została erygowana w III wieku. Jej parafie znajdują się na obszarze czterech świeckich prowincji: Padwy, Vicenzy, Treviso i Wenecji.

</doc>
<doc id="2270471" url="https://pl.wikipedia.org/wiki?curid=2270471" title="Queens (dzielnica)">
Queens (dzielnica)



</doc>
<doc id="2270477" url="https://pl.wikipedia.org/wiki?curid=2270477" title="Japonaiserie (obrazy Vincenta van Gogha)">
Japonaiserie (obrazy Vincenta van Gogha)

Japonaiserie (fr., pol. "japońszczyzna") – termin wprowadzony przez holenderskiego malarza postimpresjonistycznego Vincenta van Gogha na określenie wpływu sztuki japońskiej na malarstwo europejskie. Terminu tego użył po raz pierwszy w liście do brata Theo w 1885 przypisując jego autorstwo francuskiemu pisarzowi Jules'owi de Goncourtowi.
Tło historyczne.
Przed 1854 handel z Japonią był zmonopolizowany przez Holandię, a pośrednikiem w wymianie towarowej była wyspa Dejima. Większość towarów sprowadzanych do Europy stanowiła porcelana i wyroby powlekane lakierem. Wymuszony przez Stany Zjednoczone traktat z Kanagawy oznaczał zakończenie 220-letniego okresu samoizolacji Japonii i otwarcie na handel z Zachodem.
Artyści tacy jak Édouard Manet, Edgar Degas i Claude Monet, a w ślad za nimi van Gogh, rozpoczęli kolekcjonowanie tanich japońskich drzeworytów zwanych ukiyo-e. Również Vincent i Theo zgromadzili pokaźną kolekcję tego typu dzieł sztuki, obecnie eksponowaną w Muzeum Vincenta van Gogha w Amsterdamie.
W liście do Theo z ok. 5 czerwca 1888 Vincent zauważył:
Miesiąc później napisał:
Wpływ sztuki japońskiej na Vincenta van Gogha.
Zainteresowanie van Gogha japońskimi drzeworytami ukiyo-e datuje się od czasu jego pobytu w Arnhem, kiedy interesował się on ponadto teorią koloru Eugène'a Delacroix i kiedy używał tych drzeworytów do dekoracji swej pracowni.
Podczas swego późniejszego pobytu w Paryżu, gdzie modny stał się wpływ sztuki japońskiej na twórczość impresjonistów, van Gogh zaczął gromadzić kolekcję drzeworytów ukiyo-e i w końcu handlować nimi z bratem Theo. W tym samym czasie sporządził trzy kopie na ich podstawie, "Kurtyzanę" i dwa szkice według Hiroshige Andō.
Van Gogh rozwijał wyidealizowaną koncepcję artysty japońskiego, która zawiodła go do Żółtego Domu w Arles, żeby uczynić zeń utopijną kolonię artystyczną z udziałem Paula Gauguina.
W 1888 jego entuzjazm dla sztuki japońskiej osłabł jednak na rzecz impresjonizmu:
Handel drzeworytami ukiyo-e doprowadził van Gogha do kontaktu z Siegfriedem Bingiem, niemieckim kolekcjonerem i mecenasem sztuki, prominentnym propagatorem sztuki japońskiej na Zachodzie i jednym z prekursorów Art Nouveau.
Charakterystyczna dla drzeworytów ukiyo-e była prostota tematu, charakterystyczne wykonanie ich kompozycji, śmiałe i pewne kontury, nieobecność perspektywy lub niezwykłość tejże, beznamiętne płaszczyzny zuniformizowanego koloru i światła, nieobecność chiaroscuro i skupienie się na dekoracyjności. Jedną lub kilka z tych cech odnaleźć można w malarstwie van Gogha po jego wyjeździe w Antwerpii.
Kurtyzana (według Kesai Eisena).
Majowe wydanie francuskiego magazynu ilustrowanego "Paris Illustré" z 1886 było poświęcone sztuce japońskiej i opatrzone wstępem japońskiego marszanda Tadamasa Hayashi, który mógł stanowić inspirację utopijnego wyobrażenia van Gogha na temat sztuki japońskiej:
Na okładce czasopisma znajdował się rewers kolorowego drzeworytu Keisai Eisena przedstawiający japońską kurtyzanę (oiran). Van Gogh skopiował i powiększył ilustrację, aby na jej podstawie namalować swój obraz.
Kopie według Hiroshige.
Van Gogh sporządził kopie dwóch drzeworytów Hiroshige. Udoskonalił ich kolorystykę i dodał krawędzie wypełnione kaligrafami japońskimi, zapożyczonymi z innych drzeworytów.

</doc>
<doc id="2270479" url="https://pl.wikipedia.org/wiki?curid=2270479" title="Disney Channel (Japonia)">
Disney Channel (Japonia)

Disney Channel (Japonia) – stacja telewizyjna dla dzieci i młodzieży w Japonii. 
Nadawanie stacji rozpoczęło się 1 stycznia 1994 roku w wersji azjatyckiej. Osobna wersja japońska nadaje od 18 listopada 2003 roku.
Programy.
Seriale animowane.
Aktualnie w emisji:
Seriale fabularne.
Aktualnie w emisji:
Filmy.
Animowane:

</doc>
<doc id="2270480" url="https://pl.wikipedia.org/wiki?curid=2270480" title="Metropolia Tokio">
Metropolia Tokio

Metropolia Tokio - metropolia Kościoła rzymskokatolickiego w Japonii, położona najbardziej na północ spośród trzech metropolii w tym kraju. Powstała w 1891 roku. W jej skład wchodzą metropolitalna archidiecezja Tokio oraz pięć diecezji. Archikatedrą metropolitalną jest Katedra Najświętszej Marii Panny w Tokio. Od 2017 roku godność metropolity sprawuje abp Tarcisio Isao Kikuchi.
W skład metropolii wchodzą:

</doc>
<doc id="2270483" url="https://pl.wikipedia.org/wiki?curid=2270483" title="Valoissa">
Valoissa

Valoissa – czwarty album fińskiego zespołu Indica. Został wydany w 2008 roku. Producentem był Tuomas Holopainen.
Album zajął trzecie miejsce na fińskich listach przebojów, co jest najwyższym zajętym przez Indikę miejscem na top listach. Został wyprodukowany przez Tuomasa Holopainena, klawiszowca zespołu Nightwish. Indica pracowała nad albumem podczas nordyckiej trasy z Nightwishem.
Pierwszym singlem do albumu zostało "Pahinta tänään" drugim tytułowa "Valoissa", a trzecim i ostatnim "10h myöhässä". do każdego singla nakręcono teledysk.
Teledyski.
Reżyserem wszystkich teledysków był Jesse Hietanen.

</doc>
<doc id="2270484" url="https://pl.wikipedia.org/wiki?curid=2270484" title="Marek Sokołowski (jezuita)">
Marek Sokołowski (jezuita)

Marek Sokołowski SJ (ur. 26 czerwca 1952 w Ciechanowie) – polski duchowny katolicki, jezuita, prof. dr hab. teologii, pisarz, poeta.
Życiorys.
W 1971 roku wstąpił do Towarzystwa Jezusowego. Studia filozoficzne odbywał w Krakowie, teologiczne w Warszawie. Studia specjalistyczne z teologii duchowości zakończone doktoratem, kontynuował na Uniwersytecie Gregoriańskim w Rzymie. Był duszpasterzem akademickim w Toruniu, Szczecinie, Lublinie i Warszawie. Kursy formacyjne i praktyki duszpasterskie odbywał we Włoszech, Hiszpanii, Meksyku, Anglii, Stanach Zjednoczonych, Kanadzie, Urugwaju i Argentynie.
Od 1997 roku jest wykładowcą teologii duchowości na Akademii Katolickiej w Warszawie. Jest kierownikiem Katedry Teologii Duchowości i Teologii Pastoralnej. 20 grudnia 2008 roku otrzymał tytuł naukowy profesora nauk teologicznych. Od roku 2015 jest kierownikiem Jezuickiego Uniwersytetu Trzeciego Wieku. Autor ponad stu opracowań naukowych i popularnonaukowych: książek i artykułów z zakresu teologii duchowości. W swoim dorobku pisarskim ma również sześć tomów wierszy. 
Książki.
Książki zbiorowe

</doc>
<doc id="2270485" url="https://pl.wikipedia.org/wiki?curid=2270485" title="Puchacz">
Puchacz



</doc>
<doc id="2270486" url="https://pl.wikipedia.org/wiki?curid=2270486" title="William Rankine">
William Rankine

William John Macquorn Rankine (ur. 5 lipca 1820 w Edynburgu w Szkocji, zm. 24 grudnia 1872 w Glasgow w Szkocji) – szkocki inżynier i fizyk. Autor prac z dziedziny budownictwa, miernictwa oraz termodynamiki. W roku 1850 opracował teoretyczny obieg cieplny silnika parowego (tzw. obieg Rankine’a). Wspólnie z Rudolfem Clausiusem i Williamem Thomsonem (Lordem Kelvinem) jest twórcą nowej gałęzi fizyki − termodynamiki. Wprowadził termin "energia potencjalna".
Jest twórcą jednej ze skal termometrycznych nazwanej od jego nazwiska skalą Rankine’a.
Rankine miał bardzo szerokie zainteresowania, które obejmowały botanikę, teorię muzyki, matematykę, inżynierię. W wolnym czasie lubił śpiewać, grać na instrumentach, a także komponować humorystyczne piosenki.

</doc>
<doc id="2270489" url="https://pl.wikipedia.org/wiki?curid=2270489" title="Lekkoatletyka na Letniej Uniwersjadzie 1995">
Lekkoatletyka na Letniej Uniwersjadzie 1995

Lekkoatletyka na Letniej Uniwersjadzie 1995 – zawody lekkoatletyczne podczas uniwersjady w japońskiej Fukuoce rozegrano między 29 sierpnia a 3 września.

</doc>
<doc id="2270497" url="https://pl.wikipedia.org/wiki?curid=2270497" title="Rzekotka szmaragdowa">
Rzekotka szmaragdowa



</doc>
<doc id="2270498" url="https://pl.wikipedia.org/wiki?curid=2270498" title="Michinaga Fujiwara">
Michinaga Fujiwara

 – japoński arystokrata i polityk okresu Heian, przedstawiciel rodu Fujiwara.
Był synem wielkiego ministra Kaneie (929–990). Po śmierci starszych braci został w 995 roku głową linii Hokke rodu Fujiwara i otrzymał urząd wielkiego ministra prawej strony (右大臣, "udaijin"). Rok później usunął z areny politycznej rywalizujących z nim kuzynów i awansował na wielkiego ministra lewej strony (左大臣, "sadaijin"). Od tej pory odgrywał decydującą rolę na dworze cesarskim. Powierzono mu także funkcję nairana (内覧), polegającą na przeglądaniu dokumentów kierowanych do cesarza. Jego pięć córek zostało żonami władców i książąt krwi, trzy z nich zostały cesarzowymi, a trzech wnuków Michinagi zasiadło na tronie.
W 1016 roku został mianowany regentem w imieniu swego małoletniego wnuka Go-Ichijō, jednak już rok później przekazał tę funkcję swemu synowi Yorimichi (990–1074), sam zaś objął urząd kanclerza (太政大臣, "daijō-daijin" lub "dajō-daijin"). W 1018 roku również i ten urząd oddał swojemu synowi, sam zaś odszedł na emeryturę. Rok później przyjął święcenia mnisie. Ufundował świątynię Hōjō-ji w Kioto.
Michinaga Fujiwara znany jest także jako pisarz. W latach 998–1021 spisał pamiętnik "Midō kanpakuki" (御堂関白記), będący najstarszym spisanym w języku chińskim wytworem pamiętnikarstwa japońskiego.
Michinaga sprawował przez trzydzieści lat faktyczne rządy na dworze cesarskim. Przypisywany mu jest poemat wyrażający uczucia człowieka, który osiągnął już wszystko:
Historia życia i kariery Michinagi Fujiwary została przedstawiona w "Eiga monogatari" ("Opowieść o rozkwicie", część I z 1030 r., część II ok. 1092) i w "Ōkagami" ("Wielkie zwierciadło", ok. 1120).
"Eiga monogatari" łączy tradycje opowieści dworskiej i kronik historycznych. Jest w zasadzie oparta na faktach, ale zawiera wiele elementów fikcyjnych, anegdotycznych, obyczajowych oraz opisów postaci, świąt i zwyczajów. Uważa się, że znaczną część tego dzieła napisała poetka Akazome Emon. "Ōkagami" natomiast składa się z sześciu rozdziałów skonstruowanych w formie dialogu pomiędzy młodym samurajem a dwoma mędrcami. Bogactwo wersji wydarzeń tworzy interesujący portret epoki.

</doc>
<doc id="2270499" url="https://pl.wikipedia.org/wiki?curid=2270499" title="Rana austrasiae">
Rana austrasiae



</doc>
<doc id="2270500" url="https://pl.wikipedia.org/wiki?curid=2270500" title="Fujiwara no Michinaga">
Fujiwara no Michinaga



</doc>
<doc id="2270501" url="https://pl.wikipedia.org/wiki?curid=2270501" title="Rana caerulea">
Rana caerulea



</doc>
<doc id="2270502" url="https://pl.wikipedia.org/wiki?curid=2270502" title="Hyla cyanea">
Hyla cyanea



</doc>
<doc id="2270504" url="https://pl.wikipedia.org/wiki?curid=2270504" title="Rana coerulea">
Rana coerulea



</doc>
<doc id="2270506" url="https://pl.wikipedia.org/wiki?curid=2270506" title="Hyla irrorata">
Hyla irrorata



</doc>
<doc id="2270508" url="https://pl.wikipedia.org/wiki?curid=2270508" title="Tramwaje w Starej Russie">
Tramwaje w Starej Russie

Tramwaje w Starej Russie − zlikwidowany system komunikacji tramwajowej w rosyjskim mieście Stara Russa działający w latach 1922–1941.
Historia.
Decyzję o budowie linii tramwajowej podjęto w 1918. Przyczyną wydania tej decyzji były wagony tramwajowe ewakuowane do Starej Russy w 1915 z łotewskiego miasta Jurmała. Tramwaje w Starej Russie zaczęto budować w 1919. Otwarcie linii tramwajowej o szerokości toru 1000 mm nastąpiło 11 czerwca 1922. Początkowo linię obsługiwały tramwaje parowe do czasu elektryfikacji linii. Od 6 lipca 1924 linię obsługiwały już tramwaje elektryczne. Linię tramwajową zamknięto w lipcu 1941 z powodu zniszczeń wojennych. 
Linia.
W Starej Russie była jedna linia o długości 2 km kursująca na trasie:
Tabor.
W Starej Russie były eksploatowane:
5 wagonów silnikowych (nr: 1 − 5) i 4 doczepne.

</doc>
<doc id="2270509" url="https://pl.wikipedia.org/wiki?curid=2270509" title="Palacz (ujednoznacznienie)">
Palacz (ujednoznacznienie)



</doc>
<doc id="2270513" url="https://pl.wikipedia.org/wiki?curid=2270513" title="Ireneusz Dydliński">
Ireneusz Dydliński

Sylwester Ireneusz Dydliński (ur. 26 grudnia 1960 w Skarżysku-Kamiennej) – polski aktor teatralny i filmowy, reżyser i producent teatralny.
Życiorys.
W 1984 roku ukończył studia na PWST w Krakowie. Pracował w następujących teatrach:
Od 2003 roku prowadzi własną firmę zajmującą się realizacją projektów teatralnych.

</doc>
<doc id="2270515" url="https://pl.wikipedia.org/wiki?curid=2270515" title="Sylwester Dydliński">
Sylwester Dydliński



</doc>
<doc id="2270516" url="https://pl.wikipedia.org/wiki?curid=2270516" title="Grand Prix Malezji 2011">
Grand Prix Malezji 2011

Grand Prix Malezji 2011 – druga runda Mistrzostw Świata Formuły 1 w sezonie 2011.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2270517" url="https://pl.wikipedia.org/wiki?curid=2270517" title="Sebastian Małkowski">
Sebastian Małkowski

Sebastian Małkowski (ur. 2 marca 1987 w Tczewie) – polski piłkarz występujący na pozycji bramkarza w angielskim klubie Frickley Athletic. Wychowanek Wisły Tczew, w swojej karierze grał także w takich zespołach jak Olimpia Sztum, Lechia Gdańsk, Bytovia Bytów oraz Zawisza Bydgoszcz. 26 marca 2011 roku zadebiutował w reprezentacji Polski podczas przegranego 0:2 towarzyskiego spotkania z Litwą.

</doc>
<doc id="2270519" url="https://pl.wikipedia.org/wiki?curid=2270519" title="Petrus Ramus">
Petrus Ramus

Petrus Ramus, znany także jako Pierre de la Ramée (ur. 1515 w Cuts, zm. 26 sierpnia 1572 w Paryżu) – francuski uczony: filozof, matematyk, logik, filolog i pedagog. Był wszechstronnym uczonym epoki renesansu. Krytyk logiki Arystotelesa i kopernikańskiego systemu astronomicznego. Traktował filozofię i logikę jako metodologiczne narzędzia nauk przyrodniczych. Autor pracy "Dialecticae Partitiones".

</doc>
<doc id="2270521" url="https://pl.wikipedia.org/wiki?curid=2270521" title="Linia kolejowa nr 689">
Linia kolejowa nr 689

Linia kolejowa nr 689 – pierwszorzędna, w większości dwutorowa, zelektryfikowana linia kolejowa znaczenia państwowego, łącząca posterunek odgałęźny Studzionka z posterunkiem odgałęźnym Dębina.
Charakterystyka techniczna.
Linia w całości jest klasy D3, maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C120-2C. obciążalność prądowa wynosi 1725 A, a minimalna odległość między odbierakami prądu wynosi 20 m. Linia jest wyposażona w elektromagnesy samoczynnego hamowania.
Obowiązują następujące prędkości maksymalne dla pociągów:
Eksploatacja linii.
Linia jest wykorzystywana zarówno przez pociągi towarowe, jak i pociągi podmiejskie Kolei Śląskich.

</doc>
<doc id="2270525" url="https://pl.wikipedia.org/wiki?curid=2270525" title="Tajiri">
Tajiri



</doc>
<doc id="2270527" url="https://pl.wikipedia.org/wiki?curid=2270527" title="Tripurasundari">
Tripurasundari



</doc>
<doc id="2270529" url="https://pl.wikipedia.org/wiki?curid=2270529" title="Święty Roland">
Święty Roland

Zobacz też:

</doc>
<doc id="2270533" url="https://pl.wikipedia.org/wiki?curid=2270533" title="Transportowiec wodnosamolotów">
Transportowiec wodnosamolotów



</doc>
<doc id="2270541" url="https://pl.wikipedia.org/wiki?curid=2270541" title="Sho">
Sho



</doc>
<doc id="2270546" url="https://pl.wikipedia.org/wiki?curid=2270546" title="Metropolitan Borough of Doncaster">
Metropolitan Borough of Doncaster

Doncaster – dystrykt metropolitalny w hrabstwie ceremonialnym South Yorkshire w Anglii.
Inne miejscowości.
Adwick le Street, Adwick upon Dearne, Almholme, Arksey, Armthorpe, Auckley, Austerfield, Balby, Barnburgh, Barnby Dun, Barnby Dun with Kirk Sandall, Belle Vue, Bentley, Bessacarr, Blaxton, Braithwell, Branton, Brodsworth, Burghwallis, Cadeby, Campsall, Cantley, Carcroft, Clayton, Clifton, Conanby, Conisbrough Parks, Cusworth, Denaby, Denaby Main, Edenthorpe, Fenwick, Finningley, Fishlake, Hampole, Harlington, Hatfield Woodhouse, Hexthorpe, Hickleton, High Melton, Highfields, Hooton Pagnell, Kirk Bramwith, Kirk Sandall, Little Canada, Littleworth, Loversall, Marr, Micklebring, Moorends, Moorhouse, Moss, Norton, Owston, Rossington, Shaftholme, Skellow, Sprotbrough, Sprotbrough and Cusworth, Stainforth, Stainton, Sutton, Sykehouse, Thorne, Thorpe in Balne, Tickhill, Toll Bar, Wadworth, Warmsworth, Wheatley, Wheatley Hills, Woodlands.

</doc>
<doc id="2270547" url="https://pl.wikipedia.org/wiki?curid=2270547" title="Metropolitan Borough of Barnsley">
Metropolitan Borough of Barnsley

Metropolitan Borough of Barnsley – dystrykt metropolitalny w hrabstwie ceremonialnym South Yorkshire w Anglii.
Inne miejscowości.
Ardsley, Athersley, Barugh Green, Barugh, Billingley, Birdwell, Bolton upon Dearne, Carlecotes, Carlton, Cawthorne, Cubley, Cudworth, Darfield, Darton, Dodworth, Dunford Bridge, Elsecar, Gawber, Gilroyd, Goldthorpe, Great Houghton, Green Moor, Grimethorpe, Hemingfield, High Hoyland, Higham, Honeywell, Hood Green, Hunshelf, Ingbirchworth, Jump, Kendray, Kexbrough, Kine Moor, Langsett, Little Houghton, Lundwood, Mapplewell, Middlecliffe, Millhouse Green, Millhouses, Monk Bretton, New Lodge, Oldtown, Oxspring, Pilley, Pogmoor, Royston, Shafton, Silkstone, Silkstone Common, Stainborough, Staincross, Stairfoot, Tankersley, Thurgoland, Thurlstone, Thurnscoe, Wilthorpe, Woolley Colliery, Worsbrough, Wortley.

</doc>
<doc id="2270548" url="https://pl.wikipedia.org/wiki?curid=2270548" title="Metropolitan Borough of Rotherham">
Metropolitan Borough of Rotherham

Rotherham – dystrykt metropolitalny w hrabstwie ceremonialnym South Yorkshire w Anglii.
Inne miejscowości.
Abdy, Aldwarke, Aston cum Aughton, Aston, Aughton, Bramley, Brampton Bierlow, Brampton en le Morthen, Brecks, Brinsworth, Broom, Catcliffe, Dalton, Firbeck, Gildingwells, Greasbrough, Harthill, Hellaby, Hooton Levitt, Hooton Roberts, Kilnhurst, Kiveton Park, Laughton en le Morthen, Letwell, Morthen, North and South Anston, North Anston, Orgreave, Ravenfield, Rawmarsh, Scholes, South Anston, Thorpe Hesley, Thorpe Salvin, Thrybergh, Thurcroft, Todwick, Treeton, Ulley, Wales, Wentworth, West Melton, Whiston, Wickersley, Woodall, Woodsetts.

</doc>
<doc id="2270550" url="https://pl.wikipedia.org/wiki?curid=2270550" title="Brierley">
Brierley

Brierley – miasto w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 24 km na północ od miasta Sheffield i 247 km na północ od Londynu. W 2001 miejscowość liczyła 4100 mieszkańców.

</doc>
<doc id="2270551" url="https://pl.wikipedia.org/wiki?curid=2270551" title="Hoyland">
Hoyland

Hoyland – miasto w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 13 km na północ od miasta Sheffield i 239 km na północ od Londynu. Miasto liczy 15 497 mieszkańców.

</doc>
<doc id="2270552" url="https://pl.wikipedia.org/wiki?curid=2270552" title="Maltby (South Yorkshire)">
Maltby (South Yorkshire)

Maltby – miasto i civil parish w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 18 km na wschód od miasta Sheffield i 226 km na północ od Londynu. W 2011 roku civil parish liczyła 16 856 mieszkańców. Maltby jest wspomniana w Domesday Book (1086) jako "Maltebi".

</doc>
<doc id="2270553" url="https://pl.wikipedia.org/wiki?curid=2270553" title="Penistone">
Penistone

Penistone – miasto i civil parish w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 19 km na północny zachód od miasta Sheffield i 246 km na północny zachód od Londynu. W 2011 roku civil parish liczyła 11 270 mieszkańców. Penistone jest wspomniana w Domesday Book (1086) jako "Pangeston"/"Pengeston"/"Pengestone".
Ze względu na nazwę miasta mieszkańcy padli ofiarą tzw. problemu Scunthorpe.

</doc>
<doc id="2270554" url="https://pl.wikipedia.org/wiki?curid=2270554" title="Stainforth (South Yorkshire)">
Stainforth (South Yorkshire)

Stainforth – miasto w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 38 km na północny wschód od miasta Sheffield i 240 km na północ od Londynu. W 2001 miasto liczyło 6342 mieszkańców.

</doc>
<doc id="2270555" url="https://pl.wikipedia.org/wiki?curid=2270555" title="Kazuyoshi Hoshino">
Kazuyoshi Hoshino

 – japoński kierowca wyścigowy oraz biznesmen. Uczestniczył w dwóch Grand Prix Formuły 1, w których nie zdobył punktu.
Jego pseudonim brzmiał "najszybszy facet w Japonii" ("Nippon ichi hayai otoko"). W 1968 Hoshino został motocrossowym mistrzem Japonii w klasach 90 oraz 125 cm³, jeżdżąc Kawasaki. Rok później został fabrycznym kierowcą Nissana i zaliczył debiut w wyścigach samochodowych.
W Formule 1 wziął udział w dwóch Grand Prix Japonii, w 1976 oraz 1977 roku. W obu startował w zespole Heroes Racing. W 1976 jechał Tyrrellem 007, ale nie ukończył wyścigu z powodu uszkodzenia opony na 27 okrążeniu. Rok później Kojimą KE009 był jedenasty.
W 1975 i 1977 wygrał mistrzostwa Japońskiej Formuły 2000, w 1978 – Japońskiej Formuły 2, a w latach 1987, 1990 oraz 1993 był mistrzem Japońskiej Formuły 3000. W latach 1991–1992 wygrał z kolei Japońskie Mistrzostwa Prototypów Sportowych.
Podobnie jak rodak Hasemi, kontynuował karierę wyścigową Nissanem, zwłaszcza modelem Skyline GT-R. Wygrał nim Japońskie Mistrzostwa Samochodów Turystycznych w 1990 roku. Jego jedynym poważnym sukcesem w skali światowej było zwycięstwo w wyścigu Mistrzostw Świata Samochodów Sportowych, co miało miejsce podczas rundy 1000 km Fuji w 1985 roku, zbojkotowanej przez wiele zespołów z powodu ulewnego deszczu.
Ze ścigania wycofał się w 2002 roku. Obecnie prowadzi własny zespół w serii Super GT. Jest także właścicielem firmy Impul, produkującej części zamienne dla Nissana. Jego syn, Kazuki, ściga się w serii Super GT w jego zespole.

</doc>
<doc id="2270556" url="https://pl.wikipedia.org/wiki?curid=2270556" title="Swinton (South Yorkshire)">
Swinton (South Yorkshire)

Swinton – miasto w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 16 km na północny wschód od miasta Sheffield i 235 km na północ od Londynu. Miasto liczy 14 643 mieszkańców.

</doc>
<doc id="2270557" url="https://pl.wikipedia.org/wiki?curid=2270557" title="Abdy">
Abdy

Abdy – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 13 km na północny wschód od miasta Sheffield i 233 km na północ od Londynu.

</doc>
<doc id="2270558" url="https://pl.wikipedia.org/wiki?curid=2270558" title="Adwick le Street">
Adwick le Street

Adwick le Street – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 26 km na północny wschód od miasta Sheffield i 239 km na północ od Londynu. Miejscowość liczy 10 507 mieszkańców.

</doc>
<doc id="2270559" url="https://pl.wikipedia.org/wiki?curid=2270559" title="Adwick upon Dearne">
Adwick upon Dearne

Adwick upon Dearne – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży na południowym brzegu rzeki Dearne, 18 km na północny wschód od miasta Sheffield i 235 km na północ od Londynu. Miejscowość liczy 351 mieszkańców.

</doc>
<doc id="2270560" url="https://pl.wikipedia.org/wiki?curid=2270560" title="Aldwarke">
Aldwarke

Aldwarke – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 12 km na północny wschód od miasta Sheffield i 230 km na północ od Londynu.

</doc>
<doc id="2270561" url="https://pl.wikipedia.org/wiki?curid=2270561" title="Almholme">
Almholme

Almholme – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 31 km na północny wschód od miasta Sheffield i 238 km na północ od Londynu.

</doc>
<doc id="2270562" url="https://pl.wikipedia.org/wiki?curid=2270562" title="North and South Anston">
North and South Anston

North and South Anston – civil parish w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 17 km na wschód od miasta Sheffield i 218 km na północ od Londynu. W granicach civil parish leżą także North i South Anston. Miejscowość liczy 9559 mieszkańców.

</doc>
<doc id="2270564" url="https://pl.wikipedia.org/wiki?curid=2270564" title="Ardsley (South Yorkshire)">
Ardsley (South Yorkshire)

Ardsley – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 19 km na północ od miasta Sheffield i 243 km na północ od Londynu.

</doc>
<doc id="2270565" url="https://pl.wikipedia.org/wiki?curid=2270565" title="Arksey">
Arksey

Arksey – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 30 km na północny wschód od miasta Sheffield i 238 km na północ od Londynu.

</doc>
<doc id="2270566" url="https://pl.wikipedia.org/wiki?curid=2270566" title="Armthorpe">
Armthorpe

Armthorpe – wieś i civil parish w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 33 km na północny wschód od miasta Sheffield i 234 km na północ od Londynu. W 2011 roku civil parish liczyła 14 457 mieszkańców. Armthorpe jest wspomniana w Domesday Book (1086) jako "Einuluestorp"/"Ernulfestorp".

</doc>
<doc id="2270567" url="https://pl.wikipedia.org/wiki?curid=2270567" title="Aston cum Aughton">
Aston cum Aughton

Aston cum Aughton – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 11 km na wschód od miasta Sheffield i 221 km na północ od Londynu.

</doc>
<doc id="2270568" url="https://pl.wikipedia.org/wiki?curid=2270568" title="Aston (South Yorkshire)">
Aston (South Yorkshire)

Aston – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 12 km na wschód od miasta Sheffield i 221 km na północ od Londynu. Miejscowość liczy 11 000 mieszkańców.

</doc>
<doc id="2270569" url="https://pl.wikipedia.org/wiki?curid=2270569" title="Athersley">
Athersley

Athersley – osiedle mieszkaniowe w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 22 km na północ od miasta Sheffield i 248 km na północ od Londynu.

</doc>
<doc id="2270570" url="https://pl.wikipedia.org/wiki?curid=2270570" title="Auckley">
Auckley

Auckley – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 33 km na północny wschód od miasta Sheffield i 230 km na północ od Londynu. W 2001 miejscowość liczyła 3266 mieszkańców.

</doc>
<doc id="2270571" url="https://pl.wikipedia.org/wiki?curid=2270571" title="Aughton (South Yorkshire)">
Aughton (South Yorkshire)

Aughton – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 11 km na wschód od miasta Sheffield i 221 km na północ od Londynu.

</doc>
<doc id="2270572" url="https://pl.wikipedia.org/wiki?curid=2270572" title="Austerfield">
Austerfield

Austerfield – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 32 km na wschód od miasta Sheffield i 223 km na północ od Londynu. Miejscowość liczy 571 mieszkańców.

</doc>
<doc id="2270573" url="https://pl.wikipedia.org/wiki?curid=2270573" title="Balby">
Balby

Balby – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 25 km na północny wschód od miasta Sheffield i 233 km na północ od Londynu. W 2001 miejscowość liczyła 14 280 mieszkańców.

</doc>
<doc id="2270574" url="https://pl.wikipedia.org/wiki?curid=2270574" title="Barnburgh">
Barnburgh

Barnburgh – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 20 km na północny wschód od miasta Sheffield i 237 km na północ od Londynu. W 2001 miejscowość liczyła 1979 mieszkańców.

</doc>
<doc id="2270576" url="https://pl.wikipedia.org/wiki?curid=2270576" title="Barnby Dun with Kirk Sandall">
Barnby Dun with Kirk Sandall

Barnby Dun with Kirk Sandall – gmina (civil parish) w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 34 km na północny wschód od miasta Sheffield i 238 km na północ od Londynu. Miejscowość liczy 8524 mieszkańców.

</doc>
<doc id="2270577" url="https://pl.wikipedia.org/wiki?curid=2270577" title="Barugh Green">
Barugh Green

Barugh Green – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 21 km na północ od miasta Sheffield i 248 km na północny zachód od Londynu.

</doc>
<doc id="2270578" url="https://pl.wikipedia.org/wiki?curid=2270578" title="Barugh">
Barugh

Barugh – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 21 km na północ od miasta Sheffield i 248 km na północ od Londynu.

</doc>
<doc id="2270579" url="https://pl.wikipedia.org/wiki?curid=2270579" title="Belle Vue (South Yorkshire)">
Belle Vue (South Yorkshire)

Belle Vue – osada w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 194 km na północny zachód od miasta Sheffield i 421 km na północny zachód od Londynu.

</doc>
<doc id="2270580" url="https://pl.wikipedia.org/wiki?curid=2270580" title="Bentley (South Yorkshire)">
Bentley (South Yorkshire)

Bentley – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 30 km na północny wschód od miasta Sheffield i 233 km na północ od Londynu. W 2001 miejscowość liczyła 33 968 mieszkańców.

</doc>
<doc id="2270581" url="https://pl.wikipedia.org/wiki?curid=2270581" title="Bessacarr">
Bessacarr

Bessacarr – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 30 km na północny wschód od miasta Sheffield i 231 km na północ od Londynu. W 2001 miejscowość liczyła 19 803 mieszkańców.

</doc>
<doc id="2270583" url="https://pl.wikipedia.org/wiki?curid=2270583" title="Billingley">
Billingley

Billingley – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 18 km na północny wschód od miasta Sheffield i 240 km na północ od Londynu. W 2001 miejscowość liczyła 177 mieszkańców.

</doc>
<doc id="2270584" url="https://pl.wikipedia.org/wiki?curid=2270584" title="Birdwell">
Birdwell

Birdwell – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 13 km na północ od miasta Sheffield i 240 km na północny zachód od Londynu. W 2001 miejscowość liczyła 2989 mieszkańców.

</doc>
<doc id="2270585" url="https://pl.wikipedia.org/wiki?curid=2270585" title="Blaxton">
Blaxton

Blaxton – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 34 km na wschód od miasta Sheffield i 228 km na północ od Londynu. Miejscowość liczy 1179 mieszkańców.

</doc>
<doc id="2270586" url="https://pl.wikipedia.org/wiki?curid=2270586" title="Bolton upon Dearne">
Bolton upon Dearne

Bolton upon Dearne – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży na północnym brzegu rzeki Dearne, 18 km na północny wschód od miasta Sheffield i 238 km na północ od Londynu. Bolton upon Dearne jest wspomniane w Domesday Book (1086) jako "Bode(l)tone".

</doc>
<doc id="2270587" url="https://pl.wikipedia.org/wiki?curid=2270587" title="Bradfield (South Yorkshire)">
Bradfield (South Yorkshire)

Bradfield – civil parish w Anglii, w hrabstwie ceremonialnym South Yorkshire, w dystrykcie (unitary authority) Sheffield. Leży 11 km na północny zachód od miasta Sheffield i 236 km na północny zachód od Londynu. Miejscowość liczy 14 915 mieszkańców.

</doc>
<doc id="2270588" url="https://pl.wikipedia.org/wiki?curid=2270588" title="Braithwell">
Braithwell

Braithwell – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 19 km na wschód od miasta Sheffield i 227 km na północ od Londynu. Miejscowość liczy 1056 mieszkańców.

</doc>
<doc id="2270589" url="https://pl.wikipedia.org/wiki?curid=2270589" title="Brampton Bierlow">
Brampton Bierlow

Brampton Bierlow – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 16 km na północny wschód od miasta Sheffield i 238 km na północ od Londynu. W 2001 miejscowość liczyła 3658 mieszkańców.

</doc>
<doc id="2270590" url="https://pl.wikipedia.org/wiki?curid=2270590" title="Narodowe Muzeum Sztuki (Osaka)">
Narodowe Muzeum Sztuki (Osaka)

 – japońskie muzeum sztuki położone w Osace na wyspie Nakanoshima między rzekami Dōjima i Tosabori, w pobliżu stacji Higobashi.
Oficjalną japońską nazwę muzeum tłumaczy się na angielski jako "National Museum of International Art", dlatego muzeum to znane jest również pod skróconą nazwą NMAO ("National Museum of Art, Osaka").
Historia NMAO.
Pierwotne muzeum zaprojektował architekt Arata Isozaki. Wywodzi się ono z Galerii Sztuki, wybudowanej jako część wystawy światowej Expo '70, odbywającej się w Suita na przedmieściach Osaki. Po wystawie miejsce przekształcono w Park Pamięci Expo, zaś galerię zachowano do ewentualnego przyszłego wykorzystania w charakterze stałego muzeum sztuki. Galerię ponownie otwarto w ramach parku w 1977 pod nazwą „Narodowe Muzeum Sztuki”. Ze względu na starzenie się budynku, jak również ograniczone miejsce, muzeum zamknięto tymczasowo w styczniu 2004. Stare muzeum zostało rozebrane i zamienione na parking, zaś eksponaty przeniesiono do bardziej centralnej, obecnej lokalizacji w Nakanoshima i otwarto w listopadzie 2004 roku.
Zbiory NMAO.
Większość prac w kolekcji pochodzi z czasów powojennych. Do przedwojennych wyjątków należą prace artystów, takich jak Paul Cézanne, Pablo Picasso, Max Ernst, Tsuguharu Fujita i Yasuo Kuniyoshi.
Budynek Pelli.
Konstrukcja muzeum jest sama w sobie przykładem współczesnej sztuki architektonicznej. Obecne muzeum zostało zaprojektowane przez architekta Cesara Pelli. Według autora konstrukcja naśladuje z zewnątrz trzcinę falującą na wietrze. Większość placówki znajduje się pod ziemią, obok Muzeum Nauki. Wejście, audytorium, restauracja i sklep muzealny położone są tuż poniżej poziomu gruntu, wystawy i magazyny na dwóch niższych piętrach. Stała ekspozycja i miejsca wystaw czasowych znajdują się na średnim poziomie, a różne wystawy czasowe umieszczane są na najniższym poziomie.
Wspólny katalog.
„Wspólny Katalog Zbiorów Narodowych Muzeów Sztuki w Japonii” jest połączonym katalogiem obiektów będących w posiadaniu czterech narodowych japońskich muzeów sztuki: "National Museum of Modern Art" w Kioto (MOMAK), "National Museum of Modern Art" w Tokio (MOMAT), "National Museum of Art" w Osace (NMAO) i "National Museum of Western Art" w Tokio (NMWA). Wersja online katalogu jest w trakcie budowy i dostępne są w niej tylko niektóre dzieła.

</doc>
<doc id="2270591" url="https://pl.wikipedia.org/wiki?curid=2270591" title="Brecks">
Brecks

Brecks – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 12 km na wschód od miasta Sheffield i 227 km na północ od Londynu.

</doc>
<doc id="2270592" url="https://pl.wikipedia.org/wiki?curid=2270592" title="Brinsworth">
Brinsworth

Brinsworth – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 7 km na wschód od miasta Sheffield i 227 km na północ od Londynu. W 2001 miejscowość liczyła 8950 mieszkańców.

</doc>
<doc id="2270593" url="https://pl.wikipedia.org/wiki?curid=2270593" title="Brodsworth">
Brodsworth

Brodsworth – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 25 km na północny wschód od miasta Sheffield i 240 km na północ od Londynu. Miejscowość liczy 2875 mieszkańców.

</doc>
<doc id="2270594" url="https://pl.wikipedia.org/wiki?curid=2270594" title="Broom (South Yorkshire)">
Broom (South Yorkshire)

Broom – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 10 km na północny wschód od miasta Sheffield i 228 km na północ od Londynu. Miejscowość liczy 900 mieszkańców.

</doc>
<doc id="2270595" url="https://pl.wikipedia.org/wiki?curid=2270595" title="Burghwallis">
Burghwallis

Burghwallis – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 31 km na północny wschód od miasta Sheffield i 243 km na północ od Londynu. W 2001 miejscowość liczyła 278 mieszkańców.

</doc>
<doc id="2270596" url="https://pl.wikipedia.org/wiki?curid=2270596" title="Cadeby (South Yorkshire)">
Cadeby (South Yorkshire)

Cadeby – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 20 km na północny wschód od miasta Sheffield i 233 km na północ od Londynu. W 2001 miejscowość liczyła 203 mieszkańców.

</doc>
<doc id="2270597" url="https://pl.wikipedia.org/wiki?curid=2270597" title="Cantley (South Yorkshire)">
Cantley (South Yorkshire)

Cantley – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 31 km na północny wschód od miasta Sheffield i 232 km na północ od Londynu. Miejscowość liczy 2830 mieszkańców.

</doc>
<doc id="2270598" url="https://pl.wikipedia.org/wiki?curid=2270598" title="Carcroft">
Carcroft

Carcroft – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 30 km na północny wschód od miasta Sheffield i 241 km na północ od Londynu. Miejscowość liczy 4312 mieszkańców.

</doc>
<doc id="2270599" url="https://pl.wikipedia.org/wiki?curid=2270599" title="Carlecotes">
Carlecotes

Carlecotes – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 24 km na północny zachód od miasta Sheffield i 249 km na północny zachód od Londynu.

</doc>
<doc id="2270600" url="https://pl.wikipedia.org/wiki?curid=2270600" title="Carlton (South Yorkshire)">
Carlton (South Yorkshire)

Carlton – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 23 km na północ od miasta Sheffield i 248 km na północ od Londynu.

</doc>
<doc id="2270601" url="https://pl.wikipedia.org/wiki?curid=2270601" title="Catcliffe">
Catcliffe

Catcliffe – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 7 km na wschód od miasta Sheffield i 226 km na północ od Londynu. W 2001 miejscowość liczyła 1766 mieszkańców.

</doc>
<doc id="2270602" url="https://pl.wikipedia.org/wiki?curid=2270602" title="Cawthorne">
Cawthorne

Cawthorne – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 22 km na północ od miasta Sheffield i 249 km na północny zachód od Londynu. W 2001 miejscowość liczyła 1108 mieszkańców.

</doc>
<doc id="2270603" url="https://pl.wikipedia.org/wiki?curid=2270603" title="Clayton (South Yorkshire)">
Clayton (South Yorkshire)

 
Clayton – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 23 km na północny wschód od miasta Sheffield i 242 km na północ od Londynu.

</doc>
<doc id="2270604" url="https://pl.wikipedia.org/wiki?curid=2270604" title="Clifton (Doncaster)">
Clifton (Doncaster)

Clifton – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 19 km na północny wschód od miasta Sheffield i 230 km na północ od Londynu.

</doc>
<doc id="2270605" url="https://pl.wikipedia.org/wiki?curid=2270605" title="Conanby">
Conanby

Conanby – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 17 km na północny wschód od miasta Sheffield i 231 km na północ od Londynu.

</doc>
<doc id="2270606" url="https://pl.wikipedia.org/wiki?curid=2270606" title="Conisbrough Parks">
Conisbrough Parks

Conisbrough Parks – gmina (civil parish) w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 19 km na północny wschód od miasta Sheffield i 230 km na północ od Londynu.

</doc>
<doc id="2270607" url="https://pl.wikipedia.org/wiki?curid=2270607" title="Cubley (South Yorkshire)">
Cubley (South Yorkshire)

Cubley – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 19 km na północny zachód od miasta Sheffield i 246 km na północny zachód od Londynu.

</doc>
<doc id="2270608" url="https://pl.wikipedia.org/wiki?curid=2270608" title="Cudworth (South Yorkshire)">
Cudworth (South Yorkshire)

Cudworth – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 22 km na północ od miasta Sheffield i 246 km na północ od Londynu. Miejscowość liczy 11 644 mieszkańców.

</doc>
<doc id="2270609" url="https://pl.wikipedia.org/wiki?curid=2270609" title="Darfield (South Yorkshire)">
Darfield (South Yorkshire)

Darfield – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 18 km na północ od miasta Sheffield i 241 km na północ od Londynu. Miejscowość liczy 8066 mieszkańców.

</doc>
<doc id="2270610" url="https://pl.wikipedia.org/wiki?curid=2270610" title="Darton">
Darton

Darton – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 23 km na północ od miasta Sheffield i 250 km na północ od Londynu. Miejscowość liczy 14 927 mieszkańców.
W miejscowości znajduje się kościół, który został zbudowany w 1150.

</doc>
<doc id="2270611" url="https://pl.wikipedia.org/wiki?curid=2270611" title="Denaby">
Denaby

Denaby – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 18 km na północny wschód od miasta Sheffield i 233 km na północ od Londynu.

</doc>
<doc id="2270612" url="https://pl.wikipedia.org/wiki?curid=2270612" title="Denaby Main">
Denaby Main

Denaby Main – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 19 km na północny wschód od miasta Sheffield i 233 km na północ od Londynu.

</doc>
<doc id="2270614" url="https://pl.wikipedia.org/wiki?curid=2270614" title="Dodworth">
Dodworth

Dodworth – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 18 km na północ od miasta Sheffield i 245 km na północny zachód od Londynu. Miejscowość liczy 5742 mieszkańców.

</doc>
<doc id="2270615" url="https://pl.wikipedia.org/wiki?curid=2270615" title="Dunford Bridge">
Dunford Bridge

Dunford Bridge – osada w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 24 km na północny zachód od miasta Sheffield i 249 km na północny zachód od Londynu.

</doc>
<doc id="2270616" url="https://pl.wikipedia.org/wiki?curid=2270616" title="Edenthorpe">
Edenthorpe

Edenthorpe – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 33 km na północny wschód od miasta Sheffield i 236 km na północ od Londynu.

</doc>
<doc id="2270617" url="https://pl.wikipedia.org/wiki?curid=2270617" title="Edlington">
Edlington

Edlington – miasto w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 20 km na północny wschód od miasta Sheffield i 229 km na północ od Londynu. W 2001 miejscowość liczyła 8276 mieszkańców.

</doc>
<doc id="2270618" url="https://pl.wikipedia.org/wiki?curid=2270618" title="Elsecar">
Elsecar

Elsecar – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 13 km na północ od miasta Sheffield i 238 km na północ od Londynu. Miejscowość liczy 2500 mieszkańców.

</doc>
<doc id="2270619" url="https://pl.wikipedia.org/wiki?curid=2270619" title="Fenwick (South Yorkshire)">
Fenwick (South Yorkshire)

Fenwick – osada i civil parish w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 38 km na północny wschód od miasta Sheffield i 246 km na północ od Londynu. W 2011 roku civil parish liczyła 121 mieszkańców.

</doc>
<doc id="2270620" url="https://pl.wikipedia.org/wiki?curid=2270620" title="Firbeck">
Firbeck

Firbeck – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 22 km na wschód od miasta Sheffield i 221 km na północ od Londynu. W 2001 miejscowość liczyła 317 mieszkańców.

</doc>
<doc id="2270622" url="https://pl.wikipedia.org/wiki?curid=2270622" title="Fishlake">
Fishlake

Fishlake – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 39 km na północny wschód od miasta Sheffield i 240 km na północ od Londynu.

</doc>
<doc id="2270623" url="https://pl.wikipedia.org/wiki?curid=2270623" title="Gawber">
Gawber

Gawber – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 20 km na północ od miasta Sheffield i 247 km na północ od Londynu.

</doc>
<doc id="2270624" url="https://pl.wikipedia.org/wiki?curid=2270624" title="Gildingwells">
Gildingwells

Gildingwells – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 21 km na wschód od miasta Sheffield i 219 km na północ od Londynu.

</doc>
<doc id="2270625" url="https://pl.wikipedia.org/wiki?curid=2270625" title="Gilroyd">
Gilroyd

Gilroyd – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 18 km na północ od miasta Sheffield i 244 km na północny zachód od Londynu.

</doc>
<doc id="2270626" url="https://pl.wikipedia.org/wiki?curid=2270626" title="Goldthorpe">
Goldthorpe

Goldthorpe – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 20 km na północny wschód od miasta Sheffield i 239 km na północ od Londynu.

</doc>
<doc id="2270627" url="https://pl.wikipedia.org/wiki?curid=2270627" title="Greasbrough">
Greasbrough

Greasbrough – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 10 km na północny wschód od miasta Sheffield i 232 km na północ od Londynu. Miejscowość liczy 2038 mieszkańców.

</doc>
<doc id="2270628" url="https://pl.wikipedia.org/wiki?curid=2270628" title="Great Houghton (South Yorkshire)">
Great Houghton (South Yorkshire)

Great Houghton – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 20 km na północny wschód od miasta Sheffield i 242 km na północ od Londynu. W 2001 miejscowość liczyła 2261 mieszkańców.

</doc>
<doc id="2270629" url="https://pl.wikipedia.org/wiki?curid=2270629" title="Green Moor">
Green Moor

Green Moor – osada w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 13 km na północny zachód od miasta Sheffield i 240 km na północny zachód od Londynu.

</doc>
<doc id="2270630" url="https://pl.wikipedia.org/wiki?curid=2270630" title="Grimethorpe">
Grimethorpe

Grimethorpe – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 22 km na północ od miasta Sheffield i 245 km na północ od Londynu. W 2001 miejscowość liczyła 1873 mieszkańców.

</doc>
<doc id="2270631" url="https://pl.wikipedia.org/wiki?curid=2270631" title="Hampole">
Hampole

Hampole – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 28 km na północny wschód od miasta Sheffield i 243 km na północ od Londynu.

</doc>
<doc id="2270632" url="https://pl.wikipedia.org/wiki?curid=2270632" title="Harlington (South Yorkshire)">
Harlington (South Yorkshire)

Harlington – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 20 km na północny wschód od miasta Sheffield i 236 km na północ od Londynu. W 2001 miejscowość liczyła 1979 mieszkańców.

</doc>
<doc id="2270633" url="https://pl.wikipedia.org/wiki?curid=2270633" title="Harthill (South Yorkshire)">
Harthill (South Yorkshire)

Harthill – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 16 km na południowy wschód od miasta Sheffield i 216 km na północ od Londynu. Miejscowość liczy 1909 mieszkańców.

</doc>
<doc id="2270634" url="https://pl.wikipedia.org/wiki?curid=2270634" title="Hatfield (South Yorkshire)">
Hatfield (South Yorkshire)

Hatfield – miasto i civil parish w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 38 km na północny wschód od miasta Sheffield i 238 km na północ od Londynu. W 2011 roku civil parish liczyła 17 326 mieszkańców. Hatfield jest wspomniana w Domesday Book (1086) jako "Hedfeld".

</doc>
<doc id="2270635" url="https://pl.wikipedia.org/wiki?curid=2270635" title="Hellaby">
Hellaby

Hellaby – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 16 km na wschód od miasta Sheffield i 226 km na północ od Londynu.

</doc>
<doc id="2270636" url="https://pl.wikipedia.org/wiki?curid=2270636" title="Hemingfield">
Hemingfield

Hemingfield – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 15 km na północ od miasta Sheffield i 239 km na północ od Londynu.

</doc>
<doc id="2270638" url="https://pl.wikipedia.org/wiki?curid=2270638" title="Hexthorpe">
Hexthorpe

Hexthorpe – wieś w Anglii,(należąca do miasta Doncaster i zaliczana do jednych z wielu jego dzielnic) w hrabstwie ceremonialnym South Yorkshire, w dystrykcie (unitary authority) Doncaster. Leży 26 km na północny wschód od miasta Sheffield i 234 km na północ od Londynu. Miejscowość liczy 3310 mieszkańców.

</doc>
<doc id="2270639" url="https://pl.wikipedia.org/wiki?curid=2270639" title="Hickleton">
Hickleton

Hickleton – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 21 km na północny wschód od miasta Sheffield i 239 km na północ od Londynu.

</doc>
<doc id="2270640" url="https://pl.wikipedia.org/wiki?curid=2270640" title="High Hoyland">
High Hoyland

High Hoyland – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 23 km na północ od miasta Sheffield i 251 km na północny zachód od Londynu. W 2001 miejscowość liczyła 142 mieszkańców.

</doc>
<doc id="2270641" url="https://pl.wikipedia.org/wiki?curid=2270641" title="High Melton">
High Melton

High Melton – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 21 km na północny wschód od miasta Sheffield i 235 km na północ od Londynu.

</doc>
<doc id="2270642" url="https://pl.wikipedia.org/wiki?curid=2270642" title="Higham (South Yorkshire)">
Higham (South Yorkshire)

Higham – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 20 km na północ od miasta Sheffield i 247 km na północny zachód od Londynu.

</doc>
<doc id="2270643" url="https://pl.wikipedia.org/wiki?curid=2270643" title="Kunitachi">
Kunitachi

 – miasto w Japonii, na wyspie Honsiu, w aglomeracji Tokio. Ma powierzchnię 8,15 km2 . W 2020 r. mieszkało w nim 77 167 osób, w 38 166 gospodarstwach domowych (w 2010 r. 75 505 osób, w 35 698 gospodarstwach domowych).
1 stycznia 1967 roku Kunitachi-chō zostało przemianowane na Kunitachi-shi.

</doc>
<doc id="2270644" url="https://pl.wikipedia.org/wiki?curid=2270644" title="Highfields (South Yorkshire)">
Highfields (South Yorkshire)

Highfields – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 27 km na północny wschód od miasta Sheffield i 239 km na północ od Londynu.

</doc>
<doc id="2270645" url="https://pl.wikipedia.org/wiki?curid=2270645" title="Hood Green">
Hood Green

Hood Green – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 16 km na północ od miasta Sheffield i 243 km na północny zachód od Londynu.

</doc>
<doc id="2270646" url="https://pl.wikipedia.org/wiki?curid=2270646" title="Hooton Levitt">
Hooton Levitt

Hooton Levitt – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 17 km na wschód od miasta Sheffield i 225 km na północ od Londynu.

</doc>
<doc id="2270647" url="https://pl.wikipedia.org/wiki?curid=2270647" title="Hooton Pagnell">
Hooton Pagnell

Hooton Pagnell – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 25 km na północny wschód od miasta Sheffield i 242 km na północ od Londynu.

</doc>
<doc id="2270648" url="https://pl.wikipedia.org/wiki?curid=2270648" title="Hoylandswaine">
Hoylandswaine

Hoylandswaine – wieś w Anglii, w hrabstwie South Yorkshire. Leży 20 km na północny zachód od miasta Sheffield i 247 km na północny zachód od Londynu.

</doc>
<doc id="2270649" url="https://pl.wikipedia.org/wiki?curid=2270649" title="Hunshelf">
Hunshelf

Hunshelf – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 16 km na północny zachód od miasta Sheffield i 243 km na północny zachód od Londynu.

</doc>
<doc id="2270650" url="https://pl.wikipedia.org/wiki?curid=2270650" title="Ingbirchworth">
Ingbirchworth

Ingbirchworth – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 23 km na północny zachód od miasta Sheffield i 250 km na północny zachód od Londynu.

</doc>
<doc id="2270651" url="https://pl.wikipedia.org/wiki?curid=2270651" title="Jump (South Yorkshire)">
Jump (South Yorkshire)

Jump – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 14 km na północ od miasta Sheffield i 239 km na północ od Londynu.

</doc>
<doc id="2270652" url="https://pl.wikipedia.org/wiki?curid=2270652" title="Kendray">
Kendray

Kendray – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 18 km na północ od miasta Sheffield i 244 km na północ od Londynu.

</doc>
<doc id="2270653" url="https://pl.wikipedia.org/wiki?curid=2270653" title="Kexbrough">
Kexbrough

Kexbrough – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 23 km na północ od miasta Sheffield i 250 km na północny zachód od Londynu.

</doc>
<doc id="2270654" url="https://pl.wikipedia.org/wiki?curid=2270654" title="Kilnhurst">
Kilnhurst

Kilnhurst – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 15 km na północny wschód od miasta Sheffield i 232 km na północ od Londynu. Miejscowość liczy 2775 mieszkańców.

</doc>
<doc id="2270655" url="https://pl.wikipedia.org/wiki?curid=2270655" title="Kine Moor">
Kine Moor

Kine Moor – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 19 km na północny zachód od miasta Sheffield i 246 km na północny zachód od Londynu.

</doc>
<doc id="2270656" url="https://pl.wikipedia.org/wiki?curid=2270656" title="Kirk Bramwith">
Kirk Bramwith

Kirk Bramwith – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 36 km na północny wschód od miasta Sheffield i 241 km na północ od Londynu. W 2001 miejscowość liczyła 200 mieszkańców.

</doc>
<doc id="2270658" url="https://pl.wikipedia.org/wiki?curid=2270658" title="Kiveton Park">
Kiveton Park

Kiveton Park – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 15 km na wschód od miasta Sheffield i 218 km na północ od Londynu.

</doc>
<doc id="2270659" url="https://pl.wikipedia.org/wiki?curid=2270659" title="Langsett">
Langsett

Langsett – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 20 km na północny zachód od miasta Sheffield i 245 km na północny zachód od Londynu. W 2001 miejscowość liczyła 161 mieszkańców.

</doc>
<doc id="2270660" url="https://pl.wikipedia.org/wiki?curid=2270660" title="Laughton en le Morthen">
Laughton en le Morthen

Laughton en le Morthen – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 18 km na wschód od miasta Sheffield i 221 km na północ od Londynu. W 2001 miejscowość liczyła 1185 mieszkańców.

</doc>
<doc id="2270661" url="https://pl.wikipedia.org/wiki?curid=2270661" title="Letwell">
Letwell

Letwell – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 22 km na wschód od miasta Sheffield i 219 km na północ od Londynu.

</doc>
<doc id="2270663" url="https://pl.wikipedia.org/wiki?curid=2270663" title="Little Houghton (South Yorkshire)">
Little Houghton (South Yorkshire)

Little Houghton – osada w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 20 km na północ od miasta Sheffield i 242 km na północ od Londynu.

</doc>
<doc id="2270664" url="https://pl.wikipedia.org/wiki?curid=2270664" title="Loversall">
Loversall

Loversall – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 25 km na północny wschód od miasta Sheffield i 230 km na północ od Londynu. W 2001 miejscowość liczyła 128 mieszkańców.

</doc>
<doc id="2270665" url="https://pl.wikipedia.org/wiki?curid=2270665" title="Lundwood">
Lundwood

Lundwood – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 19 km na północ od miasta Sheffield i 244 km na północ od Londynu.

</doc>
<doc id="2270666" url="https://pl.wikipedia.org/wiki?curid=2270666" title="Mapplewell">
Mapplewell

Mapplewell – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 23 km na północ od miasta Sheffield i 249 km na północ od Londynu.

</doc>
<doc id="2270667" url="https://pl.wikipedia.org/wiki?curid=2270667" title="Marr">
Marr

Marr – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 23 km na północny wschód od miasta Sheffield i 237 km na północ od Londynu.

</doc>
<doc id="2270668" url="https://pl.wikipedia.org/wiki?curid=2270668" title="Micklebring">
Micklebring

Micklebring – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 18 km na północny wschód od miasta Sheffield i 228 km na północ od Londynu.

</doc>
<doc id="2270669" url="https://pl.wikipedia.org/wiki?curid=2270669" title="Middlecliffe">
Middlecliffe

Middlecliffe – osada w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 20 km na północny wschód od miasta Sheffield i 241 km na północ od Londynu.

</doc>
<doc id="2270670" url="https://pl.wikipedia.org/wiki?curid=2270670" title="Millhouse Green">
Millhouse Green

Millhouse Green – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 21 km na północny zachód od miasta Sheffield i 248 km na północny zachód od Londynu.

</doc>
<doc id="2270671" url="https://pl.wikipedia.org/wiki?curid=2270671" title="Monk Bretton">
Monk Bretton

Monk Bretton – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 22 km na północ od miasta Sheffield i 246 km na północ od Londynu.

</doc>
<doc id="2270672" url="https://pl.wikipedia.org/wiki?curid=2270672" title="Moorends">
Moorends

Moorends – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 45 km na północny wschód od miasta Sheffield i 243 km na północ od Londynu.

</doc>
<doc id="2270673" url="https://pl.wikipedia.org/wiki?curid=2270673" title="Moss (South Yorkshire)">
Moss (South Yorkshire)

Moss – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 36 km na północny wschód od miasta Sheffield i 244 km na północ od Londynu. W 2001 miejscowość liczyła 290 mieszkańców.

</doc>
<doc id="2270674" url="https://pl.wikipedia.org/wiki?curid=2270674" title="New Lodge">
New Lodge

New Lodge – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 22 km na północ od miasta Sheffield i 248 km na północ od Londynu.

</doc>
<doc id="2270675" url="https://pl.wikipedia.org/wiki?curid=2270675" title="Orgreave (South Yorkshire)">
Orgreave (South Yorkshire)

Orgreave – wieś w Anglii, w hrabstwie ceremonialnym South Yorkshire, w dystrykcie (unitary authority) Rotherham. Leży 7 km na wschód od miasta Sheffield i 224 km na północ od Londynu.

</doc>
<doc id="2270676" url="https://pl.wikipedia.org/wiki?curid=2270676" title="Owston (South Yorkshire)">
Owston (South Yorkshire)

Owston – wieś w Anglii, w hrabstwie ceremonialnym South Yorkshire, w dystrykcie (unitary authority) Doncaster. Leży 31 km na północny wschód od miasta Sheffield i 243 km na północ od Londynu. Miejscowość liczy 170 mieszkańców.

</doc>
<doc id="2270677" url="https://pl.wikipedia.org/wiki?curid=2270677" title="Oxspring">
Oxspring

Oxspring – wieś w Anglii, w hrabstwie ceremonialnym South Yorkshire, w dystrykcie (unitary authority) Barnsley. Leży 17 km na północny zachód od miasta Sheffield i 244 km na północny zachód od Londynu. W 2001 miejscowość liczyła 1048 mieszkańców.

</doc>
<doc id="2270678" url="https://pl.wikipedia.org/wiki?curid=2270678" title="Toyota Raum">
Toyota Raum

Toyota Raum - samochód osobowy typu minivan produkowany przez firmę japońską firmę Toyota w latach 1997-2011. Dostępny wyłącznie w wersji 5-drzwiowej. Do napędu użyto benzynowego silnika R4 o pojemności 1,5 litra. Moc przenoszona jest na oś przednią (opcjonalnie AWD) poprzez 4-biegową automatyczną skrzynię biegów. Od 2003 produkowana jest druga generacja modelu.

</doc>
