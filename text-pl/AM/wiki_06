<doc id="2281032" url="https://pl.wikipedia.org/wiki?curid=2281032" title="Mniejszości narodowe i etniczne w Gryficach">
Mniejszości narodowe i etniczne w Gryficach

Mniejszości narodowe i etniczne w Gryficach – mniejszości zamieszkujące miasto Gryfice od średniowiecza.
Na gruncie autochtonicznej kultury dawnych plemion pomorskich (tzw. Wendów) na ziemiach gryfickich nawarstwiały się wpływy obce, przenoszone przez kolejne fale osadnicze, reprezentujące różne kultury regionalne z różnych okresów historii – od XII po XX wiek. Proces ten spowodował zatarcie kulturowych różnic, które jeszcze we wczesnym średniowieczu pozwoliły na określenie ich odrębności. Tak właśnie było w przypadku Wolinian, Pyrzyczan czy Kaszubów (według T. Wróblewskiego – Kaszubi jeszcze do roku 1246 zamieszkiwali tereny na wschód od Parsęty). Różnice, spotykane w XIX wieku czy po II wojnie światowej w samych Gryficach, w dialektyce i etnografii są wynikiem procesów różnicujących, spowodowanych migracją ludności, szczególnie pochodzenia niemieckiego. Przykładem może być kolejny etap germanizacji w XVI, pojawianie się polskich robotników w XIX wieku, czy masowe przesiedlenia i repatriacje w i po 1945 roku.
Na procesy asymilacyjne ludowej kultury regionu oddziaływały dwa czynniki – ilościowy wzrost żywiołu niemieckiego i normatywna działalność władz terenowych, które reprezentowały niemiecką, a po 1945 roku radziecką i polską specyfikę kulturową.
Pojęcie kultury ludowej.
Kultura ludowa obejmuje zakres zagadnień, które tyczą kultywowanej kultury niższych warstw społecznych. Cezuralnie obejmuje ona okres od średniowiecza do połowy XX wieku, kiedy odnotowuje się jej stopniowy zanik. W innym pojęciu jest sumą wytworów lokalnej społeczności wiejskiej. Jest przedmiotem szczegółowych badań różnorodnych kultur społecznych (np: mniejszości narodowych i etnicznych) z zakresu etnografii.
Kulturę ludową dzieli się na trzy kategorie, do których zaliczamy:
Osadnictwo niemieckie.
W okresie przedlokacyjnym obecne ziemie gryfickie należały do książąt pomorskich z rodu Gryfitów. Rozwijało się na nich osadnictwo słowiańskie. Niemiecka literatura przedmiotu klasyfikowała ogólnie tę ludność do Wendów. Po lokacji miasta na prawie lubeckim w 1262 roku i po potwierdzeniu go dwa lata później przez Barnima I Dobrego rozpoczęła się powolna migracja ludności niemieckiej. Jeszcze w wieku XIV stanowili oni mniejszość etniczną (allochtoniczną), która asymilowała się z ludnością słowiańską. Źródła nie potwierdzają, aby w pierwszych dwóch wiekach istnienia miasta Greifenberg (dziś Gryfice) następowała silna germanizacja miasta, poprzez zakładanie tzw. chyż, do których usuwano ludność słowiańską. Na gryfickich wsiach występowały one w niewielkich ilościach. Germanizacja w pierwszej kolejności obejmowała rycerstwo i duchowieństwo. Najmniej podatne na jej wpływy było słowiańskie chłopstwo.
Pierwsza poważniejsza fala osadnictwa niemieckiego miała miejsce po przyjęciu luteranizmu w 1534 roku. Wtedy właśnie władza w mieście została całkowicie przejęta przez Niemców. Gerard Labuda w rozważaniach nad początkami osadnictwa niemieckiego na prawie niemieckim tak oto scharakteryzował etapy kolonizacji: cyt.
Z pierwszą częścią opinii nie zgadza się Bogdan Dopierała, który wskazując narzucanie podobnej tezy przez niemiecką naukę podkreślał, że ludność słowiańska nie była na tyle ciemna, aby tej nie należał się najgłębszy szacunek i uznanie wobec naporu kolonizacji, ich rozwiązań technologicznych i organizacyjnych.
W okresie feudalnym panowały surowe przepisy, które dotyczyły poddanych. Mieszkańcy miasta byli podzieleni na cztery warstwy społeczne. Przynależność do poszczególnych warstw uzależniona była od piastowanych urzędów, zamożności, wykonywanego zawodu lub czynności. Na skutek wprowadzonych przepisów warstwy te zaczęły odróżniać się ubiorami i organizacją obrzędów. Wszelkie uroczystości rodzinne jak chrzciny, wesela, stypy musiały odbywać się w ściśle określonym czasie. Ilość uczestniczących w celebrach muzykantów, jakość podawanych potraw była uzależniona od przynależności do danej warstwy społecznej miasta. Wszelkie łamanie ustalonych przepisów prowadziło do wysokich sankcji karnych.
Osadnictwo i emancypacja Żydów.
Pierwsze wzmianki o Żydach pochodzą dopiero z 1692 roku a kolejne z pierwszej połowy XVIII wieku, kiedy wspomniano o siedmiu rodzinach żydowskich. W 1728 roku w Greifenbergu zamieszkiwało 19 osób narodowości żydowskiej. W 1880 roku społeczność żydowska miasta liczyła 146 osób, a w 15 lat później – 204 osoby. Wśród zamieszkujących miasto Żydów znajdowali się kupcy, nauczyciele, rzeźnicy, garbarze, kuśnierze oraz drobni producenci siodeł, kapeluszy i waty.
W 1812 roku Fryderyk Wilhelm III ogłosił edykt, na mocy którego ludność żydowska uzyskała pełne równouprawnienie, ostatecznie potwierdzone w Prusach w 1869 roku (tzw. ustawa emancypacyjna). Ustawa ta z jednej strony gwarantowała uzyskanie obywatelstwa miejskiego, z drugiej narzucała liczne wymagania natury asymilacyjnej, np. wprowadzenie języka niemieckiego do nabożeństw, niemieckiej formy zapisu nazwisk i napisów na nagrobkach cmentarnych – macewach (hebr.) "מַצֵּבָה" w żydowskim kirkucie (jid.) "bejsojlem, bejsakwores" oraz zmiany wyglądu i stroju. Namacalnym świadectwem pobytu nielicznej liczby Żydów w mieście były synagogi wybudowane w XIX wieku. Pierwsza powstała w latach 40. XIX wieku, druga w II połowie tego wieku przy "Poetensteig" (dziś ul. 3 Maja). W Greifenbergu istniała szkoła dla żydowskich chłopców oraz cmentarz żydowski usytuowany przy "Turnerstraße" (dziś ul. Sportowa). W mieście odnotowano również działalność dwóch organizacji żydowskich, tj. "Khevra kadishah" (aram.) "חברא קדישא", (pol.) "Święte Bractwo Pogrzebowe" (1880), które zajmowało się m.in. pochówkiem według prawa żydowskiego Halacha (hebr. "הלכה", pol. "Droga, zachowanie"), a od 1931 roku charytatywna organizacja (niem. "Israelitischer Frauenverein", pol. "Stowarzyszenie Kobiet Żydowskich"), które miało na celu wspieranie potrzebujących pomocy i pochówkiem kobiet.
Kultura i tradycje żydowskie.
Kultura żydowska różniła się przede wszystkim religią i obrzędowością, uwagę zwracały także stroje, na ogół skromne, lecz charakterystyczne dla tej grupy etnicznej. Mężczyźni nosili chałat (długie okrycie przypominające płaszcz), pod nim tałes kutn (rodzaj kamizelki z białego płótna) z charakterystycznymi frędzlami po bokach, który był wypuszczony na krótkie (z reguły do kolan) spodnie. Jedną z bardziej charakterystycznych cech męskiego stroju żydowskiego stanowiła jarmułka (niewielka płaska czapeczka przykrywająca ciemię) z reguły ukryta pod spiczastym kapeluszem lub czapką, w zależności od lokalnej mody. Ubiór uzupełniały białe wełniane pończochy oraz długie buty z cholewami. W dni świąteczne zakładano sztrejmł – rodzaj kapelusza z szerokim rondem z futra lisiego lub sobolego. Kobiety z reguły niczym się nie różniły od miejscowych mieszczek czy chłopek. Najczęściej nosiły długie suknie, na które zakładały fartuszki. Nakrycie głowy stanowiła peruka bądź chustka. Mężatki miały ogolone głowy, bo według tradycji nie powinny budzić pożądania u mężów. Poza tym kobietom zabraniano noszenia drogich ozdób i biżuterii.
Do dziś Żydzi obchodzą wiele świąt i celebrują je w tradycyjny sposób. Jednym z najstarszych i najtrwalszych w ich tradycji świętem jest szabat (hebr. "שַׁבָּת", pol. „odpoczynek”) – upamiętnia dzień, w którym stwórca odpoczął po stworzeniu świata. Rozpoczyna się w piątek wieczorem, a kończy w sobotę wieczorem. Wyznawców judaizmu obowiązuje wtedy całkowity zakaz pracy. Do najpopularniejszych dań podawanych podczas szabatu należą: śledzie, chałka, siekana wątróbka, nadziewane szyjki kurze, kiszka, kugel (babka ziemniaczana z cebulką), faszerowana ryba i czulent (duszony gulasz). Do pozostałych świąt żydowskich należą m.in.: Jom Kipur (hebr. "יוֹם כִּפּוּ", pol. „Dzień Pojednania”) – o charakterze pokutnym, obchodzony w dziesiątym dniu miesiąca tiszri (wrzesień/październik), jesienne święto Sukkot (hebr. "סוכות", pol. „Święto Namiotów”) obchodzone według kalendarza żydowskiego w dniach od 15 do 21 miesiąca tiszri (wrzesień/październik) i święto Chanuka (hebr. "חנוכה", pol. „Poświęcenie”) przypadające na okres od 25 dnia miesiąca kislew do 2 dnia miesiąca tewet (listopad-grudzień).
Kwestia żydowska.
W 1938 roku nasiliła się akcja likwidacyjna własności żydowskiej, tzw. aryzacja (niem. "Arisierung"). Oznaczała ona wrogość i niechęć do Żydów oraz zachwyt nad Adolfem Hitlerem i jego poglądami. Synagoga przy "Poetensteig" (dziś ul. 3 Maja) została przejęta przez NSDAP (niem. "Nationalsozialistische Deutsche Arbeiterpartei"), a podczas tzw. „nocy kryształowej” (niem. "Kristallnacht") została podpalona i zamknięta. W czasie II wojny światowej obiekt był wykorzystywany jako obóz pracy dla jeńców francuskich a później jako magazyn. Rozebrany został 30 stycznia 1986 roku. Jednocześnie cmentarz żydowski (kirkut) o pow. ok. 0,25 ha usytuowany przy "Turnerstraße" (dziś ul. Sportowa) został zniszczony i zlikwidowany. Macewy posłużyły w późniejszym czasie do budowy m.in. muru przy ul. Broniszewskiej, J. Dąbskiego oraz wzmocnienia brzegów rzeki Regi.
Według M. Opęchowskiego: cyt.
Nielicznym Żydom pozostającym w mieście nie udało się przedsięwziąć żadnych kroków w celu ratowania miejsca spoczynku swoich bliskich. Po listopadzie 1938 roku władze nazistowskie przystąpiły do przymusowego wykupu nieruchomości i akcji żydowskich w przedsiębiorstwach, które (zgodnie z ówczesnymi przepisami prawa) przechodziły do rąk nie-żydowskich lub na własność państwa.
Polscy robotnicy sezonowi.
Od II połowy XIX wieku na dzisiejszych terenach gryfickich miały miejsce ruchy migracyjne polskich robotników sezonowych, którzy w znikomych ilościach zagospodarowywali tereny wiejskie. W okresie międzywojennym stanowili już kilkusetosobową grupę. Brak danych źródłowych nie pozwala na dokładne określenie tejże populacji. W 1932 roku wprowadzono całkowity zakaz wydawania pozwoleń dla pracowników sezonowych z Polski, tym samym ich liczba do 1939 roku ulegała zmniejszeniu. Wobec nasilającego się żywiołu niemieckich osadników w XIX wieku sam proces silnej germanizacji życia społecznego spowodował, że nieliczne grupy Polaków, które stanowiły niewielki odsetek populacji miasta nie wywierały znaczących zmian w życiu kulturalnym i lokalnym miasta, poza religijnym.
W latach 1926–1930 wybudowano w Gryficach nowy kościół katolicki pw. (niem. "Heiligsten Herzen Jezu", pol. Najświętszego Serca Jezusa) przy ul. "Schmückerstraße" (dziś ul. Nowy Świat). Konsekracji kościoła w dniu 16 listopada 1932 roku dokonał bp Christian Schreiber. Poświęcono tam również obraz Matki Boskiej Częstochowskiej, który był darem polskich robotników sezonowych. Świątynia ta była jedynym kościołem katolickim w promieniu ok. 50 km. (dziś, podobnie jak przed II wojną światową, funkcjonuje z niewielką zmianą wezwania, tj. Najświętszego Serca Pana Jezusa w Gryficach). Budowa kościoła katolickiego była podyktowana wzrostem liczby wyznawców religii rzymskokatolickiej (w tym Polaków). Z danych wynika, że w połowie lat 20. XX wieku na terenie powiatu było ich 803, w tym 242 w samym Greifenbergu (dziś Gryfice).
Polacy kultywowali rodzime tradycje i obrzędowości. Do nich należały obyczaje religijne, związane z różnego typu świętami np. Bożym Narodzeniem, Wielkanocą, Bożym Ciałem, świętami maryjnymi, Wszystkimi Świętymi, a także tych, które tyczyły najważniejszych wydarzeń w życiu człowieka jak: poród, ciąża, zaręczyny, ślub, wesele czy pogrzeb. Różnice występowały jedynie na gruncie językowym, lecz i tu z czasem one zacierały się. Wielu Polaków i Polek wchodziło w związki małżeńskie, w których przyjmowano niemiecką obyczajowość, podobnie jak to miało miejsce ze starą słowiańszczyzną, która została niemal całkowicie zniemczona.
Rokrocznie ograniczano zezwolenia na pracę sezonową robotnikom z Polski. W 1933 roku w ich obronie powstał tu Polski Związek Robotników Rolnych. Ograniczenia były podyktowane m.in. próbą ratowania „niemieckiego wschodu” przed Polakami poprzez organizację tzw. „wewnętrznej kolonizacji”. Zapoczątkowana została ustawą z dnia 19 stycznia 1919 roku podjętą w Reichstagu, która przewidywała powstanie ok. 100 tysięcy nowych samodzielnych gospodarstw, również na terenie powiatu greifenberdzkiego (dziś gryfickiego). Przeciwko zatrudnionym sezonowo Polakom występował również Związek Artamanów – ochotniczej służby pracy (niem. "Artamenbund (freiwilliger Arbeitsdienst)"), założony w 1924 roku przez Willibalda Hentschela i zakładający „higienę rasową” oraz uznawanie darwinowskiej zasady walki o byt i selekcji jednostek.
Przesiedlenia i depatriacje.
Po II wojnie światowej – w wyniku postanowień jałtańskich i poczdamskich – ziemie Pomorza Tylnego (niem. "Hinterpommern") (dziś woj. zachodniopomorskie oraz częściowo pomorskie i wielkopolskie) zostały przejęte przez Polskę. Rozpoczął się etap przesiedleń i repatriacji.
Do końca roku 1948 Gryfice stały się wielonarodowym miastem z dominującym czynnikiem polskim i licznym napływem osadników ukraińskich, białoruskich i litewskich. Akcja przesiedleń była realizowana na mocy porozumień zawartych we wrześniu 1944 roku pomiędzy władzami polskimi a republikami radzieckimi: Ukrainy, Białorusi i Litwy oraz umowy z 6 lipca 1945 roku pomiędzy ZSRR a Tymczasową Radą Jedności Narodowej RP, dotyczącą Polaków i Żydów, z wyłączeniem Ukraińców, Białorusinów i Litwinów, którzy posiadali obywatelstwo polskie i zamieszkiwali na Kresach Wschodnich. Ci jednak omijali zapisy umowy międzynarodowej i przyjeżdżali na tereny polskie wraz z polską ludnością. Według danych szacunkowych z lat 1945–1948 do Polski przesiedlono ok. 1260 tys. mieszkańców z Ukrainy, Białorusi i Litwy, z czego do miasta Gryfice – 1048 osób, co stanowiło 10,9% ogółu mieszkańców, natomiast na wieś w powiecie gryfickim – 5704 osób (32,3% ogółu mieszkańców). Świadectwem ich bytności w mieście było powołanie parafii Polskiego Autokefalicznego Kościoła Prawosławnego (cerkiew parafialna pw. Zaśnięcia Przenajświętszej Bogurodzicy, powołana w 1954 roku w obiekcie kościoła staroluterańskiego św. Jana (niem.) "St. Johanniskirche", przy ul. "Schmückerstraße" (dziś ul. Nowy Świat), powstałego w latach 1911–1913).
W 1945 roku Niemcy stanowili dość spory odsetek populacji miasta, który zmieniał się z każdym miesiącem i ulegał spadkom procentowym w stosunku do ogółu ludności miasta (akcja depatriacyjna). W Zagórzu (przejściowa nazwa Gryfic) zamieszkiwało ich w maju ok. 4 tys. (96% populacji), a w grudniu 1945 roku – 2302 osoby (39%). Według danych z 31 grudnia 1948 roku w Gryficach zamieszkiwało ich jedynie 13 (0,14%), a na wsi powiatu gryfickiego – 86 (0,5%).
Obrzędy i zwyczaje ludności ukraińskiej.
Odrębność kulturową ludności ukraińskiej można zauważyć na podstawie kultywowanych przez nich obrzędów związanych ze świętami kalendarzowymi i rodzinnymi. Wśród obrzędowości kalendarzowej widoczne jest ścisłe jej powiązanie z porami roku, odwoływanie się do natury i wszelkich prac o charakterze rolniczo-gospodarczym. Przykładem mogą być święta obchodzone w tzw. cyklu letnim – święto św. Trójcy (Zielone Święta), Iwana Kupały (inaczej narodziny św. Jana) – 7 lipca, święto św. św. Piotra i Pawła – 12 lipca, święto Makowija (14 sierpnia) i Spasa (Przemienienia Pańskiego) (19 sierpnia). Podobny przykład to święta w cyklu jesiennym, do których należą – święto Pokrowa (Opieki Matki Bożej) obchodzone 14 października, Mychajła – 21 listopada, Wwedennia (wprowadzenie Matki Boskiej do świątyni) – 3 grudnia i św. Mikołaja – 19 grudnia.
Rodzinna obrzędowość ukraińska to zwyczaje związane z najważniejszymi momentami w życiu człowieka. Z tymi właśnie wydarzeniami wiąże się wiele tradycyjnych zachowań, wierzeń i przesądów. Np. od narodzenia dziecka aż do jego chrztu do domu nie wolno wpuszczać obcych osób. Bardzo malownicze i pełne tradycyjnych obrzędów jest zawarcie małżeństwa i wesele – z chlebem i haftowanym ręcznikiem w tle, a także tańcami, śpiewem i zabawami. Natomiast po śmierci członka rodziny ukraińskiej otwierano bramy domostwa, zasłaniano lustra, powiadamiano sąsiadów i krewnych o zgonie, opieczętowywano grób.
Kultura Romów gryfickich.
Dziś wśród ogólnej liczby mieszkańców pojawia się także niewielki odsetek ludności romskiej, która na stałe zaczęła zamieszkiwać miasto w latach 60. XX wieku (przejście z życia nomadycznego do osiadłego), choć pierwsze ślady ich osadnictwa zostały odnotowane przez historiografię niemiecką, która datowała ich bytność na wieki średnie. Dowodem na zamieszkiwanie Romów w Gryficach był m.in. cmentarz „tatrowski” (cygański) usytuowany poza murami miasta przy kościele św. Gertrudy. Romowie gryficcy na co dzień posługują się językami, do których należą "Lomarven" i "Romani", nasycone różnymi dialektami (używane w centralnej i zachodniej Europie). Zdarza się, że obok odrębności językowej pojawiają się także inne obrzędy i wierzenia charakterystyczne dla Romów, choć najczęściej asymilują się z religią kraju, który zamieszkują.
Spośród tradycji romskich utrzymała się m.in. ta, która kobietę w ciąży uznaje za „nieczystą”. Nie może urodzić dziecka w domu, a czego się dotknie po porodzie, zostaje zniszczone. Kwarantanna jest prowadzona do czasu chrztu dziecka. Dzieciom nadaje się trzy imiona. Pierwsze – znane jedynie matce dziecka, drugie – nadawane podczas chrztu w kulturze romskiej i trzecie – nadawane podczas ponownego chrztu według obrządku chrześcijańskiego. Romowie rzadko wiążą się z osobami nie-romskimi. Małżeństwa są zawierane dość wcześnie, w wieku 9-14 lat (według jednych źródeł) lub 13–16 (według innych). Noszą również tradycyjne stroje, które określają ich odrębność etniczną. Jest to szczególnie kultywowane przez starsze pokolenie. Kobiety wyróżniają charakterystyczne długie ciemne lub kolorowe suknie, podszyte falbanami i przyozdobione chustą. Mężczyźni noszą natomiast ciemne bufiaste spodnie, jasne bogato zdobione koszule o szerokich rękawach i biżuterię, która świadczy o ich zamożności.
Charakterystyczne dla Romów jest również to, że najczęściej wykonują zawody, które pozwalają im na jak największą swobodę w działaniu i nie są zbyt monotonne. Romowie nie podejmują pracy na roli. Dziś Romki walczą o swoją emancypację poprzez działalność w Romskim Stowarzyszeniu Oświatowym "Harangos" założonym w Małopolsce w 2004 roku. Na terenie miasta Gryfice również działa romskie stowarzyszenie – Unia Romów Pomorza Zachodniego w Gryficach.
Mniejszości narodowe i etniczne dziś.
Silnie ukształtowana polska kultura i obyczajowość po II wojnie światowej zepchnęła na drugi plan tradycje wynoszone z innych etnicznie i kulturowo zróżnicowanych domów. Dla porównania, dziś powiat gryficki zamieszkuje 60 612 osób, gminę Gryfice – 23 473, samo natomiast miasto – 16 583, z czego mniejszość nie-polska stanowi – 72 osoby, romska – 22 i ukraińska – 19 osób (dane tyczą gminy Gryfice). Porównując liczbę ludności gminy Gryfice z liczbą mniejszości narodowych i etnicznych zauważymy, że ci ostatni stanowią dziś zaledwie 0,48% populacji gminy.
Obecnie sprawy tyczące zachowania i rozwoju tożsamości kulturowej mniejszości narodowych i etnicznych w Polsce, z równoczesnym zachowaniem i rozwojem języka regionalnego; stosowania zasady równego traktowania osób bez względu na pochodzenie etniczne – określa ustawa z dnia 6 stycznia 2005 roku, "o mniejszościach narodowych i etnicznych oraz o języku regionalnym".

</doc>
<doc id="2281033" url="https://pl.wikipedia.org/wiki?curid=2281033" title="Polskie Towarzystwo Leczenia Ran">
Polskie Towarzystwo Leczenia Ran

Polskie Towarzystwo Leczenia Ran – stowarzyszenie, powstałe w 2004 roku z inicjatywy prof. dra hab. med. Zbigniewa Rybaka, z siedzibą w Warszawie, wpisane do rejestru stowarzyszeń Krajowego Rejestru Sądowego pod pozycją 0000158561. Członek Europejskiego Towarzystwa Leczenia Ran.
Stowarzyszenie w swojej działalności skupia się na problematyce leczenia i opieki nad pacjentami z ranami niegojącymi się. Polskie Towarzystwo Leczenia Ran prowadzi działalność edukacyjną wśród środowiska medycznego, realizując programy szkolenia lekarzy i pielęgniarek, oraz lobbingową na rzecz branży farmaceutycznej i sprzętowej produkującej opatrunki specjalistyczne.
Członkami stowarzyszenia są pielęgniarki i lekarze wielu specjalności, w codziennej praktyce spotykający się z zagadnieniami leczenia i opieki nad ranami mającymi przyczynę wśród takich schorzeń jak owrzodzenia podudzi oraz odleżyny.
Polskie Towarzystwo Leczenia Ran jest właścicielem kwartalnika "Leczenie Ran", który jest elementem działalności dydaktycznej stowarzyszenia oraz platformą interdyscyplinarnej wymiany poglądów i dyskusji naukowej toczonej wokół problematyki leczenia ran. Kwartalnik ukazuje się od chwili powołania stowarzyszenia w 2004 roku, a jego wydawcą od 2010 roku jest wydawnictwo Evereth Publishing. W latach 2004–2010 "Leczenie Ran" wydawane było w wersji drukowanej oraz pełnotekstowej wersji elektronicznej przez wydawnictwo Blackhorse Scientific z siedzibą w Warszawie. Redaktorami Naczelnymi czasopisma byli odpowiednio: dr n. med. Mariusz Kózka (pełnił funkcję do 2006 roku), prof. dr hab. med. Andrzej Cencora (pełniący funkcję do 2008 roku), dr hab. med. Grzegorz Oszkinis prof. UM. Redaktorem Honorowym czasopisma w latach 2004–2010 był prof. dr hab. med. Zbigniew Rybak. Od roku 2010 Redaktorem Naczelnym jest prof. dr hab. med. Arkadiusz Jawień. 
W zarządzie stowarzyszenia zasiadają Arkadiusz Jawień (prezes, lekarz), Maciej Sopata (wiceprezes, lekarz), Maria T. Szewczyk (sekretarz, pielęgniarka), Irena Samson (skarbnik, pielęgniarka), Anna Chrapusta (członek zarządu, lekarz) oraz Marek Kucharzewski (członek zarządu, lekarz).

</doc>
<doc id="2281034" url="https://pl.wikipedia.org/wiki?curid=2281034" title="Pomnik Zwycięstwa w Parku Manitiusa w Poznaniu">
Pomnik Zwycięstwa w Parku Manitiusa w Poznaniu

Pomnik Zwycięstwa – dwubryłowy pomnik w formie obelisku i steli, zlokalizowany w Poznaniu, w południowej części Parku Manitiusa, w pobliżu ulic Reymonta i Taborowej.
Na poziomym elemencie (steli) zostały wyrzeźbione wyobrażenia rycerzy na koniach i napis "Grunwald 1410" (od strony południowej), a także podobizny czołgów i żołnierzy oraz data "9 V 1945" (od strony północnej, czyli od strony wnętrza parku).
Projektantem pomnika był Ryszard Skupin, a odsłonięcie nastąpiło 9 maja 1968 z okazji Dnia Zwycięstwa. Obiekt stoi w pobliżu dawnych koszar ZOMO i ośrodka sportowego ówczesnego milicyjnego klubu "Olimpia". Park Manitiusa nosił także wówczas nazwę Park Zwycięstwa.

</doc>
<doc id="2281037" url="https://pl.wikipedia.org/wiki?curid=2281037" title="Pierwszy rząd Giuliana Amato">
Pierwszy rząd Giuliana Amato

Pierwszy rząd Giuliana Amato – rząd Republiki Włoskiej funkcjonujący od 28 czerwca 1992 do 28 kwietnia 1993.
Gabinet powstał po wyborach parlamentarnych w 1992 do Izby Deputowanych i Senatu XI kadencji. W skład koalicji popierającej rząd weszły Chrześcijańska Demokracja (DC), Włoska Partia Socjalistyczna (PSI), Włoska Partia Socjaldemokratyczna (PSDI) i Włoska Partia Liberalna (PLI). Funkcjonowanie gabinetu przypadło na okres gwałtownych przekształceń na włoskiej scenie politycznej związanej z ujawnianiem afer korupcyjnych i gospodarczych (tzw. Tangentopoli). 22 kwietnia 1993 Giuliano Amato podał się do dymisji po blisko 10 miesiącach urzędowania.

</doc>
<doc id="2281038" url="https://pl.wikipedia.org/wiki?curid=2281038" title="Aktor dziecięcy">
Aktor dziecięcy

Aktor dziecięcy (ang. "child actor") – aktor, który nie ma ukończonych osiemnastu lat. Określenie obejmuje również osoby już dorosłe, które występowały jako dzieci (inaczej „były aktor dziecięcy”).
Popularne, szczególnie w USA, jest zatrudnianie do ról najmłodszych dzieci bliźniąt jednojajowych, które na zmianę grają jedną rolę.
Zasady prawne.
Zasady zatrudniania dzieci są ściśle regulowane; w Polsce, między innymi przez Kodeks Pracy.

</doc>
<doc id="2281042" url="https://pl.wikipedia.org/wiki?curid=2281042" title="Aysun Kayacı">
Aysun Kayacı

Aysun Kayacı (ur. 20 maja 1979 w Stambule) – turecka aktorka i modelka.
Życiorys.
W 1996 rozpoczęła pracę hostessy na targach międzynarodowych, odbywających się w Stambule. Do roku 2004 nie zajmowała się modellingiem. W 2004 zdobyła główną nagrodę w konkursie na najlepszą modelkę Turcji, a rok później wystąpiła po raz pierwszy w serialu telewizyjnym. Sławę przyniosła jej rola w serialu Zehirli Çiçek (reż. Samim Deger).
Przełomowy w karierze modelki okazał się rok 2007, kiedy wystąpiła w reklamie Pepsi-Coli, wyjątkowo jak na standardy tureckie nasyconej erotyzmem. Występuje w programie telewizyjnym "Haydi Gel Bizimle Ol" (Chodź z nami), emitowanym przez stację NTV, a także w roli agentki Yağmur w serialu z kategorii docu-crime - "Gece Gunduz" (Noc i dzień).
Modelka studiuje historię na uniwersytecie Yeditepe w Stambule. Ma na swoim koncie role w pięciu filmach fabularnych.
W przeszłości modelka była związana z piłkarzem Emre Aşıkem.

</doc>
<doc id="2281045" url="https://pl.wikipedia.org/wiki?curid=2281045" title="Nikołaj Chromow">
Nikołaj Chromow

Nikołaj Dmitrijewicz Chromow (ros. Николай Дмитриевич Хромов, ur. 7 listopada 1946 w Kałudze) − rosyjski trener pięściarstwa, wieloletni główny trener reprezentacji Rosji, kandydat nauk pedagogicznych. Wcześniej amatorski bokser wagi lekkiej (60 kg), brązowy medalista mistrzostw Europy (1971).
Kariera zawodnicza.
W latach 1968-1972 był członkiem radzieckiej kadry narodowej. Dwukrotnie był mistrzem ZSRR w wadze lekkiej (1970, 1971). W 1971 roku w Madrycie zdobył brązowy medal mistrzostw Europy (w półfinale turnieju przegrał na punkty z Janem Szczepańskim). 
Kariera trenerska.
Trenerem jest od 1973 roku. W latach 1988-1991 był trenerem młodzieżowej reprezentacji ZSRR. W 1991 roku otrzymał odznaczenie Zasłużonego Trenera Rosyjskiej FSRR. W 1992 roku objął stanowisko głównego trenera rosyjskiej kadry narodowej. Piastował je przez trzynaście lat, do 2005 roku, gdy został zastąpiony przez swego byłego podopiecznego, Aleksandra Lebziaka. W grudniu 2008 roku Chromow ponownie został obrany głównym szkoleniowcem reprezentacji.

</doc>
<doc id="2281051" url="https://pl.wikipedia.org/wiki?curid=2281051" title="Valdo Spini">
Valdo Spini

Valdo Spini (ur. 20 stycznia 1946 we Florencji) – włoski polityk, pisarz i publicysta, były parlamentarzysta, minister środowiska.
Życiorys.
Ukończył studia z zakresu ekonomii politycznej na Uniwersytecie we Florencji, po czym został pracownikiem na wydziale nauk politycznych tej uczelni. Prowadził również wykłady na amerykańskim Stanford University.
W 1962 wstąpił do Włoskiej Partii Socjalistycznej. W 1979 został po raz pierwszy wybrany do Izby Deputowanych. W niższej izbie włoskiego parlamentu zasiadał do 2008 jako poseł VIII, IX, X, XI, XII, XIII, XIV i XV kadencji. Od 1986 do 1992 z przerwami był podsekretarzem stanu w Ministerstwie Spraw Wewnętrznych, następnie został powołany na podsekretarza stanu w resorcie spraw zagranicznych. W marcu 1993 objął stanowisko ministra środowiska w rządzie Giuliana Amato, które zajmował do kwietnia tego samego roku. Następnie został ministrem ds. polityki wspólnotowej w gabinecie Carla Azeglia Ciampiego, jednak po kilku dniach objął ponownie resort środowiska (do maja 1994). Był też radnym Florencji, a pod koniec lat 80. asesorem ds. kultury we władzach miejskich.
Po rozwiązaniu partii socjalistycznej w 1994 założył nowe ugrupowanie pod nazwą Federacja Pracy ("Federazione Laburista"). W 1998 przyłączył się do Demokratów Lewicy. W 2007 opuścił to ugrupowanie, został działaczem Demokratycznej Lewicy. Jeszcze w tym samym roku znalazł się w komitecie założycielskim Partii Socjalistycznej. W 2008 znalazł się poza parlamentem po 29 latach posłowania. W 2009 kandydował bez powodzenia na burmistrza Florencji, wszedł natomiast do rady miejskiej.

</doc>
<doc id="2281052" url="https://pl.wikipedia.org/wiki?curid=2281052" title="Calibre">
Calibre

Calibre – program do zarządzania biblioteką e-booków. Ma wiele funkcji ułatwiających wyszukiwanie, konwersję czy eksportowanie książek w nawet bardzo dużych zbiorach. Jest to program open source, wydany na licencji GNU GPL v3. Jego twórcą jest Kovid Goyal.
Historia.
Program powstał 31 października 2006 pod nazwą libprs500. Był narzędziem pozwalającym obsługiwać w Linuksie czytnik SONY PRS-500, który wówczas ukazał się na amerykańskim rynku. Ponieważ brak było firmowego oprogramowania pracującego w środowisku Linuksa, Kovid Goyal postanowił napisać własne. Wiązało się to z koniecznością reverse engineeringu portu USB i udało się dzięki pomocy społeczności skupionej wokół forum mobileread.com. Program działał w linii poleceń, nie miał żadnego interfejsu graficznego.
Firma Sony wraz z czytnikiem wprowadziła własny format e-booka – LRF. Aby mieć dostęp do książek również w innych formatach Kovid Goyal dodał do programu opcję konwersji książek. Z czasem narzędzie stało się tak popularne, że sięgali po nie wydawcy czy osoby zajmujące się digitalizacją, by móc publikować dokumenty dla różnych urządzeń.
Gdy program stał się bardzo popularny, a liczba książek w posiadaniu samego Kovida wciąż się rozrastała, interfejs graficzny, ułatwiający zarządzanie stał się niezbędny. W roku 2008 Kovid Goyal zdecydował się dodać interfejs w kształcie, w którym jest do dziś i nadać programowi bardziej przyjazną nazwę: calibre. Nazwę wymyśliła żona Kovida, Krittika. „libre” w nazwie pochodzi od słowa „wolność” i oznacza, że calibre jest programem wolnym, o otwartym źródle. W pracach nad nim może wziąć udział każdy. Nazwa pisana jest małą literą – nawet na początku zdania. Według autora słowo „calibre” powinno być wymawiane jako „ca-liber”, a nie „ca-libre”.
Program jest wydawany w cyklu tygodniowym – w każdy piątek ukazuje się nowa wersja z poprawkami i ewentualnymi nowymi funkcjami. Utworzyła się wokół niego już cała społeczność: bezpośrednio nad kodem pracuje kilku programistów, do tego jest wielu testerów i osób zgłaszających błędy. calibre z prostej bazy danych rozrósł się do zaawansowanego systemu zarządzania biblioteką z wieloma narzędziami służącymi do katalogowania, konwersji i innych – potrzebnych w elektronicznej bibliotece – operacji.
Polska społeczność calibre.
Polska społeczność aktywnie uczestniczy w rozwoju elektronicznej biblioteki. Na bieżąco utrzymywana jest lokalizacja programu (jako jedna z pięciu na 200 krajów). Ma też największy zestaw własnych źródeł wiadomości – wszystkich źródeł jest ponad 600, z czego niemal 200 to polskie portale. Liczba ta sukcesywnie wzrasta.
Obsługiwane formaty książek.
AZW3
CBC
CBR
CBZ
CHM
DJVU
DOC
DOCX
EPUB
FB2
HTML
HTMLZ
LIT
LRF
MOBI
ODT
OEB
PDB
PDF
PML
PRC
RB
RTF
SNB
TCR
TXT
TXTZ

</doc>
<doc id="2281053" url="https://pl.wikipedia.org/wiki?curid=2281053" title="Filika Dimo">
Filika Dimo

Filika Dimo (ur. 1 sierpnia 1939 w Tiranie, zm. 21 października 2021 w Belgii ) – albańska aktorka.
Życiorys.
Ukończyła studia na wydziale aktorskim Instytutu Sztuk w Tiranie. Po studiach rozpoczęła pracę w Teatrze Ludowym w Tiranie.
Na dużym ekranie zadebiutowała w 1959 niewielką rolą Shpresy w obrazie "Burza". Zagrała potem jeszcze w trzech filmach fabularnych. Ostatnie lata swojego życia spędziła w Belgii.
Była mężatką (mąż Zef Ujkaj pracował jako scenograf w teatrze).

</doc>
<doc id="2281055" url="https://pl.wikipedia.org/wiki?curid=2281055" title="Samwise Didier">
Samwise Didier

Samwise Didier, Sam Didier (ur. 1971 w Tustin) – amerykański artysta pracujący dla Blizzard Entertainment na stanowisku dyrektora artystycznego.
Życiorys.
Sam Didier rozpoczął pracę w Blizzard Entertainment w 1991 roku i znajduje się wśród pracowników-weteranów firmy. Jest również konsekwentnym artystą od wielu lat, a jego unikatowy styl znacznie wpływa na wygląd wszystkich marek Blizzarda. Jego styl bardzo różni się od standardowego, gdyż jest nierozerwalnie związany z zamierzonym zakłóceniem proporcji, co daje czasami komiczny efekt. Sam opisuje swój styl jako „nieproporcjonalni, jaskrawo pomalowani, twardzi kolesie z bronią i potwory”. Jako swoich „nauczycieli” wymienia Franka Frazetta i Larry’ego Elmore’a.
Jest on odpowiedzialny za tworzenie większości artworków do gier z serii "Warcraft", "StarCraft" oraz "Diablo". Pełni również funkcję starszego dyrektora artystycznego "".
Didier jest odpowiedzialny głównie za stworzenie Pandaren, rasy uznanej przez fanów – i wykorzystanej przez Blizzard – jako „rasa żart”, która mimo wszystko znalazła swoje miejsce w historii "Warcrafta". Ponadto wizerunki pandy pojawiły się w znacznej ilości prac Didiera, m.in. można je dostrzec w grze "" jako godło Nocnych Elfów na ostrzach bojowych Łowców Demonów lub obrazek na książce Paladyna. Również w "StarCraft II" jest możliwość zdobycia i używania portretu „Panda Marine” w grze wieloosobowej. Natomiast jeden z administratorów serwisu "WoW Insider", Mike Schramm stwierdził, że Samwise „zasadniczo, jest ikoną WoWa w każdym sensie tego słowa”.
Samwise Didier jest także wielkim fanem muzyki heavy metal, zwłaszcza grupy Manowar. Ponadto jest odpowiedzialny za stworzenie większości okładek płyt szwedzkiego zespołu heavy metalowego HammerFall i jego lidera, Joacima Cansa, który jest przyjacielem Sama.
Okładki.
Poniżej znajduje się lista okładek, które stworzył Sam Didier dla zespołu heavy metalowego HammerFall:
Sam zrobił również okładkę dla solowego albumu Joacima Cansa (solisty HammerFall) o nazwie "Beyond the Gates" (2004).

</doc>
<doc id="2281056" url="https://pl.wikipedia.org/wiki?curid=2281056" title="Cmentarz w Pyrach">
Cmentarz w Pyrach

Cmentarz w Pyrach – rzymskokatolicki cmentarz znajdujący się na osiedlu Pyry, na obszarze MSI Jeziorki Północne w warszawskiej dzielnicy Ursynów.
Historia.
Powstał w połowie 1945 wraz z formowaniem się tutejszej parafii. Pierwotnie miał powierzchnię 2,76 ha. Został poświęcony 24 marca 1946. 
Na cmentarzu znajdują się mogiły 125 żołnierzy Wojska Polskiego poległych w okolicy podczas obrony Warszawy w ramach kampanii wrześniowej, powstańców warszawskich i więźniów Pawiaka zamordowanych w okolicy. Spośród pochowanych w masowych grobach ofiar tylko 11 osób jest rozpoznanych. W 1989 kwatera z mogiłami z lat 1939–1939 została wpisana do rejestru zabytków.
W 1970 na cmentarzu wzniesiono kaplicę. 
Cmentarz ma kształt zbliżony do prostokąta. Był kilkukrotnie powiększany (w 1980 o 2 ha, w 1983 o 1,16 ha, w 1991 o 1,5 ha oraz w 1992 o 1,17 ha).
Nekropolia posiada dwie bramy od strony ul. Farbiarskiej oraz jedną od strony ul. Spornej.

</doc>
<doc id="2281057" url="https://pl.wikipedia.org/wiki?curid=2281057" title="Marian Bendza">
Marian Bendza

Marian Bendza (ur. 23 stycznia 1951 w Mokrem, zm. 5 maja 2018) – duchowny Polskiego Autokefalicznego Kościoła Prawosławnego, profesor nauk teologicznych, historyk Kościoła prawosławnego, były prorektor Chrześcijańskiej Akademii Teologicznej w Warszawie, kierownik Katedry Historii Kościoła Powszechnego i Autokefalicznych Kościołów Prawosławnych na tejże uczelni, były profesor nadzwyczajny Katedry Teologii Prawosławnej na Uniwersytecie Białostockim, pułkownik WP w stanie spoczynku, były kanclerz Prawosławnego Ordynariatu WP, były członek Prezydium Komitetu Nauk Teologicznych PAN.
Życiorys.
Absolwent Prawosławnego Seminarium Duchownego w Warszawie (1969) i Chrześcijańskiej Akademii Teologicznej w Warszawie (ChAT) (1974). Ukończył też studia teologiczne na Uniwersytecie w Erlangen i na Uniwersytecie w Bernie. W 1980 uzyskał w ChAT stopień doktorski na podstawie pracy "Prawosławna diecezja przemyska w latach 1596–1681. Studium prawno-kanoniczne". Następnie otrzymał stopień doktora habilitowanego na podstawie dorobku naukowego oraz rozprawy pt. "Tendencje unijne względem Cerkwi prawosławnej w Rzeczypospolitej w latach 1674–1686". Od początku związany z rodzimą uczelnią, w 1991 został profesorem nadzwyczajnym ChAT. W 2007 uzyskał tytuł naukowy profesora nauk teologicznych. Dwukrotnie prorektor Chrześcijańskiej Akademii Teologicznej.
Pod jego kierunkiem stopień naukowy doktora uzyskał m.in. Jerzy Giba (2007).
W 1994 z rąk arcybiskupa białostockiego i gdańskiego Sawy przyjął święcenia duchowne (11 czerwca diakońskie i następnego dnia kapłańskie). Początkowo sekretarz, następnie kanclerz Prawosławnego Ordynariatu WP.
Laureat Nagrody im. Księcia Konstantego Ostrogskiego za rok 2008.
W 2014 Senat ChAT nadał mu Medal za Zasługi dla Chrześcijańskiej Akademii Teologicznej w Warszawie.
Zmarł w 2018 Pochowany na cmentarzu prawosławnym na Woli w Warszawie.

</doc>
<doc id="2281059" url="https://pl.wikipedia.org/wiki?curid=2281059" title="Język nihali">
Język nihali

Język nihali (nihalski) – język izolowany używany w Indiach przez blisko 2 tys. osób w stanie Maharasztra, w dystrykcie Buldana. Niekiedy zaliczany do grupy mundajskiej.

</doc>
<doc id="2281061" url="https://pl.wikipedia.org/wiki?curid=2281061" title="Alcestis">
Alcestis



</doc>
<doc id="2281062" url="https://pl.wikipedia.org/wiki?curid=2281062" title="Papirus 44">
Papirus 44

Papirus 44 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na VI albo VII wiek. Zawiera fragmenty Ewangelii Mateusza oraz Ewangelii Jana.
Opis.
Zachowały się jedynie fragmenty kodeksu z tekstem Ewangelii Mateusza 17,1-3.6-7; 18,15-17.19; 25,8-10; Ewangelii Jana 9,3-4; 10,8-14; 12,16-18.
Tekst.
Tekst grecki rękopisu reprezentuje tekst aleksandryjski, Kurt Aland zaklasyfikował go do kategorii II.
Historia.
Tekst rękopisu opublikowany został w 1926 roku, następnie przez Schofielda. Ernst von Dobschütz umieścił go na liście rękopisów Nowego Testamentu, w grupie papirusów, dając mu numer 44.
Rękopis datowany jest przez INTF na wiek VI albo VII.
Obecnie przechowywany jest w Metropolitan Museum of Art (Inv. 14. 1. 527) w Nowym Jorku.

</doc>
<doc id="2281065" url="https://pl.wikipedia.org/wiki?curid=2281065" title="Noble M600">
Noble M600

Noble M600 – brytyjski supersamochód wytwarzany ręcznie przez Noble Automotive w Leicestershire. W konstrukcji zastosowano stal nierdzewną i włókno węglowe, napęd stanowi podwójnie doładowana jednostka V8.
Silnik i skrzynia biegów.
Silnik M600 to odmiana jednostki V8 Volvo "B8444S" o pojemności 4439 cm3, stosowana w podstawowej wersji w Volvo XC90, zmodyfikowana jednak przez dodanie dwóch sprężarek Garrett o zmiennym stopniu doładowania. To ciekawe rozwiązanie umożliwia kierowcy, przy użyciu przełącznika znajdującego się w kabinie, wybór trzech trybów pracy i mocy silnika: 
Silnik z elektronicznie sterowanym wtryskiem paliwa ma stopień sprężania 9,5:1. Układ przeniesienia napędu w konfiguracji transaxle, wykorzystuje manualną, dwusprzęgłową, sześciobiegową skrzynię biegów produkcji Oerlikon Graziano.
Samochód, w swych założeniach hołdujący "wyścigowemu puryzmowi", mimo wspomagania hamulców, nie posiada układu ABS, ani ESP, a minimalistyczny układ kontroli trakcji można całkowicie wyłączyć przełącznikiem, który w myśliwsko-szturmowym odrzutowcu Tornado służy do odpalania rakiet.
Cena samochodu dostępnego na rynku od drugiej połowy 2010 roku, wynosi ok. 200 000 £.

</doc>
<doc id="2281068" url="https://pl.wikipedia.org/wiki?curid=2281068" title="Noble M15">
Noble M15

Noble M15 – ręcznie wytwarzany supersamochód produkcji brytyjskiej firmy Noble Automotive Ltd. z siedzibą w Leicestershire, wytwarzany od 2006 roku. Auto w założeniach miało stanowić konkurencję w segmencie rynku zajmowanym przez Porsche 911 Turbo /GT-3 i Ferrari F430. 
Według danych producenta, przyspieszenie od 0 do 100 km/h wynosi około 3,5 sekundy, a prędkość maksymalna 298 km/h.
Ważący 1250 kg pojazd, którego nadwozie ze zintegrowanym, tylnym spojlerem, wykonano w przeważającej części z materiałów kompozytowych, wykazuje rozkład mas na oś przednią i tylną, typowy dla aut sportowych z tylnym napędem, odpowiednio 42:58%. Wyposażono go w 3-litrowy, centralny, umieszczony wzdłużnie silnik V6 Duratec produkcji Forda z dwiema sprężarkami, jednostka rozwija moc 455 KM, a maksymalny moment obrotowy 617 Nm na tylne koła przenosi sześciobiegowa włoska skrzynia biegów produkcji Graziano Trasmissioni (od 2007 roku firma, będąca dostawcą skrzyń biegów m.in. do McLaren MP4-12C oraz aut Aston Martin, Maserati i Ferrari jest własnością szwajcarskiej grupy Oerlikon Group). 
Nadwozie wykonano w formie przestrzennej konstrukcji z rurek stalowych (rama nośna przedziału pasażerskiego i bagażnika), na których zamocowano poszycie z elementów kompozytowych.
Samochód dysponuje wentylowanymi hamulcami tarczowymi o średnicy 330 mm, kontrolowanymi przez układ ABS. Ogumienie stanowią opony o rozmiarach 285/40 z tyłu i 225/40 z przodu pojazdu. 
W stosunku do poprzedników, auto miało być bardziej "cywilizowane" i nadawać się również do "codziennego użytku" dzięki komfortowemu wyposażeniu, obejmującemu m.in. ABS, układ kontroli trakcji, klimatyzację, elektrycznie opuszczane szyby, system nawigacji satelitarnej z ekranem dotykowym i dwa bagażniki z przodu i tyłu, o łącznej pojemności około 300 litrów. 
Cena wersji podstawowej wynosiła 75000 £.

</doc>
<doc id="2281069" url="https://pl.wikipedia.org/wiki?curid=2281069" title="Maulana Showkat Ahmad Shah">
Maulana Showkat Ahmad Shah

Maulana Showkat Ahmad Shah, urdu: مولانا شوکت احمد شاہ, "Maulana Śaukat Ahmad Śah"; (ur. w 1955 − zm. 8 kwietnia 2011) – muzułmański duchowny, przywódca wahhabistycznej gminy wyznaniowej Jamiat-e-Ahle Hadith ze stanu Dżammu i Kaszmir.
W początkowym okresie swojej działalności Maulana Showkat Ahmad Shah uchodził za zwolennika separacji Kaszmiru i był stronnikiem Yasina Malika z Frontu Wyzwolenia Dżammu i Kaszmiru. Później radykalnie zmienił nastawienie do tej kwestii. Zaangażował się w działalność społeczną, stając na czele gminy wyznaniowej Jamiat-e-Ahle Hadith, która m.in. prowadzi około 600 meczetów i szkół religijnych. Stał się wówczas obiektem ataków ze strony niektórych antyindyjskich ugrupowań (w 2008 roku w jego dom rzucono granat). Prowadził aktywną działalność społeczną, m.in. na rzecz rozwoju edukacji, w tym także współpracując z rządem indyjskim w celu utworzenia uniwersytetu. Przez fundamentalistów był uznawany za wroga także z powodu występowania przeciw podziałom i ortodoksyjnym odłamom islamu. 
Dnia 8 kwietnia 2011 roku Maulana Showkat Ahmad Shah zginął w zamachu bombowym przed meczetem w Śrinagarze. Jego pogrzeb przerodził się w manifestację lokalnych wyznawców islamu. W całym stanie odbył się strajk generalny.
Maulana Shah to drugi przywódca gminy Jamiat-e-Ahle Hadith zamordowany na przełomie XX i XXI wieku. Prof. Muhammad Ramzan, jego poprzednik, zginął w 1991 roku. Saleem Javed, imam meczetu, w którym Maulana Shah zamierzał prowadzić modły, został również zamordowany kilka lat temu.

</doc>
<doc id="2281070" url="https://pl.wikipedia.org/wiki?curid=2281070" title="Biskupi chełmscy (rzymskokatoliccy)">
Biskupi chełmscy (rzymskokatoliccy)



</doc>
<doc id="2281071" url="https://pl.wikipedia.org/wiki?curid=2281071" title="Wasilij Bielawski">
Wasilij Bielawski

Wasilij Arsienjewicz Bielawski, ros. Василий Арсеньевич Белявский (ur. w stanicy Esaułowskaja, zm. ?) – rosyjski wojskowy, członek Sztabu Wojsk Dońskich podczas II wojny światowej, emigracyjny pisarz.
Ukończył szkołę cerkiewną, a następnie szkołę 2-klasową. Służył w 5 Dońskim Pułku Kawalerii, w którym przeszedł szkolenie wojskowe. Następnie odkomenderowano go do 14 Dońskiego Pułku Kawalerii. Od 1911 r. służył w intendenturze XIV Korpusu Armijnego. W 1913 r. odkomenderowano go do sztabu warszawskiego okręgu wojskowego, gdzie ukończył 3-miesięczny kurs intendencki. Brał udział w I wojnie światowej. Służył w oddziale zaopatrzenia sztabu 8 Armii. Podczas wojny domowej w Rosji służył w zaopatrzeniu Armii Dońskiej. Po ewakuacji wojsk Białych z Noworosyjska na Krym pozostał w Rosji. W okresie sowieckim mieszkał w Rostowie nad Donem, gdzie pracował w wydziale zaopatrzenia urzędu ubezpieczeń społecznych. W latach 30. był represjonowany. Po zajęciu Rostowa nad Donem przez wojska niemieckie 24 lipca 1942 r., został członkiem kolaboracyjnego Sztabu Wojsk Dońskich. Pełnił w nim funkcję intendenta. Zajmował się także werbunkiem ochotników do kozackich oddziałów wojskowych na służbie niemieckiej. W 1943 r. ewakuował się do Rzeszy. Po zakończeniu wojny zamieszkał w zachodnich Niemczech. Napisał i wydał książki pt. „Kto winowat?”, „Prawda o Dienikinie” i „Wtoraja Mirowaja wojna” oraz wspomnienia z czasów wojny.

</doc>
<doc id="2281078" url="https://pl.wikipedia.org/wiki?curid=2281078" title="Medal za Wybitną Służbę">
Medal za Wybitną Służbę



</doc>
<doc id="2281079" url="https://pl.wikipedia.org/wiki?curid=2281079" title="Władimir Bogaczow">
Władimir Bogaczow

Władimir Władimirowicz Bogaczow, ros. Владимир Владимирович Богачёв (ur. 7 lutego 1881 r. w stanicy Nowoczerkaskaja, zm. 11 grudnia 1965 r. w Baku) – rosyjski geolog, paleontolog, wykładowca akademicki, członek kolaboracyjnej Komisji do Spraw Kozackich podczas II wojny światowej
Życiorys.
Ukończył gimnazjum w Nowoczerkasku, zaś w 1905 r. studia fizyczno-matematyczne na uniwersytecie w Sankt Petersburgu, po czym został asystentem geologa N. A. Sokołowa. Był autorem licznych artykułów i publikacji z zakresu geologii. Prowadził wyprawy naukowe po ziemiach kozackich. W 1917 r. otrzymał stopień docenta. Wkrótce został profesorem Dońskiego Instytutu Pedagogicznego w Nowoczerkasku. Podczas wojny domowej w Rosji współpracował z władzami Republiki Dońskiej. Napisał i wydał książki pt. "Донская хрестоматия" i "География Всевеликого Войска Донского". Po klęsce wojsk Białych pozostał w Rosji. W latach 20. i 30. był profesorem uniwersytetu w Rostowie nad Donem oraz politechniki i uniwersytetu w Baku. W 1937 r. uzyskał tytuł doktora nauk geologiczno-mineralistycznych. W 1940 r. stanął na czele katedry geologii historycznej uniwersytetu rostowskiego. Po zajęciu Rostowa nad Donem przez wojska niemieckie 24 lipca 1942 r., wszedł w skład Komisji do Spraw Kozackich. Kiedy miasto zostało odzyskane przez Armię Czerwoną aresztowano go 7 marca 1943 r. Przebywał w więzieniu w Saratowie. Po procesie skazano go 5 czerwca tego roku na karę 10 lat więzienia. Pomimo skazania w latach 1944-1946 W. W. Bogaczow pracował w laboratorium specjalistycznym w Moskwie. Następnie został wydalony do Uchty, a potem na Workutę, gdzie prowadził prace paleontologiczne nad dawną fauną. Specjalizował się w morskich mięczakach, których opisał ponad 500 gatunków. W 1953 r., po ukończeniu kary, powrócił do Nowoczerkaska. Kontynuował swoje badania paleontologiczne, głównie w rejonie Baku. Był autorem książek pt. "Пресноводная фауна Евразии" i "Материалы к истории пресноводной фауны Евразии".

</doc>
<doc id="2281080" url="https://pl.wikipedia.org/wiki?curid=2281080" title="Roy Geiger">
Roy Geiger

Roy Stanley Geiger (ur. 25 stycznia 1885 w Middleburgu, zm. 23 stycznia 1947 w Bethesdzie) – amerykański generał z okresu II wojny światowej, który został pierwszym w historii żołnierzem Armii Stanów Zjednoczonych dowodzącym siłami Korpusu Piechoty Morskiej.
Geiger dowodził III Korpusem Desantowym w czasie bitwy o Okinawę, gdzie przejął dowództwo nad amerykańską 10 Armią po niespodziewanej śmierci generała Simona B. Bucknera. Geiger pozostawał na tym stanowisku do chwili zastąpienia przez generała Josepha Stilwella.
Lata młodości.
Geiger urodził się w Middleburg na Florydzie. Studiował na Stetson University, gdzie uzyskał bakalaureat z prawa. 2 listopada 1907 roku wstąpił do Korpusu Marines i został wysłany na szkolenie do Naval Station Norfolk. 2 czerwca 1908 roku uzyskał stopień kaprala. Po zdaniu wymaganych egzaminów i przejściu komisji lekarskiej został awansowany na stopień podporucznika 5 lutego 1909.
Po odbyciu kursu w Szkole Oficerskiej Korpusu w Port Royal w Karolinie Południowej służył w oddziałach marines na pokładach i . W sierpniu 1912 roku został skierowany do Nikaragui, gdzie brał udział w ostrzale, ataku i zdobyciu wzgórz "Coyotepe" i "Barranca". Następnie w latach 1913-1916 odbywał służbę na Filipinach oraz w oddziale marines stanowiącym ochronę Amerykańskiego Poselstwa w Pekinie.
W marcu 1916 roku Geiger został przeniesiony do Naval Air Station Pensacola, na kurs pilotażu. W czerwcu 1917 pomyślnie ukończył kurs i został pilotem lotnictwa morskiego.
I wojna światowa i lata międzywojenne.
Po odbyciu dalszych szkoleń został, w lipcu 1918, wysłany do Francji. Służył w 5 Grupie Royal Air Force w Dunkierce. Dowodził dywizjonem "Marine Aviation Force", który wchodził w skład „Dziennego Skrzydła” Północnej Grupy Bombowców. Do Stanów Zjednoczonych wrócił w styczniu 1919. Za nienaganną służbę i prowadzenie wypraw bombowych przeciw nieprzyjacielowi został udekorowany Navy Cross.
Od grudnia 1919 do stycznia 1921 roku był dowódcą dywizjonu "Marine Aviation Force", współdziałając z 1 Brygadą Tymczasową na Haiti. Po powrocie do Stanów Zjednoczonych podjął naukę w Szkole Sztabu Generalnego w Fort Leavenworth w Kansas, którą ukończył w czerwcu 1925 roku. Ponownie wrócił do służby zamorskiej, dowodząc 2 Dywizjonem Obserwacyjnym na Haiti.
W sierpniu 1927 powrócił do USA by pracować jako instruktor w szkole pilotażu Korpusu, a w maju 1928 roku został skierowany do służby w Sekcji Lotniczej Wydziału Operacji i Szkolenia w Kwaterze Głównej USMC. Po odbyciu kursu w US Army War College, który ukończył w czerwcu 1929, został przydzielony do Bazy Quantico, gdzie objął obowiązki dowódcy dywizjonów lotniczych Sił Ekspedycyjnych Wschodniego Wybrzeża, wkrótce jednak wrócił do Waszyngtonu, gdzie podjął służbę oficera odpowiedzialnego za Lotnictwo Korpusu Marines w "Navy Department".
W czerwcu 1935 roku wrócił do Quantico jako dowódca Fleet Marine Force. W okresie od czerwca 1939 do marca 1941 roku studiował na Naval War College w Newport, w stanie Rhode Island. Potem służył jeszcze przez krótki czas w Biurze Attaché Morskiego w Londynie.
II wojna światowa.
W sierpniu 1941 otrzymał pierwszy stopień generalski i został dowódcą 1 Skrzydła Lotniczego Korpusu, na którym to stanowisku zastało go przystąpienie Stanów Zjednoczonych do wojny.
3 września 1942 roku znalazł się na Guadalcanalu jako dowódca „Cactus Air Force” we wczesnym stadium kampanii. Do 4 listopada 1942 dowodził połączonymi siłami lotnictwa Armii, Marynarki i Korpusu na wyspie. Za służbę na Guadalcanalu został udekorowany Złotą Gwiazdą do Navy Cross. W uzasadnieniu nadania odznaczenia czytamy między innymi: "„Mimo nieustannego bombardowania przez lotnictwo, artylerię polową i okrętową nieprzyjaciela, połączone jednostki lotnictwa Armii, Marynarki i Korpusu Marines stacjonujące na Guadalcanalu pod dowództwem generała-majora Geigera zestrzeliły 268 japońskich samolotów w walkach powietrznych i spowodowały poważne straty... zatapiając sześć okrętów nieprzyjaciela, w tym jeden krążownik ciężki i prawdopodobnie trzy niszczyciele oraz uszkadzając 18 dalszych jednostek, w tym jeden krążownik ciężki i pięć lekkich.”"
W maju 1943 roku został odwołany do Głównej Kwatery Korpusu i mianowany Dyrektorem ds. Lotnictwa. W listopadzie wrócił do linii, tym razem jako dowódca I Korpusu Amfibijnego, na czele którego stał od 9 do 15 listopada w czasie bitwy o Bougainville, za co otrzymał Navy Distinguished Service Medal.
Po przemianowaniu jednostki w III Korpus Ekspedycyjny Marines w kwietniu 1944 roku, dowodził tą jednostką podczas bojów o odbicie Guamu (lipiec-sierpień 1944), a następnie uderzeniu i przechwyceniu południowych Palau we wrześniu i październiku tegoż roku. Za udział w tych operacjach wynagrodzony został dwiema Złotymi Gwiazdami do Distinguished Service Medal.
Geiger dowodził także Korpusem, jako częścią składową 10 Armii podczas inwazji Okinawy. W lipcu 1945 roku zakończył pełnić obowiązki dowódcy Fleet Marine Force na Pacyfiku, jakkolwiek nominalnie utrzymał tę pozycję do czasu odwołania do Kwatery Głównej Korpusu w listopadzie 1946 roku.
Geiger został awansowany do stopnia czterogwiazdkowego generała pośmiertnie przez 80. Kongres z datowaniem na 23 stycznia 1947 roku. Generał Geiger został pochowany na Arlington National Cemetery.

</doc>
<doc id="2281084" url="https://pl.wikipedia.org/wiki?curid=2281084" title="Zwycięzcy i grzesznicy">
Zwycięzcy i grzesznicy

Zwycięzcy i grzesznicy (oryg. Qi mou miao ji: Wu fu xing) – hongkoński film akcji z elementami sztuk walki z 1983 roku w reżyserii Sammo Hunga.
Fabuła.
Dawni przestępcy, nie chcąc wrócić do więzienia, które opuścili, założyli firmę zajmującą się sprzątaniem. Wykonując pracę przypadkiem uwikłają się w nielegalne interesy gangów.
Obsada.
Źródło: Filmweb
Nagrody i nominacje.
Źródło: "LOVE HK FILM.com"

</doc>
<doc id="2281086" url="https://pl.wikipedia.org/wiki?curid=2281086" title="Masami Kubota">
Masami Kubota

 – były gimnastyk japoński, medalista olimpijski z Melbourne.

</doc>
<doc id="2281106" url="https://pl.wikipedia.org/wiki?curid=2281106" title="Puchar Świata w skokach narciarskich w Bischofshofen">
Puchar Świata w skokach narciarskich w Bischofshofen

Puchar Świata w skokach narciarskich w Bischofshofen – zawody w skokach narciarskich, przeprowadzane rokrocznie na początku roku (z reguły 6 stycznia), w ramach Pucharu Świata w skokach narciarskich, od inauguracji tej imprezy, czyli od roku 1980. Konkursy w Bischofshofen są jednocześnie ostatnimi zawodami Turnieju Czterech Skoczni, który składa się z czterech konkursów indywidualnych na skoczniach w Niemczech i Austrii. Areną zmagań jest skocznia im. Paula Ausserleitnera w Bischofshofen.
W dotychczas rozegranych konkursach w ramach PŚ w Bischofshofen szesnastokrotnie wygrywali gospodarze. Pięciokrotnie wygrywali Polacy - Adam Małysz w 2001 roku, Kamil Stoch w 2017, 2018 i 2021 oraz Dawid Kubacki w 2020.

</doc>
<doc id="2281109" url="https://pl.wikipedia.org/wiki?curid=2281109" title="Wincenty Lenczewski">
Wincenty Lenczewski

Wincenty Lenczewski – podchorąży, uczestnik Nocy Listopadowej. Aresztowany został 29 listopada 1830 roku i zesłany do guberni tobolskiej. W 1841 uzyskał zgodę na powrót do kraju.

</doc>
<doc id="2281110" url="https://pl.wikipedia.org/wiki?curid=2281110" title="Ernest Linke">
Ernest Linke

Ernest Linke (ur. ok. 1801) – rzemieślnik z Prus. Za udział w powstaniu listopadowym został wcielony do 2. Syberyjskiego Batalionu Liniowego w Akmolińsku. Denuncjator w tzw. sprawie omskiej w 1833 roku. Dostał nagrodę 300 rubli i w 1837 był odesłany do Prus.

</doc>
<doc id="2281111" url="https://pl.wikipedia.org/wiki?curid=2281111" title="Lotniskowce eskortowe typu Taiyō">
Lotniskowce eskortowe typu Taiyō

 – typ trzech lotniskowców eskortowych należących do Japońskiej Cesarskiej Marynarki Wojennej podczas II wojny światowej. 
Historia.
Okręty należące do tego typu były tak naprawdę transatlantykami zbudowanymi przez przedsiębiorstwo żeglugowe Nippon Yūsen, zarekwirowanymi przez Cesarską Marynarkę Wojenną i przebudowane na lotniskowce eskortowe. Były one głównie używane do szkolenia załóg lotniczych, transportowania samolotów oraz do chronienia konwojów przed działalnością okrętów podwodnych. Żaden z nich nie przetrwał wojny i wszystkie zostały zatopione przez okręty podwodne.

</doc>
<doc id="2281113" url="https://pl.wikipedia.org/wiki?curid=2281113" title="Dobrzewy">
Dobrzewy

Dobrzewy – wieś w Polsce położona w województwie łódzkim, w powiecie kutnowskim, w gminie Oporów.
W latach 1975–1998 miejscowość administracyjnie należała do województwa płockiego.

</doc>
<doc id="2281115" url="https://pl.wikipedia.org/wiki?curid=2281115" title="Waldemar Kotas">
Waldemar Kotas

Waldemar Kotas (ur. 27 lutego 1950 w Końskich) – polski aktor teatralny i filmowy.
Życiorys.
W 1972 roku ukończył studia na PWST w Krakowie. Występował w następujących teatrach:

</doc>
<doc id="2281121" url="https://pl.wikipedia.org/wiki?curid=2281121" title="Lemonade Mouth">
Lemonade Mouth



</doc>
<doc id="2281122" url="https://pl.wikipedia.org/wiki?curid=2281122" title="Dziewiarz">
Dziewiarz



</doc>
<doc id="2281127" url="https://pl.wikipedia.org/wiki?curid=2281127" title="Sergey Sokolov">
Sergey Sokolov

Sergey Sokolov (ur. 12 marca 1977 w Stawropolu) – azerski piłkarz rosyjskiego pochodzenia, grający na pozycji obrońcy, reprezentant Azerbejdżanu. Od 2010 roku jest zawodnikiem azerskiego klubu FK Qəbələ. W reprezentacji Azerbejdżanu zadebiutował w 2006 roku. Do tej pory rozegrał w niej siedem meczów (stan na 23.12.2011).

</doc>
<doc id="2281129" url="https://pl.wikipedia.org/wiki?curid=2281129" title="Artur Beterbijew">
Artur Beterbijew



</doc>
<doc id="2281130" url="https://pl.wikipedia.org/wiki?curid=2281130" title="Szemu’el Kozokin">
Szemu’el Kozokin

Szemu’el Kozokin (hebr: שמואל קוזוקיןur; 6 listopada 1987) − izraelski piłkarz występujący na pozycji obrońcy w Beitarze Jerozolima, którego jest wychowankiem. W reprezentacji Izraela zadebiutował w 2008 roku. Do tej pory rozegrał w niej trzy spotkania (stan na 29 grudnia 2012).

</doc>
<doc id="2281133" url="https://pl.wikipedia.org/wiki?curid=2281133" title="Alsou Abramova">
Alsou Abramova



</doc>
<doc id="2281142" url="https://pl.wikipedia.org/wiki?curid=2281142" title="Mateusz Ornano-Chiaratelli">
Mateusz Ornano-Chiaratelli

Mateusz Ornano-Chiaratelli, inne wersje imienia i nazwiska: Giovanni Matteo, Mathieu; Chiararelli, Chiaratelli, Chiaratelli-Ornano (ur. 2 listopada 1788 w Bocognano, zm. 17 lutego 1873 w Łukowie) – korsykański oficer, architekt i budowniczy pochodzenia włoskiego, osiadły w Królestwie Kongresowym.
Życiorys.
Urodził się 2 listopada 1788, najprawdopodobniej w Bocognano. Był jednym z pięciorga rodzeństwa, a jego rodzina miała włoskie pochodzenie. Później twierdził, że jest krewnym Napoleona I Bonapartego. Jego matka była bowiem spokrewniona z rodem Ornanów, który wszedł w koligacje z rodziną Buonapartów. W 1804 r. zdecydował się na karierę wojskową. Służbę rozpoczął jako Mathieu Chiaratelli we francuskim korpusie saperów, a trzy lata później został oficerem armii napoleońskiej. Uczestniczył w wojnie w Hiszpanii i Portugalii oraz w inwazji na Rosję w 1812 r. Zabezpieczał odwrót armii Bonapartego, walczył pod Dreznem. Był odznaczony Krzyżem Oficerskim Legii Honorowej. W 1811 r. awansował do stopnia kapitana, a Napoleon osobiście nagrodził go pałaszem honorowym i białą chustą na lewą rękę. Po udziale w bitwie pod Lipskiem trafił do rosyjskiej niewoli. 
Po uwolnieniu przez Rosjan zdecydował się zatrzymać w Zamościu, gdzie zaoferowano mu stanowisko naczelnika fortyfikacji. Pełnił je w latach 1814–1816. Po krótkiej pracy w Lublinie został konduktorem budownictwa przy Komisji Rządowej Spraw Wewnętrznych i Policji w Warszawie. W latach 1826–1831 był budowniczym obwodu ostrołęckiego. Po wybuchu powstania listopadowego, 14 lutego 1831, wstąpił w szeregi powstańców. Walczył pod Płońskiem i Szymanowem, wziął udział w obronie Warszawy i Modlina. Dostał się znów do niewoli rosyjskiej, z której zwolniono go 28 listopada 1831. W 1834 r. powrócił na dwa lata do pracy w Ostrołęce, ale za warunek postawiono mu złożenie przysięgi na wierność Rosji.
Dnia 6 września 1836 r. Mateusz Ornano-Chiaratelli objął funkcję budowniczego obwodu (powiatu) łukowskiego, którą sprawował aż do 5 grudnia 1865 r. Według jego projektu wzniesiono gmach Starostwa Powiatowego w Łukowie (obecnie przy ul. Piłsudskiego 17), a także przebudowano nieistniejący obecnie budynek ratusza. Zaprojektował też m.in. gmach urzędu powiatowego w Garwolinie. W latach 1859–1871 pracował przy rozbudowie twierdzy w Dęblinie. Zmarł 17 lutego 1873 r. w Łukowie i tam został pochowany.
Rodzina.
Podczas urlopu w 1810 roku poślubił w Ajaccio Martę Marię Sari, która zmarła wkrótce po urodzeniu pierwszego dziecka – syna Francesca. Już po zamieszkaniu na ziemiach polskich ożenił się ponownie z Wiktorią Pomorską. Mieli córkę Paulinę i syna Jana.

</doc>
<doc id="2281158" url="https://pl.wikipedia.org/wiki?curid=2281158" title="Grotowice">
Grotowice

1 dzielnica miasta:
2 miejscowości w Polsce: 

</doc>
<doc id="2281159" url="https://pl.wikipedia.org/wiki?curid=2281159" title="Mitsubishi Ki-15">
Mitsubishi Ki-15

 – japoński dwumiejscowy samolot rozpoznawczy podczas II wojny światowej. W amerykańskich oznaczeniach kodowych miał nazwę "Babs".
Samolot był odpowiedzią na przeprowadzone w 1935 roku w Cesarskiej Marynarce Wojennej badania, które wskazywały na potrzebę stworzenia dwumiejscowego samolotu rozpoznawczego. Zbudowano dwa prototypy (jeden cywilny i jeden wojskowy), które wyposażono w silniki gwiazdowe Nakajima Ha-8. Loty próbne odbyły się bez żadnych problemów i samolot wszedł do produkcji seryjnej, a w 1937 roku pierwszy egzemplarz wszedł do służby w jednostkach bojowych. Cywilny prototyp pobił zaś rekord w długości przelotu, kiedy to wystartował z Tachikawa 6 kwietnia, a dotarł do Londynu 9 kwietnia 1937 roku, żeby uczestniczyć w koronacji króla Wielkiej Brytanii Jerzego VI. Przelot ten zajął mu 51 godzin, 17 minut oraz 23 sekundy.
Wojskowy typ samolotu odnosił duże sukcesy na początku wojny z Chinami i dzięki swojej dużej prędkości praktycznie wywalczył on sobie całkowitą przewagę powietrzną do momentu, kiedy Chiny wprowadziły do służby radzieckie myśliwce Polikarpow I-16.
Kiedy produkcja samolotu została wstrzymana zbudowanych było ponad 500 Ki-15 różnych wersji. Na początku 1943 roku samoloty te wycofano z pierwszej linii, ale w końcowej fazie wojny wiele z nich zostało jeszcze wcielonych do służby jako samoloty kamikaze.

</doc>
<doc id="2281165" url="https://pl.wikipedia.org/wiki?curid=2281165" title="Aleksandr Solanikow">
Aleksandr Solanikow

Aleksandr Aleksandrowicz Solanikow (ros. Александр Александрович Соляников, ur. 29 września 1982 w Czelabińsku) − rosyjski amatorski bokser wagi lekkopółśredniej (do 64 kg), trzykrotny mistrz Rosji, brązowy medalista mistrzostw Europy (2010). 
Sportowa kariera.
Boks zaczął trenować w 1995 roku. W 2001 roku otrzymał tytuł mistrza sportu Rosji, a w 2004 roku mistrza sportu Rosji klasy międzynarodowej. W 2005 roku na mistrzostwach Rosji w Magnitogorsku zdobył brązowy medal. W latach 2009-2011 zdobywał mistrzostwo kraju. Podczas rozgrywanych w 2010 roku w Moskwie mistrzostw Europy zajął trzecie miejsce.

</doc>
<doc id="2281168" url="https://pl.wikipedia.org/wiki?curid=2281168" title="Show and Prove">
Show and Prove

Show and Prove – debiutancki album amerykańskiego rapera Wiza Khalify. Został wydany 5 września, 2006 roku. Sprzedano ponad 10.000 egzemplarzy tej kompozycji. Singlem z albumu był utwór "All In My Blood (Pittsburgh Sound)".

</doc>
<doc id="2281170" url="https://pl.wikipedia.org/wiki?curid=2281170" title="167th Street (stacja metra na Concourse Line)">
167th Street (stacja metra na Concourse Line)

167th Street – stacja metra nowojorskiego, na linii B i D. Znajduje się w dzielnicy Bronx, w Nowym Jorku i zlokalizowana jest pomiędzy stacjami 170th Street i 161st Street – Yankee Stadium. Została otwarta 1 lipca 1933.

</doc>
<doc id="2281171" url="https://pl.wikipedia.org/wiki?curid=2281171" title="Droga krajowa B294 (Niemcy)">
Droga krajowa B294 (Niemcy)

Droga krajowa nr 294 () – niemiecka droga krajowa w Badenii-Wirtembergii. Zaczyna się ona w Bretten krzyżując się z drogą krajową B35 a kończy się we Fryburgu Bryzgowijskim Nord krzyżując się z A5.
Opis trasy.
Droga krajowa 294 łączy się z drogą krajową B35 w Bretten, trasa biegnie przez Pforzheim (B10), dzielnicę Calmbach miasta Wildbad (B296), Freudenstadt (B28), Schiltach (B462), Hausach (B33), Haslach (B33), Waldkirch, Gundelfingen (B3), kończąc swój bieg we Fryburgu Bryzgowijskimu Nord (A5).

</doc>
<doc id="2281172" url="https://pl.wikipedia.org/wiki?curid=2281172" title="155th Street (stacja metra na Concourse Line)">
155th Street (stacja metra na Concourse Line)

155th Street – stacja metra nowojorskiego, na linii B i D. Znajduje się w dzielnicy Manhattan, w Nowym Jorku i zlokalizowana jest pomiędzy stacjami 161st Street – Yankee Stadium i 145th Street. Została otwarta 1 lipca 1933.

</doc>
<doc id="2281180" url="https://pl.wikipedia.org/wiki?curid=2281180" title="Towarzystwo Ekonomistów Polskich">
Towarzystwo Ekonomistów Polskich

Towarzystwo Ekonomistów Polskich (TEP) – organizacja non-profit powstała w 1994 roku z inicjatywy ekonomistów odwołujących się do wolnorynkowej myśli ekonomicznej. Założycielami TEP byli m.in.: Leszek Balcerowicz, Janusz Beksiak, Jan Winiecki.
Misja i cel.
Misją Towarzystwa Ekonomistów Polskich jest rozwój i popularyzacja liberalnej myśli ekonomicznej oraz zwiększanie jej wpływu na opinię publiczną poprzez edukację ekonomiczną.
Towarzystwo Ekonomistów Polskich realizuje swoje cele za pośrednictwem szerokiej gamy środków. Należą do nich:
Historia.
Inicjatywa powołania Towarzystwa Ekonomistów Polskich pojawiła w listopadzie 1993 r., kiedy to podczas konferencji poświęconej sprawom polskiej gospodarki powołany został komitet założycielski nowego stowarzyszenia. Towarzystwo zarejestrowane zostało jako stowarzyszenie w listopadzie 1994.
Struktura.
Organem zarządzającym towarzystwa jest Rada TEP. Rada składa się z siedmiu członków, w tym przewodniczącego, dwóch wiceprzewodniczących i sekretarza generalnego, wybieranych przez walne zebranie. Kadencja rady trwa dwa lata. Rada reprezentuje towarzystwo na zewnątrz. Aktualnie przewodniczącą rady jest Julia Patorska.
Najwyższą władzą towarzystwa jest walne zebranie, które składa się z członków towarzystwa. Walne zebranie odbywa się raz do roku w terminie wyznaczonym przez radę. Walne zebranie powinno się odbyć w ciągu 5 miesięcy po upływie każdego roku kalendarzowego. Walne zebranie przyjmuje sprawozdania rady oraz komisji rewizyjnej za rok poprzedni oraz zatwierdza budżet na rok następny. Nadzwyczajne walne zebranie zwołuje rada z inicjatywy własnej, na wniosek co najmniej 10% członków zwyczajnych lub na wniosek komisji rewizyjnej.
Organem kontroli wewnętrznej towarzystwa jest komisja rewizyjna. Komisja rewizyjna składa się z trzech członków wybieranych spośród członków zwyczajnych i członków założycieli przez walne zebranie na okres dwóch lat. Członkowie komisji wybierają spośród siebie przewodniczącego komisji. Komisja rewizyjna kontroluje prawidłowość prowadzenia finansów towarzystwa i zgodności ich wydatkowania zgodnie z celami statutowymi. Komisja rewizyjna składa sprawozdanie walnemu zebraniu po zapoznaniu ze swą oceną rady towarzystwa.
Członkowie.
Członkiem towarzystwa może być osoba pełnoletnia, czynna w naukach ekonomicznych lub w życiu gospodarczym, niezależnie od obywatelstwa. Członkowie Towarzystwa dzielą się na:
Członkami i sympatykami TEP są głównie badacze oraz praktycy sfery publicznej i życia gospodarczego. Wszystkich łączy przekonanie, że własność prywatna, wolny rynek oraz państwo strzegące indywidualnych wolności najefektywniej pomnażają zamożność obywateli.
Partnerzy.
Partnerem TEP może być każda osoba fizyczna, osoba prawna lub jednostka organizacyjna nie posiadająca osobowości prawnej, która podziela i akceptuje statutowe cele TEP, deklarująca finansowe i/lub organizacyjne wsparcie.
Partnerzy wspierający:
Partnerzy medialni:
Partnerzy akademiccy:
Finansowanie.
Głównym źródłem finansowania działalności towarzystwa są: składki członkowskie, darowizny darczyńców.

</doc>
<doc id="2281183" url="https://pl.wikipedia.org/wiki?curid=2281183" title="George Joseph Lucas">
George Joseph Lucas

 
George Joseph Lucas (ur. 12 czerwca 1949 w Saint Louis, Missouri) – amerykański duchowny katolicki, arcybiskup metropolita Omaha od 2009.
Życiorys.
Uczęszczał do Seminarium Przygotowawczego w rodzinnym mieście. Kształcił się następnie w Glennon College, gdzie uzyskał licencjat z filozofii. Dalsze studia podjął w Kenrick-Glennon Seminary. Święcenia kapłańskie otrzymał 24 maja 1975 z rąk ówczesnego metropolity St. Louis kardynała Johna Carberry. Pracował następnie jako wikariusz w kilku parafiach. W latach 1982-1986 podjął dalsze studia na Uniwersytecie w St. Louis, gdzie uzyskał tytuł magistra historii. W tym czasie wykładał również w Seminarium Przygotowawczym w St. Louis. Od roku 1987 był tam dziekanem studiów. W latach 1990-1994 pełnił funkcje kanclerza archidiecezji St. Louis i prywatnego sekretarza ówczesnego zwierzchnika, abpa Johna L. Maya. W kolejnych latach był m.in. wikariuszem generalnym archidiecezji i rektorem swego rodzimego seminarium duchownego. Otrzymał też godność prałata.
19 października 1999 otrzymał nominację na biskupa diecezji Springfield w Illinois. Sakry udzielił mu kardynał Francis George OMI. W Konferencji Biskupów Amerykańskich zasiada w komisjach ds. Katechizmu i "Sapientia Christiana". 3 czerwca 2009 został mianowany piątym arcybiskupem metropolitą Omaha w Nebrasce. Ingres do katedry św. Cecylii miał miejsce 22 lipca 2009.

</doc>
<doc id="2281184" url="https://pl.wikipedia.org/wiki?curid=2281184" title="Żelewski III">
Żelewski III

Żelewski III ("Zelewski, Brochwicz odmienny") − kaszubski herb szlachecki.
Opis herbu.
Herb występował przynajmniej w trzech wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
"W polu pół jelenia wyskakującego z kępy trzcin."
"Klejnot: nad hełmem bez korony trzy pióra strusie."
"Labry nieznanej barwy."
Najwcześniejsze wzmianki.
Herb wymieniany przez "Nowego Siebmachera".
Herbowni.
Żelewski (Zelewski), gałąź z Siemirowic. W 1 połowie XIX wieku dział A w Siemirowicach posiadał Julius von Zelewski.
Gałąź z przydomkiem Bach pieczętowała się herbem Żelewski, gałąź z Paraszyna używała herbu Żelewski II. Von Zelewscy z Prus Wschodnich używali herbu Żelewski IV. Inni Zelewscy, osiadli w ziemi chełmińskiej i sztumskiej, używali herbu Żelewski V. Z nazwiskiem tym skojarzono też herb Żelewski VI, ale nie wiadomo, czy nie jest to błąd (miał on należeć do pewnego Żelewskiego z Paraszyna, ale jest znacznie inny od potwierdzonych herbów Żelewskich z Paraszyna).

</doc>
<doc id="2281185" url="https://pl.wikipedia.org/wiki?curid=2281185" title="Deal or No Deal">
Deal or No Deal

Deal or No Deal – drugi studyjny album amerykańskiego rapera Wiza Khalify. Został wydany 24 listopada, 2009 roku. Pierwszym i jedynym singlem jest utwór "This Plane". Sprzedano około 55.000 egzemplarzy.

</doc>
<doc id="2281186" url="https://pl.wikipedia.org/wiki?curid=2281186" title="Castlebar (stacja kolejowa)">
Castlebar (stacja kolejowa)

Castlebar (ang: "Castlebar railway station") – stacja kolejowa w Castlebar, w hrabstwie Mayo, w Irlandii. Stacja została otwarta 17 grudnia 1862. Jest obsługiwana przez pociągi Iarnród Éireann.

</doc>
<doc id="2281189" url="https://pl.wikipedia.org/wiki?curid=2281189" title="Żelewski IV">
Żelewski IV

Żelewski IV ("Zelewski, Brochwicz odmienny") − pruski herb szlachecki.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu błękitnym pół jelenia wspiętego zza muru czerwonego."
"Klejnot: nad hełmem w koronie pięć piór strusie."
"Labrów brak, za to z hełmu z pod korony spływa płaszcz złoty podbity srebrnym, na którym położona tarcza."
Najwcześniejsze wzmianki.
Witraż z 1821 w zamku malborskim.
Rodzina Żelewski.
Herb używany przez rodzinę von Zelewski z Prus Wschodnich, niewykluczone, że wspólnego pochodzenia z kaszubskimi Zelewskimi.
Herbowni.
Żelewski (Zelewski) z Prus Wschodnich.
Rodzina kaszubska tego samego nazwiska, z przydomkiem Bach, pieczętowała się herbem Żelewski, gałąź tej rodziny z Paraszyna używała herbu Żelewski II. Gałąź tej samej rodziny z Siemirowic używała herbu Żelewski III. Inni Zelewscy, osiadli w ziemi chełmińskiej i sztumskiej, używali herbu Żelewski V. Z nazwiskiem tym skojarzono też herb Żelewski VI, ale nie wiadomo, czy nie jest to błąd (miał on należeć do pewnego Żelewskiego z Paraszyna, ale jest znacznie inny od potwierdzonych herbów Żelewskich z Paraszyna).

</doc>
<doc id="2281191" url="https://pl.wikipedia.org/wiki?curid=2281191" title="Port lotniczy Tampico">
Port lotniczy Tampico

Port lotniczy Tampico (IATA: TAM, ICAO: MMTM) – port lotniczy położony w Tampico, w stanie Tamaulipas, w Meksyku.

</doc>
<doc id="2281196" url="https://pl.wikipedia.org/wiki?curid=2281196" title="Rout Padmini">
Rout Padmini



</doc>
<doc id="2281199" url="https://pl.wikipedia.org/wiki?curid=2281199" title="Toyota Tiara">
Toyota Tiara



</doc>
<doc id="2281200" url="https://pl.wikipedia.org/wiki?curid=2281200" title="Grotowice (powiat kutnowski)">
Grotowice (powiat kutnowski)

Grotowice – wieś w Polsce położona w województwie łódzkim, w powiecie kutnowskim, w gminie Oporów.
W latach 1975–1998 miejscowość administracyjnie należała do województwa płockiego.

</doc>
<doc id="2281203" url="https://pl.wikipedia.org/wiki?curid=2281203" title="Rebecca Black">
Rebecca Black

Rebecca Black (ur. 21 czerwca 1997 w Anaheim, Kalifornia) – amerykańska wokalistka, która zadebiutowała singlem "Friday" wydanym 14 marca 2011 przez wytwórnię ARK Music Factory. Wokalistka ma korzenie meksykańskie, włoskie, angielskie oraz polskie.
"Friday" otrzymał bardzo negatywne oceny, przez wielu krytyków muzycznych został nazwany "najgorszą piosenką wszech czasów". Niskobudżetowy teledysk do piosenki "Friday" zamieszczony w serwisie YouTube stał się internetowym fenomenem – obejrzano go 420 milionów razy, został jednym z 30 najpopularniejszych filmów w historii serwisu. Teledysk został usunięty w połowie czerwca 2011 z powodu otrzymania roszczenia dotyczącego praw autorskich przez Rebeccę Black. Kilka miesięcy później teledysk został przywrócony. W 2021 wydała EP "Rebeca Black Was Here", a 9 lutego 2023 roku ukaże się jej debiutancki album "Let Her Burn". 
Black wystąpiła w teledysku Katy Perry do piosenki Last Friday Night (T.G.I.F.). 
Linki zewnętrzne.
 

</doc>
<doc id="2281204" url="https://pl.wikipedia.org/wiki?curid=2281204" title="Klaus Bittner">
Klaus Bittner

Klaus Bittner (ur. 23 października 1938 w Görlitz) – niemiecki wioślarz. Dwukrotny medalista olimpijski.
Brał udział w dwóch igrzyskach (IO 60, IO 64), na obu zdobywał medale w ósemce. W 1960 Niemcy triumfowali, cztery lata później zajęli drugie miejsce.
Był czterokrotnym złotym medalistą wioślarskich mistrzostw Europy: dwukrotnie w ósemkach (1959, 1964), w czwórce ze sternikiem oraz w czwórce bez sternika (1963).

</doc>
<doc id="2281205" url="https://pl.wikipedia.org/wiki?curid=2281205" title="COCOM">
COCOM



</doc>
<doc id="2281209" url="https://pl.wikipedia.org/wiki?curid=2281209" title="Dyskografia Juelza Santany">
Dyskografia Juelza Santany

Poniżej przedstawiona jest dyskografia amerykańskiego rapera Juelza Santany. Zawiera dokonania solowe, wspólne i single.

</doc>
<doc id="2281211" url="https://pl.wikipedia.org/wiki?curid=2281211" title="Operacja Polarna Gwiazda">
Operacja Polarna Gwiazda

Operacja Polarna Gwiazda (, trans. "Opieracija Poljarnaja Zwiezda") – operacja przeprowadzona przez radzieckie fronty Leningradzki, Wołchowski i Północno-Zachodni w lutym i marcu 1943 roku. Operacja ta została zaplanowana przez Gieorgija Żukowa w wyniku udanej operacji Iskra. Zakładała ona dwa oddzielne okrążenia. Jedno z nich miało zostać przeprowadzone na północy przez Front Leningradzki i Wołchowski w pobliżu miasta Mga, a drugie dalej na południu przez Front Północno-Zachodni, koło Diemianska.
Operacja zakończyła się pomyślnie wokół Diemianska, który wyzwolono, ale nie udało się okrążyć sił niemieckich. Na północy operacja nie powiodła się i nie uzyskano także istotnych zdobyczy terytorialnych. Dzięki bitwom na południu koło Charkowa i później w pobliżu Kurska, w których skoncentrowano znaczne siły obu stron, linia frontu koło Leningradu ustabilizowała się do lipca 1943 roku.
Plan operacji.
Po zwycięstwie w bitwie stalingradzkiej ogólna sytuacja na froncie radziecko-niemieckim odwróciła się na korzyść Armii Czerwonej. Operacja Iskra zakończyła się przełamaniem blokady Leningradu, co było wielkim sukcesem dla sił radzieckich, ale nie wszystkie jej cele zostały osiągnięte. 14 stycznia 1943 r. dowódca Frontu Północno-Zachodniego, marsz. Siemion Timoszenko, przekazał Stawce raport zatytułowany „Plan operacji ukończenia okrążenia i pokonania diemiańskiego zgrupowania przeciwnika”. Prace nad nim rozpoczęły się od omówienia natarcia w kierunku północno-zachodnim z marsz. Gieorgijem Żukowem oraz z dowódcami Frontów Leningradzkiego i Wołchowskiego: Leonidem Goworowem i Kiriłłem Mierieckowem.
Raport donosił, że wojska niemieckie broniąc tzw. „korytarza ramuszewskiego” są wyczerpane walkami, a wróg jest zmuszony do ciągłego przenoszenia jednostek z innych części frontu, aby zapobiec całkowitemu okrążeniu grupy diemiańskiej. Według Timoszenki podczas walk od 23 grudnia 1942 r. do 12 stycznia 1943 r. Niemcy ponieśli ciężkie straty (do 20 000 ludzi), ale nadal uparcie bronią swoich pozycji w oparciu o punkty umocnione.
W ten sposób walki w rejonie Diemianska zostały przedłużone. Wobec tej sytuacji Timoszenko zaproponował, aby siły Frontu Północno-Zachodniego przeprowadziły operację przechwycenia „korytarza ramuszewskiego”, a jednocześnie, w celu pozbawienia wroga możliwości manewrowania rezerwami, przeprowadzenie operacji pomocniczej, mającej na celu faktyczne wyeliminowanie diemiańskiego zgrupowania nieprzyjaciela. Po przestudiowaniu raportu Stawka postanowiła rozszerzyć skalę przyszłej ofensywy. Marszałek Żukow, wyznaczony na przedstawiciela Stawki przy Froncie Północno-Zachodnim, był odpowiedzialny za koordynację działań trzech frontów biorących udział w operacji. Aby osiągnąć możliwy sukces, dyrektywa Stawki z 30 stycznia 1943 r. utworzyła „Specjalną Grupę Wojsk generała Chozina”. Obejmowała ona 1 Armię Pancerną, 68 Armię i grupę rezerwową.
Pierwszymi, które miały uderzyć, były wojska Frontów Leningradzkiego i Wołchowskiego, którym powierzono określone zadania - otoczyć wojska niemieckie w rejonie Mgi i rozszerzyć korytarz lądowy łączący Leningrad z reszta kraju. Ponadto radzieckie dowództwo miało nadzieję, że udana ofensywa pod Leningradem zmusi dowództwo Grupy Armii Północ do wysłania tam dodatkowych posiłków, w tym z rejonu Diemianska. Mniej więcej tydzień później, wykorzystując efekt rozpraszający, zaplanowano poważne uderzenie siłami Frontu Północno-Zachodniego - przecięcie „korytarza ramuszewskiego” i wyeliminowanie wojsk niemieckich w rejonie Diemianska. W przyszłości, przełamując front niemiecki, planowano szybki rozwój natarcia dzięki mobilnym jednostkom „Grupy Specjalnej”. Ponadto zaplanowano przeprowadzenie szeregu operacji desantowych w celu zdobycia kluczowych skrzyżowań i stacji kolejowych, dla których do 68 Armii przyłączono pięć gwardyjskich dywizji powietrznodesantowych. Dlatego oddziały „Grupy Specjalnej”, poruszające się w kierunku Ługi, Krasnych Strug, Porchowa i Dna, musiały przerwać komunikację Grupy Armii Północ i uniemożliwić zbliżanie się posiłków wroga, wysłanych na pomoc zgrupowaniu diemiańskiemu i leningradzko-wołchowskiemu. Jeśli wszystkie dotychczasowe etapy się powiodą, ofensywa miała być kontynuowana w kierunku Pskowa i Narwy. Następnie połączone siły trzech frontów miały „otoczyć i zniszczyć leningradzko-wołchowskie zgrupowanie wroga”.
Marszałek Sił Pancernych Michaił Katukow wiele lat po wojnie w swoich wspomnieniach dokonał następującej oceny planu „Polarna Gwiazda”: 
Jednak plan działania miał znaczne niedociągnięcia: konieczność przeprowadzenia w bardzo krótkim czasie i w tajemnicy przed wrogiem dużego przegrupowania wojsk, możliwość skutecznego wykorzystania czołgów na terenach podmokłych tylko przy dobrej pogodzie, potrzeba zgromadzenia ogromnych rezerw paliwa, min, pocisków i innych zapasów. Ponadto obrona wroga wokół przyczółka w Diemiansku była dobrze przygotowana pod względem inżynieryjnym. Obrona „korytarza ramuszewskiego” była szczególnie silna. Gęstość pól minowych sięgała 1200–1500 min na kilometr, a schrony i bunkry były rozmieszczane co 300–350 metrów.
Przebieg działań wojennych.
Ofensywa Frontów Leningradzkiego i Wołchowskiego, 10–27 lutego 1943.
10 lutego 1943 r. wojska Frontów Leningradzkiego i Wołchowskiego rozpoczęły operację tosneńsko-mgińską, stanowiącą część operacji Polarna Gwiazda. Zadanie zaatakowania z flanki na mgińskie zgrupowanie nieprzyjaciela zostało zlecone 55 Armii Frontu Leningradzkiego uderzającej z rejonu Krasnego Boru–Iwanowskiego w kierunku Tosny i Mgi oraz 54 Armii Frontu Wołchowskiego wychodzącej z rejonu Smerdyni przez Szapki w kierunku Tosny, gdzie planowano zamknięcie okrążenia. W tym samym czasie oddziały 67 Armii Frontu Leningradzkiego i 2 Armii Uderzeniowej Frontu Wołchowskiego kontynuowały ofensywę na Mgę z północy.
Podczas walk wojska radzieckie nie osiągnęły swoich celów, pomimo wielu lokalnych sukcesów (wyzwolenie Krasnego Boru i szeregu osad, eliminacja niemieckiego występu wokół zakola Newy) korytarz lądowy łączący Leningrad z resztą kraju nie został poszerzony, a strategiczny węzeł kolejowy Mga i Wzgórza Sieniawińskie nadal znajdowały się pod kontrolą wroga. Co więcej, ofensywa pod Leningradem nie przyczyniła się do wsparcia działań Frontu Północno-Zachodniego w pobliżu Diemianska. Uznając niepowodzenie operacji, Stawka na mocy dyrektywy z 27 lutego nakazała żołnierzom czasowo przerwać ofensywę i okopać się na zdobytych do tej pory pozycjach.
Ofensywa diemiańska w dniach 15–28 lutego 1943.
Najwyraźniej niemieckie dowództwo przewidziało możliwość poważnej radzieckiej ofensywy w rejonie Diemianska. 29 stycznia Adolf Hitler postanowił ewakuować żołnierzy z przyczółka diemiańskiego. Natychmiast dowództwo 16 Armii rozpoczęło realizację planu „Entruempelung” (w dosłownym tłumaczeniu „czyszczenie strychu”), który do tego czasu był już w pełni przygotowany. Oddziały Frontu Północno-Zachodniego miały rozpocząć ofensywę 19 lutego. Z powodu złej pogody armie Frontu i Grupa Specjalna nie miały jednak czasu się skoncentrować. Rozpoczęcie operacji zostało przełożone o kilka dni. Jednak w tym momencie, opierając się na danych wywiadowczych, dla radzieckiego dowództwa stało się już jasne, że Niemcy zaczęli wycofywać się z występu diemiańskiego. W tej sytuacji Stawka postanowiła natychmiast rozpocząć ofensywę z dostępnymi w tamtym momencie siłami.
15 lutego radziecka 11 i 53 Armia rozpoczęły ofensywę w celu przecięcia „korytarza ramuszewskiego”, a 34 Armia uderzyła na północny wschód od występu diemiańskiego. W obliczu silnego oporu wroga wojska radzieckie nie dotarły jednak do „korytarza ramuszewskiego” i nie uniemożliwiły Niemcom wykonania ich planu ewakuacyjnego. 22 marca Niemcy opuścili Diemiansk. Wprowadzenie do bitwy dwóch nowych armii radzieckich: 27 Armii na południe od Starej Russy i 1 Armii Uderzeniowej w pobliżu podstawy „korytarza ramuszewskiego” nie zmieniło sytuacji. 28 lutego ofensywa została zatrzymana nie osiągnąwszy głównych celów. 1 marca dowódca niemieckiej 16 Armii ogłosił zakończenie ewakuacji II Korpusu Armijnego z występu diemiańskiego. Skuteczne wycofanie wojsk z zagrożonego terenu pozwoliło niemieckiemu dowódcy znacznie wzmocnić obronę w regionie, co radykalnie zmieniło sytuację nie niekorzyść strony radzieckiej i podważyło cały początkowy plan operacji Polarna Gwiazda.
Niemniej jednak likwidacja występu diemiańskiego usunęła nawet teoretyczną możliwość rozwinięcia nowej, niemieckiej ofensywy w kierunku Moskwy.
Zmiany pierwotnego planu „Polarnej Gwiazdy”.
W wyniku radzieckiej ofensywy w kierunku północno-zachodnim w lutym 1943 r. cele określone w planie Polarna Gwiazda nie zostały osiągnięte. Jednak radzieckie dowództwo postanowiło przygotować nową ofensywę, ale z bardziej skromnymi celami - wyzwoleniem Starej Russy i stworzenia warunków do udanej ofensywy na południe od jeziora Ilmen. Co więcej, strategiczna inicjatywa na froncie radziecko-niemieckim była wciąż w rękach Armii Czerwonej. 28 lutego o godz. 15:57 marsz. Żukow wysłał Raport przedstawiciela Stawki nr 43 do Józefa Stalina w sprawie sytuacji Frontu Północno-Zachodniego: 
Nowy plan działania przewidywał uderzenie sił Frontu Północno-Zachodniego 4 marca oraz Frontów Leningradzkiego i Wołchowskiego 14 marca. 27 Armia i 1 Armia Uderzeniowa miały wyzwolić Starą Russę, a wzmocniona przez 34, 53 i 68 Armię Grupa Specjalna miała przełamać obronę wroga i rozwinąć ofensywę w kierunku Pskowa oraz Narwy. Fronty Leningradzkie i Wołchowskie otrzymały to samo zadanie, co wcześniej - otoczyć oddziały wroga w rejonie Mgi. Tym razem plan przewidywał mniejszą ochronę oddziałów wroga i nie uwzględniał frontalnego ataku na Siniawino z północy. Jednocześnie 52 Armia Frontu Wołchowskiego miała przeprowadzić pozorowaną ofensywę z ograniczonymi celami na Nowogród.
Starorusska operacja ofensywna 4–19 marca 1943.
5 marca, odkładając na jeden dzień początek ofensywy, 27 Armia i 1 Armia Uderzeniowa Frontu Północno-Zachodniego zaatakowały pozycje wroga, ale natarcie nie powiodło się. Do tego czasu sytuacja w południowej części całego frontu radziecko-niemieckiego zmieniła się dramatycznie - wojska niemieckie rozpoczęły potężną kontrofensywę w rejonie Charkowa i Biełgorodu. Jeszcze przed tą operacją rozpoczęło się przesunięcie radzieckiej 1 Armii Pancernej w region Kurska.
Specjalna Grupa Wojsk generała Chozina została rozwiązana na mocy dyrektywy Stawki nr 46068 z 8 marca. 13 marca marsz. Timoszenko otrzymał rozkaz przekazania swoich obowiązków gen. Iwanowi Koniewowi i natychmiastowego lotu do regionu Charkowa. Niemniej jednak 14 marca 27 Armia zadała kolejny cios fortyfikacjom wroga na wschód od Starej Russy, a 11, 34 i 53 Armia zaatakowały pozycje Niemców na południe od Ramuszewa. Do 18 marca, po przejściu zaledwie kilku kilometrów do rzeki Redji, wojska radzieckie zostały jednak zmuszone do zatrzymania ofensywy. 52 Armia Frontu Wołchowskiego, która zapewniła bezpośrednie wsparcie Frontowi Północno-Zachodniemu, rozpoczęła 14 marca ofensywę na południe od Nowogrodu. Nie mając wystarczających sił i środków, wojska 52 Armii nie odniosły sukcesu i 27 marca również zatrzymały ofensywę. Jednak aby zatrzymać postęp Armii Czerwonej, niemieckie dowództwo zostało zmuszone do wysłania dwóch dywizji z rejonu Kiriszy i Diemianska w tę część frontu.
Ofensywa frontów Leningradzkiego i Wołchowskiego, 19 marca – 2 kwietnia 1943.
Pomimo faktycznej porażki operacji Polarna Gwiazda, wojska Frontów Leningradzkiego i Wołchowskiego rozpoczęły nową ofensywę 19 marca. 55 Armia Frontu Leningradzkiego zaatakowała z obszaru na południe od Krasnego Boru. Oddziały 55 Armii spotkały się z silnym oporem wroga i nie odniosły sukcesu. 8 Armia Frontu Wołchowskiego zaatakowała Mgę z obszaru na południe od Woronowa. Po trzech dniach walk wojska radzieckie pokonały co najwyżej 3-4 kilometry w głąb nieprzyjacielskiej obrony na 7-kilometrowym odcinku frontu. Ofensywa dalej nie rozwijała się. 2 kwietnia Stawka nakazała żołnierzom Frontów Leningradzkiego i Wołchowskiego zaprzestać dalszych działań ofensywnych i przejść do obrony.
Wyniki operacji.
Po kilku operacjach ofensywnych trwających łącznie dwa miesiące wojska radzieckie poniosły ciężkie straty, ale nie osiągnęły znaczących rezultatów. Podczas ofensywy diemiańskiej w dniach 15–28 lutego 1943 r. występ diemiański został zlikwidowany, co było sukcesem, ale broniące go wojska niemieckie uciekły z okrążenia i zdołały wycofać się na wcześniej przygotowane pozycje, gdzie zatrzymały dalszą ofensywę Frontu Północno-Zachodniego. Plan ataku na tyły niemieckiej Grupy Armii Północ nie został zrealizowany. Po przeprowadzeniu ofensywy starorusskiej w dniach 4-19 marca 1943 r. wojska radzieckie, ponosząc jeszcze większe straty, ponownie nie osiągnęły prawie nic. Operacje ofensywne Frontów Leningradu i Wołchowskiego nie odegrały istotnej roli w realizacji planu Polarna Gwiazda. Pomimo wielu lokalnych sukcesów (wyzwolenie Krasnego Boru i szeregu osad, eliminacji występu niemieckiego w rejonie zakola Newy itp.), żaden z ustalonych, podstawowych celów operacji nie został zrealizowany. Jeśli niepowodzenia Frontów Leningradu i Wołchowskiego można częściowo wyjaśnić wyczerpaniem tych wojsk po operacji Iskra, tak oddziały Frontu Północno-Zachodniego były wypoczęte oraz miały wystarczającą siłę i środki do przeprowadzenia udanej ofensywy.
Przyczyny niepowodzenia operacji „Polarna Gwiazda” to: złe dowodzenie, zmiana ogólnej sytuacji na froncie radziecko-niemieckim (która doprowadziła do przesunięcia jednostek w rejon Kurska), niedostatek danych wywiadowczych (które nie obejmowały informacji o ewakuacji niemieckich żołnierzy z występu diemiańskiego) oraz gwałtowna zmiana warunków pogodowych. Z powodu niepowodzenia operacji Polarna Gwiazda marsz. Timoszenko został ośmieszony i nie dowodził już więcej żadnym frontem podczas wojny niemiecko-radzieckiej.
Straty stron podczas operacji Polarna Gwiazda.
Straty Armii Czerwonej.
Całkowite straty wojsk radzieckich w operacji Polarna Gwiazda (zabici, ranni, zaginieni) wyniosły około 280 000 żołnierzy.
Straty armii niemieckiej.
Według doniesień armii niemieckiej o stratach, 16 i 18 Armia straciły 38 847 zabitych, rannych i zaginionych w lutym oraz 39 268 w marcu. Tak więc straty Grupy Armii Północ w lutym-marcu 1943 r. wyniosły 78 115 żołnierzy.
Operacja „Polarna Gwiazda” w historiografii.
W oficjalnej historiografii radzieckiej cele i zadania operacji Polarna Gwiazda nie zostały zniekształcone. Operację tę opisywano w encyklopediach, wspomnieniach, opracowaniach historycznych itp. Jednak jedyną częścią składową tej operacji na oficjalnej liście bitew wojny niemiecko-radzieckiej była ofensywa diemiańska. Ofensywa starorusska pojawiła się na tej liście dopiero w latach 90., po rozpadzie ZSRR.
Działania Frontów Leningradzkiego i Wołchowskiego w okresie luty-marzec 1943 r. również nie zostały wystarczająco opisane, ponieważ wojska radzieckie w pobliżu Leningradu nie osiągnęły wtedy nawet lokalnych celów. Dwie wspólne operacje Frontów Leningradzkiego i Wołchowskiego w tym okresie mające na celu okrążenie wrogiego zgrupowania mgińsko-siniawińskiego nie mają nawet ustalonych, oficjalnych nazw. W historiografii radzieckiej i we współczesnej rosyjskiej podkreślono jednak fakt, że walki pod Leningradem w tamtym czasie były częścią ogólnego planu strategicznego. Znaczący jest także brak wzmianki o Operacji Polarna Gwiazda we wspomnieniach marsz. Żukowa, który ograniczył opis swojego pobytu na Froncie Północno-Zachodnim na początku 1943 r. zaledwie do kilku wzmianek. Marsz. Mierieckow w swoich wspomnieniach nazwał walki Frontu Wołchowskiego po przerwaniu blokady Leningradu „serią lokalnych operacji” z lokalnymi zadaniami.

</doc>
<doc id="2281212" url="https://pl.wikipedia.org/wiki?curid=2281212" title="Toyota Vista">
Toyota Vista

Toyota Vista – samochód osobowy klasy średniej produkowany przez japońską firmę Toyota w latach 1982-2003 z przeznaczeniem na rynek rodzimy. Dostępny jako 4-drzwiowy sedan, 5-drzwiowy hatchback, 4-drzwiowy hardtop oraz 5-drzwiowe kombi. Do napędu używano benzynowych i wysokoprężnych silników R4 o pojemności 1,8 - 2,2 l. Moc przenoszona była na oś przednią (od 2. generacji opcjonalnie AWD) poprzez 4-biegową automatyczną bądź 5-biegową manualną skrzynię biegów. Powstało pięć generacji modelu.

</doc>
<doc id="2281216" url="https://pl.wikipedia.org/wiki?curid=2281216" title="John Vlazny">
John Vlazny

John George Vlazny (ur. 22 lutego 1937 w Chicago) – amerykański duchowny rzymskokatolicki, biskup pomocniczy Chicago w latach 1983–1987, biskup diecezjalny Winony w latach 1987–1997, arcybiskup metropolita Portlandu w Oregonie w latach 1997–2013.
Życiorys.
Ukończył Seminarium Przygotowawcze im. arcybiskupa Quigleya, a także Archidiecezjalne Seminarium Duchowne w Mundelein. Od 1958 przebywał w Rzymie i w 1962 na Uniwersytecie Gregoriańskim zdobył licencjat z teologii. Święcenia kapłańskie otrzymał 20 grudnia 1961 w bazylice św. Piotra w Rzymie. Po powrocie do kraju pracował jako wikariusz w kilku parafiach. Wykładał również w swym rodzimym seminarium przygotowawczym. Od 1979 był proboszczem parafii św. Alojzego w Chicago, a w latach 1981–1983 rektorem Niles College Seminary.
18 października 1983 otrzymał nominację na biskupa pomocniczego archidiecezji Chicago ze stolicą tytularną Stagnum. Sakry udzielił mu zwierzchnik archidiecezji, kardynał Joseph Bernardin. 19 maja 1987 został ordynariuszem diecezji Winony w stanie Minnesota. Po dziesięciu latach, 28 października 1997, przeniesiony został na stanowisko arcybiskupa metropolity Portlandu w Oregonie. Ingres odbył 19 grudnia 1997. W Konferencji Katolickich Biskupów Stanów Zjednoczonych został konsultantem w Komisji ds. Kultu Bożego.
29 stycznia 2013 papież Benedykt XVI przyjął jego rezygnację z powodu osiągniętego wieku emerytalnego.

</doc>
<doc id="2281224" url="https://pl.wikipedia.org/wiki?curid=2281224" title="Relator">
Relator

Relator, konektor – nieodmienna część mowy w przypadku gdy pochodzi od przysłówków i odmienna gdy pochodzi od rzeczowników, przymiotników i liczebników. Jest wskaźnikiem zespolenia (relacji) w zdaniach złożonych względnych, tzn. spaja zdanie podrzędne z jednym ze składników zdania bezpośrednio nadrzędnego, nie wchodzi w związki składniowe.
Relator wprowadza części zdania lub określa relacje między nimi. 
Typy relatora.
W klasyfikacji tradycyjnej relatorowi odpowiadają zaimki względne: 

</doc>
<doc id="2281225" url="https://pl.wikipedia.org/wiki?curid=2281225" title="Parafia Nawiedzenia Najświętszej Maryi Panny w Miedniewicach">
Parafia Nawiedzenia Najświętszej Maryi Panny w Miedniewicach

Parafia Nawiedzenia Najświętszej Maryi Panny w Miedniewicach – parafia należąca do dekanatu Wiskitki diecezji łowickiej. Erygowana w 1919. Mieści się pod numerem 90. Duszpasterstwo w niej prowadzą ojcowie Franciszkanie Konwentualni.

</doc>
<doc id="2281226" url="https://pl.wikipedia.org/wiki?curid=2281226" title="Wydział Humanistyczny Uniwersytetu Jana Kochanowskiego w Kielcach">
Wydział Humanistyczny Uniwersytetu Jana Kochanowskiego w Kielcach

Wydział Humanistyczny Uniwersytetu Jana Kochanowskiego w Kielcach – jeden z 6 wydziałów Uniwersytetu Jana Kochowskiego w Kielcach.
Powstał w 1969. Był jednym z trzech pierwszych wydziałów w ówczesnej Wyższej Szkole Nauczycielskiej w Kielcach. Rada Wydziału Humanistycznego posiada uprawnienia do nadawania stopnia naukowego doktora nauk humanistycznych w zakresie: historii (1989), językoznawstwa (1998) i literaturoznawstwa (2012). Ponadto 24 czerwca 2002 uzyskała prawo do nadawania stopnia naukowego doktora habilitowanego nauk humanistycznych w zakresie historii.
Dziekanem Wydziału Humanistycznego został w 2012 literaturoznawca dr hab. Janusz Detka, prof. UJK. Na WH zatrudnionych jest 17 profesorów zwyczajnych, 32 profesorów nadzwyczajnych, 11 adiunktów ze stopniem doktora habilitowanego, 65 adiunktów ze stopniem doktora, a ponadto czterech asystentów, 13 starszych wykładowców oraz czterech wykładowców.
Wydział kształci studentów na 11 kierunkach: dziennikarstwo i komunikacja społeczna, europejskie studia kulturowe, filologie: angielska, germańska, polska i rosyjska, historia, informacja naukowa i bibliotekoznawstwo, informacja w przestrzeni publicznej, organizacja turystyki historycznej oraz militarystyka historyczna. Ponadto w ramach studiów podyplomowych dostępne są trzy kierunki: archiwistyka, logopedia i wiedza o społeczeństwie.
W skład Wydziału Humanistycznego wchodzą dwa instytuty i katedra, tj. Instytut Historii z pięcioma zakładami, Instytut Literaturoznawstwa i Językoznawstwa z sześcioma zakładami i pracownią oraz Katedra Dziennikarstwa i Komunikacji Społecznej z dwoma zakładami i pracownią.
Historia.
Wydział Humanistyczny został powołany 28 czerwca 1969 zarządzeniem ministra oświaty i szkolnictwa wyższego w sprawie organizacji Wyższej Szkoły Nauczycielskiej. Utworzono wówczas dwa kierunki: filologię polską z historią i filologię rosyjską. Pierwszym dziekanem został doc. dr Michał Jaworski, natomiast we wrześniu na wydziale pracę podjęło czterech docentów, pięciu adiunktów ze stopniem doktora, dwóch wykładowców i trzech lektorów. Siedzibą Wydziału Humanistycznego stał się budynek dawnego Studium Nauczycielskiego przy ul. Leśnej 16, który został zmodernizowany i wyposażony za kwotę blisko 5,1 mln zł, przyznaną przez prezydium Wojewódzkiej Rady Narodowej w Kielcach.
W 1970 powołano Samodzielny Zakład Historii, którego organizacją zajęli się doc. dr hab. Zenon Guldon i doc. dr hab. Wacław Urban. W roku akademickim 1970/1971 uruchomiono również kolejny zakład i kierunek kształcenia – bibliotekoznawstwo. Nieco później podjęto decyzję o przeniesieniu Zakładu Historii do budynku przy ul. Okrężnej 4. W czerwcu 1973 ministerstwo wyraziło zgodę na organizację studiów magisterskich na polonistyce, rusycystyce, historii i bibliotekoznawstwie. W latach 70. zaczęto przekształcać zakłady w instytuty. Powstały więc: Instytut Filologii Polskiej z trzema zakładami, Instytut Historii (1976), w którym zatrudnionych było 20 historyków i który wchłonął Zakład Bibliotekoznawstwa i Informacji Naukowej, oraz Instytut Filologii Rosyjskiej z 33 nauczycielami akademickimi.
Na początku lat 80. studenci i pracownicy Instytutu Filologii Polskiej i Instytutu Historii uczestniczyli w protestach antyrządowych, domagając się uznania przez władzę Niezależnego Zrzeszenia Studentów i NSZZ „Solidarność”. Po wprowadzeniu stanu wojennego w grudniu 1981, pracownicy Wydziału Humanistycznego zostali internowani, a później relegowani z uczelni (m.in. dr Stanisław Żak). Represje dotknęły również kilku studentów. Podjęte w latach 80. starania o uzyskanie uprawnienia do nadawania stopnia naukowego doktora zakończyły się w 1989, kiedy Rada Wydziału otrzymała prawo doktoryzowania z historii. Wcześniej jednak Instytut Historii borykał się z problemami lokalowymi – najpierw przeniósł się do byłych akademików przy ul. Krakowskiej 11, a później do prywatnej kamienicy przy zbiegu ul. Prostej i Śniadeckich. Dopiero w 1991, po trwającym kilka tygodni strajku okupacyjnym pracowników i studentów oraz mediacjach ministra Henryka Samsonowicza, Instytut Historii otrzymał gmach przy ul. Żeromskiego 5, należący w okresie PRL do Komitetu Wojewódzkiego PZPR.
Zmiany ustrojowe w Polsce doprowadziły do spadku liczby studentów rusycystki. W 1990 zmieniono nazwę Instytutu Filologii Rosyjskiej na Instytut Filologii Słowiańskiej. W 1991 przekształcono powołany cztery lata wcześniej Samodzielny Zakład Bibliotekoznawstwa i Informacji Naukowej w instytut o tej nazwie. Ponadto w czerwcu tego roku Senat uczelni powołał Nauczycielskie Kolegium Języków Obcych, w którego skład weszły dwie sekcje: angielska i niemiecka. Pięć lat później NKJO przekształcono w Zakład Neofilologii. Celem uzyskania prawa do nadawania stopnia doktora nauk humanistycznych w zakresie językoznawstwa powołano w 1997 11 wewnętrznych jednostek badawczo-dydaktycznych. W 1998 Centralna Komisja do Spraw Stopni i Tytułów przyznała Radzie Wydziału wspomniane uprawnienia.
24 czerwca 2002 Rada Wydziału Humanistycznego Akademii Świętokrzyskiej uzyskała uprawnienia do nadawania stopnia naukowego doktora habilitowanego nauk humanistycznych w zakresie historii oraz występowania z wnioskiem o nadanie tytułu naukowego profesora. Decyzja ta zapoczątkowała starania o przekształcenie uczelni w uniwersytet. Pierwsze kolokwium habilitacyjne przeprowadzono w 2004 – dr Marek Przeniosło, adiunkt w Instytucie Historii, przedstawił rozprawę pt. "Chłopi Królestwa Polskiego w latach 1914–1918". W tym samym roku Instytut Filologii Słowiańskiej przekształcono w Instytut Filologii Rosyjskiej. W 2012 Rada Wydziału uzyskała prawo nadawania stopnia naukowego doktora nauk humanistycznych w zakresie literaturoznawstwa. Również w 2012 połączono Instytut Filologii Rosyjskiej z Samodzielnym Zakładem Neofilologii, tworząc Instytut Filologii Obcych.
W 2013 wydział opuścił budynek przy ul. Leśnej, w którym zajęcia odbywały się od momentu powstania Wyższej Szkoły Nauczycielskiej. Do końca stycznia 2014 uczelnia trzykrotnie wystawiła gmach na sprzedaż (początkowo wyceniono go na 17 mln zł, ale po dwóch próbach cenę zmniejszoną o milion), jednak nikt nie złożył oferty. Nadto w 2013 otwarto Centrum Języków Obcych przy ul. Świętokrzyskiej, gdzie przeniósł się Instytut Filologii Obcych oraz Instytut Bibliotekoznawstwa i Dziennikarstwa. W nowym budynku powstało sześć sal wykładowych, cztery laboratoria językowe, 17 sal ćwiczeniowych, trzy sale komputerowe (wyposażone łącznie w 64 stanowiska) oraz 25 pokoi kadry dydaktycznej.
W grudniu 2014 Instytut Bibliotekoznawstwa i Dziennikarstwa został przekształcony w Instytut Dziennikarstwa i Informacji.
Władze.
Władze wydziału.
W kadencji 2020–2024:

</doc>
<doc id="2281228" url="https://pl.wikipedia.org/wiki?curid=2281228" title="Gwiazdowa czarna dziura">
Gwiazdowa czarna dziura

Gwiazdowa czarna dziura – czarna dziura powstająca w wyniku kolapsu grawitacyjnego masywnej gwiazdy (o masie większej niż ok. 20 ).
Kiedy wewnątrz gwiazdy o masie przynajmniej 20 ~ 150 razy większej od masy Słońca zaczyna kończyć się wodór, rozpoczyna się jej agonia. W jądrze najpierw zużywany jest hel, potem kolejne, coraz cięższe pierwiastki. Kiedy gwiazda zaczyna zużywać żelazo, reakcja jądrowa wymaga już dostarczania energii z zewnątrz, nie produkuje nadwyżki energetycznej, przez co gwiazda nie jest już w stanie wytworzyć dość energii, aby przeciwdziałać zapadaniu się pod wpływem własnej grawitacji. Podczas potężnej eksplozji, nazywanej supernową, spowodowanej gwałtownym spadkiem ciśnienia między szybko zapadającym się jądrem a napuchniętym płaszczem, a także utratą stabilności mechanicznej, następuje emisja ogromnej ilości energii (równej w przybliżeniu takiej, jaką wydziela cała galaktyka w ciągu sekundy) i spora część materii gwiazdowej ucieka. W środku pozostaje żelazne jądro, które nie przestaje się zapadać i tworzy gwiazdę neutronową utrzymywaną w stabilności mechanicznej dzięki zakazowi Pauliego dla fermionów (neutronów). Jej nazwa pochodzi stąd, że przemiany spowodowane grawitacją mają miejsce już na poziomie atomowym – elektrony zbijają się z protonami w neutrony, które bardzo ciasno upakowują się obok siebie. Jeżeli masa obiektu jest dość wielka i takie reakcje nie wystarczą, to również takie ciało nie wytrzymuje własnego ciężaru i zapada się do granic możliwości, w wyniku czego powstaje czarna dziura.
Czarne dziury mogą powstawać także dzięki zapadnięciu się supermasywnych gwiazd bez towarzyszącego wybuchu supernowej. Jądra tego typu gwiazd w niektórych przypadkach (liczba ta szacowana jest na ok. 20% wszystkich potencjalnych supernowych) zapadają się tak szybko, że uniemożliwiają ucieczkę fotonów i gwiazda zmienia się bezpośrednio w czarną dziurę, "znikając" z widzialnego Wszechświata. Spekuluje się, że tego typu implozje mogą być wykryte dzięki emisji neutrin.
W naszej Galaktyce znajduje się szereg obiektów które mogą być gwiazdowymi czarnymi dziurami (tzw. Black Hole Candidates, BHC), wszystkie należą do rentgenowskich układów podwójnych:

</doc>
<doc id="2281229" url="https://pl.wikipedia.org/wiki?curid=2281229" title="Ałan Kasajew">
Ałan Kasajew

Ałan Tajmurazowicz Kasajew (ros. Алан Таймуразович Касаев, ur. 8 kwietnia 1986 w Ordżonkidze) – piłkarz rosyjski grający na pozycji lewego pomocnika.
Kariera klubowa.
Karierę piłkarską Kasajew rozpoczął w klubie Tytan Rieutow. W 2002 roku grał w nim w rozgrywkach Drugiej Dywizji. W 2003 roku odszedł do Szynnika Jarosław z Priemjer Ligi, jednak nie zadebiutował w nim. W 2004 roku został piłkarzem Zenitu Petersburg, ale i w tym klubie nie zdołał zaliczyć debiutu w Priemjer Lidze. W 2007 roku odszedł na wypożyczenie do Ałaniji Władykaukz i był jej podstawowym zawodnikiem w Pierwszej Dywizji.
W 2008 roku Kasajew został piłkarzem Kubania Krasnodar. Grał w nim w podstawowym składzie, a na koniec 2008 roku awansował do Priemjer Ligi. W ekstraklasie Rosji zadebiutował 14 marca 2009 w meczu z Rubinem Kazań (0:3), a swoją pierwszą bramkę strzelił 3 maja 2009 w spotkaniu z FK Chimki (2:2).
W połowie 2009 roku Kasajew przeszedł z Kubania do Rubinu Kazań. W nowym zespole po raz pierwszy wystąpił 30 sierpnia 2009 w zwycięskim 3:0 wyjazdowym meczu ze Spartakiem Moskwa. W 2009 roku wywalczył z Rubinem mistrzostwo Rosji, a jesienią wystąpił w fazie grupowej Ligi Mistrzów. W sezonie 2013/2014 był wypożyczony z Rubinu do Dinama Moskwa.
Latem 2014 Kasajew podpisał kontrakt z Lokomotiwem Moskwa. Zadebiutował w nim 10 sierpnia 2014 w wygranym 2:0 wyjazdowym meczu z Arsienałem Tuła. Z Lokomotiwem wywalczył mistrzostwo Rosji w sezonie 2017/2018. Zdobył też trzy Puchary Rosji w sezonach 2014/2015 i 2016/2017. W sezonie 2018/2019 był wypożyczony najpierw do Bałtiki Kaliningrad, a następnie do PFK Soczi.
W sezonie 2019/2020 Kasajew grał najpierw w Awangardzie Kursk, a następnie w Ałaniji Władykaukaz.
Kariera reprezentacyjna.
W 2008 roku Kasajew rozegrał 4 mecze i strzelił 1 gola w reprezentacji Rosji U-21.

</doc>
<doc id="2281233" url="https://pl.wikipedia.org/wiki?curid=2281233" title="Ruch spółdzielczy w Danii">
Ruch spółdzielczy w Danii

Ruch spółdzielczy w Danii (duń. "Andelsbevægelsen") jest wspólnym określeniem różnych duńskich organizacji ekonomicznych, funkcjonujących według zasady posiadanych udziałów.
Oznacza to, że ich celem jest zarządzanie konsumpcją i produkcją członków spółdzielni, promowanie ich interesów ekonomicznych w najbardziej owocny i korzystny dla wszystkich sposób oraz zarządzanie ich interesami ekonomicznymi i produkcją w sposób przynoszący korzyści finansowe. Tak zwane spółdzielnie "otwarte" opierają się na zasadzie solidarności i w przeciwieństwie do spółki akcyjnej – każdemu przysługuje tylko jeden głos bez względu na posiadany majątek, a zysk jest dzielony na każdego członka według obrotu spółki. Ruch spółdzielczy rozwijał się od schyłku XIX wieku do lat 60. wieku XX. Przedsiębiorstwa posiadające udziały są pewnego rodzaju spółdzielniami/kooperatywami.
Historia.
Przyjmuje się, że ruch spółdzielczy powstał w roku 1866 kiedy została założona pierwsza duńska spółdzielnia spożywców (duń. forbrugsforening)- związek pracowniczy „Thisted” w miejscowości Thisted przez proboszcza Hansa Christiana Sonne, który stał się założycielem nowoczesnego ruchu spółdzielczego w Danii. Tego rodzaju spółdzielnie konsumenckie powstawały stosunkowo szybko. W okresie pierwszej wojny światowej istniało około 1400 spółdzielni (w tym tylko 50 w miastach) o łącznej liczbie 200.000 członków z rocznym obrotem w wysokości 70 mln koron. W roku 1896 został założony wspólny związek duńskich spółdzielni spożywców – FDB (Fællesforeningen for Danmarks Brugsforeninger), którego celem było dokonywanie wspólnych zakupów dla poszczególnych związków. W 1916 roku 16 kopenhaskich spółdzielni spożywczych utworzyło stołeczną spółdzielnię spożywczą (Hovedstadens Brugsforening [HB]), która w roku 1973 połączyła się z FDB.
Jako kolejne powstały spółdzielnie mleczarskie. Już w latach 1875–1883 mleko z różnych gospodarstw w miejscowości Kauslunde Sogn na Fionii było zbierane w ramach wspólnej działalności, lecz nie działo się to na zasadach ruchu spółdzielczego. Mleczarski ruch spółdzielczy ma oczywiście długie korzenie, lecz w wyniku przekształcania rolnictwa w kierunku produkcji zwierzęcej w XIX wieku, mniejsze gospodarstwa zaczęły także posiadać własne mleczarnie. Próbowano różnych form wspólnej działalności spółdzielczej, a wiedza na temat mleczarstwa upowszechniała się. Duże mleczarnie przodowały w rozwoju technologicznym a korzystne warunki zbytu również działały na korzyść dużych przedsiębiorstw, dlatego łączenie produkcji wielu małych gospodarstw była praktycznym rozwiązaniem, a rozkwit wspólnych mleczarni nastąpił zanim narodziła się myśl o ruchu spółdzielczym. Pierwsza spółdzielnia mleczarska (Hjedding Andelsmejeri) została założona w 1882 w Hjedding. Mleczarski ruch spółdzielczy rozwijał się intensywnie w kraju w latach 1882–1888, kiedy to nastąpił prawdziwy przełom, a następnie tempo rozwoju zmalało. Sukces ten zainspirował innych do tworzenia podobnych form działalności w innych dziedzinach rolnictwa, co doprowadziło do powstania wielu innych spółdzielni.
Na Islandii pierwsze rzeźnie spółdzielcze powstały w roku 1907.
Oprócz spółdzielni spożywczych powstawało wiele związków, które zajmowały się skupem i zbytem produktów rolnych i działały na zasadach spółdzielni. Organizacje te zrzeszały się, aby gromadzić i bezpośrednio prowadzić sprzedaż produktów w bezpośredniej relacji producent-konsument, w celu obniżenia kosztów handlu i zaostrzenia kontroli produkcji. Wśród wspomnianych związków były takie, które obejmowały kupno maszyn i narzędzi, nawozów, paszy, ziarna, nasion itd., a także sprzedaż masła, mięsa, oraz trzody chlewnej itp. Przykładem takiego zrzeszenia jest Jysk Andels Foderstofforretning, powstały w 1898. Wiele takich związków połączyło się, tworząc w 1969 Dansk Landbrugs Grovvareselskab, DLG.
Poszczególne spółdzielnie łączyły się w związki w ramach swoich specjalizacji, a najważniejsze z nich tworzyły wspólną reprezentację w formie rady spółdzielni, która dziś funkcjonuje pod nazwą Danske Andelsselskaber (duńskie spółdzielnie), w celu rozwijania działalności spółdzielczej i wzmacniania ich pozycji.
Spółdzielnie rolnicze.
Społeczność spółdzielcza około roku 1880 składała się zwykle z rolników posiadających średniej wielkości majątki ziemskie, wyznawców grundtvigianizmu, mających powiązania z ruchem lewicowym w parlamencie. Nowa pnąca się klasa rolnicza stała w opozycji do wielkich właścicieli ziemskich, którzy byli wtedy elitą posiadającą władzę. Z trudnością akceptowali myśl o tym, by „pospólstwo” było zdolne do sprawowania rządów. Do około roku 1900 rolnicy nie mieli wpływów w parlamencie, co było trudne do zaakceptowania dla tej coraz bardziej znaczącej ekonomicznie grupy. Uważali oni, że prawdziwa demokracja opiera się na tym, że władza należy do ludu. Ludem tym według nich byli właśnie chłopi.
Walka o władzę spowodowała, że ruch spółdzielczy stał się formą broni ideologicznej. Pokazał jak bardzo postępowi i demokratyczni byli rolnicy oraz ich ruch polityczny – w przeciwieństwie do ich konserwatywnych przeciwników. Następstwem tego konfliktu była rywalizacja pomiędzy mleczarniami dużych właścicieli ziemskich i spółdzielczymi o jakość produkcji. Dla ideologii ruchu była ważna świadomość niezależności, samoorganizacji oraz samorządności, silniejszej niż władza państwowa i prywatni kapitaliści. Ideologia miała swój początek w małej jednostce, jaką było rodzinne gospodarstwo rolne, z którego wynikała produkcja oraz sprzedaż na eksport i które stanowiło podstawę duńskiego kapitalizmu rolnego.
Produkcja odbywała się w wielu małych jednostkach, co niwelowało różnice między klasami i nadawało jej demokratyczny charakter Wspólnota rolnicza wymagała zgodności w podejmowaniu decyzji przez niezależne i równe jednostki- tak jak wymagała tego demokracja.

</doc>
<doc id="2281241" url="https://pl.wikipedia.org/wiki?curid=2281241" title="Fritz Halmen">
Fritz Halmen

Fritz Halmen (właśc. Friedrich Halmen, ur. 2 kwietnia 1912 w Bazanie zm. 11 października 2002 w Monachium) – rumuński piłkarz ręczny. Uczestnik Igrzysk Olimpijskich w 1936 w Berlinie. Na igrzyskach zagrał we wszystkich meczach reprezentacji Rumunii.

</doc>
<doc id="2281242" url="https://pl.wikipedia.org/wiki?curid=2281242" title="Willi Heidel">
Willi Heidel

Willi Heidel (właśc. Wilhelm Heidel; ur. 28 lutego 1916 w Sybinie, zm. 20 września 2008 w Lohhof w Bawarii) – rumuński piłkarz ręczny, uczestnik Igrzysk Olimpijskich w 1936 w Berlinie. Na igrzyskach zagrał we wszystkich meczach reprezentacji Rumunii.

</doc>
<doc id="2281243" url="https://pl.wikipedia.org/wiki?curid=2281243" title="Parafia św. Anny w Smardzewicach">
Parafia św. Anny w Smardzewicach

Parafia Świętej Anny w Smardzewicach – jedna z 9 parafii rzymskokatolickich dekanatu tomaszowskiego diecezji radomskiej. Prowadzą ją ojcowie Franciszkanie Konwentualni.
Historia.
Pierwszy drewniany kościół pw. św. Anny zbudowano w latach 1621–1622 z fundacji biskupa kujawskiego Pawła Wołuckiego, konsekrowano w 1642. Świątynię usytuowano w miejscu, w którym w 1620 miejscowemu gospodarzowi Wojciechowi Głowie ukazała się św. Anna wraz z Jezusem i Maryją. Ze względu na zwiększającą się liczbę pielgrzymów bp. Maciej Łubieński sprowadził do Smardzewic w 1639 franciszkanów konwentualnych, dla których ufundował drewniany klasztor. W latach 1683–1699 został wybudowany murowany kościół jako wotum bp. warmińskiego Stanisława Zbąskiego w podziękowaniu za otrzymane łaski, szczególnie za dar zdrowia. Konsekracji świątyni dokonał 6 października 1701 roku bp. Andrzej Albinowski. Obok kościoła, z fundacji bp. włocławskiego Krzysztofa Szembeka (późniejszego prymasa Polski), wzniesiono w latach 1722–1746 murowany klasztor, a cały kompleks otoczono murem. Parafię erygowano 26 lipca 1775. Niecałe sto lat później w 1864 władze carskie skasowały klasztor Franciszkanów w Smardzewicach. Była to forma represji na zakonnikach za ich pomoc udzieloną powstańcom styczniowym. Opiekę nad kościołem św. Anny przejęli księża diecezji sandomierskiej. W 1971 za zgodą bp. Piotra Gołębiowskiego, placówkę ponownie objęli franciszkanie. Kościół wraz z klasztorem tworzy czworobok. Świątynia jest budowlą barokową, orientowaną. Wyraźnie wyodrębniona jest nawa główna, prezbiterium jest nieco wyższe. Ołtarz główny św. Anny pochodzi z ok. 1700, w nim znajduje się cudowny obraz św. Anny z I połowy XVII w. w sukienkach w stylu regencji. Na obrazie św. Anna i Matka Boża są w pozycji siedzącej, pośrodku nich Dziecię Jezus. Postacie mają na głowach złote korony. W ołtarzu jest także zasłona ołtarzowa, na której jest obraz z 1786 przedstawiający św. Annę nauczającą Maryję, obok nich św. Joachim. 

</doc>
<doc id="2281244" url="https://pl.wikipedia.org/wiki?curid=2281244" title="Szkolnictwo wyższe">
Szkolnictwo wyższe



</doc>
<doc id="2281246" url="https://pl.wikipedia.org/wiki?curid=2281246" title="Dyl Sowizdrzał (film animowany)">
Dyl Sowizdrzał (film animowany)

Dyl Sowizdrzał (niem. "Till Eulenspiegel", ang. "Jester Till") – niemiecko-belgijski film animowany z 2003 roku w reżyserii Eberharda Junkersdorfa.
Opis fabuły.
Komediowa animacja, której bohaterem jest błazen Dyl Sowizdrzał. Dyl przyjeżdża do miasta, by odwiedzić dziadka, czarodzieja Markusa. Markus razem ze swoim asystentem, sową o imieniu Korneliusz, gotują miksturę szczęścia, którą Dyl ma rozdać mieszkańcom okolicy. Magiczny napój zostaje skradziony przez odwiecznego wroga, Doktora Śmierć, a on sam znika bez śladu. Gdy Korneliuszowi udaje się odnaleźć wnuka czarodzieja, obaj trafiają do magicznej sali luster. Okazuje się, że mają tylko dwa dni na uratowanie czarodzieja. Na domiar złego, zła ciotka młodego króla Ruperta, księżniczka Katarzyna, spiskuje z kapitanem straży aby zabić króla i sama zostać królową. Do Dyla dołącza Nele, sprytna córka burmistrza.
Wersja polska.
Postaciom głosów użyczyli:
Reżyseria i udźwiękowienie: Krzysztof Nawrot
Dialogi: Magdalena Balcerek
Wersja polska: GMC Studio
Lektor: Andrzej Chudy

</doc>
<doc id="2281247" url="https://pl.wikipedia.org/wiki?curid=2281247" title="Puczyce-Kolonia">
Puczyce-Kolonia

Puczyce-Kolonia – część wsi Puczyce w Polsce położona w województwie mazowieckim, w powiecie łosickim, w gminie Platerów].
W latach 1975–1998 Puczyce-Kolonia położona była w województwie bialskopodlaskim.

</doc>
<doc id="2281248" url="https://pl.wikipedia.org/wiki?curid=2281248" title="Janis Fetfadzidis">
Janis Fetfadzidis

Joanis (Janis) Fetfadzidis (gr. Ιωάννης Φετφατζίδης, ur. 21 grudnia 1990 w Dramie) – grecki piłkarz grający na pozycji ofensywnego pomocnika. Jest wychowankiem klubu Olympiakos SFP.
Kariera klubowa.
Karierę piłkarską Fetfadzidis rozpoczął w klubie Olympiakos SFP z Pireusu. Do jego szkółki piłkarskiej trafił w 2002 roku i do 2009 roku występował w młodzieżowych drużynach. W 2009 roku awansował do kadry pierwszego zespołu Olympiakosu. W pierwszym zespole Olympiakosu zadebiutował 4 listopada 2009 w meczu Ligi Mistrzów ze Standardem Liège (0:2). Z kolei 7 listopada 2009 zadebiutował w pierwszej lidze greckiej w zremisowanym 1:1 domowym meczu z Iraklisem Saloniki. Było to jego jedyne rozegrane ligowe spotkanie w sezonie 2009/2010. Od początku sezonu 2010/2011 Fetfatzidis jest podstawowym zawodnikiem Olympiakosu. 16 października 2010 w spotkaniu ze Skodą Xanthi (1:0) strzelił swojego pierwszego gola w greckiej lidze. W 2011 roku wywalczył mistrzostwo Grecji.
W 2013 roku został zawodnikiem włoskiego klubu Genoa CFC.
Kariera reprezentacyjna.
W reprezentacji Grecji Fetfadzidis zadebiutował 8 października 2010 roku w wygranym 1:0 meczu eliminacji do Euro 2012 z Łotwą, gdy w 82. minucie meczu zmienił Sotirisa Ninisa. 9 lutego 2011 w sparingu z Kanadą (1:0) strzelił swojego pierwszego gola w kadrze narodowej.

</doc>
<doc id="2281249" url="https://pl.wikipedia.org/wiki?curid=2281249" title="Ioannis Fetfatzidis">
Ioannis Fetfatzidis



</doc>
<doc id="2281250" url="https://pl.wikipedia.org/wiki?curid=2281250" title="Epoka (historia)">
Epoka (historia)



</doc>
<doc id="2281251" url="https://pl.wikipedia.org/wiki?curid=2281251" title="Kwilcz (stacja kolejowa)">
Kwilcz (stacja kolejowa)

Kwilcz – nieczynna stacja kolejowa w Kwilczu, w województwie wielkopolskim, w Polsce. Znajdują się tu 2 perony. Została zbudowana w 1888. 1 czerwca 2002 została zamknięta dla ruchu towarowego; 1 stycznia 2006 została usunięta z ewidencji polskich linii kolejowych.

</doc>
<doc id="2281255" url="https://pl.wikipedia.org/wiki?curid=2281255" title="Buldana">
Buldana



</doc>
<doc id="2281260" url="https://pl.wikipedia.org/wiki?curid=2281260" title="Peter Unger (przedsiębiorca)">
Peter Unger (przedsiębiorca)

Peter Unger (ur. 1944) – niemiecki przedsiębiorca, założyciel niemieckiego holdingu Auto-Teile-Unger (ATU) skupiającego firmy branży motoryzacyjnej, które świadczą usługi w zakresie naprawy, serwisu samochodowego i sprzedaży części samochodowych. W latach 90. XX wieku rozpoczął działalność inwestycyjną w krajach Europy Środkowej i Wschodniej. W 2004 r. wycofał się z branży motoryzacyjnej i sprzedał udziały w ATU. Od tego czasu formalnie pozostaje rentierem.
Przez dwutygodnik Forbes uznany za miliardera i klasyfikowany wśród 1000 najbogatszych ludzi na świecie.

</doc>
<doc id="2281261" url="https://pl.wikipedia.org/wiki?curid=2281261" title="Brigi Rafini">
Brigi Rafini

Brigi Rafini (ur. 7 kwietnia 1953) – nigerski polityk, były minister rolnictwa, premier Nigru od 7 kwietnia 2011 do 3 kwietnia 2021.
Życiorys.
Brigi Rafini urodził się w 1953 w mieście Iférouane w północnym regionie Agadez. Wywodzi się z afrykańskiego ludu Tuaregów. Uczęszczał do szkoły podstawowej i średniej w Agadezie. Następnie w latach 1971–1974 oraz ponownie od 1978 do 1981 kształcił się w Narodowej Szkole Administracji w Niamey ("Ecole Nationale d’Administration"). W 1983 przez rok studiował w Międzynarodowym Instytucie Administracji Publicznej w Paryżu ("Institut International d’Administration Publique", IIAP). W latach 1994–1995 kształcił się w Narodowej Szkole Administracji w Paryżu.
W czasie swej pracy zawodowej zajmował stanowiska szefa biura Ministerstwa Służb Cywilnych i Pracy, szefa gabinetu w prefekturze Niamey, sekretarza generalnego w prefekturze Diffa, a także wiceprefekta Dosso i Keity. 7 września 1987 został mianowany przez prezydenta Alego Saibou na stanowisko sekretarza stanu ds. wewnętrznych, a 20 listopada 1987 na stanowisko sekretarza stanu ds. rolnictwa i środowiska. 15 lipca 1988 objął urząd ministra rolnictwa i środowiska.
Od 1989 do 1991 był przewodniczącym Narodowej Rady Rozwoju, 140-osobowego ciała doradczego mającego nadzorować proces wprowadzania systemu wielopartyjnego. Następnie do 1996 sprawował mandat deputowanego. W 1996, po objęciu władzy przez Ibrahima Baré Maïnassarę w wyniku zamachu stanu, wszedł w skład organów władzy przejściowej, Narodowego Forum na rzecz Odnowy Demokracji oraz Rady Starszych.
W 1999 został wiceprzewodniczącym Narodowej Rady Konsultacyjnej, powołanej w czasie kolejnego okresu przejściowego po zamachu stanu i zabójstwie prezydenta Ibrahima Baré Maïnassary. W 2004 objął stanowisko mera Iférouane, a także uzyskał mandat w Zgromadzeniu Narodowym. Od grudnia 2004 do maja 2009 pełnił funkcję jednego z jego wiceprzewodniczących.
7 kwietnia 2011 nowo zaprzysiężony prezydent Mahamadou Issoufou mianował go na stanowisko szefa rządu.

</doc>
<doc id="2281264" url="https://pl.wikipedia.org/wiki?curid=2281264" title="Twardówka">
Twardówka



</doc>
<doc id="2281267" url="https://pl.wikipedia.org/wiki?curid=2281267" title="Carmo da Cachoeira">
Carmo da Cachoeira

Carmo da Cachoeira – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Varginha.

</doc>
<doc id="2281269" url="https://pl.wikipedia.org/wiki?curid=2281269" title="Zabezpieczenie społeczne">
Zabezpieczenie społeczne



</doc>
<doc id="2281271" url="https://pl.wikipedia.org/wiki?curid=2281271" title="Coqueiral">
Coqueiral

Coqueiral – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Varginha.

</doc>
<doc id="2281274" url="https://pl.wikipedia.org/wiki?curid=2281274" title="Elói Mendes">
Elói Mendes

Elói Mendes – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Varginha.

</doc>
<doc id="2281275" url="https://pl.wikipedia.org/wiki?curid=2281275" title="Guapé">
Guapé

Guapé – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Varginha.

</doc>
<doc id="2281282" url="https://pl.wikipedia.org/wiki?curid=2281282" title="Ilicínea">
Ilicínea

Ilicínea – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Varginha.

</doc>
<doc id="2281283" url="https://pl.wikipedia.org/wiki?curid=2281283" title="Monsenhor Paulo">
Monsenhor Paulo

Monsenhor Paulo – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Varginha.

</doc>
<doc id="2281285" url="https://pl.wikipedia.org/wiki?curid=2281285" title="Bielawa Owls">
Bielawa Owls

Bielawa Owls - polski zespół futbolu amerykańskiego z siedzibą w Bielawie, członek PZFA, występujący obecnie w PLFA II.
Klub założony został 1 października 2007 przez Przemysława Klingera. Członkiem Polskiego Związku Futbolu Amerykańskiego został 1 października 2007 roku. Występuje obecnie pod nazwą Bielawa Owls.
Podstawowe informacje.
Liczba zawodników: 40
Barwy klubowe: Czarno-Niebieskie, Biało-Niebieskie (alternatywne)
Stadion domowy: Stadion KS "Bielawianka" przy ul. Sportowej w Bielawie. Pojemność: 1.000. Oświetlenie - brak. Nawierzchnia: Trawa naturalna.
Zarząd:
Dotychczasowe osiągnięcia.
PLFA II 2008 – 2 miejsce w dywizji Zachodniej.
PLFA II 2009 - 3 Miejsce w dywizji Południowej. Awans do Play-Offs oraz 4 miejsce PLFA II w klasyfikacji końcowej.
PLFA II 2010 - awans do PLFA I
PLFA J8 2016 - Mistrzostwo Polski do lat 17
PLFA J8 2017 - Mistrzostwo Polski do lat 17
JLFA 2018 - Mistrzostwo Polski do lat 18
JLFA 2019 - Mistrzostwo Polski do lat 18
LFA9 2019 - Mistrzostwo III Ligi seniorów
Mecze.
Finał Drugiej Ligi.
Sezon zakończony awansem do PLFA 1. Ten awans to olbrzymi sukces klubu.
Sezon 2011.
Sezon zakończony tytułem " Najlepszego Beniaminka PLFA 1".

</doc>
<doc id="2281289" url="https://pl.wikipedia.org/wiki?curid=2281289" title="Kleszczewo Wielkopolskie">
Kleszczewo Wielkopolskie

Kleszczewo Wielkopolskie – zlikwidowana wąskotorowa towarowa stacja kolejowa w Kleszczewie, w województwie wielkopolskim, w Polsce. Została zbudowana w 1903; w 1968 została zamknięta.

</doc>
<doc id="2281291" url="https://pl.wikipedia.org/wiki?curid=2281291" title="Muzeum Ziemi Lubuskiej w Zielonej Górze">
Muzeum Ziemi Lubuskiej w Zielonej Górze

Muzeum Ziemi Lubuskiej w Zielonej Górze – gromadzi i chroni materialne i duchowe dziedzictwo kulturowe ziem nad środkową Odrą, którym po II wojnie światowej nadano nazwę „Ziemia Lubuska”. Ważnym zadaniem muzeum jest także upowszechnianie wiedzy o historii, kulturze, tradycjach i zabytkach regionu.
Historia.
Początki zbiorów Muzeum Ziemi Lubuskiej w Zielonej Górze sięgają roku 1908, w którym mieszkaniec miasta Albert Severin przekazał swoją kolekcję, na którą składały się głównie obiekty związane z rzemiosłem i tradycjami mieszczańskimi Zielonej Góry. Muzeum w Zielonej Górze powstało w 1922 roku dzięki inicjatywie Towarzystwa Pielęgnacji Tradycji Regionalnej Miasta Zielona Góra (Vereinigung für Heimatschutz und Heimatpflege in Stadt und Kreis Grünberg). Od momentu otwarcia muzeum regionalnego (Heimatmuseum) w Zielonej Górze do 1945 r. stanowisko jego kierownika pełnił dr Martin Klose.
Celem placówek typu Heimatmuseum było ukazanie przeszłość i specyfiki małej ojczyzny (Heimatu). Początkowo siedzibą zielonogórskiego Heimatmuseum była poluterańska kaplica przy dzisiejszej ul. dra Pieniężnego. W latach 1936–1940 ekspozycje zostały przeniesione do budynku po szkole fryderycjańskiej przy ul. Szkolnej (obecnie ul. Lisowskiego). Zwiedzający mogli zobaczyć zabytki ilustrujące dzieje miasta i regionu od paleolitu po współczesność.
Po II wojnie światowej na bazie niemieckiego Heimatmuseum utworzone zostało Muzeum Miejskie w Zielonej Górze. Wystawy w budynku muzeum przy ul. Lisowskiego pozostały jedynie nieznacznie zmienione w stosunku do okresu przedwojennego, co było mocno krytykowane przez lokalną prasę. Zbiory muzealne ponownie udostępniono publiczności w czerwcu 1946 roku. W 1950 roku muzeum w Zielonej Górze upaństwowiono, włączając je jako Muzeum Regionalne do poznańskiego okręgu muzealnego. W 1957 roku placówka stała się Muzeum Okręgowym, a więc jednostką nadrzędną dla pozostałych muzeów zlokalizowanych w utworzonym w 1950 roku województwie zielonogórskim. W 1959 Muzeum Okręgowe w Zielonej Górze uzyskało dla swoich potrzeb gmach po Starostwie Powiatowym, który użytkuje do chwili obecnej.
W latach sześćdziesiątych w zielonogórskim muzeum był realizowany program merytoryczny stworzony przez Michała Kubaszewskiego. Zostały powołane następujące działy: etnograficzny, archeologiczny, historyczny, sztuki, winiarski, oświatowy oraz pracownia konserwatorska. W wyniku prowadzenia na terenie województwa intensywnych badań archeologicznych i etnograficznych znacznie powiększyły się zbiory muzealne. W drugiej połowie lat sześćdziesiątych dominującą rolę pełniła ekspozycja winiarska. W 1967 r. placówka otrzymała nazwę „Muzeum Ziemi Lubuskiej”.
W latach 1978–1985 nastąpiły istotne zmiany struktury organizacyjnej. W oparciu o zbiory działów etnograficznego, archeologicznego i historycznego powstały samodzielne muzea w Ochli, Świdnicy i Drzonowie. Największą część ciągu ekspozycyjnego zarezerwowano na potrzeby Galerii Autorskich, które były indywidualnymi prezentacjami współczesnych artystów plastyków. Galerie Autorskie takich twórców jak: Marian Kruczek, Jan Berdyszak i Lucyna Krakowska stanowiły w tym okresie wizytówkę naszego muzeum.
Program ekspozycyjny Muzeum Ziemi Lubuskiej został istotnie zmieniony w 1998 r., kiedy to Muzeum Ziemi Lubuskiej przeszło pod nadzór Zarządu Województwa Lubuskiego. Zlikwidowana została większość galerii autorskich. W większym stopniu zaczęto prezentować lokalne dziedzictwo kulturowe. Powstały nowe stałe galerie poświęcone m.in.: malarstwu Tadeusza Kuntzego, historii Zielonej Góry. Najnowsze trendy w sztuce współczesnej ukazuje powstała w 2001 roku Galeria „Nowy Wiek”. Działania Muzeum Ziemi Lubuskiej w zakresie ochrony i popularyzacji regionu wpisują się w koncepcję „Muzeum tożsamości” opracowaną przez Andrzeja Toczewskiego.
W latach 2019–2020 nastąpiła rozbudowa instytucji. Do istniejącego gmachu Muzeum dobudowany został nowy gmach, pozwalający na poszerzenie powierzchni ekspozycyjnej o ponad 800 m2. Dzięki temu powstały nowe wystawy czasowe poświęcone historii Zielonej Góry oraz regionu lubuskiego, a także ogromna prezentacja sztuki współczesnej.
Od roku 2015 funkcję dyrektora Muzeum Ziemi Lubuskiej pełni Leszek Kania.
Zbiory.
W zbiorach Muzeum Ziemi Lubuskiej znajduje się obecnie ponad 17 tysięcy obiektów. Najliczniejszą kolekcję tworzą dzieła sztuki współczesnej (ponad 6 tysięcy obiektów). Zbiory Działu Sztuki Współczesnej reprezentują wszystkie klasyczne dyscypliny plastyki. Zespół obejmuje prace z zakresu malarstwa, grafiki, rysunku, rzeźby, plakatu, tkaniny, ceramiki, fotografii. Uwzględnia również nowe sposoby ekspresji – instalacje, dokumentacje akcji artystycznych. O ich jakościowej wartości decyduje przede wszystkim malarstwo polskie, poza nielicznymi wyjątkami powstałe po 1945 roku, aż po czasy najnowsze w tym prace z kolekcji Złotego Grona.
Zbiory Działu Sztuki Dawnej to ponad 2200 muzealiów z zakresu rzeźby, malarstwa, grafiki oraz rzemiosła. Do grupy szczególnie cennych obiektów należy rzeźba sakralna od XIV do początku XX wieku, związana z terenem Dolnego Śląska. Zespół pochodzi z dawnego Heimatmuseum oraz przekazów powojennych. Zbiór malarstwa obejmuje prace powstałe od XVI do początku XX stulecia. Jest wśród nich popularne na Śląsku malarstwo religijne i pejzażowe. Do najważniejszych kolekcji sztuki dawnej należą: portrety mieszczan z XIX i XX wieku oraz sztychy dotyczące ikonografii miast, ceramika, zegary, wyroby złotnicze, konwisarskie. wyroby kowalstwa, zabytki techniki, narzędzia rzemieślnicze, przedmioty pomiarowe, przedmiotów użytkowe, sprzęt grający, sprzęt fotograficzny.
Na liczący ponad siedem tysięcy obiektów zbiór Działu Historycznego składają się takie grupy muzealiów jak: pocztówki, pieczęcie, afisze wyborcze, sztandary, mapy i plany. W ramach Działu Historycznego działa Gabinet Numizmatyczny. W swych zbiorach zgromadził ponad 4900 obiektów, na które składają się: monety, banknoty polskie i zagraniczne, medale, medaliony i plakiety. Muzeum posiada niemal kompletną kolekcję zielonogórskich papierowych pieniędzy zastępczych.
Kolekcja Działu Winiarskiego liczy ponad 1500 eksponatów. Do najważniejszych zbiorów należą narzędzia i naczynia związane z produkcją wina, naczynia kamionkowe, naczynia cynowe, szkło artystyczne i użytkowe, ekslibrisy o tematyce winiarskiej oraz dzieła sztuki związane z produkcją i kulturą picia wina.
Ekspozycje stałe.
Od roku 2020 Muzeum Ziemi Lubuskiej udostępnia następujące ekspozycje stałe:

</doc>
<doc id="2281292" url="https://pl.wikipedia.org/wiki?curid=2281292" title="Muzeum Ziemi Lubuskiej">
Muzeum Ziemi Lubuskiej



</doc>
<doc id="2281294" url="https://pl.wikipedia.org/wiki?curid=2281294" title="Santana da Vargem">
Santana da Vargem

Santana da Vargem – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Varginha.

</doc>
<doc id="2281295" url="https://pl.wikipedia.org/wiki?curid=2281295" title="Mnich-Probostwo">
Mnich-Probostwo

Mnich-Probostwo – wieś w Polsce położony w województwie łódzkim, w powiecie kutnowskim, w gminie Oporów.
W latach 1975–1998 miejscowość administracyjnie należała do województwa płockiego.

</doc>
<doc id="2281298" url="https://pl.wikipedia.org/wiki?curid=2281298" title="São Bento Abade">
São Bento Abade

São Bento Abade – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Varginha.

</doc>
<doc id="2281299" url="https://pl.wikipedia.org/wiki?curid=2281299" title="Monte-Carlo Rolex Masters 2011">
Monte-Carlo Rolex Masters 2011

Monte-Carlo Rolex Masters 2011 – tenisowy turniej ATP rangi ATP World Tour Masters 1000 z cyklu Monte-Carlo Rolex Masters rozgrywany w dniach 10–17 kwietnia 2011 roku w Monte Carlo na kortach ziemnych o puli nagród 2 750 000 euro.

</doc>
<doc id="2281300" url="https://pl.wikipedia.org/wiki?curid=2281300" title="Eparchia pietropawłowska i kamczacka">
Eparchia pietropawłowska i kamczacka

Eparchia pietropawłowska i kamczacka – jedna z eparchii Rosyjskiego Kościoła Prawosławnego, z siedzibą w Pietropawłowsku Kamczackim.
Eparchia powstała w 1840 poprzez wydzielenie z eparchii irkuckiej, pod nazwą eparchii kamczackiej, kurylskiej i aleuckiej. W początkowym okresie istnienia obejmowała również Alaskę, zaś jej katedrą był sobór św. Michała Archanioła w Nowoarchangielsku. W latach 1898–1899 doszło do podziału eparchii na błagowieszczeńską i władywostocką, co oznaczało likwidację eparchii kamczackiej w jej pierwotnym kształcie; terytorium Kamczatki znalazło się na terenie eparchii władywostockiej. Strukturę powołano ponownie w 1916 jako eparchię kamczacką i pietropawłowską, jednak jej działalność zamarła na początku lat 20. XX wieku z powodu represji bolszewickich. Do reaktywacji struktury doszło w 1993.
Według danych z 2009 eparchia prowadziła 42 parafie, z czego połowa posiadała wolno stojące cerkwie; placówki duszpasterskie obsługiwało 36 duchownych. Podlegały jej również dwa monastery – męski monaster św. Pantelejmona w Pietropawłowsku Kamczackim i żeński monaster Kazańskiej Ikony Matki Bożej w Mutnym (5 mnichów i 1 mniszka).

</doc>
<doc id="2281301" url="https://pl.wikipedia.org/wiki?curid=2281301" title="Kołaczkowo Wąskotorowe">
Kołaczkowo Wąskotorowe

Kołaczkowo Wąskotorowe - dawna stacja kolei wąskotorowej w Kołaczkowie, w województwie wielkopolskim, w Polsce. Otwarta w 1898; zamknięta w 1976.

</doc>
<doc id="2281302" url="https://pl.wikipedia.org/wiki?curid=2281302" title="São Thomé das Letras">
São Thomé das Letras

São Tomé das Letras – miasto i gmina na południu stanu Minas Gerais w południowo-wschodniej Brazylii, 35 km na wschód od miasta Três Corações. Ma 6655 mieszkańców (2010), a gęstość zaludnienia wynosi 18 osób/km². Miasto i gmina São Thomé das Letras zajmują powierzchnię 369,75 km².
Znajduje się w mezoregionie Sul e Sudoeste de Minas i mikroregionie Varginha.
Gospodarka.
Gospodarka gminy opiera się zasadniczo o wydobycie kamienia i turystykę przyrodniczą, ukierunkowaną na alternatywny styl życia. W São Thomé das Letras znajduje się duża ilość wodospadów, pierwotny las atlantycki oraz jaskinie.
Historia.
Nazwa miasta związana jest z legendą o czarnym niewolniku, który zbiegł z plantacji możnego barona Alfenas. Uciekinier znalazł w grocie posąg świętego Tomasza wraz z listem napisanym doskonałym, kaligrafowanym pismem, niemożliwym do napisania przez niepiśmiennego niewolnika. Baron był tak zdumiony tą opowieścią, że uwolnił swojego niewolnika, a następnie nakazał budowę kościoła obok groty, w miejscu w którym obecnie znajduje się centrum São Thomé das Letras. Okolica była zamieszkała przez Indian Cataguá aż do XVIII wieku, kiedy to zostali stąd wyparci przez oddziały bandeirantes, portugalskich osadników, którzy zdobywali brazylijski interior.
Budowa katedry w São Thomé das Letras rozpoczęła się w 1785 r. W końcowej fazie została ozdobiona obrazami w stylu brazylijskiego baroku, namalowanymi przez Joaquima Joségo da Natividade.
W XIX w. okoliczni farmerzy budowali w São Thomé das Letras domy, których używali w okresach świątecznych, pozostawiając je na resztę roku puste.
Wydobycie kwarcytu rozpoczęło się na początku XX wieku i stało się podstawą gospodarki miasta.
Jeden z obrazów Joaquima Joségo da Natividade został skradziony w 1991 r.
Zjawiska geologiczne.
São Thomé das Letras jest typowym prowincjonalnym miastem, zbudowanym na tak bogatych złożach kwarcytu, znanego jako kamień świętego Tomasza (używanego szeroko na obramowania basenów pływackich), że został wykorzystany do budowy niektórych domów w mieście i brukowania ulic. Obecnie powszechnie jest używany przez miejscowych rzemieślników do wyrobu drobnych wyrobów takich, jak małe domki z kamienia, sprzedawanych turystom jako pamiątki.
Jest to ciekawa miejscowość z architekturą w rustykalnym stylu zwanym tu „mineiro”, położona w górzystym terenie, wznoszącym się do 1440 m n.p.m., co pozwala na obserwację szerokiej panoramy całej okolicy wraz z górami i dolinami. Dzięki temu miasto jest wymarzonym celem turystów przyrodniczych oraz tych, którzy lubią sztukę. Miejscowość była też w przeszłości sceną opery mydlanej pod tytułem "Filhos do Sol" w nieistniejącej już stacji telewizyjnej Manchete TV.
Na terenie São Thomé das Letras istnieje szereg wartych zobaczenia atrakcji turystycznych: Grota Świętego Tomasza, grota Carimbado, Dom Piramidy (tajemniczy i obecnie opuszczony dom w kształcie skorpiona, zbudowany z kwarcytu), liczne formacje skalne, z których najbardziej znana jest Czarownica oraz wodospady, wśród których należy wymienić:
Mistycyzm.
Niektórzy ludzie wierzą, że São Thomé das Letras jest jednym z siedmiu punktów energetycznych Ziemi, co przyciąga tutaj mistyków, spirytualistów, naukowców i przedstawicieli ruchów alternatywnych. Z tego powodu miasto otrzymało określenie mistycznego. Najbardziej znana legenda miasta opowiada o mistycznej postaci Chico Taquary, który według miejscowych, potrafił rozmawiać ze zwierzętami, a który dawno temu zaginął w jaskini Carimbado. Często można usłyszeć o zjawiskach UFO, a wiele osób wspina się na wzgórze obok „Casa da Pirâmide”, szukając śladów UFO lub zjawisk atmosferycznych.

</doc>
<doc id="2281305" url="https://pl.wikipedia.org/wiki?curid=2281305" title="Três Pontas">
Três Pontas

Três Pontas – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Varginha.

</doc>
<doc id="2281308" url="https://pl.wikipedia.org/wiki?curid=2281308" title="Aleksander Żyrow">
Aleksander Żyrow



</doc>
<doc id="2281310" url="https://pl.wikipedia.org/wiki?curid=2281310" title="Kolonia Mnich">
Kolonia Mnich

Kolonia Mnich (do końca 2017 roku "Mnich-Kolonia") – kolonia w Polsce położona w województwie łódzkim, w powiecie kutnowskim, w gminie Oporów.
W latach 1975–1998 miejscowość administracyjnie należała do województwa płockiego.

</doc>
<doc id="2281311" url="https://pl.wikipedia.org/wiki?curid=2281311" title="Siergiej Amielin">
Siergiej Amielin

Siergiej Amielin (ros. Сергей Александрович Амелин; ur. w 1968 w Smoleńsku) – dziennikarz rosyjski, kandydat nauk, wykładowca elektroniki i techniki mikroprocesorowej.
Absolwent Moskiewskiego Instytutu Energetyki. Po studiach był wykładowcą katedry Elektroniki Przemysłowej. W 1995 roku obronił rozprawę kandydacką i otrzymał tytuł kandydata nauk. Później imał się różnych prac. Przez siedem lat pracował m.in. jako dziennikarz "Gazety Smoleńskiej". Obecnie jest wykładowcą (na stanowisku docenta) katedry Elektroniki i Techniki Mikroprocesorowej w smoleńskiej filii Moskiewskiego Instytutu Energetyki. Jest autorem książki o projektowaniu układów elektronicznych.
Znany jest przede wszystkim jako autor serii artykułów na smoleńskim forum internetowym, wyjaśniających przebieg katastrofy polskiego samolotu Tu-154M, która wydarzyła się w Smoleńsku 10 kwietnia 2010 roku.
"Ostatni lot: Spojrzenie z Rosji".
W grudniu 2010 roku opublikował w Polsce książkę "Ostatni lot: Spojrzenie z Rosji", w której opisał śledztwo obywatelskie, jakie od momentu katastrofy toczyło się (i nadal się toczy) na rosyjskich forach internetowych. Uczestnicy tego nieoficjalnego śledztwa próbowali odtworzyć przebieg katastrofy smoleńskiej oraz znaleźć jej przyczyny. Oprócz amatorów w dyskusję włączyli się rosyjscy (i nie tylko) specjaliści, w tym także byli i aktualni piloci tupolewów. Śledztwo internautów stało się samorzutną akcją niepodporządkowaną żadnym z góry określonym zasadom, z wyjątkiem dążenia do weryfikacji wszelkich możliwych hipotez. W swojej książce Amielin opisał główne wyniki tego śledztwa. Książka ukazała się 40 dni przed raportem Międzypaństwowego Komitetu Lotniczego (MAK) z wynikami oficjalnego śledztwa rosyjskiego.

</doc>
<doc id="2281314" url="https://pl.wikipedia.org/wiki?curid=2281314" title="Jewgienia Sidorowa">
Jewgienia Sidorowa



</doc>
<doc id="2281319" url="https://pl.wikipedia.org/wiki?curid=2281319" title="Jaskiniowiec (film 2003)">
Jaskiniowiec (film 2003)

Jaskiniowiec (ang. "The Archies in: Jugman") – amerykański film animowany z 2003 roku w reżyserii Scotta Heminga.
Opis fabuły.
Pewnego dnia Jughead i Archie odkrywają, że neandertalczyk, który spędził tysiące lat zamarznięty w jaskini, odtajał. Postanawiają nauczyć go żyć we współczesnym świecie.
Obsada.
i inni

</doc>
<doc id="2281321" url="https://pl.wikipedia.org/wiki?curid=2281321" title="El Segundo (stacja metra)">
El Segundo (stacja metra)

El Segundo – nadziemna stacja zielonej linii metra w Los Angeles. Stacja znajduje się na narożniku Nash Street i El Segundo Boulevard w hrabstwie Los Angeles. Na początku stacja nosiła nazwę El Segundo/Nash i ta nazwa może być jeszcze ciągle używana w niektórych miejscach.
Kiedy zakończy się budowa trasy szybkiego tramwaju Crenshaw Corridor (koniec budowy planowany jest w roku 2018), to wtedy stacja będzie również obsługiwana przez tramwaje linii Crenshaw Line.
Godziny kursowania.
Tramwaje zielonej linii kursują codziennie od około godziny 5:00 do 0:45

</doc>
<doc id="2281322" url="https://pl.wikipedia.org/wiki?curid=2281322" title="Duszniki Wielkopolskie">
Duszniki Wielkopolskie

Duszniki Wielkopolskie – dawna, wąskotorowa stacja kolejowa w Dusznikach, w gminie Duszniki, w powiecie szamotulskim, w województwie wielkopolskim w Polsce.
W latach 70. XX wieku, do końca swego funkcjonowania, była punktem początkowym zielonego szlaku turystycznego do Bytynia.

</doc>
<doc id="2281324" url="https://pl.wikipedia.org/wiki?curid=2281324" title="Twardówka anyżkowa">
Twardówka anyżkowa

Twardówka anyżkowa ("Lentinellus cochleatus" (Pers.) P. Karrst.) – gatunek grzybów należący do rodziny szyszkogłówkowatych.
Nazewnictwo.
Pozycja w klasyfikacji według Index Fungorum: "Lentinellus, Auriscalpiaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1793 r. Christian Hendrik Persoon nadając mu nazwę "Agaricus cochleatus". Obecną, uznaną przez Index Fungorum nazwę nadał mu w 1879 r. Petter Adolf Karsten, przenosząc go do rodzaju "Lentinellus".
Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten ma też inne nazwy: łyczak muszlowy, twardówka muszlowata.
Synonimy naukowe:
"Agaricus cochleatus" Pers.
"Agaricus cochleatus" Secr.
"Agaricus cochleatus" Pers., var. "cochleatus"
"Agaricus cochleatus" var. "cornucopioides" (Bolton) Pers
"Agaricus confluens" Sowerby
"Agaricus cornucopioides" Bolton
"Clavicorona dryophila" Maas Geest.
"Clitocybe cochleata" (Pers. ex Hoffm.) P. Kumm.
"Lentinellus cochleatus" var. "inolens" Konrad &amp; Maubl.
"Lentinellus cornucopioides" (Bolton) Murrill
"Lentinellus marcelianus" P.-A. Moreau &amp; P. Roux
"Lentinus cochleatus" (Pers.) Fr.
"Lentinus cornucopioides" (Bolton) Klotzsch
"Lentinus friabilis" Fr.
"Merulius cornucopioides" (Bolton) With.
"Omphalia cochleata" (Pers.) Gray
"Omphalia cochleata" var. "cornucopioides" (Bolton) Gray
"Pocillaria cochleata" (Pers.) Kuntze
"Pocillaria friabilis" (Fr.) Kuntze.
Morfologia.
Średnica 2–7 cm, kolor początkowo mięsnobrązowy, później brązowoczerwonawy, a u starszych okazów żółtobrązowy lub ochrowy. Za młodu jest lejkowaty lub różkowaty, później staje się muszlowaty, łopatkowaty lub blaszkowaty. Jest nagi, cienki, sprężysty i delikatnie pomarszczony. Często ma nieregularnie powyginane brzegi.
Wysokość 2–8 cm, grubość 5–10 mm, kolor mięsnoczerwonawy a dołem czerwonobrązowy. Zazwyczaj jest ekscentryczny, tzn. nie jest osadzony dokładnie na środku kapelusza, lecz nieco z boku. Jest pełny, żebrowato pomarszczony, nagi i sprężysty. Często trzony sąsiednich owocników są pozrastane.
Początkowo białawe, później brązowawe, głęboko zbiegające po trzonie aż do jego nasady. Mają ząbkowane lub karbowane ostrze.
Kolor biały do mięsnobrązowego. Jest twardy, sprężysty i ma anyżkowy zapach i łagodny smak.
Biały. Zarodniki: 4 – 6 × 4 μm, niemal kuliste, delikatnie punktowane.
Występowanie i siedlisko.
Opisano występowanie tego gatunku w Europie, Ameryce Północnej i Środkowej, Australii i Japonii. W Europie Środkowej jest wszędzie pospolity. Również w Polsce jest częsty.
Grzyb saprotroficzny. Rośnie w lasach liściastych i mieszanych, na starych pniach drzew, na korzeniach drzew i leżących na ziemi gałęziach drzew liściastych, rzadko na drzewach iglastych. Zawsze występuje gromadnie. Czasami pozornie rośnie na ziemi, jednak faktycznie jej grzybnia rozwija się na zagrzebanych w ziemi gałązkach lub korzeniach drzew. Częściej występuje na glebach zasadowych.
Znaczenie.
Saprotrof. Nie jest trująca. Według niektórych autorów nadaje się do spożycia, ale tylko młode osobniki, starsze stają się łykowate i niesmaczne. Według innych autorów ze względu na łykowaty miąższ w zasadzie nie nadaje się do jedzenia.
Gatunki podobne.
W Polsce występują jeszcze: twardówka wachlarzowata ("Lentinellus flabelliformis"). twardówka filcowata ("Lentinellus ursinus") i twardówka lisia ("Lentinellus vulpinus"). Wszystkie te gatunki różnią się od twardówki muszlowatej brakiem anyżkowatego zapachu.

</doc>
<doc id="2281325" url="https://pl.wikipedia.org/wiki?curid=2281325" title="Lentinellus cochleatus">
Lentinellus cochleatus



</doc>
<doc id="2281329" url="https://pl.wikipedia.org/wiki?curid=2281329" title="Tramwaje w Lipiecku">
Tramwaje w Lipiecku

Tramwaje w Lipiecku − system komunikacji tramwajowej działający w rosyjskim mieście Lipieck. 
Historia.
Tramwaje w Lipiecku uruchomiono 7 listopada 1947 r. na trasie ŁTZ ↔ Spirtzawod o długości 4,7 km. Linia była jednotorowa. Pierwszą zajezdnię wybudowano w 1950 r. W kolejnych latach rozbudowywano sieć tramwajową, a w 1982 r. wybudowano drugą zajezdnię. W latach 1985–1987 wybudowano linię przez most Październikowy do Traktorozawodskogo. W 2002 zlikwidowano jedną z dwóch zajezdni. W latach 2003–2005 zlikwidowano linie tramwajowe w ścisłym centrum miasta, między innymi linię do dworca kolejowego oraz przez śródmiejski most. 
Linie tramwajowe.
W 2018 r. w Lipiecku działało 5 linii tramwajowych:
Tabor.
Na pierwszej linii w 1947 kursowały tramwaje typu Ch (wagony silnikowe) i wagony doczepne M. W lipcu 2018 r. eksploatowano następujące typy tramwajów:
Tabor techniczny składał się z 7 wagonów.

</doc>
<doc id="2281330" url="https://pl.wikipedia.org/wiki?curid=2281330" title="Piotr Cedulini">
Piotr Cedulini



</doc>
<doc id="2281331" url="https://pl.wikipedia.org/wiki?curid=2281331" title="Buddh International Circuit">
Buddh International Circuit

Buddh International Circuit (początkowo Jaypee Group Circuit) – tor wyścigowy w Indiach. Obiekt znajduje się na obrzeżach Nowego Delhi. Został zaprojektowany przez Hermanna Tilke, a pierwszy wyścig Formuły 1 odbył się tutaj 30 października 2011 roku. Tor ma 16 zakrętów. Największą prędkość kierowcy osiągali na prostej pomiędzy 3 i 4 zakrętem – około 315 km/h. Jest to najlepsze miejsce do wyprzedzania na tym torze.
9 kwietnia 2011 roku dyrektor generalny Jaypee Group Circuit – Sammer Gaur potwierdził zmianę nazwy obiektu na Buddh International Circuit. Buddh ma być nawiązaniem do Buddy, spokoju i pojednania.
Ostatni wyścig Formuły 1 odbył się na tym torze w 2013 roku i po zaledwie trzech latach (pomimo pięcioletniego kontraktu), głównie ze względów finansowych, tor wypadł z kalendarza Formuły 1.

</doc>
<doc id="2281333" url="https://pl.wikipedia.org/wiki?curid=2281333" title="Malta na letnich igrzyskach olimpijskich">
Malta na letnich igrzyskach olimpijskich

Reprezentacja Malty na letnich igrzyskach olimpijskich po raz pierwszy wystartowała podczas igrzysk w Amsterdamie w 1928 roku. Wtedy to wystartowało 9 zawodników, była to męska drużyna w piłce wodnej.
Jak dotąd reprezentanci Malty nie zdobyli ani jednego medalu.

</doc>
<doc id="2281335" url="https://pl.wikipedia.org/wiki?curid=2281335" title="Port lotniczy Hermanos Ameijeiras">
Port lotniczy Hermanos Ameijeiras

Port lotniczy Hermanos Ameijeiras (IATA: VTU, ICAO: MUVT) – port lotniczy położony w Las Tunas, w Las Tunas, na Kubie.

</doc>
<doc id="2281337" url="https://pl.wikipedia.org/wiki?curid=2281337" title="Port lotniczy Bermejo">
Port lotniczy Bermejo

Port lotniczy Bermejo – port lotniczy zlokalizowany w boliwijskim mieście Bermejo.

</doc>
<doc id="2281338" url="https://pl.wikipedia.org/wiki?curid=2281338" title="Stephen Lewis">
Stephen Lewis

Stephen Lewis, właśc. Stephen Cato (ur. 17 grudnia 1926 w Londynie, zm. 12 sierpnia 2015 w Wanstead) – brytyjski aktor komediowy, znany przede wszystkim ze swej trwającej blisko czterdzieści lat kariery telewizyjnej.
Jako młody człowiek pracował jako marynarz. W latach 50. w dość przypadkowy sposób znalazł się na castingu do grupy teatralnej "Theatre Workshop", który przeszedł pomyślnie i został zaproszony w skład tego zespołu. W 1958 zadebiutował na West Endzie w sztuce "The Hostage". W 1960 wystawiona została jego własna sztuka "Sparrers Can't Sing", komedia ukazująca codzienne życie w jednej z biedniejszych dzielnic Londynu. W 1963 została ona zekranizowana, zaś obok samego Lewisa w filmie wystąpiła m.in. Barbara Windsor, która otrzymała za tę rolę nominację do nagrody BAFTA.
W 1969 Lewis otrzymał jedną z głównych ról w popularnym sitcomie "On The Buses", emitowanym przez stacje sieci ITV. Zagrał we wszystkich 74 odcinkach, a także w trzech opartych na serialu filmach kinowych i jego trzynastoodcinkowej kontynuacji, "Don't Drink the Water". W drugiej połowie lat 70. grał w serialu "The Fosters", pojawił się także w dwóch filmach należących do popularnego wówczas w Wielkiej Brytanii, choć pogardzanego przez elity, gatunku "sex comedies", łączącego elementy komedii i filmu erotycznego.
W 1988 powrócił do telewizji po kilku latach nieobecności, dołączając do obsady serialu "Babie lato", w którym występował w jednej z ról drugoplanowych przez kolejnych 19 lat. Równolegle w latach 1995-1997 grał podstarzałego już nieco zawiadowcę kolejowego w "Stacyjce Hatley", ostatnim serialu Davida Crofta. W 2007 zakończył swoją karierę aktorską, w wieku 81 lat, ze względu na pogarszający się stan zdrowia.

</doc>
<doc id="2281339" url="https://pl.wikipedia.org/wiki?curid=2281339" title="Lejzor Szrajbman">
Lejzor Szrajbman

Lejzor Ilia Szrajbman (ur. 25 grudnia 1905 w Warszawie, zm. 1943 tamże) – polski pływak, olimpijczyk, narodowości żydowskiej; ofiara Holocaustu.
Życiorys.
Był synem Lejzora i Maszy z Goldsztejnów. Uczęszczał do Gimnazjum Męskiego Wacława Szwedkowskiego w Siedlcach, maturę zdał w 1929. Odbył służbę wojskową w Szkole Podchorążych Rezerwy Artylerii we Włodzimierzu Wołyńskim, przypisany został do 9 Pułku Artylerii Lekkiej.
Od czasów gimnazjalnych uprawiał pływanie, pod koniec lat 20. należał już do krajowej czołówki w stylu dowolnym. Zdobył mistrzostwo Polski na 400 m stylem dowolnym (1935) i w sztafecie 4x200 m stylem dowolnym (1938), był też kilkakrotnie wicemistrzem Polski (100 m stylem dowolnym: 1930, 1931, 1932, 1934, 1938; 200 m stylem dowolnym 1934; 400 m stylem dowolnym 1934; 1500 m stylem dowolnym 1934; sztafeta 3x100 m stylem zmiennym 1934). Reprezentował barwy Żydowskiego Akademickiego Stowarzyszenia Sportowego w Warszawie (do 1933), następnie warszawskiej Legii (1933-1938) i Hakoahu Bielsko (1939). Poza pływaniem trenował piłkę wodną.
W 1934 reprezentował Polskę – bez sukcesów – na mistrzostwach Europy. W 1936 został powołany do reprezentacji olimpijskiej na igrzyska w Berlinie. Wraz z Kazimierzem Bocheńskim, Helmutem Baryszem i Joachimem Karliczkiem wystąpił w sztafecie 4x200 m stylem dowolnym, ale polski zespół już na etapie przedbiegu został zdyskwalifikowany po falstarcie Karliczka.
Zginął w czasie wojny w getcie warszawskim.

</doc>
<doc id="2281340" url="https://pl.wikipedia.org/wiki?curid=2281340" title="Sobotaż">
Sobotaż

Sobotaż – pierwszy album studyjny polskiego rapera Soboty. Wydawnictwo ukazało się 29 października 2009 roku nakładem wytwórni muzycznej StoProcent Records. Materiał został w całości wyprodukowany przez Matheo. Z kolei wśród gości znaleźli się m.in. Donguralesko, Kool Savas, Rytmus, Wall-E i Tony Jazzu.
13 lutego 2010 roku nakładem StoProcent Records ukazało się wznowienie albumu. Jako materiał dodatkowy do płyty została dołączona płyta CD zawierająca wersje instrumentalne i acapella piosenek z pierwszego nośnika.
Pochodząca z albumu piosenka "Tańcz głupia" znalazła się na liście 120 najważniejszych polskich utworów hip-hopowych według serwisu T-Mobile Music.
Nagrania uzyskały status złotej płyty.
Lista utworów.
Opracowano na podstawie materiału źródłowego.

</doc>
<doc id="2281341" url="https://pl.wikipedia.org/wiki?curid=2281341" title="Operacja Crescent Wind">
Operacja Crescent Wind

Operacja Crescent Wind — amerykańska i angielska kampania powietrzna przeciwko afgańskim talibom nad Afganistanem rozpoczęta 7 października 2001 roku. Bombardowania wspomagane były przez żołnierzy sił specjalnych w celu zapewnienia informacji o kierowaniu nalotów. Kampania znacznie osłabiła talibów, torując drogę dla ofensywy Sojuszu Północnego, która odbyła się w listopadzie, w wyniku której szybko opanowano region kontrolowany przez Talibów w Afganistanie.

</doc>
<doc id="2281344" url="https://pl.wikipedia.org/wiki?curid=2281344" title="Bajram Kosumi">
Bajram Kosumi

Bajram Kosumi (ur. 20 marca 1960 w Tugjec k. Kosovskiej Kamenicy) – albański polityk, premier Kosowa od 23 marca 2005 do 1 marca 2006.
Życiorys.
Absolwent Wydziału Filologicznego uniwersytetu w Prisztinie. W 2008 obronił pracę doktorską z literatury albańskiej.
Karierę polityczną rozpoczął w marcu 1981, w czasie demonstracji studentów albańskich w Kosowie. Za udział w demonstracjach został skazany na 15 lat więzienia. Opuścił je w 1991. Po opuszczeniu więzienia rozpoczął pracę jako dziennikarz.
W 1993 został przewodniczącym Parlamentarnej Partii Kosowa. Wziął udział w negocjacjach w Rambouillet w 1999.
W latach 2005–2006 pełnił funkcję premiera Kosowa, był także ministrem ochrony środowiska naturalnego. Jest aktualnie wiceprzewodniczącym Sojuszu dla Przyszłości Kosowa i twórcą Inicjatywy Obywatelskiej na rzecz Demokracji (alb. Iniciativa Qytetare për Demokracinë). Pracuje jako wykładowca na Wydziale Dziennikarstwa uniwersytetu w Prisztinie.
W życiu prywatnym jest żonaty, ma czworo dzieci.

</doc>
<doc id="2281345" url="https://pl.wikipedia.org/wiki?curid=2281345" title="Port lotniczy Las Brujas">
Port lotniczy Las Brujas

Port lotniczy Las Brujas (IATA: CZU, ICAO: SKCZ) – port lotniczy położony w Corozal, w departamencie Sucre, w Kolumbii.

</doc>
<doc id="2281346" url="https://pl.wikipedia.org/wiki?curid=2281346" title="Metal God Essentials, Vol. 1">
Metal God Essentials, Vol. 1

Metal God Essentials Vol. 1 Metal God Essentials Vol. 1 to kompilacja wydana przez zespół Halford w roku 2007. Została wydana w formie standardowej płyty CD (z bonusowym DVD), ale również w limitowanej edycji (5000 egzemplarzy), DigiPaku, z bonusowym CD i autografem Roba Halforda. Bonusowe DVD zawiera teledyski i wideo zza kulis, a bonusowe CD remiksy.

</doc>
<doc id="2281347" url="https://pl.wikipedia.org/wiki?curid=2281347" title="Simone Arnold Liebster">
Simone Arnold Liebster

Simone Arnold Liebster (ur. 17 sierpnia 1930 w Husseren-Wesseling) – pisarka, Świadek Jehowy i założycielka "Fundacji Arnold Liebster".
Życiorys.
Simone Liebster (z domu Arnold) urodziła się w roku 1930 w Alzacji we Francji. Jej rodzice – Adolphe i Emma – byli artystami. W 1936 roku rodzice zostali Świadkami Jehowy. W sierpniu 1941 roku Simone została Świadkiem Jehowy. Miesiąc później jej ojciec został aresztowany przez SS za przynależność do organizacji Świadków Jehowy i odmowę służby wojskowej i umieszczony w obozie koncentracyjnym KL Dachau.
Fundacja Arnold Liebster.
W styczniu 2002 roku Simone i jej mąż Max Liebster założyli "Fundację Arnold Liebster". Jest to organizacja apolityczna, typu non-profit, która stawia sobie za cel zachowanie wspomnień i pamięci o osobach, prześladowanych ze względów religijnych w czasach hitleryzmu. Fundacja wspiera programy edukacyjne i badania historyczne w celu wspieranie pokoju, tolerancji, praw człowieka i wolności religijnej.
Opierając się na własnych przeżyciach i doświadczeniach, założyciele Fundacji promują seminaria edukacyjne w placówkach oświatowych, publikują materiały do użytku szkolnego, prowadzą debaty publiczne, organizują wystawy, pokazy filmów i inne podobne działania informacyjne. Fundacja ma na celu pomóc ludziom w odrzuceniu rasistowskich, ksenofobicznych zachowań, nacjonalizmu i przemocy. Warsztaty tej fundacji prowadzone są w szkołach w ponad 60 miastach w Europie i Stanach Zjednoczonych i mają zachęcić uczniów do stanowczego przestrzegania wysokich wartości sumienia każdego człowieka.
Publikacje.
Simone Arnold Liebster opublikowała swoje wspomnienia z czasów hitlerowskich – losy swojej rodziny i własne – przeżycia dziewczynki w szkole w przyłączonej do III Rzeszy Alzacji i swój późniejszy pobyt w ośrodku dla dziewcząt w Konstancji. Jej książka wspomnieniowa „"W paszczy lwa": Mała dziewczynka stawia czoło reżimowi hitlerowskiemu” została wydana w języku angielskim w 2003 roku, a później przetłumaczona na język francuski, niemiecki, duński, włoski, koreański, polski, japoński, hiszpański i portugalski. Cały dochód z wydawnictwa został przekazany Fundacji Arnold Liebster. Publikacja była przedstawiana w muzeach i instytucjach państwowych na całym świecie.
Pomnik.
23 czerwca 2013 roku Simone Liebster uczestniczyła jako wdowa po Maxie Liebsterze (1915–2008) w odsłonięciu pomnika w miejscowości Lautertal-Reichenbach, upamiętniającego jej męża, który był więziony przez ponad pięć lat w hitlerowskich obozach koncentracyjnych: Sachsenhausen, Neuengamme, Auschwitz, Monowitz i w Buchenwaldzie. W obozach koncentracyjnych śmierć poniosło ośmioro członków jego rodziny, wśród nich również jego ojciec, którego ciało Max Liebster osobiście zaniósł do krematorium w Sachsenhausen.
W obozach koncentracyjnych młody Max Liebster poznał uwięzionych Świadków Jehowy, a po odzyskaniu wolności w 1945 roku został jednym z nich. W zaproszeniu na uroczystość napisano o Maxie Liebsterze: „był całkowicie przekonany o tym, że chrześcijańskie wartości mogą wydobyć z ludzi to, co najlepsze”. Pomnik został odsłonięty przez burmistrza i przedstawicieli władz lokalnych, a w uroczystości uczestniczyli członkowie miejscowej społeczności.

</doc>
<doc id="2281348" url="https://pl.wikipedia.org/wiki?curid=2281348" title="Lentinellus">
Lentinellus

Lentinellus P. Karst. (twardówka)– rodzaj grzybów należący do rodziny szyszkogłówkowatych ("Auriscalpiaceae"). Należy do niego ponad 30 gatunków.
Charakterystyka.
Grzyby kapeluszowe o trzonie bocznym lub ekscentrycznym (tzn. wyrastającym nie ze środka kapelusza, lecz nieco z boku). U niektórych gatunków brak trzonu. Hymenofor blaszkowaty o blaszkach ząbkowanych. Saprotrofy.
Systematyka i nazewnictwo.
Pozycja w klasyfikacji według Index Fungorum: "Auriscalpiaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podali Barbara Gumińska i Władysław Wojewoda w 1968 r., dawniej w polskim piśmiennictwie mykologicznym rodzaj ten opisywany był pod nazwą łyczak. Synonimy naukowe: "Hemicybe" P. Karst., "Lentinaria" Pilát.

</doc>
<doc id="2281349" url="https://pl.wikipedia.org/wiki?curid=2281349" title="Bogusław Grochowski">
Bogusław Grochowski

Bogusław Ryszard Grochowski (ur. 22 lipca 1923 w Tłucznicach, zm. 8 marca 2011 w Warszawie) – profesor Politechniki Warszawskiej, specjalista w dziedzinie geometrii wykreślnej i grafiki komputerowej.
Życiorys.
W czasie II wojny światowej pracował przymusowo w Prusach Wschodnich. W 1947 zdał maturę w Liceum Ogólnokształcącym im. Piotra Skargi w Pułtusku rozpoczynając studia matematyczne na Uniwersytecie Warszawskim. Pracę magisterską z zakresu geometrii skończonych napisał w 1951 pod kierunkiem prof. Edwarda Otto. Rozpoczął pracę jako wykładowca w Katedrze Geometrii Wykreślnej na Wydziale Inżynierii Środowiska, Architektury i Geodezji na Politechnice Warszawskiej. Pracę doktorską "Rzut środkowy przestrzeni Łobaczewskiego" napisał także pod kierunkiem prof. Edwarda Otto i obronił w 1960. Przez wiele lat pełnił funkcję prodziekana Wydziału Inżynierii Środowiska oraz był kierownikiem Zakładu Geometrii Rzutowej i Rysunku Technicznego w Instytucie Ogrzewnictwa i Wentylacji Politechniki Warszawskiej. W latach 1978-1993 prowadził zajęcia z geometrii wykreślnej w Wyższej Szkole Pedagogicznej w Olsztynie. Był autorem licznych publikacji naukowych. Za podręcznik "Geometria wykreślna z perspektywą stosowaną" otrzymał w październiku 1989 nagrodę indywidualna II stopnia Ministra Edukacji Narodowej w tym samym roku odebrał nominację profesorską. Odznaczony był ponadto: Krzyżem Kawalerskim Orderu Odrodzenia Polski, Złotym Krzyżem Zasługi oraz Medalem Wydziału Architektury Politechniki Warszawskiej. Uroczystości pogrzebowe miały miejsce 12 marca 2011, Bogusław Grochowski spoczął na cmentarzu w Hajnówce.

</doc>
<doc id="2281355" url="https://pl.wikipedia.org/wiki?curid=2281355" title="Port lotniczy Jauja-Francisco Carle">
Port lotniczy Jauja-Francisco Carle

Port lotniczy Jauja-Francisco Carle – krajowy port lotniczy zlokalizowany w peruwiańskim mieście Jauja.

</doc>
<doc id="2281357" url="https://pl.wikipedia.org/wiki?curid=2281357" title="Świątnik">
Świątnik

Świątnik – osoba, która dawniej zajmowała się obsługą kościoła (świątyni).
Od czasu utworzenia w Polsce biskupstw zaczęły się również nadania gruntów i wsi na rzecz biskupów, kapituł katedralnych i kolegiat. Powstały wtedy także wyspecjalizowane do celów obsługi świątyń wsie zwane wsiami świątniczymi, łac. "villa sanctuariorum". Do zadań świątników należała pomoc podczas nabożeństw kościelnych, całodobowa ochrona przed złodziejami, w tym ochrona skarbców, wykonywanie drobnych napraw w świątyniach, sprzątanie i dbanie o porządek, dzwonienie oraz oprowadzanie pielgrzymów. Takie wsie powstały od XI w przy katedrze w Gnieźnie, w Krakowie, Sandomierzu, Wrocławiu czy Wilnie. Świadczą o tym do dziś zachowane nazwy wsi: Świątniki. Wsie świątnicze miały specjalne przywileje i zwolnione były od pańszczyzny oraz wyłączone spod sądów świeckich. Świątnikami zostawali tylko mężczyźni o nieposzlakowanej opinii.
Na przykładzie katedry krakowskiej na Wawelu można stwierdzić, że najstarszy tekst o świątnikach wawelskich pochodzi z roku 1253 i wspomina o dwóch świątnikach strzegących katedrę dniem i nocą. Do obsługi katedry przeznaczone były następujące wsie: Szczytniki, Trąbki, Świątniki Dolne, Świątniki Górne (Górki), a także na większe święta kilka osób z Opatkowic i Chorowic. Świątnicy na Wawelu mieli także za zadanie dzwonienie dzwonem Zygmuntem podczas największych uroczystości państwowych.
Pod koniec XVI w. biskup krakowski Jerzy Radziwiłł wprowadził jednolity strój dla świątników: granatowy płaszcz z peleryną. Przez wiele lat świątnicy musieli bronić swoich królewskich przywilejów wobec kolejnych prałatów z kapituły katedry. W 1772 roku wszystkie krakowskie wsie świątnicze znalazły się poza granicami Królestwa Polskiego i przeszły na własność kamery (rządu) austriackiego. Mimo to świątnicy ze Świątnik Górnych służyli w katedrze do czasów II wojny światowej. Po wojnie służyli w świątyni jako zakrystianie. Ostatni ze świątników, Jan Synowiec „Komoda”, zmarł podczas służby w 1968 r.
Jeśli chodzi o świątników ze Świątnik koło Sandomierza, których osada należała do kolegiaty, to wiadomo o pierwszych przywilejach z czasów Bolesława Wstydliwego, a potwierdził je następnie Leszek Czarny, książę małopolski, sandomierski i sieradzki w roku 1184, oświadczając „"iż osadę wsi Świątnik należącą do kościoła sandomierskiego na cześć Najświętszej Marii Panny fundowanego uwalnia od obowiązku dawania corocznie dwunastu miar żyta i tyluż wozów siana"”. W 1397 r. królowa Jadwiga nadała świątnikom immunitet sądowy uwalniający ich od świeckiej władzy sądowniczej.

</doc>
<doc id="2281359" url="https://pl.wikipedia.org/wiki?curid=2281359" title="Port lotniczy Al-Kajsuma">
Port lotniczy Al-Kajsuma

Port lotniczy Al-Kajsuma (ICAO: AQI, ICAO: OEPA) - port lotniczy położony w Al-Kajsuma, w prowincji Wschodniej, w Arabii Saudyjskiej.

</doc>
<doc id="2281361" url="https://pl.wikipedia.org/wiki?curid=2281361" title="Port lotniczy Naga">
Port lotniczy Naga

Port lotniczy Naga (IATA: WNP, ICAO: RPUN) – krajowy port lotniczy położony w Naga, na Filipinach.

</doc>
<doc id="2281362" url="https://pl.wikipedia.org/wiki?curid=2281362" title="Tanya Chisholm">
Tanya Chisholm

Tanya Chisholm (ur. 1 lipca 1983) – amerykańska aktorka i tancerka.
Znana głównie z roli Kelly Wainwright z serialu młodzieżowego Nickelodeon "Big Time Rush". Wystąpiła także w innych filmach jak: "High School Musical 2", "Legalne blondynki" i wielu innych.

</doc>
<doc id="2281364" url="https://pl.wikipedia.org/wiki?curid=2281364" title="NIVA Men's National League (2010/2011)">
NIVA Men's National League (2010/2011)



</doc>
<doc id="2281365" url="https://pl.wikipedia.org/wiki?curid=2281365" title="Port lotniczy Lamerd">
Port lotniczy Lamerd

Port lotniczy Lamerd (IATA: LFM, ICAO: OISR) – port lotniczy położony w Lamerd, w ostanie Fars, w Iranie.

</doc>
<doc id="2281366" url="https://pl.wikipedia.org/wiki?curid=2281366" title="Mistrzostwa Europy U-16/U-17 w piłce nożnej">
Mistrzostwa Europy U-16/U-17 w piłce nożnej



</doc>
<doc id="2281371" url="https://pl.wikipedia.org/wiki?curid=2281371" title="Droga krajowa B292 (Niemcy)">
Droga krajowa B292 (Niemcy)

Droga krajowa nr 292 () – niemiecka droga krajowa w Badenii-Wirtembergii. Zaczyna się w Bad Schönborn, krzyżując się z drogą krajową B3 a kończy się w Lauda-Königshofen krzyżując się z B290.
Opis trasy.
Droga krajowa 292 rozpoczyna się od drogi krajowej B3 w Bad Schönborn, trasa biegnie przez 
Eichtersheim (B39), Sinsheim (B39) i (B45), Neckarelz (Mosbach) (B27) i (B37), Auerbach (Mosbach) (B27), Osterburken, kończąc swój bieg w Lauda-Königshofen B290.

</doc>
<doc id="2281374" url="https://pl.wikipedia.org/wiki?curid=2281374" title="Port lotniczy Varkaus">
Port lotniczy Varkaus

Port lotniczy Varkaus (fi.: "Varkauden lentoasema", ang.: "Varkaus Airport", kod IATA: VRK, kod ICAO: EFVR) – lotnisko położone w Joroinen, w prowincji Finlandia Wschodnia, w Finlandii. 

</doc>
<doc id="2281375" url="https://pl.wikipedia.org/wiki?curid=2281375" title="Diecezja Vittorio Veneto">
Diecezja Vittorio Veneto

Diecezja Vittorio Veneto - diecezja Kościoła rzymskokatolickiego w północno-wschodnich Włoszech, w metropolii Wenecji, w regionie kościelnym Triveneto.
Została erygowana w VI wieku jako diecezja Ceneda. W 1866 Ceneda połączyła się z sąsiednim miastem Serravalle, tworząc nowe miasto Vittorio, od 1923 noszące nazwę Vittorio Veneto. W związku z tymi zmianami, w 1939 roku diecezja została przemianowana na diecezję Vittorio Veneto. Należące do niej parafie leżą na obszarze świeckich prowincji Treviso, Pordenone i Wenecji.

</doc>
<doc id="2281377" url="https://pl.wikipedia.org/wiki?curid=2281377" title="Ricardo David Páez">
Ricardo David Páez



</doc>
<doc id="2281378" url="https://pl.wikipedia.org/wiki?curid=2281378" title="Port lotniczy Kastoria">
Port lotniczy Kastoria

Port lotniczy Kastoria (IATA: KSO, ICAO: LGKA) – port lotniczy położony w Kastorii, w Prefekturze Kastoria, w Grecji.

</doc>
<doc id="2281380" url="https://pl.wikipedia.org/wiki?curid=2281380" title="Panajotis Lagos">
Panajotis Lagos

Panajotis Lagos (gr. Παναγιώτης Λαγός, ur. 18 lipca 1985 w Salonikach) – piłkarz grecki grający na pozycji lewego obrońcy lub pomocnika.
Kariera klubowa.
Karierę piłkarską Lagos rozpoczął w klubie Iraklis Saloniki. W 2002 roku awansował do kadry pierwszego zespołu i w sezonie 2002/2003 zadebiutował w jego barwach w pierwszej lidze greckiej. W następnym sezonie zaczął występować w podstawowym składzie Iraklisu. 27 lutego 2005 w meczu z OFI Kreta (1:0) strzelił swoją pierwszą bramkę w lidze. W Iraklisie Saloniki Lagos grał do końca sezonu 2005/2006.
Latem 2006 roku Lagos podpisał kontrakt z zespołem AEK Ateny. Zadebiutował w nim 19 sierpnia 2006 w zremisowanym 0:0 domowym meczu z PAOK-iem Saloniki. W 2007 roku doznał kontuzji prawej nogi, która wyeliminowała go z gry na blisko rok. Do gry wrócił w 2008 roku. Z AEK-iem w latach 2007 i 2008 dwukrotnie z rzędu został wicemistrzem Grecji. W sezonie 2010/2011 stał się podstawowym zawodnikiem AEK-u. 28 stycznia 2013 przeszedł do ukraińskiej Worskły Połtawa. 6 stycznia 2014 za obopólną zgodą kontrakt został anulowany i piłkarz otrzymał status wolnego klienta.
Kariera reprezentacyjna.
W swojej karierze Lagos rozegrał 22 mecze i strzelił 3 gole w reprezentacji Grecji U-21. W 2004 roku wziął udział w Igrzyskach Olimpijskich w Atenach. Natomiast w dorosłej reprezentacji zadebiutował 21 stycznia 2006 roku w zremisowanym 1:1 towarzyskim meczu z Koreą Południową.

</doc>
<doc id="2281382" url="https://pl.wikipedia.org/wiki?curid=2281382" title="Port lotniczy Gällivare">
Port lotniczy Gällivare

Port lotniczy Gällivare "(Lapland Airport)" (IATA: GEV, ICAO: ESNG) – port lotniczy położony około 7 kilometrów na wschód od Gällivare i około 10 minut od Malmberget, w regionie Norrbotten, w Szwecji.

</doc>
<doc id="2281385" url="https://pl.wikipedia.org/wiki?curid=2281385" title="Teologia małżeństwa i rodziny Jana Pawła II">
Teologia małżeństwa i rodziny Jana Pawła II

Teologia Jana Pawła II dotycząca małżeństwa i rodziny, inaczej nazywana przez papieża teologią ciała oraz teologią płci uznana została przez Kościół katolicki za przełom w dziedzinie duchowości chrześcijańskiej. Jej podstawę stanowi świadome zerwanie z tendencjami manichejskimi oraz przekonanie, iż człowiek stanowi "obraz i podobieństwo Boże" nie tylko poprzez duszę, ale również przez swoje ciało oraz komunię osób. Teologia ta za punkt wyjścia powzięła integralną egzegezę wypowiedzi Jezusa Chrystusa, zapisanych w Ewangeliach synoptycznych, w których mowa jest o związku kobiety i mężczyzny w perspektywie początku stworzenia, doczesności oraz przyszłego zmartwychwstania ciał. Autor szczególny nacisk położył na kategorię komunijności płci i małżeństwa, która to komunijność stanowi nie tylko sens małżeństwa w doczesności, ale uduchowiona będzie trwała również w życiu wiecznym.

</doc>
<doc id="2281386" url="https://pl.wikipedia.org/wiki?curid=2281386" title="Skarżynek (województwo łódzkie)">
Skarżynek (województwo łódzkie)

Skarżynek – wieś w Polsce położona w województwie łódzkim, w powiecie kutnowskim, w gminie Oporów.
W latach 1975–1998 miejscowość administracyjnie należała do województwa płockiego.

</doc>
<doc id="2281387" url="https://pl.wikipedia.org/wiki?curid=2281387" title="Wytyczne techniczne G-3.2">
Wytyczne techniczne G-3.2

Wytyczne techniczne G-3.2 – archiwalne wytyczne, zbiór zasad technicznych dotyczących wykonywania prac geodezyjnych w Polsce związanych z pomiarami realizacyjnymi, wprowadzony zaleceniem Dyrektora Biura Rozwoju Nauki i Techniki Andrzeja Zglińskiego z 14 stycznia 1983 w sprawie stosowania wytycznych technicznych "G-3.2 Pomiary realizacyjne".
Wytyczne G-3.2 zostały znowelizowane "Pomiary i opracowania realizacyjne" i stanowiły uzupełnienie instrukcji technicznej G-3 będącej do 8 czerwca 2012 standardem technicznym w geodezji.
Zasady określone tymi wytycznymi zostały wprowadzone w celu ujednolicenia prac związanych z wykonywaniem geodezyjnych pomiarów realizacyjnych w ramach geodezyjnej obsługi inwestycji. Ostatnim obowiązującym wydaniem było wydanie II z 1987 opracowane w Instytucie Geodezji i Kartografii Głównego Urzędu Geodezji i Kartografii (przy wykorzystaniu prac wykonanych przez OPGK w Katowicach, Politechnikę Rzeszowską, PPGK, OPGK w Warszawie i WSI w Opolu) przez zespół w składzie: Bogdan Ney, Wojciech Janusz, Krzysztof Kuczera przy konsultacji Jana Śliwki.
Asortymenty pomiarów realizacyjnych:
Zasady techniczne wytycznych regulują:
W postaci załączników do wytycznych przedstawiono:
Ramowy podział czynności geodezyjnych wykonywanych w czasie realizacji inwestycji znajduje się w .

</doc>
<doc id="2281390" url="https://pl.wikipedia.org/wiki?curid=2281390" title="McKay Stewart">
McKay Stewart

McKay Stewart (właściwie Duncan McKay Stewart Jr.) (ur. 16 października 1974 w USA) – amerykański aktor. Dorastał w stanie Waszyngton, później przeprowadził się do Los Angeles. Pierwszy raz zagrał w 2002 w filmie Power Elite jako Ian i w serialu jako Walter Barnett.

</doc>
<doc id="2281394" url="https://pl.wikipedia.org/wiki?curid=2281394" title="Duncan McKay Stewart Jr.">
Duncan McKay Stewart Jr.



</doc>
<doc id="2281395" url="https://pl.wikipedia.org/wiki?curid=2281395" title="Skarżynek">
Skarżynek

3 miejscowości w Polsce: 

</doc>
<doc id="2281398" url="https://pl.wikipedia.org/wiki?curid=2281398" title="Biała Nyska">
Biała Nyska

Biała Nyska () – wieś w Polsce, położona w województwie opolskim, w powiecie nyskim, w gminie Nysa, nad rzeką Białą Głuchołaską, na południe od Nysy, nad sztucznym Jeziorem Nyskim, utworzonym na Nysie Kłodzkiej.
Według danych z 2011 roku miejscowość zamieszkiwało 895 osób.
W latach 1954-1961 wieś należała i była siedzibą władz gromady Biała Nyska, po jej zniesieniu w gromadzie Siestrzechowice.
Nazwa.
12 listopada 1946 r. nadano miejscowości polską nazwę Biała Nyska, dopuszczając wariant Biała Niska.
Zabytki.
Do wojewódzkiego rejestru zabytków wpisane są:
"Katalog zabytków sztuki w Polsce" wymienia dodatkowo:
Inne.
Przez miejscowość przebiegała Linia kolejowa nr 328 z przystankiem kolejowym Biała Nyska.

</doc>
<doc id="2281417" url="https://pl.wikipedia.org/wiki?curid=2281417" title="Antoni Szymański (nauczyciel)">
Antoni Szymański (nauczyciel)

Antoni Szymański (ur. 1 lutego 1904 w Inowrocławiu, zm. 16 marca 1993 we Wrocławiu) – nauczyciel wychowania fizycznego w polskich szkołach podstawowych, średnich i uczelniach wyższych.
Życiorys.
Syn Jana i Jadwigi z Orzechowskich, ukończył niemiecką szkołę w 1917, język polski poznając w domu m.in. na literaturze Sienkiewicza. Ukończywszy Państwowe Seminarium Nauczycielskie w Gnieźnie maturę zdał w tym mieście w 1923 roku W latach 1923-1938 był nauczycielem w szkołach powszechnych: najpierw w Gniewkowie w powiecie gnieźnieńskim, a po przeprowadzeniu się w 1928 na Górny Śląsk – w Knurowie, a później w Katowicach. W Centralnym Instytucie Wychowania Fizycznego w Warszawie w 1931 ukończył kwalifikacyjny kurs narciarski, a następnie, w 1933, w austriackiej szkole narciarskiej prof. Jannera; rok wcześniej, jeszcze w roku 1932, zdobył krajową Państwową Odznakę Sportową.
Działalność Antoniego Szymańskiego nie ograniczała się do sportów zimowych: sekcja piłki ręcznej klubu Pogoń Katowice powstała m.in. dzięki jego zaangażowaniu. 29 października 1938 r. zdobył dyplom Centralnego Instytutu Wychowania Fizycznego w Warszawie i 1 lutego 1939 rozpoczął pracę jako instruktor kuratoryjny wychowania fizycznego i sportu w Wydziale Oświecenia Publicznego województwa śląskiego, uzyskując w tym samym czasie dyplom nauczyciela szkół średnich.
Po wybuchu wojny pracował przez pewien czas jako kierowca, a później zatrudnił się w starostwie w Chełmie Lubelskim, gdzie wcześniej udało mu się przenieść ze Śląska swoją rodzinę. Pod koniec wojny, na przełomie zimy i wiosny 1945 trafił do Wielkopolski, i tam 8 marca uzyskał posadę kierownika szkoły powszechnej we wsi Owieczki. W lutym następnego roku znalazł się we Wrocławiu: najpierw pracował jako referent w Urzędzie Wojewódzkim (Wydział Wojskowy), kierownik Wojewódzkiego Ośrodka Kultury Fizycznej, naczelnik Wydziału Kultury Fizycznej oraz – do 30 kwietnia 1950 – naczelnik Wojewódzkiego Urzędu Kultury Fizycznej. Równocześnie z tymi obowiązkami związanymi z tworzeniem struktur administracyjnych od 1946 prowadził zajęcia dydaktyczne w zakresie piłki ręcznej, a od 1947 w zakresie narciarstwa w powstającym we Wrocławiu Studium Wychowania Fizycznego. W warszawskiej AWF studiował w latach 1948-1950, jednak dyplom uzyskał we Wrocławiu w przekształconej w 1950 ze Studium WF wrocławskiej Wyższej Szkole Wychowania Fizycznego; był także współzałożycielem reaktywowanej sekcji polskiej YMCA, należał też do organizatorów Dolnośląskiego Okręgowego Związku Piłki Ręcznej, którego został pierwszym prezesem.
Od roku 1950 przez 16 lat pełnił obowiązki kierownika Zakładu Teorii i Metodyki Zespołowych Gier Sportowych, w 1951 zorganizował i był pierwszym kierownikiem Studium Wychowania Fizycznego przy Wyższej Szkole Ekonomicznej we Wrocławiu; był dwukrotnie (w latach 1956-58 i 1960-1962) prodziekanem WSWF.
Dodatkowy fakultet – na Wydziale Filozoficzno-Historycznym Uniwersytetu Wrocławskiego – ukończył w 1961 r. uzyskując tytuł magistra pedagogiki; w 1965 r. otrzymał na poznańskim Uniwersytecie im. Adama Mickiewicza stopień naukowy doktora nauk humanistycznych. Podczas przekształceń organizacyjnych uczelni w 1966 objął kierownictwo Katedry (później, po kolejnych przekształceniach – Zakładu) Gier Sportowych w WSWF; po wydarzeniach marcowych odrzucono jego kandydaturę na stanowisko docenta pomimo zaawansowanej już wówczas rozprawy habilitacyjnej. Ostatecznie Szymański odszedł z uczelni w roku 1972.
Antoni Szymański jeszcze jako nauczyciel WF odnotowywał sukcesy trenowanej przez siebie młodzieży, m.in. w 1928 r. jego chłopcy uzyskali mistrzostwo Śląskiej Chorągwi Harcerskiej w piłce ręcznej. Później – w latach 1934/35 trenował zespół Pogoni Katowice zdobywając z nią dwukrotnie mistrzostwo Polski drużyn 11-osobowych. Biegał też na nartach, uprawiał zjazdy narciarskie, m.in. startował w reprezentacji Katowic w biegu zjazdowym, zajmując 55 miejsce na 120 startujących. Należał do rzadkiej kategorii szkoleniowców, którzy sami uprawiali tak szeroki wachlarz dyscyplin sportowych i mieli trenerskie doświadczenie z zespołami koszykówki, siatkówki, a głównie piłki ręcznej. We wszystkich tych dyscyplinach odnotował osiągnięcia: wprowadzał zespoły koszykarzy i piłkarzy ręcznych do II ligi, stworzył zespół piłkarzy ręcznych Śląska Wrocław i piłkarek ręcznych AZS AWF Wrocław. W latach 1951-1953 trenował reprezentację Polski w piłce ręcznej 11-osobowej kobiet i mężczyzn.
Antoni Szymański należał do najstarszych uczestników narciarskich Biegów Gwarków odbywanych w okolicach podwałbrzyskiego schroniska „Andrzejówka”: brał w nich udział od drugiego biegu (w 1979) aż do ukończenia 80 roku życia w 1984. W sierpniu 1991, w wieku 87 lat wziął udział w II Biegu Solidarności, rozgrywanym na dystansie 5 km po ulicach Wrocławia. Zmarł w 1993 r.; pochowany został na Cmentarzu Świętej Rodziny we Wrocławiu (pole 2).

</doc>
<doc id="2281420" url="https://pl.wikipedia.org/wiki?curid=2281420" title="Zofia Stefania Ustyanowicz">
Zofia Stefania Ustyanowicz

Stefania Ustyanowicz, w zakonie siostra Maria Zofia od Serca Jezusowego, (ur. 12 marca 1875 w miejscowości Szczakowa, zm. 23 sierpnia 1944 w miejscowości Rusiłów pod Jazłowcem) – polska zakonnica ze Zgromadzenia Sióstr Niepokalanego Poczęcia NMP (niepokalanki).
Życiorys.
Urodziła się 12 marca 1875 w miejscowości Szczakowa, jako Stefania Ustyanowicz. Jej ojciec był spolonizowanym Rusinem i grekokatolikiem. 
Uczyła się u sióstr niepokalanek w Niżniowie. Do Zgromadzenia Sióstr Niepokalanego Poczęcia NMP (niepokalanki) wstąpiła w 1899 roku. W zgromadzeniu znana była pod zakonnym imieniem Maria Zofia od Serca Jezusowego. Wybuch II wojny światowej zastał ją jako przełożoną w Maciejowie. Jesienią 1943 roku wyjechała do klasztoru w Jazłowcu.
Została zamordowana wraz z s. Marią Letitią Marią Szembek w miejscowości Rusiłów pod Jazłowcem 23 sierpnia 1944 przez nacjonalistów ukraińskich.
Zwłoki zostały odnalezione na początku listopada 1944 roku w lesie rusiłowskim. Pogrzeb s. Letitii Szembek odbył się 6 listopada, a s. Zofii Ustyanowicz 11 listopada 1944 w grobowcu zakonnym niepokalanek w Jazłowcu.

</doc>
<doc id="2281421" url="https://pl.wikipedia.org/wiki?curid=2281421" title="Laetitia Maria Szembek">
Laetitia Maria Szembek

Maria Szembek, w zakonie siostra Maria Laetitia od Miłości Bożej, herbu Szembek, (ur. 4 czerwca 1909 w miejscowości Wysocko Wielkie, zm. 23 sierpnia 1944 w miejscowości Rusiłów pod Jazłowcem) – polska zakonnica ze Zgromadzenia Sióstr Niepokalanego Poczęcia NMP (niepokalanki).
Życiorys.
Urodziła się 4 czerwca 1909 w miejscowości Wysocko Wielkie, jako Maria Szembek. Była córką Bogdana Mieczysława Szembek (1880-1956) herbu Szembek i Zofii Ponińskiej (1883-1930) herbu Łodzia. 
Uczyła się u sióstr urszulanek w Poznaniu, następnie w liceum w Ostrowie Wielkopolskim, a w latach 1929-1930 w Seminarium Gospodarczym Sióstr Niepokalanek w Jazłowcu.
Do Zgromadzenia Sióstr Niepokalanego Poczęcia NMP (niepokalanki) wstąpiła w 1931 roku.
W zgromadzeniu znana była pod zakonnym imieniem Maria Laetitia od Miłości Bożej.
Była m.in. ekonomką w domu generalnym w Szymanowie i tam 8 grudnia 1939 roku złożyła śluby wieczyste. W czasie II wojny światowej była asystentką przełożonej na ulicy Kazimierzowskiej w Warszawie, gdzie wtajemniczoną ją w prace konspiracyjne, w tym w akcję pomocy Żydom. Jesienią 1943 roku wyjechała do klasztoru do Jazłowca. Została zamordowana wraz z s. Marią Zofią Stefanią Ustyanowicz w miejscowości Rusiłów pod Jazłowcem 23 sierpnia 1944 przez nacjonalistów ukraińskich. Zwłoki zostały odnalezione na początku listopada 1944 roku w lesie rusiłowskim. Pogrzeb s. Letitii Szembek odbył się 6 listopada, a s. Zofii Ustyanowicz 11 listopada 1944 roku w grobowcu zakonnym niepokalanek w Jazłowcu.

</doc>
<doc id="2281422" url="https://pl.wikipedia.org/wiki?curid=2281422" title="Francesco Durante (chirurg)">
Francesco Durante (chirurg)

Francesco Durante (ur. 29 czerwca 1844 w Letojanni, zm. 2 października 1934 tamże) – włoski lekarz, chirurg i neurochirurg, autor podręcznika chirurgii w trzech tomach (1895) i wielu prac naukowych, polityk, senator Królestwa Włoch.
Życiorys.
Był synem Domenico Durante (1817–1903) i Giovanny Galeano. Jego ojciec był robotnikiem pracującym przy budowie pierwszej drogi Letojanni i pierwszym burmistrzem tego miasta (w latach 1800–1884). Francesco studiował medycynę, najpierw na Uniwersytecie w Mesynie, potem na Uniwersytecie w Neapolu, gdzie jego nauczycielami byli Giuseppe Ciaccio i . Tytuł doktora medycyny otrzymał 7 stycznia 1868. Następnie uzupełniał studia w dziedzinie anatomii i patologii, najpierw we Florencji u Paciniego, potem w Berlinie u Virchowa, w Wiedniu u Strickera i Billrotha, w Londynie u Listera i w Paryżu w laboratorium Ranviera. Podczas wojny francusko-pruskiej ochotniczo służył po stronie niemieckiej jako lekarz Czerwonego Krzyża. W 1872 powołany przez na Uniwersytet w Rzymie, gdzie przez następny rok wykładał patologię chirurgiczną. W 1873 roku otrzymał katedrę patologii chirurgicznej w Rzymie, dwa lata później katedrę patologii na Uniwersytecie w Katanii. W 1881 został profesorem patologii chirurgicznej na Uniwersytecie Padewskim, rok później przeniósł się do Rzymu. Po śmierci Mazzoniego w 1885 objął katedrę chirurgii klinicznej i w 1903 został mianowany profesorem zwyczajnym chirurgii i medycyny operacyjnej na Uniwersytecie w Rzymie. W 1919 otrzymał tytuł profesora emerytowanego na Uniwersytecie w Rzymie. W tym samym roku przeniósł się do rodzinnego miasta.
Jeden z twórców polikliniki im. Umberto I w Rzymie (1894). Przewodniczący Società chirurgica italiana. Był członkiem honorowym Royal College of Physicians of London (1900) i wielu innych towarzystw naukowych. Redagował czasopismo „Il Policlinico”. Kawaler Orderu Świętych Maurycego i Łazarza (1894) i Order Sabaudzkim Cywilnym (1892).
Żonaty z Amalią Cocchi. Mieli czworo dzieci: córki Ofelię, Lelię i Lydię zamężną Picardi, oraz syna Domenica.
Dorobek naukowy.
Durante uważany jest za jednego z pionierów neurochirurgii włoskiej i światowej. 1 czerwca 1885 jako pierwszy na świecie przeprowadził operację usunięcia oponiaka rynienki węchowej. Podczas tej operacji zastosował również jako pierwszy na świecie płat osteoplastyczny. Operacja udała się i pacjentka Chiara Battistelli żyła jeszcze ponad 20 lat, aczkolwiek musiała być reoperowana po 11 latach od pierwszego zabiegu. Durante opracował też nowe techniki dostępów stosowanych podczas operacji guzów wewnątrzczaszkowych.
Niezależnie od Cohnheima sformułował teorię karcynogenezy, zakładającą, że nowotwory powstają z resztkowych komórek płodowych (teoria Cohnheima-Durantego).
Na polu chirurgii naczyniowej do jego osiągnięć należą jedne z pierwszych szwów naczyniowych tętnicy pachowej i tętnicy podkolanowej. W ortopedii pamiętany jest za opracowanie techniki częściowej i całkowitej astragalektomii oraz klinowej resekcji stawu kolanowego.
Upamiętnienie.
Jeszcze za życia postawiono mu pomnik w rodzinnym mieście. W Letojanni znajduje się też ulica jego imienia. W 50. rocznicę śmierci urządzono wystawę pamiątek po chirurgu, obecnie stanowiącą ekspozycję muzeum jego imienia ("Museo Durante") przy Piazza Matteotti w Letojanni. Nagroda jego imienia (Premio Internazionale Francesco Durante) przyznawana jest od 1986 roku za wybitne osiągnięcia na polu chirurgii. Jej laureatami byli m.in. Ciro Famulari (1986) i (2002).

</doc>
<doc id="2281424" url="https://pl.wikipedia.org/wiki?curid=2281424" title="Inírida">
Inírida



</doc>
<doc id="2281431" url="https://pl.wikipedia.org/wiki?curid=2281431" title="Inírida (miasto)">
Inírida (miasto)

Inírida (również Puerto Inírida) – miasto i gmina we wschodniej Kolumbii, w departamencie Guainía. W 2010 roku miasto liczyło 12 145 mieszkańców.
Miasto położone jest nad rzeką Inírida, niedaleko jej ujścia na rzece Guaviare, około 30 km na zachód od granicy kolumbijsko-wenezuelskiej. 
Siedziba rzymskokatolickiego wikariatu apostolskiego Inírida.

</doc>
<doc id="2281435" url="https://pl.wikipedia.org/wiki?curid=2281435" title="Raïs M'Bohli">
Raïs M'Bohli



</doc>
<doc id="2281437" url="https://pl.wikipedia.org/wiki?curid=2281437" title="Inirida">
Inirida



</doc>
<doc id="2281438" url="https://pl.wikipedia.org/wiki?curid=2281438" title="Puerto Inírida">
Puerto Inírida



</doc>
<doc id="2281445" url="https://pl.wikipedia.org/wiki?curid=2281445" title="W milczeniu">
W milczeniu



</doc>
<doc id="2281448" url="https://pl.wikipedia.org/wiki?curid=2281448" title="Stanisław Krzyżanowski">
Stanisław Krzyżanowski



</doc>
<doc id="2281451" url="https://pl.wikipedia.org/wiki?curid=2281451" title="N.e.">
N.e.



</doc>
<doc id="2281453" url="https://pl.wikipedia.org/wiki?curid=2281453" title="P.n.e.">
P.n.e.



</doc>
<doc id="2281457" url="https://pl.wikipedia.org/wiki?curid=2281457" title="Inírida (rzeka)">
Inírida (rzeka)

Inírida – rzeka we wschodniej Kolumbii, przepływająca przez departamenty Guaviare i Guainía.
Rzeka uchodzi w pobliżu miasta Inirída do rzeki Guaviare, będącej z kolei dopływem Orinoko.

</doc>
<doc id="2281460" url="https://pl.wikipedia.org/wiki?curid=2281460" title="Los numeros">
Los numeros

Los numeros – polska komedia kryminalna z 2011 roku w reżyserii Ryszarda Zatorskiego. Film został wyprodukowany przez stację TVN S.A. i nakręcony w Warszawie w okresie zdjęciowym trwającym od 17 września do 24 października 2010 roku. Komedia weszła na ekrany kin 25 marca 2011 roku.
Fabuła.
Policjant Kuba wygrywa główną nagrodę w loterii – 17 milionów, lecz zamiast odebrać pieniądze, zostaje oskarżony o próbę ich wyłudzenia. W udaremnieniu przekrętu pomagają mu prawniczka Marta, prezenterka loterii Iwona i sąsiadka Ania.

</doc>
<doc id="2281462" url="https://pl.wikipedia.org/wiki?curid=2281462" title="Program MŁODZIEŻ">
Program MŁODZIEŻ



</doc>
<doc id="2281464" url="https://pl.wikipedia.org/wiki?curid=2281464" title="Memoriał 101">
Memoriał 101

Memoriał 101 – wystąpienie polskich intelektualistów z 1975 przeciwko zmianom Konstytucji Polskiej Rzeczypospolitej Ludowej.
Historia.
Przedmiotem protestu były zapowiedziane w „Tezach na VII Zjazd PZPR” zmiany w konstytucji, przewidujące wprowadzenie zapisów o przewodniej roli PZPR w państwie oraz o trwałym i nienaruszalnym sojuszu PRL z ZSRR, a także o przestrzeganiu praw obywatelskich pod warunkiem wywiązywania się z obowiązków przez obywateli. Te postanowienia były sprzeczne z podpisanym w sierpniu 1975 w Helsinkach Aktem końcowym Konferencji Bezpieczeństwa i Współpracy w Europie, którego sygnatariusze, m.in. Polska, zobowiązywali się do przestrzegania praw człowieka. Zmiany konstytucji PRL, deklarujące odstąpienie od pozorów demokracji i uzależnienie PRL od ZSRR, wywołały poruszenie w kręgach inteligencji, zarówno członków PZPR, jak i ludzi o poglądach opozycyjnych.
Inicjatorem pierwszego memoriału, nazwanego „Listem 59” był Jan Olszewski, w redagowaniu tekstu uczestniczyli Jacek Kuroń i Jakub Karpiński. Podpisali go m.in. Stanisław Barańczak, Kornel Filipowicz, Zbigniew Herbert, Antoni Słonimski, Wisława Szymborska i Adam Zagajewski. Złożony w Sejmie PRL w dniu 5 grudnia 1975 list spotkał się z milczeniem władz. Dopiero 1 stycznia 1976 dowiedzieli się o nim korespondenci prasy zachodniej. Dalsze protesty: list Episkopatu 9 stycznia 1976 i 14 intelektualistów 21 stycznia 1976 również pozostały bez echa.
Dopiero złożony 31 stycznia 1976 Memoriał 101 wywołał poruszenie w kręgach władzy, pozostał jednak bez skutku. Sejm PRL zatwierdził zmiany konstytucji z niewielkimi poprawkami, które świadczyły o złagodzeniu ustawy. Zamiast sojuszu uchwalono „nierozerwalną więź przyjaźni polsko-radzieckiej”, a także nie uzależniano już przestrzegania praw od wywiązywania się z obowiązków przez obywateli. Jedynym posłem wstrzymującym się od głosowania był Stanisław Stomma.
Inicjatorami Memoriału byli Wiktor Woroszylski i Jacek Bocheński, list przewodni napisał Jerzy Andrzejewski. Memoriał podpisali m.in. Miron Białoszewski, Adam Ważyk, Kazimierz Brandys, Andrzej Kijowski, Witold Dąbrowski, Andrzej Drawicz, Jerzy Ficowski, Kornel Filipowicz, Stefan Kisielewski, Leszek Kołakowski, Ryszard Krynicki, Jacek Kuroń, Adam Michnik, Halina Mikołajska, Krzysztof Pomian, o. Jacek Salij, Antoni Słonimski, Julian Stryjkowski, Jan Józef Szczepański, ks. Jan Zieja. Wielu uczestników akcji spotkało się z szykanami, m.in. zakazem publikacji.
Protesty intelektualistów świadczyły o utracie poparcia, którym cieszyła się ekipa Edwarda Gierka na początku lat 70.

</doc>
<doc id="2281471" url="https://pl.wikipedia.org/wiki?curid=2281471" title="Sveg">
Sveg

Sveg – miejscowość (tätort) w Szwecji, w regionie administracyjnym ("län") Jämtland, w gminie Härjedalen.
Według danych Szwedzkiego Urzędu Statystycznego liczba ludności wyniosła: 2543 (31 grudnia 2015), 2537 (31 grudnia 2018) i 2542 (31 grudnia 2019).

</doc>
<doc id="2281473" url="https://pl.wikipedia.org/wiki?curid=2281473" title="Los, numeros">
Los, numeros



</doc>
<doc id="2281474" url="https://pl.wikipedia.org/wiki?curid=2281474" title="GLP">
GLP



</doc>
<doc id="2281475" url="https://pl.wikipedia.org/wiki?curid=2281475" title="Bohnice">
Bohnice

Bohnice – część Pragi leżąca w dzielnicy Praga 8, na prawym brzegu Wełtawy. W 2008 zamieszkiwało ją 18 490 mieszkańców.
Wszystkie ulice w nowej, południowej części Bohnic, zbudowanej w latach 70. XX wieku, noszą nazwy polskich miast (np. Bydhoštská), rzek (np. Notečská) i krain historycznych (np. Pomořanská). Dwie ulice, które za patronów miały polskich komunistów (Rokossowskiego i Marchlewskiego), po przemianach ustrojowych zostały przemianowane na Hnězdenską i Těšínską.

</doc>
<doc id="2281476" url="https://pl.wikipedia.org/wiki?curid=2281476" title="A.U.C.">
A.U.C.



</doc>
<doc id="2281477" url="https://pl.wikipedia.org/wiki?curid=2281477" title="Kwestionariusz osobowości NEO">
Kwestionariusz osobowości NEO

Kwestionariusz osobowości NEO-FFI (NEO Personality Inventory; NEO-FFI) – kwestionariusz osobowości skonstruowany w celu badania osobowości pośród ludzi dorosłych bez zaburzeń klinicznych. Mierzy on czynniki pięciostopniowego modelu osobowości. Kwestionariusz obejmuje pięć głównych wymiarów:

</doc>
<doc id="2281478" url="https://pl.wikipedia.org/wiki?curid=2281478" title="Wieże de Redina">
Wieże de Redina

Wieże de Redina ("De Redin Towers") – grupa czternastu małych umocnionych kamiennych wież obserwacyjnych zbudowana za czasów wielkiego mistrza kawalerów maltańskich Martin de Redin. Trzynaście wież zostało zbudowanych na wyspie Malta, jedna na wyspie Gozo. Zostały zbudowane pomiędzy 1658 a 1659. Każda z wież znajduje się w zasięgu wzroku z sąsiedniej i służyły jako wieże komunikacyjne pomiędzy wyspą Gozo i Wielkim Portem, oprócz funkcji obserwacyjno-ostrzegawczych przed piratami.
Wieże de Redina są wzorowane na wcześniejszych tzw. Wieżach Lascarisa ("Lascaris towers") zbudowanych w latach 1637–1640 przez poprzednika Martina de Redina na stanowisku wielkiego mistrza Juana de Lascarisa. 
Wiele z wież przetrwało do czasów dzisiejszych i część z nich jest dostępna dla zwiedzających. 
Lista wież de Redina:

</doc>
<doc id="2281479" url="https://pl.wikipedia.org/wiki?curid=2281479" title="GHP">
GHP



</doc>
<doc id="2281480" url="https://pl.wikipedia.org/wiki?curid=2281480" title="Braník">
Braník

Braník – część Pragi leżąca w dzielnicy Praga 4, na prawym brzegu Wełtawy. W 2006 zamieszkiwało ją 18 750 mieszkańców.
Na jej terenie znajduje się Cmentarz Branicki.

</doc>
<doc id="2281483" url="https://pl.wikipedia.org/wiki?curid=2281483" title="Nicola Mirotić">
Nicola Mirotić



</doc>
<doc id="2281484" url="https://pl.wikipedia.org/wiki?curid=2281484" title="Felice Berardo">
Felice Berardo

Felice Mario Lodovico Berardo (ur. 6 lipca 1888 w Turynie, zm. 12 grudnia 1956 tamże) – włoski piłkarz, występujący na pozycji napastnika.
Dwukrotnie zdobył Mistrzostwo Włoch z zespołem Unione Sportiva Pro Vercelli (1911, 1912) i raz z drużyną Genoa CFC. W latach 1911-1920 rozegrał 14 meczów i strzelił 2 gole w reprezentacji Włoch. Wystąpił na Igrzyskach Olimpijskich w Sztokholmie w 1912.

</doc>
<doc id="2281488" url="https://pl.wikipedia.org/wiki?curid=2281488" title="Religia w województwie lubuskim">
Religia w województwie lubuskim

Religia w województwie lubuskim – artykuł zawiera listę kościołów i związków wyznaniowych działających na terenie województwa lubuskiego.
Katolicyzm.
Kościół rzymskokatolicki.
Obrządek łaciński
Obrządek bizantyjsko-ukraiński

</doc>
<doc id="2281490" url="https://pl.wikipedia.org/wiki?curid=2281490" title="14 Suwalski Pułk Artylerii Przeciwpancernej">
14 Suwalski Pułk Artylerii Przeciwpancernej

14 Suwalski Pułk Artylerii Przeciwpancernej im. Józefa Piłsudskiego (14 pappanc) – oddział artylerii Wojska Polskiego.
Formowanie i zmiany organizacyjne.
W sierpniu 1951 roku sformowano w Kwidzynie 101 Pułk Artylerii Przeciwpancernej.
20 października 1957 roku Uchwałą Rady Państwa pułk otrzymał sztandar. Od 1967 roku pułk wszedł w skład 22 Brygady Artylerii Przeciwpancernej, która Rozkazem Ministra Obrony Narodowej Nr 25 z września tego roku została rozformowana, natomiast 101 Pułk został przemianowany na 14 Pułk Artylerii Przeciwpancernej i wszedł w podporządkowanie Dowódcy Pomorskiego Okręgu Wojskowego.
Wiosną 1994 roku pułk przedyslokowano z Kwidzyna do Suwałk. Tu pułk otrzymał nowy sztandar.
W lipcu 1999 roku pułk przeszedł ze struktur 15 Warmińsko-Mazurskiej Dywizji Zmechanizowanej w podporządkowanie 1 Warszawskiej Dywizji Zmechanizowanej.
W wyniku reorganizacji Sił Zbrojnych w październiku 2001 roku pułk przeszedł w podporządkowanie I Korpusu Zmechanizowanego w Bydgoszczy. Kolejna zmiana podległości nastąpiła w listopadzie 2003 roku, w wyniku której pułk został podporządkowany Dowódcy Wojsk Lądowych.
Od 11 stycznia 2007 roku do 31 grudnia 2010 roku pułk znajdował się w strukturach 16 Pomorskiej Dywizji Zmechanizowanej im. Króla Kazimierza Jagiellończyka.
14 Pułk Przeciwpancerny stacjonował w Garnizonie Suwałki. Swoje święto obchodził 10 września.
Rozkazem dowódcy 16 Dywizji Zmechanizowanej z 11 sierpnia 2010 roku pułk został przeformowany w 14 dywizjon artylerii przeciwpancernej. Dywizjon wszedł w skład 11 Mazurskiego Pułku Artylerii im. gen. Józefa Bema.
30 września 2019 roku doszło do formalnego przekształcenia suwalskiego dywizjonu w 14 Pułk Artylerii Przeciwpancernej im. Marszałka Józefa Piłsudskiego. Rozkazem Ministra Obrony Narodowej wyłączono 14 Suwalski dywizjon artylerii przeciwpancernej ze składu węgorzewskiego pułku, przekształcono go w 14 Suwalski pułk artylerii przeciwpancernej i podporządkowano Dowódcy Rodzajów Sił Zbrojnych.
Uzbrojenie.
W 2019
Tradycje jednostki.
Decyzją Ministra Obrony Narodowej Nr 52 z 22 lutego 2011 roku 14 dywizjon artylerii przeciwpancernej przejął dziedzictwo tradycji:
przejął też:

</doc>
<doc id="2281493" url="https://pl.wikipedia.org/wiki?curid=2281493" title="Magnet link">
Magnet link

Magnet link – typ linku URI, który prowadzi do pewnych zasobów dostępnych do pobrania przez użytkownika, najczęściej w sieciach p2p. Taki link zazwyczaj identyfikuje plik za pomocą wartości jego funkcji skrótu, a nie lokalizacji czy nazwy.

</doc>
<doc id="2281496" url="https://pl.wikipedia.org/wiki?curid=2281496" title="Inteligencja wieloraka">
Inteligencja wieloraka

Inteligencja wieloraka () – teoria opracowana przez Howarda Gardnera w 1983. 
Gardner podzielił inteligencję na 8 odrębnych bloków. Wartości różnią się pomiędzy społeczeństwami, zgodnie z tym co dla danego społeczeństwa jest potrzebne, użyteczne i cenione.
Do pomiaru tego rodzaju inteligencji potrzeba zastosowania znacznie dokładniejszych testów niż w przypadku standardowego pomiaru inteligencji. Teoria wymaga obserwacji oraz oceny jednostki w różnych sytuacjach życiowych.
W ostatnich latach, badacze zaczęli się dokładnie zajmować jednym z rodzajów inteligencji - inteligencją emocjonalną, która jest związana z pojęciami inteligencji interpersonalnej oraz inteligencji intrapersonalnej w koncepcji Gardnera.
Osiem inteligencji według Gardnera.
Teoria nie ma żadnych empirycznych dowodów i sama w sobie nie jest szczegółowo opisana, wyjaśniona (co znacząco utrudnia przeprowadzenie jakichkolwiek badań naukowych mogących ją potwierdzić lub obalić), przez co jest powodem krytyki wielu psychologów.

</doc>
<doc id="2281501" url="https://pl.wikipedia.org/wiki?curid=2281501" title="Diecezja Raleigh">
Diecezja Raleigh

Diecezja Raleigh – (łac. "Dioecesis Raleighiensis", ang. "Roman Catholic Diocese of Raleigh") – rzymskokatolicka diecezja ze stolicą w Raleigh, w stanie Karolina Północna, we wschodniej części Stanów Zjednoczonych.
Jest częścią regionu XIV (FL, GA, NC, SC). Terytorium diecezji obejmuje 54 hrabstwa we wschodniej części stanu Karolina Północna.
Diecezja została ustanowiona 12 grudnia 1924 konstytucją apostolską "Omnium Ecclesiarum sollicitudo" przez papieża Piusa XI, a ks. William Joseph Hafey zainstalowany jako pierwszy biskup Raleigh.
Podział administracyjny diecezji.
W diecezji znajduje się 78 parafii zorganizowanych w 8 następujących dekanatów:

</doc>
<doc id="2281503" url="https://pl.wikipedia.org/wiki?curid=2281503" title="Teodor Stefański">
Teodor Stefański



</doc>
<doc id="2281504" url="https://pl.wikipedia.org/wiki?curid=2281504" title="Ksienija Pałkina">
Ksienija Pałkina

Ksienija Nikołajewna Pałkina, też Ksienija Ułukan (ur. 13 grudnia 1989 w Chabarowsku) – kirgiska tenisistka.
Kariera tenisowa.
Zadebiutowała w październiku 2004 roku, otrzymując od organizatorów dziką kartę, na udział w kwalifikacjach do turnieju WTA w Taszkencie. Debiut nie był udany i tenisistka odpadła już po pierwszym meczu. W maju 2005 roku wygrała kwalifikacje do turnieju ITF w Ahmadabadzie, w Indiach i w turnieju głównym dotarła do ćwierćfinału gry pojedynczej. W końcówce roku odniosła swoje pierwsze sukcesy w grze podwójnej, w rozgrywkach cyklu ITF, rozgrywanych w Indiach. Najpierw w Bombaju dotarła do finału, a potem w Pune wygrała turniej, w obu tych przypadkach partnerując Włoszce Nicole Clerico. W styczniu 2006 roku, po raz pierwszy w karierze, osiągnęła finał gry singlowej w Nowym Delhi a tydzień później wygrała turniej singlowy w Muzaffarnagar, pokonując w finale reprezentantkę gospodarzy Meghhę Vakarię. W sumie wygrała jedenaście turniejów singlowych i dwadzieścia siedem deblowych rangi ITF.
We wrześniu 2007 roku zagrała w kwalifikacjach do turnieju WTA w Taszkencie, które wygrała, pokonując w decydującym meczu Marię Korytcewą i po raz pierwszy zagrała w turnieju głównym. Osiągnęła w nim ćwierćfinał, wygrywając w dwóch pierwszych rundach z Kaciarynę Dziehalewicz z Białorusi i Vladę Yekshibarovą z Uzbekistanu. W ćwierćfinale przegrała z Wiktoryją Azaranką. W następnym roku zagrała w kwalifikacjach do turnieju wielkoszlemowego US Open, ale przegrała z Marią Eleną Camerin. Potem ponownie wygrała kwalifikacje w Taszkencie, ale w turnieju głównym wygrała tylko jeden mecz, z Olgą Goworcową, a w drugiej rundzie, po trzysetowym meczu przegrała z Rumunką Ioaną Raluca Olaru. W roku 2009 wzięła udział w kwalifikacjach do wszystkich czterech turniejów wielkoszlemowych, ale nie udało jej się przejść etapu kwalifikacji i zagrać w fazie głównej.
W marcu 2009 roku osiągnęła najwyższą w karierze pozycję w światowym rankingu, plasując się na 163 miejscu.
Tenisistka była także reprezentantką kraju w rozgrywkach Pucharu Federacji.
W 2022 roku została zdyskwalifikowana na szesnaście lat (w tym sześć lat w zawieszeniu), z rozpoczęciem upływu kary datowanym na 22 listopada 2019 roku, za ustawianie meczów i naruszenie zasad antykorupcyjnych.

</doc>
<doc id="2281505" url="https://pl.wikipedia.org/wiki?curid=2281505" title="ROW Rybnik">
ROW Rybnik



</doc>
<doc id="2281506" url="https://pl.wikipedia.org/wiki?curid=2281506" title="Parafia św. Jozafata w Gęsi">
Parafia św. Jozafata w Gęsi

Parafia św. Jozafata w Gęsi – parafia rzymskokatolicka w Gęsi
Parafia erygowana w 1919 roku. Obecny kościół został wybudowany w latach 1912–1913, a konsekrowany w 1951 roku przez biskupa Ignacego Świrskiego.
Terytorium parafii obejmuje: Dawidy, Gęś, Łubno oraz Rudzieniec.

</doc>
<doc id="2281509" url="https://pl.wikipedia.org/wiki?curid=2281509" title="Hrabstwo Hancock (Missisipi)">
Hrabstwo Hancock (Missisipi)

Hrabstwo Hancock () – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 552,53 mil² (1431,05 km²). Według szacunków United States Census Bureau w roku 2009 miało 40 962 mieszkańców.
Hrabstwo powstało w 1812 roku.

</doc>
<doc id="2281510" url="https://pl.wikipedia.org/wiki?curid=2281510" title="Haas-Haus">
Haas-Haus

Haas-Haus − budynek w Wiedniu. Został zaprojektowany w 1985, zrealizowany w 1990 przez architekta Hansa Holleina. Dom handlowy usytuowany jest na placu św. Szczepana. Kontrowersje wzbudza jego usytuowanie w otoczeniu zabytkowych budynków, szczególnie Katedry Świętego Szczepana Męczennika.

</doc>
<doc id="2281511" url="https://pl.wikipedia.org/wiki?curid=2281511" title="Stanisław Kruszewski (samorządowiec)">
Stanisław Kruszewski (samorządowiec)

Stanisław Kruszewski (ur. 31 marca 1943 w Boryszewie, zm. 20 września 2020) – polski samorządowiec, w latach 1998–2018 burmistrz Józefowa.
Życiorys.
Z zawodu inżynier mechanik, absolwent Politechniki Warszawskiej. Pracował w biurze projektowym, był prywatnym przedsiębiorcą, a także przewodniczącym komitetu gazowego w Józefowie. Radny II i III kadencji Rady Miejskiej w Józefowie (1994–2002). W latach 1995–1998 był zastępcą burmistrza odpowiedzialnym za pion techniczno-inwestycyjny. W wyborach w 1998 został wybrany na burmistrza miasta Józefowa. W trakcie kadencji działał w Porozumieniu Polskich Chrześcijańskich Demokratów, zasiadał w mazowieckim zarządzie wojewódzkim tej partii. W wyborach w 2002, w 2006, w 2010 i w 2014 jako bezpartyjny z powodzeniem ubiegał się o kolejne kadencje na stanowisku burmistrza. Ostatnia jego kadencja zakończyła się w 2018. Zmarł 20 września 2020.
Życie prywatne.
Miał żonę Elżbietę i dwie zamężne córki – Agnieszkę i Joannę.

</doc>
<doc id="2281513" url="https://pl.wikipedia.org/wiki?curid=2281513" title="Tiger Suit">
Tiger Suit

Tiger Suit to trzeci studyjny album szkockiej piosenkarki KT Tunstall, wydany przez Relentless Records w 2010 roku. Singlami z tej płyty są: "(Still a) Weirdo", "Fade Like a Shadow" i "Lost".
Lista utworów.
Teksty utworów napisane przez KT Tunstall, muzyka jak podano poniżej.

</doc>
<doc id="2281523" url="https://pl.wikipedia.org/wiki?curid=2281523" title="Autostrada A3 (Litwa)">
Autostrada A3 (Litwa)



</doc>
<doc id="2281525" url="https://pl.wikipedia.org/wiki?curid=2281525" title="Arcwaszen">
Arcwaszen

Arcwaszen (orm. Արծվաշեն, azer. "Başkənd", daw. Baszkiend) – miejscowość we wschodniej Armenii, należąca do prowincji Gegharkunik, będąca enklawą na terytorium Azerbejdżanu. Od 1992 roku, gdy podczas wojny o Górski Karabach miasto zostało zdobyte przez wojska azerbejdżańskie, Arcwaszen pozostaje pod okupacją tego kraju.
Według danych armeńskiego urzędu statystycznego w 2001 roku miasto było niezamieszkane.

</doc>
<doc id="2281528" url="https://pl.wikipedia.org/wiki?curid=2281528" title="Wieś i Rolnictwo">
Wieś i Rolnictwo

Wieś i Rolnictwo – kwartalnik naukowy, wydawany przez Instytut Rozwoju Wsi i Rolnictwa PAN . Założony i redagowany przez wiele lat przez prof. Dyzmę Gałaja . Obecnie funkcję redaktora naczelnego pełni dr hab. Adam Czarnecki, prof. IRWiR PAN.
Cele i zakres tematyczny.
"Wieś i Rolnictwo" publikuje wyniki oryginalnych badań naukowych z dziedziny nauk społecznych. Celem (misją) kwartalnika jest przyczynianie się do zwiększenia wiedzy i lepszego zrozumienia przemian zachodzących w gospodarkach, społecznościach lokalnych, kulturach, przestrzeni wiejskiej i rolniczej; osiąganie postępu w definiowaniu i rozpoznawaniu przejawów wiejskości we współczesnym świecie; jak również stymulowanie debaty na temat kształtowania i realizacji polityki rolnej i wiejskiej oraz odkrywanie nowych wymiarów wzajemnych relacji między człowiekiem a środowiskiem przyrodniczym.
Czasopismo jest miejscem forum wymiany wiedzy, koncepcji, idei i poglądów wywodzących się z różnych ujęć teoretycznych i perspektyw metodologicznych, które czynią obszary wiejskie i rolnictwo przedmiotem swoich zainteresowań, w tym zwłaszcza: socjologii wsi, ekonomiki rolnictwa, geografii człowieka i gospodarki przestrzennej, a także demografii, etnologii, kulturoznawstwa, historii oraz nauk o polityce .
Dostępność.
"Wieś i Rolnictwo" jest czasopismem open access wdrożonym na pltatformie Open Journal Systems (OJS), która jest rozwijana w ramach Public Knowledge Project (PKP). Publikowanie, czytanie oraz pobieranie artykułów jest bezpłatne z zastrzeżeniem praw autorskich. Prace publikowane w czasopiśmie dostępne są na licencji Creative Commons: Uznanie autorstwa .
Skrót nazwy wg ISO 4.
Według standardu ISO 4 (Informacja i dokumentacja - Zasady skrótem słów w tytułach i tytuły publikacji) skrót tytułu czasopisma brzmi: "Wieś Roln." 

</doc>
<doc id="2281530" url="https://pl.wikipedia.org/wiki?curid=2281530" title="Baszkiend">
Baszkiend



</doc>
<doc id="2281533" url="https://pl.wikipedia.org/wiki?curid=2281533" title="Parafia Nawiedzenia Najświętszej Maryi Panny w Kolembrodach">
Parafia Nawiedzenia Najświętszej Maryi Panny w Kolembrodach

Parafia Nawiedzenia Najświętszej Maryi Panny w Kolembrodach – parafia rzymskokatolicka w Kolembrodach
Według tradycji, parafia pierwotnie erygowana w 1679. Miejsce kultu świętego obrazu (ikony bizantyjskiej) podarowanego (według tradycji) przez Jana III Sobieskiego. Miejsce modlitwy unitów. Drewniany kościół p. w. Podwyższenia Św. Krzyża zbudowany w 1820 roku na miejscu wcześniejszego drewnianego kościoła. W 1875 przymusowo przekształcony w cerkiew prawosławną. Parafia katolicka ponownie erygowana w 1919 roku.
Obecny kościół drewniany w Kolembrodach został wybudowany w 1935 roku na miejscu rozebranego (z uwagi na zły stan techniczny) kościoła z 1820.
Do parafii przynależy również kaplica dojazdowa w Żeliznej.

</doc>
<doc id="2281534" url="https://pl.wikipedia.org/wiki?curid=2281534" title="Autostrada A4 (Litwa)">
Autostrada A4 (Litwa)



</doc>
<doc id="2281537" url="https://pl.wikipedia.org/wiki?curid=2281537" title="Hrabstwo Harrison (Missisipi)">
Hrabstwo Harrison (Missisipi)

Hrabstwo Harrison (ang. "Harrison County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 976,15 mil² (2528,22 km²). Według szacunków United States Census Bureau w roku 2009 miało 181 191 mieszkańców.
Hrabstwo powstało w 1841 roku.

</doc>
<doc id="2281541" url="https://pl.wikipedia.org/wiki?curid=2281541" title="Autostrada A5 (Litwa)">
Autostrada A5 (Litwa)



</doc>
<doc id="2281543" url="https://pl.wikipedia.org/wiki?curid=2281543" title="Autostrada A10 (Litwa)">
Autostrada A10 (Litwa)



</doc>
<doc id="2281545" url="https://pl.wikipedia.org/wiki?curid=2281545" title="Autostrada A18 (Litwa)">
Autostrada A18 (Litwa)



</doc>
<doc id="2281548" url="https://pl.wikipedia.org/wiki?curid=2281548" title="Diecezja Savannah">
Diecezja Savannah

Diecezja Savannah – (łac. "Dioecesis Savannensis", ang. "Roman Catholic Diocese of Savannah") – rzymskokatolicka diecezja ze stolicą w Savannah, w stanie Georgia, we wschodniej części Stanów Zjednoczonych.
Jest częścią regionu XIV (FL, GA, NC, SC). Terytorium diecezji obejmuje południowe hrabstwa stanu Georgia.
Diecezja została ustanowiona 3 lipca 1850 r. przez papieża Piusa IX, a ks. Francis Xavier Gartland został mianowany pierwszym biskup Savannah.

</doc>
<doc id="2281550" url="https://pl.wikipedia.org/wiki?curid=2281550" title="Slavia Meridionalis">
Slavia Meridionalis

„Slavia Meridionalis” – rocznik naukowy, wydawany przez Instytut Slawistyki PAN.

</doc>
<doc id="2281551" url="https://pl.wikipedia.org/wiki?curid=2281551" title="(120347) Salacia">
(120347) Salacia

(120347) Salacia – planetoida transneptunowa typu cubewano w Pasie Kuipera.
Planetoida została odkryta 22 września 2004 roku. Okrąża Słońce w średniej odległości 42,19 au w czasie 274 lat. Jej średnica szacowana jest na 854 ± 45 km.
Księżyc planetoidy.
(120347) Salacia posiada naturalnego satelitę zwanego Actaea. Ma on średnicę szacowaną na ok. 286 km, obiega Salacię w czasie ok. 5,494 dnia. Odległość między składnikami wynosi 5724 ± 27 km.

</doc>
<doc id="2281552" url="https://pl.wikipedia.org/wiki?curid=2281552" title="Hrabstwo Hinds">
Hrabstwo Hinds

Hrabstwo Hinds (ang. "Hinds County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 877,35 mil² (2272,33 km²). Według szacunków United States Census Bureau w roku 2009 miało 247 631 mieszkańców.
Hrabstwo powstało w 1821 roku.

</doc>
<doc id="2281554" url="https://pl.wikipedia.org/wiki?curid=2281554" title="Austria na Letnich Igrzyskach Olimpijskich 1912">
Austria na Letnich Igrzyskach Olimpijskich 1912

Austrię na Letnich Igrzyskach Olimpijskich 1912 w Sztokholmie, reprezentowało 85 sportowców. Na igrzyskach reprezentanci Austrii zdobyli 4 medale – 2 srebrne i 2 brązowe. Był to piąty start reprezentacji Austrii na LIO.
Skład kadry.
Lekkoatletyka.
Konkurencje biegowe
Konkurencje techniczne
Wieloboje
Piłka nożna.
Reprezentacja Austrii
Drużyna Austrii w ćwierćfinale uległa reprezentacji Holandii i wzięła udział w turnieju „pocieszenia”, w którym zajęła 2. miejsce. Ostatecznie w turnieju olimpijskim reprezentacja Austrii zajęła 5. miejsce.
Piłka wodna.
Reprezentacja Austrii
Turniej o złoty medal.
Ostatecznie reprezentacja Austrii zajęła 4. miejsce.
Pływanie.
Mężczyźni
Kobiety
Skoki do wody.
Kobiety
Szermierka.
Mężczyźni

</doc>
<doc id="2281555" url="https://pl.wikipedia.org/wiki?curid=2281555" title="Lista autostrad na Litwie">
Lista autostrad na Litwie



</doc>
<doc id="2281556" url="https://pl.wikipedia.org/wiki?curid=2281556" title="Wytyczne techniczne G-3.1">
Wytyczne techniczne G-3.1

Wytyczne techniczne G-3.1 – archiwalne wytyczne, zbiór zasad technicznych dotyczących wykonywania prac geodezyjnych w Polsce związanych z zakładaniem osnów realizacyjnych, wprowadzony zaleceniem Dyrektora Biura Rozwoju Nauki i Techniki Andrzeja Zglińskiego z 14 stycznia 1983 w sprawie stosowania wytycznych technicznych "G-3.1 Osnowy realizacyjne". 
Wytyczne G-3.1 zostały znowelizowane "Pomiary i opracowania realizacyjne" i stanowiły uzupełnienie instrukcji technicznej G-3 będącej do 8 czerwca 2012 standardem technicznym w geodezji.
Zasady określone tymi wytycznymi zostały wprowadzone w celu ujednolicenia prac związanych z zakładaniem i wykonywaniem geodezyjnych pomiarów osnów realizacyjnych w ramach geodezyjnej obsługi inwestycji. Ostatnim obowiązującym wydaniem było wydanie II z 1987 opracowane w Instytucie Geodezji i Kartografii Głównego Urzędu Geodezji i Kartografii (przy wykorzystaniu prac wykonanych przez OPGK w Katowicach, Akademię Górniczo-Hutnicza im. Stanisława Staszica w Krakowie, Politechnikę Rzeszowską i OPGK w Szczecinie) przez zespół w składzie: Bogdan Ney, Wojciech Janusz, Krzysztof Kuczera przy konsultacji Jana Śliwki.
Zasady techniczne wytycznych G-3.1 regulują:
Wytyczne te zawierają, w postaci 14 załączników, wzory i przykłady m.in.: szkiców obrazujących przykładowe osnowy realizacyjne, analizy dokładności, przybliżonych wartości błędów, typów znaków oraz zastosowania różnych typów osnowy.

</doc>
<doc id="2281559" url="https://pl.wikipedia.org/wiki?curid=2281559" title="Hrabstwo Holmes (Missisipi)">
Hrabstwo Holmes (Missisipi)

Hrabstwo Holmes (ang. "Holmes County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 764,18 mil² (1979,22 km²). Według szacunków United States Census Bureau w roku 2009 miało 20 290 mieszkańców.
Hrabstwo powstało w 1833 roku.

</doc>
<doc id="2281563" url="https://pl.wikipedia.org/wiki?curid=2281563" title="Studia z Filologii Polskiej i Słowiańskiej">
Studia z Filologii Polskiej i Słowiańskiej

„Studia z Filologii Polskiej i Słowiańskiej” – rocznik naukowy, wydawany przez Instytut Slawistyki PAN. Wydawany od 1955.

</doc>
<doc id="2281564" url="https://pl.wikipedia.org/wiki?curid=2281564" title="Auguste Jordan">
Auguste Jordan

Auguste Jordan (ur. 21 lutego 1909 w Linzu, zm. 17 maja 1990 w Château-Thierry) – austriacki, a potem francuski piłkarz grający na pozycji pomocnika, reprezentant Francji, trener piłkarski.
Kariera klubowa.
Wychowanek klubu LASK Linz. Jako 15-latek zadebiutował w pierwszej drużynie LASK-u. W 1932 przeszedł do pierwszoligowego Floridsdorfer AC, w barwach którego w pierwszym że sezonie strzelił 16 bramek, zajmując czwarte miejsce w klasyfikacji strzelców. W następnym sezonie zdobył 9 bramek, po czym został zaproszony do francuskiego RC Paris. Barwy paryskiego klubu bronił przez 12 lat zdobywając wiele tytułów. W 1945 zakończył karierę piłkarską.
Kariera reprezentacyjna.
W 1937 przyjął obywatelstwo francuskie, co pozwoliło mu występować w reprezentacji Francji w mistrzostwach świata 1938.
Kariera trenerska.
Jeszcze będąc piłkarzem trenował w latach 1940–1941 zespół SAS Épinal. Po zakończeniu kariery piłkarskiej trenował kluby Red Star Paryż i Olympique Marsylia. W latach 1950–1952 prowadził reprezentację Kraju Saary. W 1953 objął stanowisko trenera RC Paris i w tej roli pracował przez 5 lat. W 1963 został samodzielnym trenerem belgijskiego Standard Liège.

</doc>
<doc id="2281565" url="https://pl.wikipedia.org/wiki?curid=2281565" title="Iwan Korbankołew">
Iwan Korbankołew



</doc>
<doc id="2281571" url="https://pl.wikipedia.org/wiki?curid=2281571" title="Frankfurt (Oder)-Güld">
Frankfurt (Oder)-Güld



</doc>
<doc id="2281575" url="https://pl.wikipedia.org/wiki?curid=2281575" title="Portunus trituberculatus">
Portunus trituberculatus



</doc>
<doc id="2281577" url="https://pl.wikipedia.org/wiki?curid=2281577" title="Portunidae">
Portunidae



</doc>
<doc id="2281578" url="https://pl.wikipedia.org/wiki?curid=2281578" title="Studia Litteraria Polono-Slavica">
Studia Litteraria Polono-Slavica

„Studia Litteraria Polono-Slavica” – dwujęzyczne (w języku polskim i rosyjskim) czasopismo naukowe Instytutu Slawistyki PAN wydawane od 1993 do 2008 roku.
Kolejnymi redaktorami naczelnymi czasopisma byli: Andrzej Drawicz, Jerzy Faryko (od 1999), Jolanta Sujecka (2008). Do tradycji tego czasopisma nawiązał interdyscyplinarny rocznik „Studia Litteraria et Historica”, wydawany w Instytucie Slawistyki PAN od października 2012 roku.

</doc>
<doc id="2281580" url="https://pl.wikipedia.org/wiki?curid=2281580" title="Kultura i Edukacja">
Kultura i Edukacja

„Kultura i Edukacja” – rocznik naukowy, wydawany przez Instytut Studiów Politycznych Polskiej Akademii Nauk.

</doc>
<doc id="2281582" url="https://pl.wikipedia.org/wiki?curid=2281582" title="Skarżynek (powiat sochaczewski)">
Skarżynek (powiat sochaczewski)

Skarżynek – przysiółek wsi Olunin w Polsce położony w województwie mazowieckim, w powiecie sochaczewskim, w gminie Iłów.
W latach 1975–1998 miejscowość należała administracyjnie do województwa płockiego.

</doc>
<doc id="2281585" url="https://pl.wikipedia.org/wiki?curid=2281585" title="Organizacja i Kierowanie">
Organizacja i Kierowanie

Organizacja i Kierowanie. Organization and Management – kwartalnik naukowy ukazujący się od 1975.
Jest wydawany przez Komitet Nauk Organizacji i Zarządzania Polskiej Akademii Nauk i Kolegium Zarządzania i Finansów Szkoły Głównej Handlowej w Warszawie.

</doc>
<doc id="2281587" url="https://pl.wikipedia.org/wiki?curid=2281587" title="Wieża Għajn Ħadid">
Wieża Għajn Ħadid

Għajn Ħadid Tower – jedna z trzynastu małych umocnionych kamiennych wież obserwacyjnych zbudowana za czasów wielkiego mistrza Kawalerów maltańskich Martin de Redin zbudowana na wyspie Malta. Wieże zostały zbudowane pomiędzy rokiem 1658 a 1659. Każda z wież znajduje się w zasięgu wzroku z sąsiedniej i służyły jako wieże komunikacyjne pomiędzy Gozo i Wielkim Portem, oprócz funkcji obserwacyjno-ostrzegawczych przed piratami.
Wieża Għajn Ħadid, jest usytuowana na klifie Għajn Ħadid Cliffs, na północnym brzegu Malty. Wieża jest oddalono o kilkaset metrów od Fortu Campbell pomiędzy miejscowościami Mellieħa i Xgħajra.
W 1856 roku wieża uległa poważnym uszkodzeniom w wyniku trzęsienia ziemi, jakie wtedy nawiedziło Maltę. Zniszczeniu uległo piętro i stanowisko sześciofuntowego działa, które wraz z istniejącą na wieży inskrypcją przetrwało i są eksponowane w Tas-Salib Garden, Mellieha. Treść inskrypcji:
&lt;poem&gt;FR.D.MARTINVS DE REDIN MAGNO S.R.H. MAGISTRO
SEXTAM SPEULAM. PRO GARINARVM. AC INCOLARVM TUTIORI
STATIONE, ERIGENTI, MELITEN S. POPVLVS PRINCIPI SVO CLEMENT
PRO. VT IN CORDE. SIC IN L…RIDE GRATES
DEBITAS REDDEBAT AN. 1658. &lt;/poem&gt;
Wieża jest administrowana przez Din l-Art Ħelwa National Trust of Malta. Została wpisana na listę National Inventory of the Cultural Property of the Maltese Islands pod numerem 01378.

</doc>
<doc id="2281588" url="https://pl.wikipedia.org/wiki?curid=2281588" title="Jessica Capshaw">
Jessica Capshaw

 
Jessica Brooke Capshaw (ur. 9 sierpnia 1976 w Columbii) – amerykańska aktorka filmowa i telewizyjna.
W latach 2008–2018 wcielała się w postać dr Arizony Robbins w serialu ABC "Grey’s Anatomy: Chirurdzy".
Życiorys.
Córka aktorki Kate Capshaw oraz Boba Capshaw, jest również pasierbicą Stevena Spielberga. Urodziła się w Columbii w stanie Missouri, następnie wraz z rodzicami przeniosła się do Nowego Jorku. Gdy miała 3 lata, jej rodzice się rozwiedli i została sama z matką. W 1991 jej matka wyszła za mąż za Spielberga. W 1998 ukończyła anglistykę na Brown University. Później zaczęła uczęszczać do szkoły Royal Academy of Dramatic Art (RADA) w Londynie.
Życie osobiste.
22 maja 2004 poślubiła Christophera Gavigana. W 2007 urodziła syna Luke'a Hudsona, w 2010 córkę Eve Augustę, w 2012 córkę Poppy James, a w 2016 córkę Josephine Kate.

</doc>
<doc id="2281589" url="https://pl.wikipedia.org/wiki?curid=2281589" title="Acta Asiatica Varsoviensia">
Acta Asiatica Varsoviensia

„Acta Asiatica Varsoviensia” – rocznik naukowy Zakładu Krajów Pozaeuropejskich Polskiej Akademii Nauk, od września 2010 – Instytutu Kultur Śródziemnomorskich i Orientalnych PAN. Początkowo rocznik wydawany był w języku polskim, ze streszczeniami w języku angielskim. Od numeru 13, wydanego w roku 2000, czasopismo ukazuje się w języku angielskim, przyjmując również artykuły w języku francuskim oraz niemieckim.
Czasopismo ukazuje się od 1988 roku. Redaktorem naczelnym w latach 1988-2014 był profesor Roman Sławiński. W roku 2015 redakcję rocznika przejął tymczasowo profesor Jerzy Zdanowski. Od roku 2016 redaktorem jest profesor Krzysztof Trzciński.
Z czasopismem współpracował m.in. profesor Andrzej Zajączkowski, który przewodniczył komitetowi redakcyjnemu rocznika.
Początkowo wydawcą rocznika było Wydawnictwo Naukowe Semper. Numery 11-28 wydane zostały przez Wydawnictwo Naukowe Askon. Od numeru 29 (2016) rocznik wydawany jest przez wydawnictwo Polskiej Akademii Nauk, we współpracy z fundacją Cultivate.

</doc>
<doc id="2281592" url="https://pl.wikipedia.org/wiki?curid=2281592" title="ARISS">
ARISS

ARISS (Amateur Radio on the International Space Station) – międzynarodowy związek organizacji i stowarzyszeń radioamatorskich mający na celu umożliwienie nawiązania kontaktu radiowego radioamatorom oraz szkołom z całego świata z astronautami na Międzynarodowej Stacji Kosmicznej. Jednym z głównych celów projektu jest zachęcenie młodzieży do kształcenia się w kierunkach ścisłych. 
ARISS podzielony jest na pięć regionów. Polski Związek Krótkofalowców jest stowarzyszeniem członkowskim ARISS-Europe.
Cel.
Organizacja ARISS zajmuje się wszelkimi działaniami związanymi z wprowadzeniem na Międzynarodową Stację Kosmiczną sprzętu krótkofalarskiego (radioamatorskiego) oraz m.in. odpowiada za współudział przy innych projektach jak Suit-Sat, czy ARISSat-1, których to mogli słuchać uczniowie szkół, a za nasłuchy zdobywać certyfikaty dla szkół. Ponadto ARISS umożliwia współpracę szkół i instytucji non-profit z agencjami kosmicznymi i pomaga zorganizować kontakt ARISS, czyli krotką telekonferencję, w której uczniowie mogą zadać pytanie astronaucie przebywającemu w kosmosie na Międzynarodowej Stacji Kosmicznej i usłyszeć natychmiast od niego odpowiedź przy użyciu radiostacji amatorskiej. Przygotowania do tego wydarzenia trwają co najmniej rok.
Szkolny kontakt ARISS.
Szkolny kontakt ARISS może być zrealizowany na dwa sposoby:
1) Poprzez telemost - placówka (szkoła, szpital instytucja, muzeum) łączy się ze specjalistyczną radiostacją naziemną ARISS, która zapewnia łączność Ziemia - MSK - Ziemia.
2) łączność bezpośrednia - lokalni wolontariusze krótkofalowcy dzięki swojej wiedzy i bardzo specjalistycznemu sprzętowi radioamatorskiemu organizują bezpośrednie połączenie Ziemia - MSK - Ziemia z terenu placówki, w której odbywa się kontakt ARISS.
Pasma radiowe wykorzystywane przez ARISS.
W programie ARISS wykorzystuje się różne częstotliwości nadawania z zakresu pasma 2m (częstotliowści kontaktu ARISS są utajnione i nie wolno ich podawać i umieszczać w internecie) zależnie od regionu ITU w którym odbywa się łączność Ziemia-MSK-Ziemia.
Odpowiedzi astronautów z ISS domyślnie słuchać można na częstotliwości 145,800MHz FM (plus minus Efekt Dopplera do 3kHz, który przy samym nasłuchu można pominąć).
Wysokorozdzielcza amatorska telewizja cyfrowa z pokładu ISS.
HAM TV - tak nazywa się od wielu lat projekt wysokorodzielczej telewizji cyfrowej DVB-S pracującej w paśmie radioamatorskim. Nadajnik HAM TV został wyniesiony na jesieni 2013 roku na orbitę orbiterem HTV-4 (JAXA). Został zamontowany w module Columbus i podłączony jest do jednej z dwóch anten S-band. Na początku 2014 roku system został przetestowany w pięciu różnych konfiguracjach. Cyfrowy sygnał odbierany nad Europą przez naziemne stacje ARISS wysyłają obraz na serwer wideo w Wielkiej Brytanii, do którego może przyłączyć się każdy użytkownik internetu o odpowiednio szybkim łączu.

</doc>
<doc id="2281595" url="https://pl.wikipedia.org/wiki?curid=2281595" title="Hemispheres. Studies on Cultures and Societies">
Hemispheres. Studies on Cultures and Societies

„Hemispheres. Studies on Cultures and Societies” – ukazujące się od 1984 roku czasopismo naukowe Zakładu Krajów Pozaeuropejskich Polskiej Akademii Nauk, wydawane w językach angielskim i francuskim. Początkowo rocznik, od 2014 kwartalnik. 
Pierwszym redaktorem naczelnym został Andrzej Zajączkowski, kolejnym Jerzy Zdanowski (od nr 10 z 1995). Wydawcą początkowo był Zakład Narodowy im. Ossolińskich, od 1989 tę funkcję przejął IW SONOR, w latach 1992–1997 Wydawnictwo Naukowe Semper, następnie Wydawnictwo Naukowe Askon.

</doc>
<doc id="2281596" url="https://pl.wikipedia.org/wiki?curid=2281596" title="Struktura organizacyjna Świadków Jehowy">
Struktura organizacyjna Świadków Jehowy

Struktura organizacyjna Świadków Jehowy – organizacja Świadków Jehowy zarządzana jest w sposób określany przez nich jako teokratyczny. W społeczności Świadków Jehowy nie występuje podział na duchownych i laików – wszyscy są duchowymi braćmi i siostrami, ponieważ tworzą zjednoczoną, międzynarodową rodzinę duchową. Uważają, że trzeba należeć do zorganizowanej religii, która musi wpływać na codzienne życie człowieka. Praktykowanie religii nie jest dla nich tylko jednym z elementów życia, ale "drogą życiową", to znaczy, że zasadom wiary podporządkowane mają być wszystkie sprawy nie tylko związane z oddawaniem czci Bogu, ale też z życiem codziennym.
Ciało Kierownicze.
"Ciało Kierownicze" to niewielka grupa starszych, czyli "nadzorców" Świadków Jehowy, sprawujących nadzór (nad zborami, obwodami, krajami); nauczających w kwestiach religijnych, w oparciu o Biblię.
Członkowie Ciała Kierowniczego należą do „klasy pomazańców” (uważanych przez współwyznawców za „namaszczonych duchem świętym”). Liczba uważających się za "pomazańców", którzy obecnie żyją na świecie wynosi przeszło 21 tysięcy. Ciało Kierownicze utożsamiane jest z „niewolnikiem wiernym i roztropnym” (określenie z Mt 24:45, według "PNŚ"). Ów „niewolnik” to: „niewielka grupa braci namaszczonych Duchem Świętym, która usługuje w Biurze Głównym podczas obecności Chrystusa i ma bezpośredni udział w przygotowywaniu i rozdzielaniu pokarmu duchowego”. Głównym jego zadaniem jest dostarczanie pokarmu duchowego i przewodzenie dziełu głoszenia.
Strażnica – Towarzystwo Biblijne i Traktatowe.
Strażnica – Towarzystwo Biblijne i Traktatowe to korporacje prawne reprezentujące przed władzami świeckimi Chrześcijański Zbór Świadków Jehowy. Korporacje: „Pensylwańskie Towarzystwo Biblijne i Traktatowe – Strażnica”, „Zarejestrowane Nowojorskie Towarzystwo Biblijne i Traktatowe – Strażnica”. W celu spełnienia wymogów prawnych Świadkowie Jehowy tworzyli w różnych krajach podobne korporacje, traktowane jako filie Towarzystwa Strażnica.
Biura Oddziałów Świadków Jehowy.
Biura Oddziałów, inaczej domy Betel, to ośrodki koordynujące działalność Świadków Jehowy w jednym lub kilku krajach. Komitet Oddziału składa się z przynajmniej trzech nadzorców powołanych przez Ciało Kierownicze, a jeden z członków tego komitetu jest jego koordynatorem (rotacja tej funkcji następuje co roku, zgodnie z porządkiem alfabetycznym nazwisk). Dla nich przygotowano specjalne szkolenie: "Kurs dla Członków Komitetów Oddziałów i ich Żon". W Biurze Oddziału pracują dobrowolnie ochrzczeni członkowie organizacji Świadków Jehowy jako wolontariusze przez zadeklarowany czas. Wykonują oni prace administracyjne, biurowe i porządkowe potrzebne do działalności wyznania oraz funkcjonowania samego domu Betel. Ośrodki te (Biuro Oddziału Świadków Jehowy w Polsce, które nadzoruje działalność Świadków Jehowy w Polsce, mieści się w Nadarzynie pod Warszawą) są dostępne dla osób postronnych – można je zwiedzać nieodpłatnie. Na całym świecie w roku 2022 działało 86 Biur Oddziałów, w których pracowało przeszło 21,6 tysiąca wolontariuszy. Osoby, które zgłaszają się do służby w Betel (mogą to być małżeństwa), zobowiązują się do przestrzegania obowiązującego regulaminu, nie mogą posiadać dzieci w okresie tego wolontariatu i muszą mieć dobrą opinię, należą do "Ogólnoświatowej Wspólnoty Specjalnych Sług Pełnoczasowych Świadków Jehowy". Wiele Biur Oddziałów posiada własne drukarnie publikacji Świadków Jehowy oraz działy ich tłumaczeń. W krajach, gdzie nie ma Biur Oddziałów (ze względu na małą liczbę członków lub działalność zakazaną przez władze państwowe) tworzy się „Komitet Kraju”, czasami również „Biuro Krajowe” funkcjonujące pod nadzorem któregoś z Biur Oddziału w innym kraju.
Przedstawiciel Biura Głównego Świadków Jehowy (dawniejsza nazwa: "nadzorca strefy") – wytypowany przez Ciało Kierownicze nadzorca co rok odwiedza Biuro Oddziału i biura tłumaczeń na nadzorowanym przez nie obszarze, spotyka się tam z misjonarzami terenowymi Biblijnej Szkoły Strażnicy – Gilead lub Kursu dla Ewangelizatorów Królestwa, udzielając im zachęt, przedstawia też okolicznościowe przemówienie, które jest transmitowane do Sal Królestwa i Sal Zgromadzeń.
Od roku 1947 do końca sierpnia 2014 funkcjonował podział Oddziałów na okręgi. Około 10 obwodów tworzyło jeden okręg. Okręgi różniły się wielkością w zależności od warunków geograficznych i względów językowych. Ich liczba była zależna od liczby zborów na terenie nadzorowanym przez Biuro Oddziału.
Obwód.
Na obwód składa się około 20 zborów. Obwody różnią się wielkością w zależności od warunków geograficznych i względów językowych, jak też od liczby zborów na terenie przydzielonych Biuru Oddziału. Zbory w Polsce zostały przydzielone do 72 obwodów polskojęzycznych (na terenie Polski istnieje też obwód angielskojęzyczny, obwód rosyjskojęzyczny i obwód ukraińskojęzyczny). Pozostałe zbory i grupy innojęzyczne należą do obwodów, które swym zasięgiem obejmują najczęściej także zbory w Europie (2020). Zasięg i liczba obwodów nie jest stała i może ulegać zmianom zarówno terytorialnym, jak i ilościowym. Nadzorca obwodu, czyli starszy zamianowany przez Ciało Kierownicze Świadków Jehowy, składa co półroczne wizyty w zborach składających się na obwód. Podczas tej wizyty (w wyjątkowych sytuacjach w formie wideokonferencji) taki starszy (jeżeli ma żonę, to wraz z nią), poświęca czas na osobiste rozmowy z członkami zboru (na zebraniach, w czasie służby kaznodziejskiej, w trakcie posiłków). W czasie wizyty wygłasza okolicznościowe przemówienia na zebraniach, spotyka się również z miejscowymi pionierami, starszymi zboru i sługami pomocniczymi. Odpowiada również za zgromadzenia obwodowe. Nadzorcy obwodu odbywają specjalne szkolenie: "Kurs dla Nadzorców Obwodu i Ich Żon". W trakcie wizyty w danym zborze nadzorca obwodu, po omówieniu zaleceń z miejscowym gronem starszych oraz poznaniu kandydatów do zamianowania mianuje on starszych i sług pomocniczych w danym zborze.
Zbór.
Mianem zboru określa się zgromadzenie wyznawców. W każdym zborze przewodniczą starsi zboru (grono starszych), mający do pomocy sług pomocniczych, a wyznawcy należą do zboru, którego granice administracyjne wyznaczają Świadkowie Jehowy. Istnieją również zbory innojęzyczne na danym terenie (np. języka migowego), które swym zasięgiem pokrywają teren kilku ogólnych zborów, na których prowadzą działalność obcojęzyczną w swoim języku. W 2022 roku na świecie działało ogółem 117 960 zborów w 239 krajach – w Polsce – 1272. Zbór składa się z około 50–150 głosicieli i najczęściej we własnej Sali Królestwa (w wyjątkowych sytuacjach w formie wideokonferencji) przeprowadza dwa zebrania religijne: zebranie w weekend (wykład publiczny i studium Strażnicy) oraz zebranie w tygodniu – Chrześcijańskie życie i służba, a dla głosicieli również zbiórki do służby polowej. W zborze obchodzone jest jedyne święto, które obchodzą Świadkowie Jehowy – doroczna Pamiątka śmierci Jezusa Chrystusa, na którą w 2022 roku na całym świecie przybyły 19 721 672 osoby (w Polsce – 191 572).
Grupy służby.
Grupa służby to na ogół od 10 do 15 głosicieli w ramach zboru, którą opiekuje się starszy zboru tzw. nadzorca grupy służby lub sługa pomocniczy tzw. sługa grupy służby. W grupie organizuje się zbiórki do służby polowej. Nadzorca grupy dokonuje też wizyt pasterskich u członków grupy – wraz z innym starszym lub sługą pomocniczym (w wyjątkowych sytuacjach w formie wideokonferencji). Gdy zachodzi taka potrzeba w ramach zboru może powstać (pilotażowa lub stała) grupa innojęzyczna lub tzw. grupa na oddaleniu (na obszarach słabo zaludnionych, daleko od macierzystego zboru).
Starszy zboru.
W zborach starszym zboru, zwanym również nadzorcą zboru jest ochrzczony doświadczony mężczyzna sprawujący nadzór nad zborem. Biblijne kryteria doboru: 1Tm 3:1–7 oraz Tyt 1:5-9. Dodatkowe: Jk 3:13, 17, 18. W organizacji Świadków Jehowy funkcja starszego zboru odpowiada biblijnej funkcji prezbitera (gr. "πρεσβυτερος", "presbyteros"). Nie ma ograniczeń co do liczebności starszych (nadzorców) w jednym zborze. Starszy jest zalecany przez miejscowe grono starszych zboru, spośród sług pomocniczych usługujących w zborze. Zamianowania dokonuje nadzorca obwodu. Starszy nie wyróżnia się spośród innych członków zboru, ani ubiorem ani tytułami. Nie otrzymuje żadnych gratyfikacji za sprawowanie tej funkcji. W zborze starszym (nadzorcom) przydzielane są funkcje: koordynator grona starszych, sekretarz zboru, nadzorca służby (starsi ci tworzą miejscowy zborowy komitet służby) oraz inne funkcje. Starsi zboru między innymi udzielają zachęt i osobiście interesują się wszystkimi w zborze. Każdego tygodnia sumiennie przewodzą w zebraniach zborowych (niektóre punkty programu przydzielane są również sługom pomocniczym) (Rz 12:8). Chronią zbór przed szkodliwymi wpływami (Iz 32:2; Tyt 1:9-11). Poza tym przewodzą w działalności kaznodziejskiej zboru (Hbr 13:15-17) oraz udzielają pokrzepienia, rad i zachęt duchowych pozostałym członkom zboru. Starszy, który przestałby spełniać kryteria, traci funkcję. W Polsce w 2021 roku usługiwało 9153 starszych zboru.
Sługa pomocniczy.
Sługa pomocniczy w zborach to osoba wspierająca nadzorców (starszych zboru) w obowiązkach głównie niezwiązanych z nauczaniem. Kryteria doboru: Biblia, 1Tm 3:8–10, 12, 13. Nie ma ograniczeń co do liczebności sług pomocniczych w jednym zborze. Sługa pomocniczy jest zalecany przez miejscowe grono starszych zboru, spośród ochrzczonych mężczyzn w zborze. Zamianowania dokonuje nadzorca obwodu. Słudzy pomocniczy zajmują się m.in.: prowadzeniem rozdziału czasopism i innych publikacji, rozdziałem i kartotekami terenów do służby kaznodziejskiej, zapiskami finansowymi zboru, koordynowaniem obsługi nagłośnienia na Sali Królestwa i pracami związanymi z porządkiem i czystością na niej. Niektórzy z nich wygłaszają wykłady publiczne na zebraniach, niektóre punkty programu na zebraniu Chrześcijańskie życie i służba. Mogą też przewodniczyć na zebraniu i prowadzić zbiórki do służby polowej. Sługa pomocniczy, który dobrze spełnia swe obowiązki i nabył kwalifikacji do usługiwania, może z czasem zostać starszym zboru. Sługa pomocniczy za swe usługiwanie nie pobiera żadnej gratyfikacji, ani też nie odróżnia się ubiorem od innych członków zboru. Gdyby przestał spełniać kryteria doboru, traci funkcję sługi pomocniczego.
Misjonarz terenowy.
Misjonarz terenowy to od kwietnia 2015 roku absolwent Kursu dla Ewangelizatorów Królestwa. Najpierw pełni służbę jako tymczasowy pionier specjalny, a miejscowy Komitet Oddziału co roku analizuje jego działalność kaznodziejską. Jeżeli ma potencjał, jest zalecany jako kandydat na misjonarza terenowego. Nowo zamianowany misjonarz terenowy otrzymuje przydział terenu działalności na 3 lata. Po tym czasie jeśli chce dalej kontynuować służbę, Komitet Służby Biura Oddziału rozpatruje taką prośbę. Przed rokiem 2015 misjonarzem zostawał absolwent Biblijnej Szkoły Strażnicy – Gilead, który po 5-miesięcznym kursie w tej szkole zwykle otrzymywał zagraniczny przydział do działalności misyjnej. Do września 2022 roku szkołę ukończyło około 9 tysięcy studentów w 152 klasach. Misjonarze terenowi deklarują się poświęcać 100 godzin miesięcznie na działalność kaznodziejską, często też organizują nowe zbory. W 2021 roku na całym świecie działało 3090 misjonarzy terenowych. Zostali przydzielani do zborów, w których są potrzeby związane z głoszeniem. Dodatkowo 1001 misjonarzy terenowych usługiwało w charakterze nadzorców obwodów i ich żon.
Pionier.
Pionier to ochrzczony głosiciel Świadków Jehowy, który na działalność ewangelizacyjną przeznacza określoną liczbę godzin w miesiącu lub roku. Pionier pomocniczy poświęca miesięcznie 30 godzin na tę działalność, pionier stały dobrowolnie deklaruje się poświęcać rocznie minimum 600 godzin (przeciętnie 50 godzin w miesiącu), a zamianowany pionier specjalny – 100 godzin miesięcznie
Głosiciel.
Głosiciel to kaznodzieja Świadków Jehowy, ochrzczony lub nieochrzczony członek zboru, który nieodpłatnie głosi dobrą nowinę o Królestwie Bożym. Głosiciel musi spełniać określone wymagania dotyczące zagadnień religijnych (organizacyjnych), biblijnych (doktrynalnych) i moralnych. Każdy głosiciel może mieć przydzielony teren do służby, na którym powinien dotrzeć do wszystkich jego mieszkańców. Przydzielony teren może po jakimś czasie wymienić. Głosiciel wyruszając do służby (przeważnie razem z drugim głosicielem), rozpowszechnia nieodpłatnie publikacje oraz Biblię, zaprasza na zebrania do miejscowej Sali Królestwa, na wykłady podczas kongresu albo na uroczystość Wieczerzy Pańskiej (Pamiątkę) lub proponuje bezpłatny kurs biblijny. Dobrowolnie składa comiesięczne sprawozdanie ze służby kaznodziejskiej (czasu przeznaczonego na rozmowy z innymi osobami, niebędącymi Świadkami Jehowy [w przeliczeniu na godziny], liczby rozpowszechnionych publikacji, wyświetlonych filmów i prowadzonych z zainteresowanymi tzw. studiów biblijnych). Nie ma limitu na czas przeznaczony na służbę w danym miesiącu. Ochrzczeni głosiciele mogą zadeklarować, iż w danym miesiącu lub w dłuższym okresie, przeznaczą więcej czasu na głoszenie. Wtedy mogą zostać pionierami.

</doc>
<doc id="2281597" url="https://pl.wikipedia.org/wiki?curid=2281597" title="3 Brygada Strzelców (APW)">
3 Brygada Strzelców (APW)

3 Brygada Strzelców (3 BS) – brygada piechoty Armii Polskiej na Wschodzie.
Brygada została sformowana 25 października 1942 roku, w obozie Khánaqín, w Iraku, w składzie 5 Wileńskiej Dywizji Piechoty, według etatów brytyjskich. Poszczególne bataliony zostały sformowane przez dotychczasowe pułki 5 DP.
W dniu 11 marca 1943 roku na bazie 3 i 4 BS została sformowana 5 Wileńska Brygada Piechoty.
Dowództwo brygady.
Dowódca Brygady
Zastępca Dowódcy Brygady
Szef Sztabu
Oficer Operacyjny

</doc>
<doc id="2281599" url="https://pl.wikipedia.org/wiki?curid=2281599" title="Strzelcy alpejscy">
Strzelcy alpejscy

Strzelcy alpejscy (niem. "Gebirgsjäger", fr. "Chasseurs Alpins", wł. "Alpini") – tradycyjna nazwa na określenie oddziałów piechoty górskiej krajów alpejskich.
"Gebirgsjäger" to niemieckie słowo oznaczające górską piechotę ("Gebirge" oznaczające "pasmo górskie", a "Jäger" - "łowcę" lub "strażnika"). Słowo "Jäger" jest tradycyjnym niemieckim terminem dla lekkiej piechoty.
Austria.
Piechota górska Austrii wywodzi się z trzech regimentów "Landesschützen" Austro-Węgier. Zostały założone w 1907 roku przez cesarza Franciszka Józefa I. Oddziały te nosiły szarotki na kołnierzu mundurów.
Dzisiaj tradycje austriackiej piechoty górskiej ("Gebirgsjäger") są utrzymywane przez 6 Półbrygadę Strzelców Górskich ("Jägerbrigade") w Innsbrucku, podzieloną na dwa bataliony (Jägerbataillon 24 i Jägerbataillon 26).
Niemcy.
Po doświadczeniu w walce z francuskimi "Chasseur Alpins" w Wogezach podczas bitwy o granice, armia niemiecka postanowiła stworzyć własne wyspecjalizowane jednostki górskie. Bataliony Królewskie Bawarskie 1. i 2. stopnia ("Kgl. Bayerisches Schneeschuhbataillon I, II i III") powstawały w Monachium od 21 listopada 1914 r.
W maju 1915 roku wcześniej wydzielone bawarskie bataliony zostały połączone, tworząc Królewski Bawarski 1. Regiment Jäger ("Kgl. Bayer, Jäger Regiment Nr 1"). Pruskie Rezerwowe Bataliony Jäger również zostały połączone, tworząc II Regiment "Jäger" ("Regiment Jäger nr 2").
Jednostki te, wraz z elitarnym Królewskim Bawarskim Regimentem Ratowniczym Piechoty (pułk "Infanterie-Leib"), pułkiem straży przybocznej Bawarii, stały się rdzeniem Alpenkorps i zostały uzupełnione o dodatkową artylerię, karabin maszynowy i inne jednostki wsparcia. Alpenkorps został oficjalnie założony 18 maja 1915 r.
Po utworzeniu Bundeswehry w 1955 roku, piechota górska wróciła jako charakterystyczne ramię armii zachodnioniemieckiej. Do 2001 r. Były organizowane jako 1. Gebirgsdivision, ale podział ten został rozwiązany w ramach ogólnej reformy. Następcą jest Gebirgsjägerbrigade 23, która ma swoją siedzibę w Bad Reichenhall. Bataliony tej piechoty górskiej są rozmieszczone w południowej Bawarii, ponieważ jest to jedyny obszar wysokogórski w Niemczech dotykający północnych Alp. Od 2008 roku jednostka jest oficjalnie nazywana "Gebirgsjägerbrigade 23 "Bayern" (23 Brygada Strzelców Górskich Bawaria )" jako pochwała bliskiej relacji między państwem a "strzelcami" .
Według oficjalnej strony Bundeswehry, brygada ma obecną siłę 6500 żołnierzy.
Struktura 30 czerwca 2014 r
Każdy z batalionów Mountain Hunter jest podzielony na trzy kompanie piechoty górskiej i kompanie wsparcia.
Uhonorowanie tradycji, po utworzeniu Bundeswehry w 1955 roku, piechota górska wróciła jako charakterystyczne ramię armii niemieckiej. Do 2001 r. Były one zorganizowane jako 1. Dywizja Górska 1. Gebirgsdivision, ale podział ten został rozwiązany w ramach ogólnej reformy. Następcą jest Gebirgsjägerbrigade 23, która ma swoją siedzibę w Bad Reichenhall (Bawaria). Bataliony piechoty górskiej są rozmieszczone w południowej Bawarii.
Żołnierze piechoty górskiej noszą szarą czapkę ("Bergmütze") z szarotką po lewej stronie. To odróżnia ich od wszystkich innych żołnierzy armii niemieckiej, którzy noszą berety. Formalny mundur, który opiera się na tradycyjnych strojach narciarskich, różni się od standardowego niemieckiego munduru wojskowego i składa się z kurtki narciarskiej, rozciągliwych spodni i butów narciarskich.
Piechota górska Austrii wywodzi się z trzech regimentów "Landesschützen" Austro-Węgier. Piechota górska Niemiec nosi pewne tradycje alpejskich korpusów z okresu pierwszej wojny światowej. Piechota górska obu krajów ma w sobie insygnia szarotki. Zostało założone w 1907 roku jako symbol austriacko-węgierskich pułków Landesschützen przez cesarza Franciszka Józefa I. Oddziały te nosiły szarotki na kołnierzu mundurów. Gdy Alpenkorps przybyli, aby pomóc Landesschützen w obronie południowej granicy Austro-Węgier przeciwko włoskiemu atakowi w maju 1915 roku, wdzięczny Landesschützen uhonorował mężczyzn z Alpenkorps, przyznając im własne insygnia: "Szarotka".
Dzisiaj tradycje austriackiej piechoty górskiej (Gebirgsjäger) są utrzymywane przez szóstą Jägerbrigade w Innsbrucku, podzieloną na trzy bataliony (Jägerbataillon 23, Jägerbataillon 24 i Jägerbataillon 26).
Symbolem austriackich i niemieckich strzelców alpejskich jest szarotka alpejska.
Francja.
W 1859 r. nastąpiło zjednoczenie Włoch. Francja uznała tę zmianę geopolityczną za możliwe zagrożenie z drugiej strony granicy z Alpami, częściowo też dlatego, że Włosi jako pierwsi sformowali korpus wojsk górskich: Alpini.
Francuskim rozwiązaniem było stworzenie własnego korpusu górskiego, aby przeciwstawić się możliwej inwazji Włoch przez Alpy. Do 24 grudnia 1888 r. spośród 31 istniejących batalionów "Chasseurs à Pied" 12 zostało wybranych do przeformowania. Te pierwsze jednostki zostały nazwane "Bataillons Alpins de Chasseurs à Pied", a następnie skrócone do "Bataillons de Chasseurs Alpins" ("Bataliony alpinistów").
Od 1999 roku 27. Brygada Piechoty Górskiej ("Brygada d'Infanterie de Montagne") jest też wyspecjalizowana do walk w terenie zurbanizowanym.
Chasseurs są rozpoznawani po szerokim berecie zwanym "tarte."
Szwajcaria.
Kraj, który ma najbogatszą historię związaną z działaniami wojennymi w terenie górzystym do niedawna posiadał samodzielną 12 Brygadę Górską. Obecnie po reformie poszczególne bataliony brygady zostały rozdysponowane do 1 3 i 4 dywizji.

</doc>
<doc id="2281601" url="https://pl.wikipedia.org/wiki?curid=2281601" title="Arboretum Kórnickie (czasopismo)">
Arboretum Kórnickie (czasopismo)

„Arboretum Kórnickie” – rocznik naukowy Zakładu Dendrologii i Pomologii Polskiej Akademii Nauk w Kórniku k. Poznania (od 1976 roku: Instytut Dendrologii PAN w Kórniku).
Czasopismo ukazywało się w latach 1955-1999, było wydawane w językach: polskim i angielskim.
Formalnie wydawcami były kolejno: Państwowe Wydawnictwo Naukowe – Oddział w Poznaniu, Polska Akademia Nauk, Wydawnictwo Naukowe PWN SA w Warszawie (1989-1990), Wydawnictwo Naukowe Uniwersytetu im. Adama Mickiewicza w Poznaniu (1991-1999).
Kontynuacja.
Od rocznika nr 45 w 2000 roku czasopismo zostało zastąpione przez rocznik „Dendrobiology”, wydawany w języku angielskim przez nowego wydawcę z nowym numerem ISSN, ale z tą samą redakcją i z zachowaniem ciągłości numeracji roczników od 1955 roku.

</doc>
<doc id="2281603" url="https://pl.wikipedia.org/wiki?curid=2281603" title="Rygge (Norwegia)">
Rygge (Norwegia)



</doc>
<doc id="2281605" url="https://pl.wikipedia.org/wiki?curid=2281605" title="Adam Gottlob Schirach">
Adam Gottlob Schirach



</doc>
<doc id="2281607" url="https://pl.wikipedia.org/wiki?curid=2281607" title="Dungeon Siege W imię króla 2">
Dungeon Siege W imię króla 2



</doc>
<doc id="2281608" url="https://pl.wikipedia.org/wiki?curid=2281608" title="Dungeon Siege W imię króla">
Dungeon Siege W imię króla



</doc>
<doc id="2281610" url="https://pl.wikipedia.org/wiki?curid=2281610" title="W imię króla 2">
W imię króla 2



</doc>
<doc id="2281611" url="https://pl.wikipedia.org/wiki?curid=2281611" title="Wilhelm Thierry Preyer">
Wilhelm Thierry Preyer

Wilhelm Thierry Preyer (znany także pod imieniem "William", ur. 1841 w Rusholme, zm. 1897) – niemiecki fizjolog i psycholog. Profesor uniwersytetu w Jenie. Pionier psychologii rozwojowej. Autor prac z zakresu fizjologii, dotyczących głównie wzroku, słuchu, oddychania, krwi oraz mechaniki mięśni.
Wykształcenie i zainteresowania naukowe.
Preyer był z wykształcenia fizjologiem i zoochemikiem, natomiast żywo interesował się psychologią. Swoją karierę naukową rozpoczął badaniami w dziedzinie biochemii, między innymi pracując nad składem chemicznym krwi. Stopniowo jego zainteresowania kierowały się w stronę fizjologii człowieka, a następnie psychologii. Preyer był profesorem zoochemii, zoofizyki i fizjologii zwierząt na uniwersytecie w Jenie. Jest autorem dzieła "Dusza dziecka - Spostrzeżenia nad umysłowym rozwojem człowieka w pierwszych latach życia", które dostarczyło impulsu do dalszych badań w zakresie psychologii rozwojowej.
Badania dotyczące psychologii rozwoju człowieka.
Przez trzy lata prowadził dokładne badania rozwoju psychicznego swojego syna. Tak powstała praca "Dusza dziecka...", która stanowi systematyczne opracowanie bardzo bogatego materiału naukowego. W dziele tym po raz pierwszy dokonano:
Dzieło "Dusza dziecka..." było pierwszą pracą z dziedziny psychologii rozwojowej opartym na badaniach systematycznych. Nowatorstwo Preyera polegało na tym, że poddał on analizie naukowej szereg zupełnie nowych problemów takich jak ruchliwość, odruchy, geneza mowy, ekspresje mimiczno-gestykulacyjne, geneza ruchów i czynności dowolnych. Zaakcentował on problem rozwoju motoryki, co w jego czasach w ogóle nie było badane.
Preyer napisał też pracę "Rozwój umysłowy we wczesnym dzieciństwie", jednak problem rozwoju intelektualnego omówił w znacznej mierze w oparciu o literaturę naukową.
Był gorącym zwolennikiem darwninizmu oraz programu psychofizjologii Wilhelma Wundta. Inicjując powstanie psychologii rozwojowej czerpał z obu tych dziedzin.

</doc>
<doc id="2281612" url="https://pl.wikipedia.org/wiki?curid=2281612" title="W imię króla">
W imię króla



</doc>
<doc id="2281613" url="https://pl.wikipedia.org/wiki?curid=2281613" title="Mirosław Pluta">
Mirosław Pluta

Mirosław Stanisław Pluta (ur. 9 marca 1960 w Baranowie Sandomierskim) – polski polityk, nauczyciel i samorządowiec, burmistrz Baranowa Sandomierskiego (2002–2010), starosta tarnobrzeski (2010–2011), poseł na Sejm VI i VII kadencji.
Życiorys.
Ukończył w 2001 studia z zakresu socjologii w filii Katolickiego Uniwersytetu Lubelskiego w Stalowej Woli. Został później doktorantem na UMCS. W 2003 ukończył także studia podyplomowe z wychowania fizycznego na Politechnice Radomskiej. Pracował jako nauczyciel w szkołach podstawowych i gimnazjalnych. Prowadził również własną działalność gospodarczą.
W II turze wyborów w 2002 został wybrany na urząd burmistrza miasta i gminy Baranów Sandomierski z ramienia komitetu „Wspólna Droga Prawicy”. W 2006 z powodzeniem ubiegał się o reelekcję, wygrywając w I turze. W wyborach w 2007 bez powodzenia startował do Sejmu w okręgu rzeszowskim z listy Platformy Obywatelskiej.
W 2010 kandydował wyłącznie do rady powiatu tarnobrzeskiego, uzyskując mandat. Powołany został następnie na stanowisko starosty tego powiatu IV kadencji. W 2011 objął mandat poselski, z którego zrezygnował Jan Tomaka. W wyborach w tym samym roku z powodzeniem ubiegał się o reelekcję, dostał 12 812 głosów. W wyborach do Parlamentu Europejskiego w 2014 startował z listy PO w okręgu nr 9 w Rzeszowie i nie uzyskał mandatu eurodeputowanego, zdobywając 4783 głosy. W 2015 nie został natomiast ponownie wybrany do Sejmu. W 2018 powrócił w skład rady powiatu tarnobrzeskiego.
W 2014 odznaczony Brązową Odznaką „Zasłużony dla Ochrony Przeciwpożarowej”.

</doc>
<doc id="2281614" url="https://pl.wikipedia.org/wiki?curid=2281614" title="Jan Suski">
Jan Suski

Jan Suski (ur. 1931, zm. 1999 w Warszawie) – polski sportowiec, koszykarz i siatkarz.
Przez wiele lat był związany z wołomińskim klubem sportowym Huragan, grał w tamtejszej drużynie siatkarskiej. W drugiej połowie lat 50. XX wieku grał w reprezentacji narodowej siatkarzy, cieszył się wśród sędziów opinią najlepszego rozgrywającego w Europie. Zmarł w 1999, jego symboliczny grób znajduje się na cmentarzu Bródnowskim w Warszawie (kw. 21B-II-4).

</doc>
<doc id="2281615" url="https://pl.wikipedia.org/wiki?curid=2281615" title="Arboretum Kórnickie">
Arboretum Kórnickie



</doc>
<doc id="2281616" url="https://pl.wikipedia.org/wiki?curid=2281616" title="Tapa Czermojew">
Tapa Czermojew

Tapa (Abduł Miedżyd) Arcujewicz Czermojew (ur. 1882 w Groznym, zm. 28 sierpnia 1937 w Lozannie) – czeczeński polityk, premier Republiki Górskiej Północnego Kaukazu.
Życiorys.
Był najstarszym synem generała Arcu Czermojewa. Kształcił się w Nikołajewskiej Szkole Oficerów Kawalerii w Petersburgu. Szkołę ukończył w 1901 i otrzymał przydział do Gwardii Przybocznej cara Mikołaja II. Zrezygnował ze służby w armii w 1908, kiedy
umarł jego ojciec. W tym czasie został przedsiębiorcą i zajął się poszukiwaniem ropy naftowej w okolicach Groznego.
Działalność gospodarczą Czermojewa przerwał wybuch I wojny światowej. W stopniu kapitana wstąpił do tzw. Dzikiej Dywizji, złożonej z ochotników kaukaskich, działającej w ramach Armii Rosyjskiej. Po wybuchu rewolucji październikowej w 1917 powrócił do Czeczenii, aby uniemożliwić rozwój bolszewizmu na tym terenie.
Z inicjatywy Czermojewa w marcu 1917 doszło do spotkania przywódców czeczeńskich i zawarcia porozumienia o współpracy. 11 maja 1918 powołano oficjalnie Górską Republikę Północnego Kaukazu jako niezależne państwo. Czermojew otrzymał w nim stanowisko premiera i ministra spraw zagranicznych. W marcu 1919 udał się na czele delegacji czeczeńskiej na konferencję pokojową do Paryża, aby tam zabiegać bezskutecznie o uznanie jego państwa.
W styczniu 1921 oddziały bolszewickie opanowały Kaukaz Północny, likwidując struktury niezależnego państwa. Rząd, na czele z Czermojewem udał się na emigrację. Mieszkał początkowo we Francji, gdzie działał w organizacjach skupiających kaukaskich emigrantów. Ostatnie lata życia spędził w Szwajcarii.
Był dwukrotnie żonaty. Pierwszą jego żoną była perska księżniczka Hawa Hannum Hibrahimbek (ślub w 1906), a drugą Natasza Brajłowska.

</doc>
<doc id="2281617" url="https://pl.wikipedia.org/wiki?curid=2281617" title="Parafia Nawiedzenia NMP w Kolembrodach">
Parafia Nawiedzenia NMP w Kolembrodach



</doc>
<doc id="2281619" url="https://pl.wikipedia.org/wiki?curid=2281619" title="William Thierry Preyer">
William Thierry Preyer



</doc>
<doc id="2281620" url="https://pl.wikipedia.org/wiki?curid=2281620" title="Schron amunicyjny „Mogiła”">
Schron amunicyjny „Mogiła”

Schron amunicyjny „Mogiła” – jeden z obiektów austriackiej Twierdzy Kraków.
Znajduje się przy ul. Melchiora Wańkowicza nad Dłubnią w Nowej Hucie, w odległości ok. 300 metrów od Zalewu Nowohuckiego.
Powstał w latach 1913–1914 według typowego projektu. Schron zbudowany jest z kamienia i cegły. Posiada stalowo-betonowy, pokryty blachą strop.
Jest w złym stanie technicznym, nie posiada drzwi i okiennic pancernych, przed wejściem postawiono współczesną przybudówkę z pustaków.
Obiekt popada w ruinę, jest zdewastowany, otoczenie zaśmiecone.

</doc>
<doc id="2281621" url="https://pl.wikipedia.org/wiki?curid=2281621" title="Wilhelm Preyer">
Wilhelm Preyer



</doc>
<doc id="2281622" url="https://pl.wikipedia.org/wiki?curid=2281622" title="Schron amunicyjny „Dłubnia”">
Schron amunicyjny „Dłubnia”

Schron amunicyjny „Dłubnia” – jeden z obiektów austriackiej Twierdzy Kraków.
Znajduje się przy ul. Łowińskiego w Nowej Hucie, 600 metrów na południe od Fortu pancernego głównego 49a „Dłubnia”.
Powstał w latach 1914–1915 według typowego projektu. Schron zbudowany jest z kamienia i cegły. Posiada stalowo-betonowy, pokryty blachą strop. Jest wkomponowany w zbocze wzgórza. Zachował się w stanie dobrym.

</doc>
<doc id="2281623" url="https://pl.wikipedia.org/wiki?curid=2281623" title="Francisco Hernández">
Francisco Hernández

Francisco Javier "Panchito" Hernández (ur. 1928, zm. 24 stycznia 2011 w mieście Meksyk) – meksykański piłkarz, działacz i skaut piłkarski. W latach 1969–1996 pracował jako członek zarządu zespołu Club América.
Hernández za czasów swojej kariery piłkarskiej z powodzeniem reprezentował barwy drużyny Club Deportivo Zacatepec. W lutym 1968 objął funkcję sekretarza ds. technicznych stołecznego Clubu América za kadencji wieloletniego prezydenta zespołu Guillermo Cañedo. Niedługo później objął funkcję wiceprezydenta Amériki. W latach 70. i 80. był odpowiedzialny za wyszukiwanie młodych, zdolnych zawodników i ściąganie ich do klubu. Za jego sprawą do drużyny "Águilas" trafili gracze tacy jak Carlos Reinoso, Héctor Zelada, Eduardo Bacas, Norberto Outes, Daniel Brailovsky czy Antônio Carlos Santos. Zaproponował pierwszy profesjonalny kontrakt Cuauhtémocowi Blanco, wychowankowi Amériki i późniejszemu uczestnikowi trzech edycji mistrzostw świata. Podczas 27–letniej pracy Hernándeza w stołecznym klubie drużyna "Águilas" wywalczyła 17 trofeów (9 krajowych i 8 międzynarodowych). Pod koniec życia pracował z juniorami Amériki.
Hernández zmarł 24 stycznia 2011 o godzinie 03:20 nad ranem w wyniku dolegliwości układu oddechowego. O godzinie 10:00 o śmierci 83–latka poinformowała oficjalna strona Amériki.

</doc>
<doc id="2281628" url="https://pl.wikipedia.org/wiki?curid=2281628" title="Przejażdżka z przyjemnością i nie bez morału">
Przejażdżka z przyjemnością i nie bez morału

Przejażdżka z przyjemnością i nie bez morału (oryg. ros. Прогулка с удовольствием и не без морали) – opowiadanie Tarasa Szewczenki napisane w czasie uwięzienia twórcy w Twierdzy Pietropawłowskiej, w języku rosyjskim.
Okoliczności powstania utworu.
W marcu 1847 Taras Szewczenko został uwięziony za działalność w Bractwie Cyryla i Metodego, następnie zaś skazany na wcielenie do karnego korpusu orenburskiego w stopniu szeregowego oraz dodatkowy zakaz rysunku i pisania. Zakaz ten uchylony został dopiero po kilku latach. W okresie przymusowej służby, równającej się uwięzieniu, Szewczenko napisał w języku rosyjskim jedenaście opowiadań, z których znanych jest dziewięć, podpisując je jako dzieła "Kobziarza Darmograja". Przyczyną wyboru języka rosyjskiego w miejsce ukraińskiego, w którym dotąd tworzył Szewczenko, była nadzieja łatwiejszego znalezienia wydawcy.
Pierwszą redakcję opowiadania Szewczenko stworzył między 1856 (w listopadzie tego roku ukończył prace nad pierwszą częścią) a kwietniem 1857. Wersja druga oraz ostateczny tytuł utworu powstała w 1858 w Niżnym Nowogrodzie. Był to ostatni w życiu Szewczenki utwór napisany prozą. Decydującą inspiracją dla autora była historia marynarza, który w nagrodę za odwagę prosił o zwolnienie siostry z poddaństwa, którą pisarz przeczytał w piśmie "Morskij zbornik" w 1855. W dziele autor opisał również epizody zauważone w czasie własnych podróży po Ukrainie.
Treść.
Narrator utworu, malarz i pisarz Darmohraj, posiadający wyraźne cechy autobiograficzne, udaje się z wizytą do swojej rodziny na wieś. W drodze, w jednej z karczm, przypadkowo zdobywa egzemplarz pisma "Przegląd Morski". Jeden z artykułów pisma opisuje postępowanie marynarzy, uczestników obrony Sewastopola w czasie wojny krymskiej, którzy wskutek odniesionych ran musieli odejść ze służby, mogli natomiast wybrać dla siebie dowolną nagrodę. Narratorowi szczególnie zapada w pamięć decyzja tego z nich, który poprosił o zwolnienie swojej siostry z poddaństwa. Postanawia na kanwie tego epizodu napisać ku czci marynarza poemat. Równocześnie w czasie kolejnych postojów bohater zauważa przemieszczającą się w tym samym, co on, kierunku – karetę, którą podróżuje piękna młoda kobieta w towarzystwie starej, nieokrzesanej opiekunki. Postanawia dowiedzieć się, kim jest nieznajoma, zamiar ten jednak kończy się niepowodzeniem.
Po dotarciu do celu narrator dowiaduje się, iż planowane jest wesele miejscowego dziedzica, Kurnatowskiego, z chłopką Ołeną Oberemenko. Okazuje się, iż jest to właśnie siostra marynarza, o którym czytał bohater – zamiast oficjalnie zwolnić swoją poddaną, jej właściciel wolał zawrzeć z nią związek małżeński z powodu jej młodości i urody. Przekonuje się również, iż Kurnatowski jest podstarzałym rozpustnikiem, zaś swoją żonę umieścił pod kontrolą starej karmelitanki Doroty. Wreszcie rozpoznaje Ołenę w dziewczynie, którą spotkał na drodze w karecie. Dzięki jej przychylnemu stosunkowi do siebie może zapoznać się z miejscową ludnością – ukraińskimi chłopami i zruszczoną niemiecką rodziną Prechtelów, z którą się zaprzyjaźnia. W finale utworu, już po wyjeździe z miejscowości, dowiaduje się, iż Kurnatowski, ślepo zakochany w Ołenie, porzucił dotychczasowy tryb życia, spełnia wszystkie jej życzenia i stał się bardziej ludzki dla swoich chłopów, kobieta zaprzyjaźniła się z córką Prechtelów, Dorota zaś zmarła po ciężkiej chorobie; wszyscy żyją w zgodzie i szczęściu.
Cechy utworu.
"Przejażdżka z przyjemnością i nie bez morału" jest kolejnym w dorobku Szewczenki utworem poruszającym problem poddaństwa i relacji między ukraińskim chłopstwem a szlachtą. Mimo zawartej w nim krytyki społecznej, utwór zawiera elementy idylli chłopskiej, czego wyrazem jest opis rodziny Prechtelów, żyjącej z własnej pracy i czerpiącej z niej radość oraz prezentacja przyjacielskich stosunków panujących wśród chłopów, zdolnych następnie przyczynić się do pozytywnej przemiany pana. Jerzy Jędrzejewicz wskazuje trzy przyczyny takiego przedstawienia wsi ukraińskiej, różnego od obrazu znanego z innych dzieł Szewczenki: nostalgię autora za utraconą ojczyzną, jego idee społecznikowskie oraz chęć stworzenia utworu możliwego do przyjęcia przez carską cenzurę, który mógłby być wydrukowany w prasie rosyjskiej. Całość tekstu utrzymana jest w tonie gawędziarskim, z wyraźnią nostalgią, momentami również ironią. Ważną częścią utworu są pełne zachwytu opisy ukraińskiej przyrody.
Recepcja i publikacja.
Opowiadania Szewczenki pisane w języku rosyjskim, w tym "Przejażdżka...", zostały nieprzychylnie przyjęte przez współczesnych mu twórców ukraińskich właśnie z powodu języka tekstu. Z kolei zaprzyjaźnieni z autorem pisarze rosyjscy, w tym Sergiusz Aksakow, któremu Szewczenko zadedykował opowiadanie, skrytykowali je za „plebejski charakter”.
Wbrew nadziejom autora na szybką publikację dzieła, zostało ono pierwszy raz wydane pośmiertnie, w 1881 we fragmentach w piśmie rosyjskim „Trud”, zaś w całości w magazynie „Kijewskaja starina” w 1887.

</doc>
<doc id="2281629" url="https://pl.wikipedia.org/wiki?curid=2281629" title="NSU 1200C">
NSU 1200C

NSU 1200 C – kompaktowy, dwudrzwiowy, pięciomiejscowy, sedan tylnonapędowy, produkowany przez niemiecką firmę NSU w latach 1967–1972. Wyposażony w chłodzony powietrzem silnik R4 o pojemności 1177 cm³.
Dane ogólne.
Modele NSU 1200 i 1200 C zostały wprowadzone do produkcji w 1967 jako rozwinięcie Typu 110. W porównaniu z poprzednikiem, auta otrzymały silniki o zwiększonej pojemności i mocy. Wprowadzono także kilka udogodnień, m.in. rozkładane przednie siedzenia, światła awaryjne, jednostronne postojowe światła obrysowe (zamontowane na skraju karoserii pod szybą przednią) i zegar – zastosowanych uprzednio w wersji: Typ 110 SC. Od 1970 obok dotychczasowej skrzyni 4-biegowej, dostępna była również 3-biegowa, półautomatyczna przekładnia, współpracująca ze sprzęgłem hydrokinetycznym (1200 C Automatik). Dzięki prostej konstrukcji, samochód był łatwy w naprawie. Cena modelu 1200 C wynosiła 5950 DM, wytworzono go w liczbie 167660 (256000 wraz z modelem NSU 1200) egzemplarzy. W 1972 zakończono produkcję wskutek przejęcia zakładów NSU (1969) przez Volkswagena.

</doc>
<doc id="2281630" url="https://pl.wikipedia.org/wiki?curid=2281630" title="Bitwa o Al-Dżaradi">
Bitwa o Al-Dżaradi

Bitwa o Al-Dżaradi – bitwa pomiędzy Siłami Obronnymi Izraela a Egipskimi Siłami Zbrojnymi, która miała miejsce 5 czerwca 1967 w trakcie wojny sześciodniowej w okolicach wąwozu Al-Dżaradi, podczas ofensywy na Al-Arisz. 
Tło historyczne.
Wybuch wojny sześciodniowej był poprzedzony napięciami izraelsko-arabskimi. Eskalację można było obserwować od 1965 roku, kiedy to Fatah przeprowadził pierwszy atak na izraelskie instalacje, którymi transportowano wodę z Jeziora Galilejskiego na południe kraju. Ponadto w okresie tym nasiliły się izraelsko-syryjskie spory wokół wykorzystywania wody z Jordanu i Jeziora Galilejskiego. Pod koniec 1964 roku Syryjczycy rozpoczęli ostrzał posterunków i gospodarstw izraelskich ze swoich pozycji na Wzgórzach Golan. Doprowadziło to do potyczek granicznych. Nasilające się napięcia doprowadziły Syryjczyków do przekonania o tym, iż Izraelczycy planują zająć Wzgórza Golan. Wobec tego, zaczęli wywierać naciski na Egipt i Związek Radziecki w celu otrzymania pomocy. 13 maja wywiad radziecki poinformował Egipcjan, że Izrael przegrupowuje swoje brygady w kierunku granicy z Syrią. 17 maja Egipt postanowił odpowiedzieć dyslokacją ponad 100 tys. żołnierzy na Synaju wymuszając wycofanie sił ONZ z tego obszaru. 22 maja Egipt ogłosił także zamknięcie Cieśniny Tirańskiej dla Izraelczyków. Państwa arabskie wysyłały swoje kontyngenty na pomoc Syrii i Egiptowi, podczas gdy europejskie mocarstwa nie chciały podjąć mediacji dyplomatycznych. Historiografia podaje różne przyczyny wybuchu wojny. Jedna mówi, iż Izrael, który obawiając się arabskiego ataku i źle interpretując działania Egiptu, podjął decyzję o rozpoczęciu działań uprzedzających i zaatakował Egipt, a potem Syrię. Za inną przyczynę wybuchu wojny podaje się także kulminację napięć w regionie pomiędzy Izraelem i Egiptem. Izraelska wersja z kolei uzasadnia wojnę tym, iż państwa arabskie nie dały innego wyboru Państwu Izrael, jak rozpoczęcie działań wojennych.
Przebieg bitwy.
5 czerwca podczas bitwy o węzeł Rafah, o godzinie 13:00, batalion czołgów pułkownika Szemu’ela Gonena dotarł do miejscowości Asz-Szajch Zuwajjid. Dowództwo armii postanowiło, że należy utrzymać tempo natarcia ku Al-Arisz i wykorzystać rozbicie sił egipskich w regionie. Wobec tego Gonen wyznaczył kompanię czołgów Szot i kompanię zwiadu do utrzymania kierunku natarcia na zachód ku 13-kilometrowego wąwozu Al-Dżaradi. Zbliżając się po krętej drodze do wąwozu izraelskie czołgi natknęły się na egipski garnizon w sile batalionu. Czołgi przejechały przez pozycje nieprzyjaciela nie napotykając poważnego oporu ze strony zaskoczonych Egipcjan, kontynuując natarcie w stronę Al-Arisz. Z kolei kompania zwiadu straciła kilka pojazdów, co zmusiło ją do zajęcia pozycji na pobliskich wydmach. Gdy izraelskie Szoty dotarły na peryferie Al-Arisz napotkały opór obrońców. Egipcjanie strzelali z umocnionych pozycji na dachach budynków, blokując drogę czołgom i ciężarówkom gąsienicowym. 
Kompania zwiadu walcząca z Egipcjanami w wąwozie Al-Dżaradi doniosła Gonenowi, że na miejscu znajdowały się silnie umocnione stanowiska bojowe, które skutecznie ostrzeliwały siły izraelskie. Około godziny 17 Izraelczycy w sile batalionu Pattonów przypuścili dwa ataki, jeden frontalny, a drugi flankujący od południa. Oba nie przyniosły skutku i wiązały się ze śmiercią dowódcy batalionu podpułkownika Ehuda Elada. Drugi atak przypuszczony godzinę później również nie przyniósł powodzenia Gonenowi. Pozycje Egipcjan stanowiły skuteczną zaporę dla reszty nacierających sił izraelskich ku Al-Arisz. Sytuacji nie polepszały przeciągające się walki o węzeł Rafah, które wiązały siły mogące pomóc w walkach o wąwóz. Po zmroku pojawiła się kompania Pattonów podpułkownika Mordechaja Awigata, która dzięki nawale artyleryjskiej przedarła się przez egipskie pozycje w wąwozie Al-Dżaradi. Do świtu piechota izraelska wyparła nieprzyjaciela z ostatnich pozycji w wąwozie, uzyskując w końcu wolną drogę do Al-Arisz. Straty izraelskie w walkach wyniosły 66 zabitych, 93 rannych i 28 czołgów.

</doc>
<doc id="2281631" url="https://pl.wikipedia.org/wiki?curid=2281631" title="Wytyczne techniczne G-1.3">
Wytyczne techniczne G-1.3

Wytyczne techniczne G-1.3 – zbiór zasad technicznych dotyczący wykonywania prac geodezyjnych w Polsce związanych z wyznaczaniem skalarnych wartości elementów pola magnetycznego Ziemi oraz sporządzaniem dokumentacji zdjęcia magnetycznego kraju i jego aktualizacji, wprowadzony zaleceniem Dyrektora Biura Rozwoju Nauki i Techniki Andrzeja Zglińskiego z 8 czerwca 1982 w sprawie stosowania wytycznych technicznych "G-1.3 Pomiary pola magnetycznego Ziemi i opracowanie ich wyników". Wytyczne stanowią uzupełnienie instrukcji G-1 będącej do 8 czerwca 2012 standardem technicznym w geodezji.
Wytyczne zostały wprowadzone w celu ujednolicenia wykonywania pomiarów pola magnetycznego. Jedynym wydaniem jest wydanie I z 1982 opracowane w Instytucie Geodezji i Kartografii przez zespół w składzie: Marta Tulczyńska oraz Andrzej Żółtowski, zgodnie z zaleceniami Biura Rozwoju Nauki i Techniki Głównego Urzędu Geodezji i Kartografii reprezentowanego przez Leona Alexandrowicza i Edwarda Jarosińskiego. 
Jako "zdjęcie magnetyczne" wytyczne definiują całość prac nad wyznaczeniem elementów pola magnetycznego Ziemi na określonym obszarze i wykonywanych w określonym czasie na punktach osnowy magnetycznej, a jako obowiązujący poziom odniesienia przyjmują wyrównany, regionalny standard obserwatoriów magnetycznych Europy Środkowej i Europy Południowo-Wschodniej. Osnowę magnetyczną (punkty pomiaru) stanowią punkty zaliczane do dwóch klas: podstawowej i szczegółowej.
Do podstawowej osnowy zalicza się:
Osnowę szczegółową stanowią:
Oprócz klasyfikacji osnów wytyczne podają zasady wykonywania prac w zakresie:
Wytyczne zawierają również 9 załączników w postaci wzorów i przykładów wykonywanych podczas, i po zakończeniu, prac dokumentów geodezyjnych (dzienników, nomogramów i opisów).

</doc>
<doc id="2281634" url="https://pl.wikipedia.org/wiki?curid=2281634" title="Droid (fonty)">
Droid (fonty)

Droid to krój pisma stworzony przez Ascender Corporation do użytku przez platformę Android stworzoną przez Open Handset Alliance wydany na licencji Apache. Fonty te zaprojektowane zostały przez Steve'a Mattesona do użytku na niewielkich wyświetlaczach urządzeń przenośnych. Swoją nazwę zawdzięczają nazwie platformy, dla której powstały.
Fonty.
Rodzina Droid składa się z trzech fontów: Droid Sans, Droid Sans Mono oraz Droid Serif.

</doc>
<doc id="2281637" url="https://pl.wikipedia.org/wiki?curid=2281637" title="Mirosława Goleniewska-Furman">
Mirosława Goleniewska-Furman

Mirosława Goleniewska-Furman (znana też jako Mirosława Furmanowa, z domu Goleniewska, ur. 30 marca 1927 w Łukowie, zm. 16 września 2014 w Warszawie) – polska farmaceutka, profesor i wykładowca Akademii Medycznej w Warszawie – Warszawskiego Uniwersytetu Medycznego.
Życiorys.
W 1952 roku ukończyła farmację na Wydziale Farmaceutycznym Akademii Medycznej w Warszawie. W 1962 roku uzyskała tytuł doktora nauk farmaceutycznych (za pracę "Związki filogenetyczne i geobotaniczne Grzybieni północnych Nymphaea candida Presl w rodzinie Nymphaeaceae oraz badania anatomiczne i chemiczne tego gatunku"). Habilitowała się w 1968 roku na podstawie rozprawy "Studium botaniczno-farmaceutyczne o Cabombaceae, Nymphaeaceae i Nelumbonaceae", od 1978 roku profesor nadzwyczajny AM w Warszawie, od 1991 roku profesor zwyczajny. W roku 1978 objęła Katedrę i Zakład Biologii i Botaniki Farmaceutycznej AM w Warszawie po swoim nauczycielu, profesorze Henryku Bukowieckim i była jej kierownikiem do 2002 roku. Ukierunkowała działalność Katedry na biotechnologię roślin leczniczych. W okresie 1972-1981 pełniła funkcję prodziekana, a 1981-1987 – dziekana Wydziału Farmaceutycznego AM. 
Członek Komitetu Terapii i Nauk o Leku Polskiej Akademii Nauk – przewodnicząca od 2007 roku, Komisji Leku Naturalnego i Biotechnologii PAN – wiceprzewodnicząca, Polskiego Towarzystwa Farmaceutycznego, Polskiego Towarzystwa Botanicznego, Towarzystwa Naukowego Warszawskiego, Society of Medicinal Plants. 
Prowadziła liczne badania naukowe z zakresu botaniki farmaceutycznej, biotechnologii roślin, fitochemii, roślinnych kultur tkankowych in vitro, czego owocem są publikacje naukowe (około 200), głównie w czasopismach anglojęzycznych. Jest także współautorką podręcznika "Botanika farmaceutyczna" PZWL, 1973.
Uhonorowana w 2004 roku godnością doctor honoris causa Akademii Medycznej im. Feliksa Skubiszewskiego w Lublinie. Odznaczona Krzyżem Kawalerskim, Oficerskim i Komandorskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej i wieloma nagrodami rektorskimi i Ministra Zdrowia.
Jej mężem był architekt Jan Furman.

</doc>
<doc id="2281638" url="https://pl.wikipedia.org/wiki?curid=2281638" title="Eleonora Harendarska">
Eleonora Harendarska

Eleonora Krystyna Harendarska (ur. 14 marca 1941 w Bydgoszczy) – polska muzykolog, działaczka kulturalna, od 1991 do 2015 dyrektor Filharmonii Pomorskiej im. Ignacego Jana Paderewskiego w Bydgoszczy.
Życiorys.
Dzieciństwo spędziła na bydgoskim Okolu. Wychowała się w rodzinie, w której pielęgnowano muzykę. Uczyła się prywatnie gry na fortepianie. Po ukończeniu Liceum Muzycznego w Bydgoszczy i maturze (1960 – klasa fortepianu Lucjana Galona) studiowała muzykologię na Uniwersytecie Warszawskim. Po obronie pracy magisterskiej została zatrudniona w Filharmonii Pomorskiej w Bydgoszczy, gdzie zajmowała się organizacją Bydgoskich Festiwali Muzycznych i kongresów-festiwali Musica Antiqua Europae Orientalis. Zaliczała się do najbliższych współpracowników długoletniego dyrektora FP Andrzeja Szwalbe. W 1979 została kierownikiem artystycznym Bydgoskich Festiwali Muzycznych, w 1989 wicedyrektorem filharmonii, a w 1990 dyrektorem artystycznym FP.
W 1991, po odejściu Andrzeja Szwalbe na emeryturę, została mianowana dyrektorem naczelnym Filharmonii Pomorskiej w Bydgoszczy, którym pozostawała do przejścia na emeryturę w 2015. Przeprowadziła instytucję przez okres ustrojowej transformacji. Kierowana przez nią instytucja utrzymała stabilność finansową instytucji, poszerzyła ofertę artystyczną o nowe formy (m.in. spotkania z mistrzami pióra oraz koncerty uniwersyteckie), wprowadziła innowacje organizacyjne (zniżki dla bezrobotnych, otwarte dla publiczności próby generalne), pozyskała dla bydgoskich filharmoników zagranicznych dyrygentów, utrzymała zmieniającą swój repertuar Capellę Bydgostiensis.
Eleonora Harendarska zaangażowała się w działalność licznych organizacji społecznych działających na rzecz kultury. Była członkinią zarządu głównego Stowarzyszenia Polskich Artystów Muzyków w Warszawie, współzałożycielką i pierwszą przewodniczącą Konferencji Dyrektorów Polskich Filharmonii, członkinią jury różnych konkursów artystycznych.
Należała do Ruchu Obywatelskiego Akcja Demokratyczna, następnie związana była z Unią Demokratyczną i Unią Wolności. W 1991 bez powodzenia kandydowała do Senatu, zajmując 5. miejsce spośród 15 kandydatów w okręgu bydgoskim.
Odznaczenia i wyróżnienia.
W 2011 została odznaczona przez prezydenta Bronisława Komorowskiego Krzyżem Komandorskim Orderu Odrodzenia Polski. Wcześniej otrzymała Krzyże Kawalerski oraz Krzyż Oficerski Orderu Odrodzenia Polski, a także m.in. Srebrny Krzyż Zasługi oraz Złoty Medal „Zasłużony Kulturze Gloria Artis” (2005). W 2017 została odznaczona Krzyżem Wolności i Solidarności.
W 2015 otrzymała tytuł honorowego obywatela Bydgoszczy.

</doc>
<doc id="2281641" url="https://pl.wikipedia.org/wiki?curid=2281641" title="Benjamin Collins Brodie">
Benjamin Collins Brodie

Benjamin Collins Brodie (ur. 9 czerwca 1783, zm. 21 października 1862) – angielski fizjolog i chirurg, pionier badań w dziedzinie chorób kości i stawów. Laureat Medalu Copleya.
Życiorys.
Brodie urodził się w Winterslow, w harabstwie Wiltshire. Wczesną edukację pobierał u swego ojca; a gdy zdecydował się zawodowo zajmować medycyną, udał się w 1801 roku do Londynu, gdzie uczestniczył w wykładach Johna Abernethy i studiował na Charterhouse School. Dwa lata później został uczniem sir Everarda Home w St George’s Hospital. W 1808 został asystentem chirurga w tej instytucji, w której pracował ponad trzydzieści lat. W 1810 roku został wybrany członkiem Towarzystwa Królewskiego w Londynie, w ramach którego, w ciągu następnych czterech lub pięciu lat, opracował kilka prac opisujących nowatorskie badania z fizjologii. W 1834 roku został wybrany zagranicznym członkiem Królewskiej Szwedzkiej Akademii Nauk.
W 1816 ożenił się z Anne Sellon, córką wybitnego prawnika, z którą miał kilkoro dzieci (wieku dorosłego dożyło troje z nich). Jego najstarszy syn, sir Benjamin Collins Brodie 2 baronet, drugi baronet, był profesorem chemii w Oksfordzie i jest znany przede wszystkim z badań alotropowych stanów węgla oraz odkrycia kwasu grafitowego.
Osiągnięcia naukowe.
W czasie kariery chirurga uzyskał duże i dochodowe praktyki, a od czasu do czasu opisywał chirurgiczne zagadnienia, wnosząc duży wkład do Towarzystwa Medycznego i Chirurgicznego w Londynie w postaci wielu referatów i artykułów z medycyny. Jego najważniejszym dziełem jest traktat "Patologiczne i Chirurgiczne Obserwacje Chorób Stawów", prawdopodobnie z 1818, w którym przedstawia początki chorób w różnych tkankach stawów i podaje dokładną wartości bólu jako symptom i dowód choroby organicznej. To dzieło doprowadziło do przyjęcia w chirurgii bardziej zachowawczych środków w leczeniu schorzeń stawów, a w konsekwencji zmniejszenia liczby amputacji i utraty życia pacjentów. Pisał również o chorobach układu moczowego i o miejscowych schorzeniach nerwowych o charakterze chirurgicznym.
W 1854 roku opublikował anonimowo tom pt. "Badania Psychologiczne", które osiem lat później w 1862, już rozszerzone i uaktualnione, zostały opublikowane pod jego własnym nazwiskiem. W trakcie swej kariery otrzymał wiele nagród i zajmował się zdrowiem rodziny królewskiej, był chirurgiem Jerzego IV, Wilhema IV oraz królowej Wiktorii. W 1834 otrzymał tytuł baroneta. W 1844 został korespondentem Institut de France.
W 1855 otrzymał tytuł doktora na uniwersytecie Uniwersytecie Oksfordzkim. W 1858 roku został prezesem Towarzystwa Królewskiego w Londynie, a następnie pierwszym prezesem Generalniej Rady Medycznej.
W 1858 Henry Gray zadedykował Brodiemu swoją książka poświęconą anatomii Gray’s Anatomy.
Sir Benjamin Brodie Collins zmarł na guza ramienia w Broome Park, w hrabstwie Surrey w wieku 79 lat. Jego dzieła zebrane, wraz z autobiografią, zostały opublikowane w 1865 roku pod redakcją Charlesa Hawkinsa.

</doc>
<doc id="2281642" url="https://pl.wikipedia.org/wiki?curid=2281642" title="Dendrobiology">
Dendrobiology

„Dendrobiology” – czasopismo naukowe Instytutu Dendrologii Polskiej Akademii Nauk w Kórniku, wydawane w języku angielskim przez spółkę „Bogucki Wydawnictwo Naukowe” w Poznaniu. W czasopiśmie publikowane są recenzowane artykuły badawcze, prace przeglądowe dotyczące biologii drzew i krzewów.
Historia powstania.
Czasopismo jest wydawane od 2000 roku jako kontynuacja rocznika „Arboretum Kórnickie” (1955-1999), przy czym zachowano ciągłość numeracji woluminów od 1955 roku. Pierwszym redaktorem naczelnym był Tadeusz Przybylski.
„Dendrobiology” powstało jako rocznik, w 2002 roku zmieniono cykl wydawniczy na półroczny. W 2017 roku podjęto decyzję o zaprzestaniu wydawania czasopisma w wersji drukowanej, ukazuje się w wersji elektronicznej. 

</doc>
<doc id="2281647" url="https://pl.wikipedia.org/wiki?curid=2281647" title="Udar niedokrwienny mózgu">
Udar niedokrwienny mózgu



</doc>
<doc id="2281649" url="https://pl.wikipedia.org/wiki?curid=2281649" title="Dmitrij Nasonow">
Dmitrij Nasonow

Dmitrij Nikołajewicz Nasonow (; ur. 1895, zm. 1957) – rosyjski cytofizjolog. Prowadził badania nad funkcją aparatu Golgiego, procesem pobudzenia, prądami czynnościowymi i przepuszczalnością błony komórkowej. Był profesorem Uniwersytetu w Leningradzie. Jego ojcem był zoolog Nikołaj Nasonow.

</doc>
<doc id="2281651" url="https://pl.wikipedia.org/wiki?curid=2281651" title="Ubuntu (fonty)">
Ubuntu (fonty)

Ubuntu to krój pisma w formacie OpenType i TrueType, zaprojektowany jako font bezszeryfowy przez londyński oddział firmy Dalton Maag, finansowany przez Canonical. Do września 2010 fonty Ubuntu dostępne były tylko dla uczestników betatestów. Od Ubuntu 10.10 stały się domyślnym krojem systemowym.
Fonty Ubuntu udostępnione są na podstawie Ubuntu Font Licence.
W Ubuntu 12.04 dodana została czcionka terminalowa.
Fonty Ubuntu są domyślnym krojem wykorzystywanym w systemie Ubuntu oraz w dotyczących go materiałach reklamowych.

</doc>
<doc id="2281652" url="https://pl.wikipedia.org/wiki?curid=2281652" title="Premier League Snooker 2002">
Premier League Snooker 2002

Premier League Snooker 2002 – nierankingowy turniej snookerowy. Został rozegrany w dniach 5 stycznia – 12 maja 2002. 
Zwycięzcą turnieju został Ronnie O’Sullivan, który pokonał w finale Johna Higginsa 9:4.
Wyniki fazy grupowej.
1. Kolejka (5 stycznia)
2. Kolejka (6 stycznia)
3. Kolejka (19 stycznia)
4. Kolejka (20 stycznia)
5. Kolejka (16 lutego)
6. Kolejka (17 lutego)
7. Kolejka (16 marca)
8. Kolejka (17 marca)

</doc>
<doc id="2281654" url="https://pl.wikipedia.org/wiki?curid=2281654" title="Naric">
Naric



</doc>
<doc id="2281656" url="https://pl.wikipedia.org/wiki?curid=2281656" title="Włodzimierz Niderhaus">
Włodzimierz Niderhaus

Włodzimierz Adam Niderhaus (ur. 18 sierpnia 1944 w Warszawie, zm. 8 maja 2020 tamże) – polski producent filmowy, wieloletni dyrektor Wytwórni Filmów Dokumentalnych i Fabularnych w Warszawie.
Życiorys.
Absolwent Wydziału Mechaniki Precyzyjnej Politechniki Warszawskiej. Od 1970 zawodowo związany z WFDiF, w 1989 objął stanowisko dyrektora tej instytucji. Od 2005 do 2008 pełnił funkcję sekretarza rady Polskiego Instytutu Sztuki Filmowej.
Jako producent i koproducent brał udział w powstaniu około 50 filmów fabularnych. Był producentem m.in. "Różyczki" z 2010 w reżyserii Jana Kidawy-Błońskiego, który to film otrzymał Złote Lwy na 35. FPFF w Gdyni. Za tę produkcję na tym samym festiwalu Włodzimierz Niderhaus otrzymał Złotego Kangura, nagrodę australijskich dystrybutorów filmowych. W 2015 otrzymał Srebrne Lwy 40. Festiwalu Filmowego w Gdyni jako producent filmu "Excentrycy, czyli po słonecznej stronie ulicy" w reżyserii Janusza Majewskiego.
19 maja 2020 został pochowany na cmentarzu Powązkowskim w Warszawie.
Odznaczenia.
Odznaczony Srebrnym (2005) i Złotym (2010) Medalem „Zasłużony Kulturze Gloria Artis”. W 2011 prezydent Bronisław Komorowski odznaczył go Krzyżem Oficerskim Orderu Odrodzenia Polski.

</doc>
<doc id="2281657" url="https://pl.wikipedia.org/wiki?curid=2281657" title="Jan Nepomucen Kurowski">
Jan Nepomucen Kurowski

Jan Nepomucen Kurowski (ur. 15 maja 1783, Bielejewo (pow. jarociński) lub Chaławy (pow. kościański), zm. 22 sierpnia 1866 w Warszawie) – polski agronom, pisarz zajmujący się tematyką rolniczą oraz popularyzator wiedzy rolniczej. Założył i redagował "Tygodnik Rolniczo-Technologiczny". Był autorem wielu podręczników i poradników. Już na początku XIX wieku Kurowski propagował wprowadzanie płodozmianu na ziemiach polskich.
Członek honorowy Towarzystwa Rolniczego w Królestwie Polskim w 1858 roku. Członek korespondent Galicyjskiego Towarzystwa Gospodarskiego (1857-1863).
Spoczywa na cmentarzu Powązkowskim w Warszawie (kwatera 125-6-2/3).

</doc>
<doc id="2281658" url="https://pl.wikipedia.org/wiki?curid=2281658" title="Pałac Lodowy w Sankt Petersburgu">
Pałac Lodowy w Sankt Petersburgu

Pałac Lodowy w Sankt Petersburgu (ros. Ледовый Дворец) – hala widowiskowo-sportowa z lodowiskiem w Petersburgu w Rosji. 
Została wybudowana w latach 2009-2010, a koszt budowy wyniósł 60 milionów dolarów. Może pomieścić 12 300 widzów. 
Lodowisko służy klubowi hokejowemu SKA Sankt Petersburg występującemu w rozgrywkach KHL. W 2000 w hali odbywały się mecze mistrzostw świata w hokeju na lodzie, a w 2011 Mecz Gwiazd KHL. W dniach 7 i 8 maja 2014 w hali odbył się KHL Junior Draft 2014.
Poza tym odbywają się tu koncerty. 

</doc>
<doc id="2281659" url="https://pl.wikipedia.org/wiki?curid=2281659" title="Gość Info Dziennika">
Gość Info Dziennika

Gość Info Dziennika – program telewizyjny typu satyryczno-publicystycznego produkowany przez telewizję TVP Info, nadawany w dni robocze wieczorem o godzinie 22:30. W programie w formie wywiadów ze znanymi politykami, dziennikarzami i przedstawicielami organizacji społecznych omawiane są aktualne wydarzenia polityczne i społeczne. Nadawanie Programu zostało zakończone w styczniu 2012

</doc>
<doc id="2281661" url="https://pl.wikipedia.org/wiki?curid=2281661" title="Temel">
Temel



</doc>
<doc id="2281662" url="https://pl.wikipedia.org/wiki?curid=2281662" title="BUŁA">
BUŁA



</doc>
<doc id="2281663" url="https://pl.wikipedia.org/wiki?curid=2281663" title="Tamuel">
Tamuel



</doc>
<doc id="2281664" url="https://pl.wikipedia.org/wiki?curid=2281664" title="Organ założycielski">
Organ założycielski

Organ założycielski – jednostka administracji publicznej, która powołuje przedsiębiorstwo państwowe lub komunalne (np. spółkę komunalną do realizacji zadań własnych gminy).
Podstawowym zadaniem organu założycielskiego jest kontrola i ocena działalności przedsiębiorstwa oraz pracy jego zarządu. Organ założycielski może nałożyć na przedsiębiorstwo obowiązek wprowadzenia do planu dodatkowego zadania, bądź wyznaczyć zadanie poza planem, jeżeli jest to niezbędne z uwagi na potrzeby obrony kraju, w wypadku klęski żywiołowej lub w celu wykonania zobowiązań międzynarodowych.
Kompetencją organu założycielskiego jest również podejmowanie decyzji o łączeniu, podziale i likwidacji podległego mu podmiotu.

</doc>
<doc id="2281668" url="https://pl.wikipedia.org/wiki?curid=2281668" title="In the Name of the King 2">
In the Name of the King 2



</doc>
<doc id="2281670" url="https://pl.wikipedia.org/wiki?curid=2281670" title="Jerzy Karol Dowgiałło">
Jerzy Karol Dowgiałło



</doc>
<doc id="2281672" url="https://pl.wikipedia.org/wiki?curid=2281672" title="Computers and Blues">
Computers and Blues

Computers and Blues – piąty i zarazem ostatni album studyjny, brytyjskiego rapera The Streets. W Wielkiej Brytanii premiera albumu miała miejsce 7 lutego 2011 roku.

</doc>
<doc id="2281673" url="https://pl.wikipedia.org/wiki?curid=2281673" title="Kristen Michal">
Kristen Michal

Kristen Michal (ur. 12 lipca 1975 w Tallinnie) – estoński polityk, parlamentarzysta, od 2011 do 2012 minister sprawiedliwości, od 2015 do 2016 minister gospodarki i infrastruktury.
Życiorys.
W 1999 został absolwentem studiów z zakresu ekonomii i zarządzania na Uniwersytecie Pedagogicznym w Tallinnie. Studiował następnie prawo na prywatnej uczelni Akadeemia Nord. W 1996 wstąpił do liberalnej Estońskiej Partii Reform. Do 1999 pracował w administracji klubu radnych w Tallinnie, później pracował we frakcji poselskiej swojego ugrupowania. W latach 1999–2001 był radnym miejskim. Później pełnił funkcję szefa biura ministra ds. regionalnych Toiva Asmera.
Posłował do Riigikogu X i XI kadencji. W wyborach w 2011 uzyskał reelekcję do Zgromadzenia Państwowego XII kadencji. W kwietniu tego samego roku objął urząd ministra sprawiedliwości w trzecim rządzie Andrusa Ansipa.
W 2012 wszczęto postępowanie karne w sprawie nielegalnego finansowania Partii Reform, którego Kristen Michal w czasie pełnienia funkcji sekretarza generalnego partii miał być głównym organizatorem. W grudniu tego samego roku polityk podał się do dymisji z zajmowanego stanowiska w rządzie, został odwołany w tym samym miesiącu.
W 2015 Kristen Michal utrzymał mandat poselski na kolejną kadencję. W kwietniu tegoż roku zaprzysiężony na urzędzie ministra gospodarki i infrastruktury w drugim rządzie Taaviego Rõivasa. Zakończył pełnienie tej funkcji wraz z całym gabinetem w listopadzie 2016. Zasiadł później również ponownie w radzie miejskiej estońskiej stolicy. W 2019 i 2023 ponownie wybierany na deputowanego do Riigikogu.

</doc>
<doc id="2281679" url="https://pl.wikipedia.org/wiki?curid=2281679" title="Wskaźnik Tashiro">
Wskaźnik Tashiro

Wskaźnik Tashiro – wskaźnik chemiczny służący do oznaczania kwasowości roztworów. Zmienia barwę w zakresie 4,4 - 6,2. Wskaźnik ten w środowisku zasadowym ma zabarwienie zielone, natomiast w środowisku o odczynie kwaśnym charakteryzuje się amarantowofioletową barwą. 
Chemicznie jest to roztwór 1 g czerwieni metylowej i 0,5 g błękitu metylenowego w 1 l etanolu.
Zmiany koloru.
Szara barwa roztworu, występująca w punkcie równoważnikowym (stechiometrycznym) jest w praktyce laboratoryjnej bardzo trudna do osiągnięcia, podobnie jak w przypadkach innych wskaźników.

</doc>
<doc id="2281681" url="https://pl.wikipedia.org/wiki?curid=2281681" title="Leonardo da Vinci (program)">
Leonardo da Vinci (program)



</doc>
<doc id="2281684" url="https://pl.wikipedia.org/wiki?curid=2281684" title="40,6 cm Schnellladekanone C/34">
40,6 cm Schnellladekanone C/34

40,6 cm Schnellladekanone C/34 (nieoficjalna nazwa: Adolfkanone – działo Adolf) – niemiecka armata okrętowa przeznaczona dla projektowanych pancerników typu "H", ostatecznie użyta w bateriach obrony wybrzeża.
Historia.
W 1934 roku w zakładach "Friedrich Krupp AG" opracowano prototyp armaty okrętowej kal. 406 mm oznaczony jako "40.6 cm SK C/34", która miała znaleźć się na wyposażeniu niemieckich pancerników. W związku z tym, że do uzbrojenia budowanych w tym czasie pancerników typu "Scharnhorst" i "Bismarck" użyto dział mniejszego kalibru, wycofano się z tego projektu.
Ostatecznie produkcja dział rozpoczęła się w styczniu 1939 roku na potrzeby pancerników typu "H", a w 1940 roku uznana została za priorytetową. Rezygnacja z budowy pancerników typu "H" przerwała w listopadzie tego roku prace nad działami. Wytworzone w tym czasie i odpowiednio przebudowane działa zostały przeznaczone do obrony wybrzeża.
Użycie bojowe.
W 1940 roku z trzech dział utworzono baterię "Schleswig Holstein", która została umieszczona na Helu (w obrębie przedwojennych fortyfikacji Rejonu Umocnionego). Krótko po próbach ogniowych w 1941 roku bateria została zlikwidowana. Jej działa zostały skierowane do Francji, gdzie utworzono w 1942 roku baterię "Lindemann" umieszczoną na przylądku Blanc Nez koło Calais, była wykorzystywana do zwalczania żeglugi alianckiej w Cieśninie Kaletańskiej. Próby jej zniszczenia przez lotnictwo i okręty alianckie nie przyniosły żadnych efektów, ostatecznie została zdobyta w 1944 roku po ataku od strony lądu.
W 1941 roku wysłano do Norwegii 8 dział, z których utworzono dwie baterie, przy czym jedno z dział utracono w trakcie transportu. Baterię "Dietl" składającą się z trzech dział umieszczono na wyspie Engeløya, a drugą baterię – "Theo", składającą się z czterech dział, umieszczono w miejscowości Trondenes koło Harstad. Obie baterie były gotowe do działań bojowych w 1943 roku.
Baterie znajdujące się na terenie Norwegii po zakończeniu II wojny światowej zostały przejęte przez armię norweską i były używane do obrony wybrzeża. Bateria na wyspie Engeløya została zlikwidowana w 1956 roku, a bateria z Trondenes w 1964 roku. Jedno z dział baterii z Trondenes jest udostępnione do zwiedzania. 
W Helu w sześciu zachowanych budowlach baterii (trzy stanowiska artyleryjskie, wieża kierowania ogniem i dwa magazyny amunicyjne) utworzono w 2006 r. Muzeum Obrony Wybrzeża – od 2017 r. rozbudowane w Helski Kompleks Muzealny.

</doc>
<doc id="2281687" url="https://pl.wikipedia.org/wiki?curid=2281687" title="Nastawienie percepcyjne">
Nastawienie percepcyjne

Nastawienie percepcyjne (ang. "perceptual set") - to wstępne przygotowanie umysłu do odbioru w procesie spostrzegania określonej informacji.
Przykładem ilustrującym nastawienie percepcyjne jest pokazywanie obrazków dwuznacznych z informacją co powinien zobaczyć obserwator, w zależności od tego co zasugerujemy, najprawdopodobniej to właśnie zobaczy obserwator (np. obrazek po prawej).
Siła tego zjawiska może być tak duża, że spostrzeżenie będzie nieadekwatne do rzeczywistości, w mniej skrajnych przypadkach możliwe jest wydłużenie czasu spostrzegania obiektów nieoczekiwanych (niezgodnych z treścią nastawienia) i skrócenie czasu spostrzegania obiektów oczekiwanych.

</doc>
<doc id="2281688" url="https://pl.wikipedia.org/wiki?curid=2281688" title="Greg Cunningham">
Greg Cunningham

Gregory Richard "Greg" Cunningham (ur. 31 stycznia 1991 w Carnmore) – irlandzki piłkarz występujący na pozycji obrońcy w Cardiff City.
Kariera klubowa.
Cunningham treningi rozpoczął w 1997 roku w irlandzkim klubie Cregmore FC. W 2004 roku przeszedł do Mervue United, a w 2007 roku trafił do angielskiego Manchesteru City. Na początku 2010 roku został włączony do jego pierwszej drużyny. W jej barwach zadebiutował 24 stycznia 2010 roku w wygranym 4:2 pojedynku ze Scunthorpe United. 11 kwietnia 2010 roku w wygranym 5:1 spotkaniu z Birmingham City zadebiutował w Premier League. W sezonie 2009/2010 rozegrał 2 ligowe spotkania.
W październiku 2010 roku Cunningham został wypożyczony do Leicester City z Championship. W tych rozgrywkach pierwszy mecz zaliczył 23 października 2010 roku przeciwko Swansea City (0:2). W barwach Leicester rozegrał 13 ligowych spotkań, a w styczniu 2011 roku wrócił do Manchesteru.
Kariera reprezentacyjna.
Cunningham jest byłym reprezentantem Irlandii U-17. W pierwszej reprezentacji Irlandii zadebiutował 28 maja 2010 roku w wygranym 3:0 towarzyskim meczu z Algierią.

</doc>
<doc id="2281689" url="https://pl.wikipedia.org/wiki?curid=2281689" title="Odczynnik Tashiro">
Odczynnik Tashiro



</doc>
<doc id="2281691" url="https://pl.wikipedia.org/wiki?curid=2281691" title="Feneks">
Feneks



</doc>
<doc id="2281692" url="https://pl.wikipedia.org/wiki?curid=2281692" title="Stowarzyszenie Przyjaciół Iwonicza-Zdroju">
Stowarzyszenie Przyjaciół Iwonicza-Zdroju

Stowarzyszenie Przyjaciół Iwonicza-Zdroju – stowarzyszenie powstało na zebraniu 16 grudnia 1997 roku. Jest kontynuatorem Wojewódzkiego Społecznego Komitetu Obchodów 400-lecia Iwonicza-Zdroju działającego w latach 1973–1982 i Towarzystwa Miłośników Iwonicza-Zdroju działającego w latach 1983–1990.
Celem działalności stowarzyszenia jest według statutu inspirowanie działań zmierzających do rozwoju Iwonicza-Zdroju, jego promocję, ochronę zabytków, organizację sympozjów, wystaw, koncertów związanych z rocznicami ważnych wydarzeń dotyczących iwonickiego uzdrowiska, wydawanie rocznika „Iwonicz-Zdrój”.
Inicjatywy i dokonania Stowarzyszenia.
Edycja rocznika „Iwonicz-Zdrój”, do tej pory wydano 10 tomów. Wydano antologię poezji „U iwonickich zdrojów”. Przeprowadzono remont zabytkowego kościółka z 1895 roku. Umieszczono tablice informacyjne na obiektach zabytkowych. Odbudowano: Pomnik Karola Załuskiego tak zwaną „Pamiątkę, Zegar słoneczny z 1837 r., „Bełkotkę”. Odsłonięto pomniki Teodora Torosiewicza i Józefa Dietla. Wykonano na cmentarzu nagrobek Mikołaja Nycza, weterana 1920 r., kuriera ZWZ, straconego w Oświęcimiu w 1940 r. Wykonano tablicę pamiątkową Józefa Aleksiewicza. Ufundowano tablicę pamiątkową poświęconą pamięci ks. dr. Jana Rąba. Zorganizowano obchody: 425-lecia uzdrowiska Iwonicz, 170-lecia restauracji uzdrowiska, 200 rocznicy urodzin Wincentego Pola, 50 rocznicy śmierci dr. Józefa Aleksiewicza, 50 rocznicy parafii św. Iwona, rocznicy śmierci ks. Jana Rąba. Zainicjowano organizację letnich koncertów Zespołu Filharmonii Rzeszowskiej i Festiwal im. Księcia Michała Kleofasa Ogińskiego. Wspólnie z GOK i CIT wyznakowano szlaki spacerowe i rowerowe wokół uzdrowiska. Zorganizowano wystawy: Historyczne pocztówki Iwonicza-Zdroju i okolic, „Uzdrowisko w historii”, „Zbiory myśliwsko-przyrodnicze”, Fotografia księdza B. Janika, wystawa twórczości malarskiej Stanisława Jakubczyka, wystawa twórczości rzeźbiarskiej Władysława Kandefera. Organizowano wyjazdy na koncerty Filharmonii Rzeszowskiej. Przeprowadzono cykl koncertów dla kuracjuszy „Iwonickich wspomnień czar”. Z inicjatywy Stowarzyszenia przy współudziale samorządu i Związku Żołnierzy AK odbyły się obchody 60 rocznicy „Rzeczypospolitej Iwonickiej”, połączone z umieszczeniem tablicy pamiątkowej pod Krzyżem Jubileuszowym, z okazji tej rocznicy zorganizowano też sympozjum historyczne i cykl rajdów pieszych „Śladami Rzeczypospolitej Iwonickiej”. W 2010 roku zorganizowano konkurs „Życie i twórczość Fryderyka Chopina”.
Siedziba stowarzyszenia znajduje się na Placu Dietla 2 w Iwoniczu-Zdroju.

</doc>
<doc id="2281693" url="https://pl.wikipedia.org/wiki?curid=2281693" title="188 Brygada Pancerna">
188 Brygada Pancerna

188 Brygada Pancerna (hebr. חטיבה 188, nazywana עוצבת ברק, "Barak"; pol. "Błyskawica") – pancerny związek taktyczny Sił Obronnych Izraela. Jest dowodzony przez Dowództwo Północne.
Historia.
Brygada swoimi tradycjami sięga do 2 Brygady Karmeli, która walczyła podczas wojny o niepodległość w 1948. Była to brygada piechoty. Po wojnie została przekształcona w 18 Brygadę Carmeli. Podczas kryzysu sueskiego w 1956 brygada nie wzięła udziału w działaniach bojowych i zabezpieczała granicę z Jordanią. Doświadczenia tej wojny wskazywały na dużą skuteczność wojsk zmechanizowanych, dlatego brygadę przekształcono w 45 Brygadę Pancerną ("Barak"). Proces szkolenia został ukończony w 1962. Nowa brygada składała się z batalionu czołgów, dwóch batalionów piechoty zmechanizowanej, batalionu wsparcia artyleryjskiego i jednostki rozpoznania. W wojnie sześciodniowej w 1967 brygada wkroczyła do Samarii, zabezpieczając rejon miast Dżanin i Nablus, a następnie przeszła w okolicę miasta Jerycho.
W kwietniu 1969 brygada przeszła kolejną reorganizację, otrzymując przy tym numer 188 Brygady Pancernej. Na jej uzbrojenie weszły czołgi Szot. Podczas wojny na wyczerpanie (1967–1970) brygada wzięła udział w operacji, której celem był atak na syryjskie pozycje na Wzgórzach Golan (26 czerwca 1970) zadając ciężkie straty Syryjczykom. Brygada poniosła najcięższe straty podczas wojny Jom Kipur w 1973. Stawiła ona opór dziesięciokrotnie liczniejszym nacierającym syryjskim oddziałom pancernym. W ciężkich starciach na Wzgórzach Golan straciła 112 żołnierzy, w tym dowódcę. Brygada została wówczas niemal całkowicie zniszczona.
Podczas wojny libańskiej w 1982 brygada wkroczyła do Libanu i nacierała wzdłuż wybrzeża. Zdobyła miasto Sydon, a następnie toczyła walki w obozach palestyńskich uchodźców na południe od Bejrutu. Potem została przegrupowana na wschód, aby stawić czoła wojskom syryjskim, po czym wzięła udział w oblężeniu Bejrutu, zdobywając port lotniczy Bejrut. W następnych latach brygada zabezpieczała do 2000 tzw. „strefę bezpieczeństwa” w południowym Libanie. W 1992 na jej uzbrojenie weszły czołgi Merkawa Mk 3.
Wraz z wybuchem intifady Al-Aksa w 2000, brygada wzięła udział w operacjach antyterrorystycznych w Autonomii Palestyńskiej. Podczas ewakuacji osiedli żydowskich ze Strefy Gazy w 2005 żołnierze brygady wzięli udział w zabezpieczeniu osiedli Tel Katif, Kefar Darom, Atzmona i Sa-Nur. Następnie jeden z batalionów pozostał w rejonie Strefy Gazy i uczestniczył w operacji Płynny Ołów w 2008. Pozostała część brygady powróciła na Wzgórza Golan. Podczas II wojny libańskiej w 2006 dwa bataliony brygady działały głęboko w terytorium południowego Libanu.
Struktura.
188 Brygada Pancerna wchodzi w skład 36 Dywizji Pancernej ("Ga’asz") i podlega Dowództwu Północnemu Sił Obronnych Izraela.
Uzbrojenie.
Na uzbrojeniu 188 Brygady Pancernej znajdują się czołgi podstawowe Merkawa w wersji Mk 3.

</doc>
<doc id="2281698" url="https://pl.wikipedia.org/wiki?curid=2281698" title="Josef Loschmidt">
Josef Loschmidt

Josef Loschmidt, znany też jako Joseph (ur. 15 marca 1821 w Putschirn k. Karlsbad, zm. 8 lipca 1895 w Wiedniu) – austriacki fizyk i chemik, profesor Uniwersytetu Wiedeńskiego. Autor prac dotyczących kinetycznej teorii gazów.
Życiorys.
W 1865 roku przedstawił pierwszą wiarygodną ocenę rozmiarów cząsteczek gazu: 10-10 m (0,1 nm). Aby tego dokonać wykorzystał dane doświadczalne dotyczące gęstości i lepkości gazów oraz wzory teorii kinetycznej. Oszacował liczbę cząsteczek gazów w jednym centymetrze sześciennym powietrza. Liczbę te nazwano na cześć uczonego stałą Loschmidta. Oszacowania Loschmidta są późniejsze, ale niezależne od tych Thomasa Younga z 1816.

</doc>
<doc id="2281699" url="https://pl.wikipedia.org/wiki?curid=2281699" title="Louis Henry Sullivan">
Louis Henry Sullivan

Louis Henry Sullivan (ur. 3 września 1856 w Bostonie, zm. 14 kwietnia 1924 w Chicago) – amerykański architekt, członek "Chicago School". W swoich projektach i pismach teoretycznych reprezentował zasadę harmonijnego zastosowania nowoczesnych technologii budowlanych (np konstrukcji szkieletowo-betonowych) współgrającego z estetyką budowli.
Maksymą architekta było: "form follow function", przez co rozumiał nie jak to interpretowano, że architektura jest produktem przemyśleń o jej celowości i funkcji, ale postulował by forma dekoracji nie przesłaniała funkcji obiektu.

</doc>
<doc id="2281701" url="https://pl.wikipedia.org/wiki?curid=2281701" title="Johann Josef Loschmidt">
Johann Josef Loschmidt



</doc>
<doc id="2281702" url="https://pl.wikipedia.org/wiki?curid=2281702" title="Joseph Loschmidt">
Joseph Loschmidt



</doc>
<doc id="2281705" url="https://pl.wikipedia.org/wiki?curid=2281705" title="Rewaz Laszchi">
Rewaz Laszchi

Rewaz Laszchi (gruz. რევაზ ლაშხი; ur. 26 maja 1988 w Bordżomi) – gruziński zapaśnik startujący w kategorii do 60 kg w stylu klasycznym, wicemistrz olimpijski, mistrz Europy.
Największym jego sukcesem jest srebrny medal igrzysk olimpijskich w Londynie, w kategorii 60 kg. Ponadto zdobył złoty medal mistrzostw Europy w 2011 roku w tej samej kategorii. Piąty w mistrzostwach świata w 2010. Drugi w Pucharze Świata w 2010. Trzeci na MŚ juniorów w 2005 roku.

</doc>
<doc id="2281708" url="https://pl.wikipedia.org/wiki?curid=2281708" title="Eli">
Eli



</doc>
<doc id="2281709" url="https://pl.wikipedia.org/wiki?curid=2281709" title="1804 w literaturze">
1804 w literaturze



</doc>
<doc id="2281710" url="https://pl.wikipedia.org/wiki?curid=2281710" title="Rafiq Hüseynov">
Rafiq Hüseynov

Rafiq Radik oğlu Hüseynov (ur. 16 maja 1988) – azerski zapaśnik walczący w stylu klasycznym. Brązowy medalista olimpijski z Tokio 2020 w kategorii 77 kg. Mistrz świata w 2021; drugi w 2019; piąty w 2009, 2010 i 2022. Mistrz Europy w 2011, 2020 i 2022; trzeci w 2018. Srebrny medalista igrzysk europejskich w 2015. Triumfator igrzysk wojskowych w 2015; drugi w 2019. Wojskowy wicemistrz świata w 2016 i trzeci w 2018. Triumfator igrzysk Solidarności Islamskiej w 2021 i drugi w 2017.
Pierwszy w Pucharze Świata w 2015; drugi w 2009, 2012, 2017 i 2022; trzeci w 2013 i czwarty w 2011. Trzeci na mistrzostwach Świata juniorów w 2007 i 2008 i mistrz Europy w 2008. Mistrz kraju w 2011 i 2012, drugi w 2010 i 2014 i trzeci w 2013 roku.

</doc>
<doc id="2281713" url="https://pl.wikipedia.org/wiki?curid=2281713" title="Baum">
Baum

Baum:

</doc>
<doc id="2281714" url="https://pl.wikipedia.org/wiki?curid=2281714" title="Bäumer">
Bäumer

Bäumer, Baeumer:

</doc>
<doc id="2281715" url="https://pl.wikipedia.org/wiki?curid=2281715" title="Damien Delaney">
Damien Delaney

Damien Delaney (ur. 20 lipca 1981 w Cork) – irlandzki piłkarz występujący na pozycji obrońcy. Zawodnik klubu Crystal Palace.
Kariera klubowa.
Delaney zawodową karierę rozpoczynał w 2000 roku w irlandzkim Cork City. Jeszcze w tym samym roku trafił do angielskiego Leicester City z Premier League. W tych rozgrywkach zadebiutował 17 marca 2001 roku w przegranym 0:2 pojedynku z Manchesterem United. W sezonie 2001/2002 był wypożyczany do Stockport County (Division One) oraz Huddersfield Town (Division Two), a w następnym do Mansfield Town (Division Two).
W październiku 2002 roku Delaney przeszedł do Hull City z Division Three. Zadebiutował tam 19 października 2002 roku w wygranym 4:1 spotkaniu z Torquay United. W 2004 roku awansował z zespołem do League One, a w 2005 roku do Championship. W Hull spędził jeszcze 2,5 roku.
W styczniu 2008 roku Delaney odszedł do Queens Park Rangers, także grającego w Championship. Pierwszy ligowy mecz zaliczył tam 19 stycznia 2008 roku przeciwko Barnsley (2:0). Przez 1,5 roku w barwach QPR rozegrał 54 spotkania i zdobył 2 bramki.
W 2009 roku podpisał kontrakt z Ipswich Town, również występującym w Championship. Zadebiutował tam 9 sierpnia 2009 roku w przegranym 1:2 ligowym spotkaniu z Coventry City.
31 sierpnia 2012 roku wzmocnił na zasadzie wolnego transferu Crystal Palace.
Kariera reprezentacyjna.
W reprezentacji Irlandii Delaney zadebiutował 24 maja 2008 roku w zremisowanym 1:1 towarzyskim meczu z Serbią.

</doc>
<doc id="2281716" url="https://pl.wikipedia.org/wiki?curid=2281716" title="DaDa">
DaDa



</doc>
<doc id="2281725" url="https://pl.wikipedia.org/wiki?curid=2281725" title="Machapuchare">
Machapuchare



</doc>
<doc id="2281727" url="https://pl.wikipedia.org/wiki?curid=2281727" title="Leki antyhistaminowe">
Leki antyhistaminowe



</doc>
<doc id="2281728" url="https://pl.wikipedia.org/wiki?curid=2281728" title="Erlend Hanstveit">
Erlend Hanstveit

Erlend Hanstveit (ur. 28 stycznia 1981 w Bergen) – norweski piłkarz grający na pozycji lewego obrońcy.
Kariera klubowa.
Karierę piłkarską Hanstveit rozpoczął w klubie Osterøy IL. W 1998 roku przeszedł do SK Brann i w tamtym roku awansował do kadry pierwszego zespołu. W 1998 roku zadebiutował w barwach Brann w rozgrywkach pierwszej ligi norweskiej, a w 2001 roku stał się podstawowym zawodnikiem klubu z Bergen. W Brann grał do końca 2008 roku. Wraz z Brann wywalczył mistrzostwo Norwegii w 2007 roku, a także dwukrotnie wicemistrzostwo w latach 2000 i 2006. W 2004 roku zdobył z Brann Puchar Norwegii.
Na początku 2009 roku Hanstveit podpisał kontrakt z belgijskim zespołem KAA Gent. Zadebiutował w nim 1 lutego 2009 w wygranym 5:2 wyjazdowym meczu z Royalem Charleroi. Swój pierwszy sukces z klubem z Gandawy osiągnął w sezonie 2009/2010, gdy zdobył z nim Puchar Belgii.
W 2011 roku podpisał kontrakt ze szwedzkim Helsingborgs IF. W latach 2014-2015 grał w Brann.
Kariera reprezentacyjna.
W reprezentacji Norwegii Hanstveit zadebiutował 28 stycznia 2004 roku w wygranym 5:2 towarzyskim meczu z Singapurem. Od 2004 do 2006 roku rozegrał w kadrze narodowej 5 meczów.

</doc>
<doc id="2281729" url="https://pl.wikipedia.org/wiki?curid=2281729" title="Cimafiej Dziejniczenka">
Cimafiej Dziejniczenka

Cimafiej Alaksandrawicz Dziejniczenka (biał. Цімафей Аляксандравіч Дзейнічэнка, ros. Тимофей Александрович Дейниченко; ur. 5 listopada 1986 w Homlu) – białoruski zapaśnik startujący w kategorii do 96–98 kg w stylu klasycznym, wicemistrz świata, mistrz Europy. Dwukrotny olimpijczyk. Piąty w Londynie 2012 w wadze 96 kg i czternasty w Rio de Janeiro 2016 w kategorii 98 kg.
Największym jego sukcesem jest złoty medal mistrzostw Europy w 2011 roku oraz srebrny mistrzostw świata w 2010 w kategorii do 96 kg. Piąty na igrzyskach europejskich w 2015. Drugi w Pucharze świata w 2011 i trzeci w 2012 roku.

</doc>
<doc id="2281731" url="https://pl.wikipedia.org/wiki?curid=2281731" title="Hiposaliwacja">
Hiposaliwacja

Hiposaliwacja (łac. "hyposalivatio"), sjalopenia, hiposjalia – zmniejszone wydzielanie śliny.
Zjawisko to powodowane jest ubocznym działaniem różnych leków (antydepresyjnych, antyhistaminowych, diuretycznych), chorobami z autoagresji (na przykład reumatoidalnym zapaleniem stawów, sarkoidozą), niewyrównaną cukrzycą, menopauzą, anoreksją, głodzeniem lub nieprawidłowym odżywianiem, a także kamicą lub uszkodzeniem ślinianek w wyniku promieniowania.

</doc>
<doc id="2281732" url="https://pl.wikipedia.org/wiki?curid=2281732" title="Kis generáció">
Kis generáció

Kis generáció (węg. "Mała generacja") – ósmy album zespołu Első Emelet, wydany nakładem wytwórni Proton w 1990 roku na MC i LP. W 2008 roku powiązana z EMI Music Hungary wytwórnia Private Moon Records wznowiła wydanie albumu na CD.

</doc>
<doc id="2281734" url="https://pl.wikipedia.org/wiki?curid=2281734" title="Heksachlorobenzen">
Heksachlorobenzen

Heksachlorobenzen, HCB – organiczny związek chemiczny będący pochodną benzenu.
Zastosowanie.
Stosowany był jako środek grzybobójczy, jako półprodukt w syntezie organicznej i środek do impregnacji drewna. Stosowanie tego fungicydu jest zabronione na mocy międzynarodowej konwencji sztokholmskiej jako trwałe zanieczyszczenie organiczne.
Masowe zatrucie w Turcji.
W latach 1955–1959 spowodował w Turcji zatrucie od 3000 do 4000 osób, z czego 500 osób zmarło. Poszkodowane osoby spożywały chleb wytworzony z ziaren przeznaczonych do celów rolniczych, do których dodany był 10-procentowy roztwór heksachlorobenzenu w celu zatrzymania rozwoju grzybów. Środek wywołał u ofiar porfirię skórną późną. W niektórych wioskach zmarły prawie wszystkie karmione piersią dzieci w wieku poniżej dwóch lat, których matki spożywały skażony chleb. U jednej z matek zawartość HCB w lipidach w mleku wynosiła 20 ppm, co przekracza przeciętny poziom zanieczyszczenia ludzkiego mleka około 2000 razy.

</doc>
<doc id="2281735" url="https://pl.wikipedia.org/wiki?curid=2281735" title="Johann Hermann">
Johann Hermann

Johann Hermann, fr. Jean Hermann (ur. 31 grudnia 1738 w Barr, zm. 4 października 1800 w Strasburgu) – francuski lekarz i przyrodnik.
Życiorys.
Był synem luterańskiego pastora. Doktoryzował się z nauk medycznych na uniwersytecie w Strasburgu 13 maja 1762 broniąc pracę "Cardamomi historiam e vindicias". W 1764 prowadził prywatne wykłady z historii naturalnej. W 1769 został profesorem medycyny w École de Santé Publique w Strasburgu. Od 1778 prowadził również wykłady z filozofii, by następnie przejąć po Jacobie Reinholfie Spielmannie katedrę historii naturalnej i medycyny. W 1796 został profesorem botaniki i medycyny w Nouvelle École de Médecine.
Kolekcja zielników i osobisty księgozbiór Hermanna, liczący 20000 książek, dały początek miejskiemu Muzeum Historii Naturalnej w Strasburgu (Musée zoologique de la ville de Strasbourg). Badacz założył i prowadził przymuzealny ogród botaniczny. Instytucje te uniknęły zamknięcia w czasie rewolucji francuskiej dzięki wsparciu finansowemu Hermanna i jego osobistemu uporowi.
Johann Hermann należał do wielu towarzystw naukowych, korespondował z wieloma przyrodnikami, m.in. Johannem Davidem Schoepffem oraz Eugenem Johannem Christopherem Esperem.
Rodzony brat Johanna − Jean-Frédéric (1743-1820) − zrobił karierę w merostwie Strasburga. Był merem miasta w latach 1800-1805. Stracił urząd przez zbytnią szczerość w wyrażaniu poglądów o prefekcie Henrim Shée. Syn Johanna − Jean-Frédéric (1768-1793) − był jak ojciec lekarzem oraz przyrodnikiem. Jego karierę zakończyła przedwczesna śmierć w wieku zaledwie 25 lat.
Na cześć przyrodnika jeden z gatunków żółwi lądowych nazwany został jego imieniem: łacińska nazwa "Testudo hermanni".
Dzieła.
Najważniejszym dziełem badacza była "Tabula affinitatum animalium... cum annotationibus ad historiam naturalem animalium augendam facientibus. Observationes zoologicae quibus novae complures", napisana w 1783, wydana po jego śmierci w 1804.

</doc>
<doc id="2281736" url="https://pl.wikipedia.org/wiki?curid=2281736" title="Perchlorobenzen">
Perchlorobenzen



</doc>
<doc id="2281737" url="https://pl.wikipedia.org/wiki?curid=2281737" title="Joseph Lapira">
Joseph Lapira

Joseph Lapira (ur. 13 sierpnia 1986 w Rochester) – irlandzki piłkarz pochodzenia amerykańskiego występujący na pozycji napastnika. Zawodnik klubu Nybergsund IL.
Kariera klubowa.
Lapira jest synem Irlandki i Amerykanina. Seniorską karierę rozpoczął w 2003 roku w zespole Louisiana Outlaws z USL Premier Development League. W 2004 roku został studentem uczelni University of Notre Dame i rozpoczął grę w tamtejszej drużynie piłkarskiej, Notre Dame Fighting Irish. Nadal jednak reprezentował barwy ekipy Louisiana Outlaws, która nosiła teraz nazwę Lafayette Swamp Cats. W 2004 roku odszedł z tego klubu.
W 2007 roku Lapira został graczem drużyny Baton Rouge Capitals z USL Premier Development League. W 2008 roku trafił do norweskiego Nybergsund IL z Adeccoligaen. Spędził tam sezony 2008 oraz 2009, a potem odszedł z klubu. W 2011 roku podpisał kontrakt z indyjskim United Sikkim, grającym w drugiej lidze. Po sezonie 2010/2011 wrócił do Nybergsundu.
Kariera reprezentacyjna.
Lapira rozegrał 1 spotkanie w reprezentacji Irlandii. Był to zremisowany 1:1 towarzyski mecz z Ekwadorem, rozegrany 24 maja 2007 roku.

</doc>
<doc id="2281738" url="https://pl.wikipedia.org/wiki?curid=2281738" title="Śląskie niebo">
Śląskie niebo

Śląskie niebo (inne nazwy to śląski raj, śląski przysmak; niem. nazwa to "Schlesisches Himmelreich", zaś po śląsku to "Schläsches Himmelreich") – mięsna potrawa regionalna kuchni śląskiej przygotowywana przede wszystkim na świąteczne okazje. Podawana dawniej także jako rekompensata za nieodpłatną pracę podczas skubania pierza i pracy przy kądzieli.
Głównym produktem wykorzystywanym przy wykonywaniu potrawy jest gotowane, uwędzone lub peklowane mięso wieprzowe (ewentualnie wieprzowina świeża) z sosem z suszonych owoców. Doprawiana w zależności od wariantu powidłami, cynamonem, cytryną, mąką i cukrem.
Sposób przygotowania.
Suszone owoce moczy się przez całą noc w zimnej wodzie. Następnie wieprzowinę gotuje się około godziny, po czym dodaje namoczone owoce razem z płynem, w którym się moczyły i dogotowuje. Mięso należy wyjąć. Z zachowanego wywaru sporządza się sos, dodając do niego (w celu zagęszczenia) zasmażkę lub gęste powidła. Przygotowany sos doprawia się do smaku cukrem, solą, cynamonem, utartą skórką i sokiem z cytryny (przyprawy w zależności od wariantu potrawy). Mięso kroi się w grube plastry lub na duże kawałki, następnie układa na talerzu z kluskami, polewa sosem i ozdabia owocami. Danie podaje się na ciepło najczęściej z buchtami lub kluskami.
Potrawa w programach kulinarnych.
W jednym z odcinków "Kuchni po śląsku" w Telewizji Silesia Remigiusz Rączka zaprezentował wersję tej potrawy ze świeżej wieprzowiny i gruszek klapsów.
Robert Makłowicz pokazał krok po kroku jak przyrządzić i podać śląskie niebo (z wędzonej wieprzowiny z suszonymi owocami) w programie kulinarno-podróżniczym Telewizji Polskiej pt. "Opolski smak".

</doc>
<doc id="2281739" url="https://pl.wikipedia.org/wiki?curid=2281739" title="Fallen (album)">
Fallen (album)



</doc>
<doc id="2281743" url="https://pl.wikipedia.org/wiki?curid=2281743" title="La Lana">
La Lana

La Lana, właśc. Lana Jurčević (ur. 7 listopada 1984 w Zagrzebiu) – chorwacka piosenkarka pop i tancerka.
Młodość.
Jest córką Chorwata i Bośniaczki, Damira i Esmy Jurčeviciów. Jej rodzice rozwiedli się.
Ukończyła studia dziennikarskie na Wydziale Nauk Politycznych w Zagrzebiu.
Kariera muzyczna.
Zainteresowanie śpiewaniem wyrażała już jako dziecko. Na profesjonalnej scenie muzycznej zadebiutowała w 2003, występując u boku Severiny na jednym z koncertów. Niedługo później wydała debiutancki album studyjny, zatytułowany po prostu "Lana". W 2004 zajęła szóste miejsce z piosenką „Prava istina” na festiwalu "Dora".
W 2005 zwyciężyła w finale 24. Festiwalu Chorwackiego Radia, na którym wystąpiła z utworem „Ovo nije istina”. W 2006 wydała piosenkę „Prava ljubav”, którą nagrała w duecie z Luką Nižeticiem i stała się przebojem w kraju, a także wydała drugi album studyjny pt. "1 razlog". Płytę promowała singlem „Najbolja glumica”, z którym zajęła ósme miejsce w finale festiwalu "Dora 2006".
W 2008 zaprezentowała trzeci album pt. "Volim biti zaljubljena", promowany tytułowym singlem, który został wykorzystany w promocji akcji społecznej "Pokonajmy raka piersi i macicy" (chor. Prekrižimo rak dojke i rak maternice). W 2010 wydała pierwszy album kompilacyjny pt. "Kopija", na którym umieściła swoje największe przeboje, takie jak „Okovi na srcu”, „Razlog” czy „Začaran”.
4 grudnia 2012 wydała album studyjny pt. "Pobjede i porazi", na którym po raz pierwszy zamieściła w pełni autorski materiał. W 2014 wzięła udział jako reprezentantka Chorwacji w nagraniach utworu „Live It”, będącego hymnem Mistrzostw Świata w Piłce Ręcznej Mężczyzn 2015 odbywających się w Katarze.
W 2015 ponownie nawiązała współpracę z Luką Nižeticiem, z którym nagrała utwór „Od najgorih najbolji”. Piosenka znalazła się na jej piątym albumie studyjnym pt. "Tabu", który wydała w 2017. Na płycie umieściła również utwór „Noć bez granica”, który nagrała z zespołem Connect.
W styczniu 2020 rozpoczęła działalność muzyczną pod pseudonimem La Lana i wydała singiel „So Messed Up”, do której zrealizowała teledysk.
Działalność pozamuzyczna.
Zajęła drugie miejsce w finale drugiej edycji programu rozrywkowego "Ples za zvijezdama" (2006). Uczestniczyła również w programie "Ja to mogu" (2005–2006) i zajęła trzecie miejsce w finale trzeciej serii programu "Tvoje lice zvuči poznato" (2016).
Współprowadziła festiwal "Dora 2008".
W 2010 założyła własną szkołę tańca w Zagrzebiu.
Wystąpiła w kampaniach reklamowych marek, takich jak Nestlé, Nokia/Microsoft czy GlaxoSmithKline. W 2018 rozpoczęła sprzedaż własnej linii kosmetyków La Piel.
Życie prywatne.
W czasach szkolnych była związana z synem przedsiębiorcy Ivicy Todoricia, Ivanem. Następnie spotykała się ze specjalistą od "public relations" Lovro Krčarem oraz modelem Nikolą Zorotoviciem.
Udziela się społecznie. W 2008 jej piosenka „Volim biti zaljubljena” została wykorzystana do promocji akcji "Pokonajmy raka piersi i macicy" (chor. Prekrižimo rak dojke i rak maternice). W 2013 uczestniczyła w projekcie "Mali dom", mającym na celu pomoc porzuconym dzieciom z Afryki. 

</doc>
<doc id="2281744" url="https://pl.wikipedia.org/wiki?curid=2281744" title="Mariposa (stacja metra)">
Mariposa (stacja metra)

Mariposa – nadziemna stacja zielonej linii metra w Los Angeles. Stacja mieści się na rogu Nash Street i Mariposa Boulevard.
Pierwotnie stacja miała nazwę Mariposa/Nash i nazwa ta może być jeszcze nadal używana w niektórych miejscach.
W pobliżu stacji znajduje się obiekt sportowy Toyota Sports Center w którym trenują zawodnicy z drużyn Los Angeles Kings, Los Angeles Lakers i Los Angeles Sparks.
Kiedy zakończy się budowa trasy szybkiego tramwaju Crenshaw Corridor (koniec budowy planowany jest w roku 2018), to wtedy stacja będzie również obsługiwana przez tramwaje linii Crenshaw Line.
Godziny kursowania.
Tramwaje zielonej linii kursują codziennie od około godziny 5:00 do 0:45

</doc>
<doc id="2281749" url="https://pl.wikipedia.org/wiki?curid=2281749" title="Lachawka">
Lachawka

Lachawka ("Rogatka Lachawska") – potok, prawy dopływ Tyrawki o długości 10,69 km.
Potok płynie na pograniczu Gór Sanocko-Turczańskich i Pogórza Przemyskiego. Wypływa ze zboczy wzgórza Gródek (585 m n.p.m.) na terenie dawnej wsi Lachawa. Do Krecowa potok płynie silnie zalesionym terem Pasma Wysokiego. Uchodzi do Tyrawki pomiędzy Siemuszową a Tyrawą Solną.

</doc>
<doc id="2281750" url="https://pl.wikipedia.org/wiki?curid=2281750" title="Fallen angel">
Fallen angel



</doc>
<doc id="2281754" url="https://pl.wikipedia.org/wiki?curid=2281754" title="MIT">
MIT



</doc>
<doc id="2281756" url="https://pl.wikipedia.org/wiki?curid=2281756" title="Operacja Tan nr 2">
Operacja Tan nr 2

Operacja Tan nr 2 – kryptonim ataku kamikaze wymierzonego w główne kotwicowisko okrętów alianckich na wodach atolu Ulithi, który został przeprowadzony 11 marca 1945 roku.
Japończycy mieli nadzieję, że uda im się zaskoczyć Flotę Pacyfiku i zatopić lub uszkodzić znaczącą liczbę lotniskowców lub innych dużych okrętów kotwicujących na niewielkim stosunkowo obszarze atolu. Dla przeprowadzenia ataku samobójczego z lotnisk w Japonii wystartowały 24 dwusilnikowe samoloty bombowe Yokosuka P1Y (Frances). Towarzyszyło im 6 ciężkich łodzi latających Kawanishi H8K (Emily), te jednak nie miały uczestniczyć w samobójczym ataku, a jedynie zbombardować okręty przeciwnika.
Atak się nie powiódł. Siedemnaście maszyn musiało zawrócić z przyczyn technicznych, a do celu dotarły zaledwie dwa samoloty „Frances”. Było już po zapadnięciu ciemności. Jeden z kamikaze zanurkował i trafił lotniskowiec USS „Randolph” w rufową część prawej burty, tuż poniżej pokładu startowego, zabijając 27 ludzi i raniąc 105. Drugi rozbił się na wysepce Sorlen, prawdopodobnie uznając drogę i stojącą obok wieżę obserwacyjną za amerykański okręt; poza samobójczą załogą nikt nie zginął, ale kilku żołnierzy amerykańskich zostało poranionych odłamkami i poparzonych rozpryskującym się, płonącym paliwem. „Randolph” został wyremontowany na miejscu i ponownie dołączył do floty w kwietniu 1945 roku, gotów do wzięcia udziału w bojach o Okinawę.

</doc>
<doc id="2281758" url="https://pl.wikipedia.org/wiki?curid=2281758" title="Aktorka dziecięca">
Aktorka dziecięca



</doc>
<doc id="2281760" url="https://pl.wikipedia.org/wiki?curid=2281760" title="Lisie Dziury">
Lisie Dziury

Lisie Dziury - dolna część dolinki bezimiennego cieku, która znajduje się przy zachodnim brzegu, w południowej części Jeziora Wonieść oraz około 1 km na północ od wsi Witosław i jest dość głęboko wcięta w stosunku do otaczających ją terenów. Różnica pomiędzy górną a dolną częścią dolinki wynosi około 20 m. Dolinka jest w większości zalesiona borem sosnowym. 
W poprzek Lisich Dziur przechodzą szlaki turystyczne: pieszy (niebieski) z Osiecznej do Racotu, rowerowy "Wzdłuż lasów i jezior" z Osiecznej przez Witosław do Zglińca i kajakowy (po Jeziorze Wonieść).

</doc>
<doc id="2281761" url="https://pl.wikipedia.org/wiki?curid=2281761" title="Kacper Filipiak">
Kacper Filipiak

Kacper Filipiak (ur. 19 listopada 1995 w Warszawie) – polski snookerzysta, od 2013 trenuje w Klubie Sportowym Cool Flowers Ożarów Mazowiecki. W kwietniu 2011 zdobył tytuł Mistrza Europy U-21 na Malcie i jako pierwszy polski snookerzysta, dostał się do grona zawodowców. Numer 95 na oficjalnej liście rankingowej na sezon 2011/2012. Mistrz Polski w Snookerze 2014. W kwietniu 2021 r. niespodziewanie ogłosił zakończenie kariery sportowej.
Przebieg kariery.
Rozgrywki krajowe.
Sezon 2008/2009.
Kacper Filipiak pierwszy raz wziął udział w polskich rozgrywkach krajowych podczas Mistrzostw Polski do lat 16, rozgrywanych w Warszawie w 2008 roku. Po wyjściu z grupy (na 3. miejscu) wygrał swój pierwszy pojedynek 2:1 z Mateuszem Baranowskim, aby następnie ulec z wynikiem 2:3 w 1/4 finału Piotrowi Majcherczykowi.
Sezon 2009/2010.
W rozgrywanych w Krakowie Mistrzostwach Polski U-16, Kacper Filipiak podobnie jak przed rokiem dotarł do 1/4 finału, przegrywając 1:3 z Kamilem Zubrzyckim.
Kolejnym turniejem jaki zakończył grą w ćwierćfinale były Mistrzostwa Polski U-21, ostatni mecz turnieju przegrał 1:4 z późniejszym Mistrzem Polski Michałem Zielińskim.
Sezon 2010/2011.
W 2010 roku wziął udział w Otwartych Mistrzostwach Polski zajmując 1. miejsce w grupie. Ostatecznie przegrał w ćwierćfinale z Mariuszem Sirko 4:5.
W tym samym roku Kacper Filipiak zagrał w rozgrywanych w Warszawie Mistrzostwach Polski w kategorii do lat 19. Był to jedyny turniej rangi mistrzowskiej, w jakim brał udział ten snookerzysta, w którym nie udało mu się wyjść z grupy.
Dużo lepszy wynik Kacper Filipiak osiągnął w Mistrzostwach Polski do lat 16, rozgrywanych w poznańskim klubie 12ft. Zdobywając srebrny medal warszawski snookerzysta przegrał w finale stosunkiem 1:3 z Adamem Stefanowem.
Sezon 2011/2012.
Po raz kolejny Kacper Filipiak dochodzi do 1/4 finału Mistrzostw Polski do lat 19. Tym razem stosunkiem 3:4 lepszy okazał się Grzegorz Biernadski.
Najlepszy jak do tej pory wynik w Otwartych Mistrzostwach Polski Kacper Filipiak zanotował w bieżącym sezonie w Zielonej Górze. W walce o finał przegrał z obrońcą tytułu mistrzowskiego sprzed roku – Michałem Zielińskim 3:5.
Sezon 2013/2014.
Kacper Filipiak zostaje Mistrzem Polski 2014, pokonując w finale obrońcę tytułu – Michała Zielińskiego 7:2.
Sezon 2014/2015.
Na początku sezonu Kacper Filipiak wygrywa Drużynowe Mistrzostwa Polski 2014 w parze z Michałem Zielińskim. W nowych rozgrywkach organizowanych przez Polski Związek Snookera i Bilarda Angielskiego – Polskiej Lidze Snookera TOP 16 – Kacper Filipiak wygrał prawie wszystkie mecze i wbił najwięcej wysokich brejków. Na początku 2015 roku po raz pierwszy Filipiak zostaje Mistrzem Polski do lat 21, w finale pokonując Mateusza Baranowskiego i ustanawiając w tym meczu najwyższy break w historii polskiego snookera – 144 punkty.
Rozgrywki zagraniczne.
Sezon 2010/2011.
W kwietniu 2011 zdobył złoty medal na mistrzostwach Europy do lat 21 pokonując w finale Szkota Michaela Leslie 6-3. Dzięki temu zwycięstwu, jako pierwszy polski snookerzysta, dostał się do grona zawodowców.
Sezon 2011/2012.
W kwalifikacjach do pierwszego rankingowego turnieju tego sezonu, jakim był turniej Australian Goldfields Open 2011, Kacper Filipiak odpadł już w pierwszej rundzie, przegrywając z Chińczykiem Li Yan 0-5.
Filipiak przegrał wszystkie mecze w pierwszych rundach w turniejach Main Touru do których przystąpił. W dwóch turniejach nie wziął udziału.
Puchar Narodów
W lipcu 2011 roku wraz z Krzysztofem Wróblem reprezentował Polskę w Drużynowym Pucharze Świata w snookerze.
Sezon 2014/2015.
Kacper Filipiak w parze z Patrykiem Masłowskim zdobywa brązowy medal Drużynowych Mistrzostw Europy w Snookerze.
W egipskim Sharm El Sheik został wicemistrzem świata IBSF w snookerze na 6 czerwonych bilach (ang. "IBSF World Snooker Championships Team &amp; 6 Reds").
5 lutego wbił swojego pierwszego breaka maksymalnego podczas zawodów, na turnieju PLS Top 16 rozgrywanego w Lublinie. Jego rywalem był Marcin Nitschke, a całe spotkanie zakończyło się wynikiem 6-0.

</doc>
<doc id="2281763" url="https://pl.wikipedia.org/wiki?curid=2281763" title="Winchester Model 1897">
Winchester Model 1897



</doc>
<doc id="2281764" url="https://pl.wikipedia.org/wiki?curid=2281764" title="Richard Quest">
Richard Quest

Richard Quest (ur. 9 marca 1962 w Liverpoolu w Wielkiej Brytanii) – angielski dziennikarz i reporter, pracujący w Londynie dla amerykańskiej telewizji CNN.

</doc>
<doc id="2281765" url="https://pl.wikipedia.org/wiki?curid=2281765" title="Iteowate">
Iteowate

Iteowate ("Iteaceae") – rodzina roślin z rzędu skalnicowców obejmująca od 1 do 3 rodzajów w zależności od ujęcia systematycznego. W szerszym ujęciu zgodnie z Angiosperm Phylogeny Website i systemem APG IV wyróżnia się tu dwa rodzaje z 19-20 gatunkami. Występują one w rozproszeniu na różnych kontynentach – rodzaj "Itea" najbardziej zróżnicowany jest w południowo-wschodniej Azji, jeden jego przedstawiciel rośnie we wschodniej części Ameryki Północnej, inny w Afryce wschodniej i południowej (wyodrębniany czasem jako "Choristylis rhamnoides"), a "Pterostemon" w Ameryce Środkowej (Meksyk). 
Systematyka.
Rodzina siostrzana dla kladu obejmującego rodziny agrestowate i skalnicowate w obrębie rzędu skalnicowców.
W systemie APG III z 2009 ustalono szerokie ujęcie rodziny. We wcześniejszym systemie APG II z 2003 rodzina "Iteaceae" "sensu lato" była opcjonalna wobec wyróżniania dwóch odrębnych rodzin "Iteaceae" "sensu stricto" i "Pterostemonaceae" Small. W systemie Cronquista z 1981 rodzaje tu zaliczane włączane były do szeroko ujmowanej rodziny agrestowatych "Grossulariaceae".

</doc>
<doc id="2281766" url="https://pl.wikipedia.org/wiki?curid=2281766" title="Iteaceae">
Iteaceae



</doc>
<doc id="2281767" url="https://pl.wikipedia.org/wiki?curid=2281767" title="Góra Świętej Jadwigi">
Góra Świętej Jadwigi

Góra Świętej Jadwigi – wzniesienie wydmowe o wysokości 150 m n.p.m., znajdujące się w pobliżu północno-wschodnich granic Leszna, pośród borów sosnowych. Stanowi najwyższe wzniesienie powiatu leszczyńskiego.
Okolice są popularnym terenem rekreacyjnym dla mieszkańców Leszna. Znajdują się tu szlaki piesze, rowerowe (np. "Szlak Ziemiański" czy "Osiecka Pętla Crossowa") i rowerowy teren crossowy (na północnych stokach). Na szczycie góry zlokalizowana jest wieża obserwacyjna niedostępna dla turystów, w okresie II wojny światowej znajdowała się tam natomiast radiolatarnia.
Na południowy zachód (około 1200 m) zlokalizowany jest przystanek kolejowy Leszno Grzybowo.

</doc>
<doc id="2281774" url="https://pl.wikipedia.org/wiki?curid=2281774" title="Instytut Dendrologii Polskiej Akademii Nauk">
Instytut Dendrologii Polskiej Akademii Nauk

Instytut Dendrologii w Kórniku – placówka naukowa Polskiej Akademii Nauk w Kórniku (główna siedziba w tzw. Nowym Arboretum przy ul. Parkowej, zaś Las Doświadczalny w dzielnicy Zwierzyniec). Prowadzi badania nad roślinami drzewiastymi (drzewami i krzewami) w zakresie nauk biologicznych i ma uprawnienia do nadawania stopnia naukowego doktora nauk biologicznych w dyscyplinie biologia.
Struktura.
W skład Instytutu wchodzi 13 pracowni naukowych (patrz niżej) oraz Laboratorium Analiz Mineralnych, wyposażone w sprzęt przeznaczony do analiz pierwiastków. Biblioteka Instytutu gromadzi publikacje z zakresu dendrologii, botaniki, fizjologii i genetyki drzew, leśnictwa, ekologii i ochrony środowiska (ponad 47.000 woluminów książek, czasopism i wydawnictw specjalnych). Zielnik Instytutu ma w swoich zbiorach ponad 74.000 arkuszy – głównie rośliny drzewiaste i krzewiaste Europy Środkowej, wschodniej i zachodniej części obszaru basenu Morza Śródziemnego, a także Azji Południowo-Zachodniej.
Las Doświadczalny Zwierzyniec k. Kórnika oraz powierzchnie doświadczalne Instytutu w innych częściach kraju (Babiogórski Park Narodowy, Babki, Bytów, Choczewo, Choszczno, Głogów, Gołdap, Janów Lubelski, Lubawka, Lubień, Międzylesie, Milicz, Niepołomice, Nowy Targ, Ostrowiec Świętokrzyski, Puławy, Sława Śląska, Sokółka, Stepnica, Sulechów, Susz, Syców, Szczebra, Tuchola, Wymiarki) obejmują szerokie spektrum gatunków drzew.
Do Instytutu należy także Arboretum Kórnickie z imponującą kolekcją roślin drzewiastych pochodzących z umiarkowanej strefy półkuli północnej (Europa, Azja, Ameryka Północna). Jest to najstarsze arboretum w Polsce – jego historia datuje się od założenia w drugiej połowie XVIII wieku parku w stylu francuskim przez hrabiego Tytusa Działyńskiego. Dzięki badaniom naukowym, nowe i stare gatunki i odmiany drzew i krzewów z Arboretum są rozmnażane w Szkółkach Kórnickich.
Zadania.
Zgodnie ze statutem, do zadań Instytutu należy prowadzenie prac badawczych w zakresie szeroko pojętej biologii drzew i krzewów, a w szczególności:
Historia.
Ustawa z dnia 30 lipca 1925 r. o Zakładach Kórnickich (Dz.U. z 1925 r., poz. 592) postanowiła "„założenie i utrzymanie Zakładu badania, tak na stokach gór, jak i na równinach, wszystkiego, co wchodzi w zakres hodowli, życia, ochrony i należytego wyzyskania wszelkiego rodzaju drzew, tak w kraju istniejących, jak zagranicznych, mogących się krajowi zdać, leśnych, ogrodowych, użytkowych, owocowych i ozdobnych, ich drewna, owoców, liści, soków”".
Po kilkuletnich przygotowaniach, 1 lipca 1933 roku Fundacja Zakłady Kórnickie utworzyła Zakład Badania Drzew i Lasu (z działami: Dendrologii i Pomologii, Biologii Lasu, Techniczno-Leśnym oraz Organizacyjno-Propagandowym).
Od 1 marca 1950 roku Zakład został przejęty przez Ministerstwo Szkół Wyższych i Nauki (jako dzierżawa na czas nieokreślony). Ministerstwo zmieniło nazwę placówki na Zakład Dendrologii i Pomologii.
Od 1952 roku Zakład stał się placówką Wydziału Nauk Biologicznych Polskiej Akademii Nauk. W 1962 roku placówka zmieniła nazwę na Zakład Dendrologii i Arboretum Kórnickie PAN. Uchwałą Prezydium PAN została od 1975 roku przekształcony w Instytut Dendrologii PAN.
Wydawnictwa.
Czasopisma naukowe.
Placówka zainicjowała powstanie kilku czasopism naukowych:

</doc>
<doc id="2281782" url="https://pl.wikipedia.org/wiki?curid=2281782" title="Advantage Austria">
Advantage Austria

Advantage Austria, "Außenwirtschaft Austria" jest austriacką agencją handlu zagranicznego, z siedzibą w Wiedniu, częścią Austriackiej Izby Gospodarczej ("Wirtschaftskammer Österreich" - WKÖ), wcześniej znana jako agencja AWO - Aussenwirtschaft Österreich (-2012). Zagranicą utrzymuje sieć ponad 110 centrów handlu zagranicznego ("AußenwirtschaftsCenter") lub biur ("AußenwirtschaftsBüros"), w większości stanowiących wydziały handlowe ambasad lub konsulatów.
Agencja wspomagana jest przez również wchodzące w skład Izby - Instytut Rozwoju Gospodarczego ("Wirtschaftsförderungsinstitut" - WIFI), oraz Bibliotekę
Siedziba w Polsce.
Agencja wielokrotnie zmieniała swoją siedzibę w Polsce, m.in. mieściła się w hotelu Polonia w Al. Jerozolimskich 5 (1948-1949), Al. Jerozolimskich 45 (1950), ul. Smolnej 34 (1964), w kamienicy Władysława Ławrynowicza/Portera w Al. Ujazdowskich 22 (1990), przy ul. Idzikowskiego 7-9 (1996-2001), przy ul. Królewskiej 16 (2011-2021), obecnie w Al. Jerozolimskich 44 (2022-); w Krakowie najpierw przy ul. Zwierzynieckiej 29, obecnie przy ul. św. Tomasza 34 (2014).

</doc>
<doc id="2281783" url="https://pl.wikipedia.org/wiki?curid=2281783" title="Andrea Moda">
Andrea Moda

Andrea Moda – włoska firma odzieżowa z siedzibą w Morrovalle, założona w 1985 roku przez Andreę Sassettiego. Na początku lat 90. firma była zaangażowana w sporty motorowe, w 1992 roku wystawiając w Formule 1 własny zespół pod nazwą Andrea Moda Formula, a w 1993 roku sponsorując startujący w IndyCar zespół Euro Motorsport.

</doc>
<doc id="2281784" url="https://pl.wikipedia.org/wiki?curid=2281784" title="Kazimiera Goławska">
Kazimiera Goławska

Kazimiera Goławska z domu Bojar (ur. 8 lipca 1937 w Rżańcu) – polska działaczka samorządowa, naczelnik gminy Łuków i następnie jej wójt przez blisko 38 lat (1973–2010).
Życiorys.
Córka Franciszka i Stanisławy. Z wykształcenia inżynier. Pracowała w Powiatowej Radzie Narodowej w Łukowie, gdzie doszła do stanowiska kierownika wydziału skupu. W 1960 wstąpiła do Polskiej Zjednoczonej Partii Robotniczej, w latach 1975–1981 była członkinią egzekutywy Komitetu Wojewódzkiego w Siedlcach. W 1972 wojewoda lubelski upoważnił ją do działań organizacyjnych związanych z reformą terytorialną i powołaniem gmin. 1 stycznia 1973 została naczelnikiem utworzonej gminy Łuków. Funkcję naczelnika, a następnie (od 1990) wójta pełniła nieprzerwanie do jesieni 2010, stając się najdłużej zajmującą takie stanowisko osobą w Polsce. W bezpośrednich wyborach samorządowych w 2002 i w 2006 uzyskiwała reelekcję w I turze.
Była radną Sejmiku Województwa Lubelskiego z ramienia Sojuszu Lewicy Demokratycznej I kadencji (1998–2002). W 2010 nie kandydowała na wójta, ubiegała się wyłącznie (bez powodzenia) o mandat radnej województwa. W 2014 bezskutecznie startowała do Parlamentu Europejskiego. W tym samym roku w wyborach samorządowych kandydowała bez powodzenia do rady powiatu łukowskiego.
Związana ze środowiskiem Kół Gospodyń Wiejskich. W 1999, "w uznaniu wybitnych zasług w działalności społecznej na rzecz wsi i rolnictwa", odznaczona została Krzyżem Komandorskim Orderu Odrodzenia Polski.

</doc>
<doc id="2281785" url="https://pl.wikipedia.org/wiki?curid=2281785" title="Live From Royal Albert Hall DVD">
Live From Royal Albert Hall DVD



</doc>
<doc id="2281786" url="https://pl.wikipedia.org/wiki?curid=2281786" title="Diecezja Arlingtonu">
Diecezja Arlingtonu

Diecezja Arlingtonu – (łac. "Dioecesis Arlingtonensis", ang. "Roman Catholic Diocese of Arlington") – rzymskokatolicka diecezja ze stolicą w Arlington, w stanie Wirginia, we wschodniej części Stanów Zjednoczonych.
Jest częścią regionu IV (DC, DE, MD, VA, VI, WV) i obejmuje 21 hrabstw Arlington, Clarke, Culpeper, Fairfax, Fauquier, Frederick, King George, Lancaster, Loudoun, Madison, Northumberland, Orange, Page, Prince William, Rappahannock, Richmond, Shenandoah, Spotsylvania, Stafford, Warren, Westmoreland; oraz miasta: Alexandria, Fairfax, Falls Church, Fredericksburg, Manassas, Manassas Park, Winchester
Diecezja została ustanowiona 28 maja 1974 przez papieża Pawła VI, a bp Thomas Jerome Welsh został mianowany pierwszym biskupem Arlingtonu.
Parafie.
Parafie w diecezji Arlingtonu

</doc>
<doc id="2281787" url="https://pl.wikipedia.org/wiki?curid=2281787" title="Playing With Pop">
Playing With Pop



</doc>
<doc id="2281791" url="https://pl.wikipedia.org/wiki?curid=2281791" title="Those Whom The Gods Detest">
Those Whom The Gods Detest



</doc>
<doc id="2281796" url="https://pl.wikipedia.org/wiki?curid=2281796" title="Jeffrey Kaplan">
Jeffrey Kaplan

Jeffrey Kaplan (ur. 4 listopada 1972 w New Jersey) – amerykański projektant gier komputerowych, w latach 2002–2021 pracownik Blizzard Entertainment na stanowisku projektanta. Ponadto był wiceprezesem Blizzarda. Projektant kilku części "World of Warcraft" i główny projektant serii "Overwatch".
Życiorys.
Wczesne życie.
Jeff Kaplan urodził się w stanie New Jersey, ale wychował w La Cañada Flintridge w Kalifornii. Był zapalonym graczem podczas swoich lat szkolnych (szczególny wpływ miały na niego różne gry przygodowe produkcji Infocomu), jednakże brakowało mu umiejętności programistycznych. Nigdy nie myślał, że mógłby zdobyć karierę w branży gier wideo. Początkowo dążył do zdobycia stopnia naukowego z filmu, ale ostatecznie dostał dyplom z twórczego pisania na Uniwersytecie Południowej Kalifornii, na którym studiował w latach 1991–1995. Po pracy jako stażysta pisania w Universal Pictures, postanowił uzyskać tytuł magistra z twórczego pisania na Uniwersytecie Nowojorskim (lata 1996–1998). Następnie pracował w firmie rekrutacyjnej ojca i jednocześnie zajmował się twórczym pisaniem, aby móc publikować swoje opowiadania. Jednakże w ciągu kilku lat nie udało mu się opublikować żadnej z jego historii, otrzymawszy przy tym ponad 170 ogłoszeń o odrzuceniu w ciągu jednego roku. W 2000 roku postanowił zrezygnować z twórczego pisania i zaczął spędzać czas grając w gry komputerowe, a także bawiąc się z edytorami poziomów z gier takich, jak "Duke Nukem 3D" czy "Half-Life".
Kariera.
Początkowa Kaplan zaangażował się w massively multiplayer online game (MMO) pt. "EverQuest". Grając pod nickiem "Tigole", dołączył do gildii "Legacy of Steel" i stał się uznanym graczem za swoje osiągnięcia i komentarze do gry publikowane na stronie gildii. Ponadto omawiał niektóre ze swoich prób robienia map, co zwróciło uwagę lidera gildii, Roba Pardo, który był w tym czasie głównym projektantem "" w Blizzardzie; Kaplan zdawał sobie sprawę, że niektórzy z członków jego gildii pracowali w Blizzardzie, ale w tym momencie nie zauważył znaczenia firmy. Około 2001 roku, Pardo zaprosił Kaplana do biura Blizzarda w Los Angeles, gdzie został przedstawiony kilku innym członkom z jego gildii oraz pokazano mu jeszcze niezapowiedziany projekt MMO pt. "World of Warcraft" ("WoW"), nad którym pracowali. Kilka podobnych spotkań miało miejsce w ciągu następnych kilku miesięcy. Później, po ogłoszeniu "World of Warcraft", Pardo zasugerował, aby Kaplan ubiegał się o niedawno opublikowaną pracę dla głównego projektanta questów w "WoW"; Kaplan zdał sobie sprawę, że opis stanowiska jest dostosowany do jego wykształcenia, a jego poprzednia wizyta w firmie była nieformalną rozmową o pracę. Kaplan złożył podanie i został zatrudniony w Blizzard w maju 2002 roku.
Początkowo praca Kaplana w Blizzardzie polegała na pomocy przy testach jakościowych "Warcraft III: Reign of Chaos", na kilka tygodni przed jego wydaniem. Po wydaniu "Warcrafta III" w lipcu 2002 roku dołączył do zespołu zajmującego się grą "World of Warcraft"; był jednym z pierwszych dwóch projektantów questów (wraz z Patem Walkerem) i ściśle współpracował z dyrektorem kreatywnym gry, Chrisem Metzenem. Praca Kaplana skupiała się na elementach "WoWa" w założeniu gracz kontra środowisko, w tym projektowaniu questów i ogólnej estetyce różnych lochów, instancji i rajdów; swoje stanowisko opisał jako "medium" pomiędzy elementami twórczymi Metzena a programistami i artystami zespołu projektującego poziomy. Do stycznia 2005 roku pełnił funkcję projektanta gier, z kolei od stycznia 2005 do marca 2011 roku był starszym, a następnie głównym projektantem gier.
W 2007 pracował nad pierwszym dodatkiem o nazwie '. Ostatecznie Kaplan (wraz z Tomem Chiltonem i J. Allenem Brackiem) został mianowany dyrektorem gry "World of Warcraft" oraz pracował nad drugim rozszerzeniem pt. '.
W lutym 2009 roku Kaplan ogłosił, że rezygnuje ze stanowiska dyrektora gry "World of Warcraft" i przechodzi na inne stanowisko, aby pracować nad nową, niezapowiedzianą grą MMO, która później została ujawniona jako projekt o nazwie kodowej „"Titan"”. Kaplan zdecydował się przejść do nowego projektu, mając nadzieję na podobny sukces, jakim był "World of Warcraft", a także mając na uwadze to, że nie wiadomo jak długo utrzyma się popularność "WoWa". W latach 2011–2013 pełnił funkcję dyrektora wykonawczego projektu gry, natomiast od marca 2013 roku został mianowany wiceprezesem oraz ponownie dyrektorem gry. "Titan" został uznany za ambitny projekt, tworzony jako strzelanka pierwszoosobowa, jednak proces produkcyjny wydłużał się i stał się coraz bardziej uciążliwy, z kolei rozgrywkę w grze Kaplan nazwał "bardzo bezładna i wymieszana". 23 września 2014 po siedmiu latach produkcji projekt "Titan" został oficjalnie anulowany.
Jednak przed oficjalnym anulowaniem "Titana", rozwój gry został wstrzymany na początku 2013 roku. Wszystkich oprócz 40 członków zespołu pracującego nad "Titanem" zostało przydzielonych do innych projektów, a pozostałe osoby, w tym Kaplan i Metzen, zostały zarekomendowane przez kierownictwo do wymyślenia nowej własności intelektualnej w ciągu kilku tygodni lub w przeciwnym razie również zostaliby przydzieleni do innych rzeczy. Kaplan i Metzen poprowadzili zespół, aby wykorzystać rozgrywkę i inne elementy "Titana", aby stworzyć strzelankę drużynową, która stała się grą "Overwatch". Po zatwierdzeniu projektu przez Blizzard Kaplan został dyrektorem gry/wiceprezesem projektu, a Metzen pełnił funkcję dyrektora kreatywnego. Ponadto uczestniczył w BlizzCon 2014, podczas którego zapowiedziano nową markę. "Overwatch" okazał się niezwykle udany dla Blizzarda, zarabiając ponad 1 miliard dolarów przychodu w ciągu pierwszego roku oraz przyciągnął ponad 35 milionów graczy na całym świecie. Biorąc przykład od innego pracownika Blizzarda i reżysera "Hearthstone", Bena Brode'a, Kaplan stał się publiczną twarzą firmy w promowaniu i interakcji z fanami "Overwatch"; regularnie zamieszczał posty na forach internetowych gry i tworzył filmy dające wgląd w rozwój "Overwatch" i jego przyszłych aktualizacji.
W 2017 roku Kaplan otrzymał nagrodę Vanguard Award na festiwalu Fun &amp; Serious Game, który odbywa się w hiszpańskim mieście Bilbao. 1 listopada 2019 roku Kaplan podczas ceremonii otwarcia BlizzConu 2019 zapowiedział sequel "Overwatcha" pt. "Overwatch 2". Następnie uczestniczył w panelu poświęconym nowościom z drugiej części. 20 kwietnia 2021 roku Blizzard ogłosił, że Kaplan po 19 latach pracy opuszcza firmę, natomiast rolę dyrektora gry "Overwatch" przejął po nim Aaron Keller. W związku z jego odejściem w kwietniu 2021 w "Overwatch 2" został umieszczony hołd dla Kaplana, gdzie na mapie Nowego Jorku można było znaleźć witrynę sklepową o nazwie "Jephs Corner Pizza". Jednakże we wrześniu tegoż roku odniesienie do Kaplana zostało usunięte po tym, jak Blizzard wdrożył nową politykę zakazującą umieszczanie odniesień do rzeczywistych ludzi w swoich grach.

</doc>
<doc id="2281798" url="https://pl.wikipedia.org/wiki?curid=2281798" title="Brooke Smith">
Brooke Smith

Brooke Smith (ur. 22 maja 1967 w Nowym Jorku) – amerykańska aktorka filmowa i telewizyjna, znana z roli Catherine Martin w dreszczowcu psychologicznym Jonathana Demme "Milczenie owiec" (1991) oraz jako kardiochirurg dr Erica Hahn z serialu medycznego ABC "Chirurdzy" (2006–2008). Nominowana do Independent Spirit Awards w kategorii najlepsza drugoplanowa rola żeńska za rolę Soni w komediodramacie Louisa Malle’a "Wania na 42 ulicy" (1994).
Życiorys.
Wczesne lata.
Urodziła się i dorastała w Nowym Jorku. Jej matka, publicystka Lois Eileen Smith (z domu Wollenweber), pracowała z Robertem Redfordem oraz innymi aktorami i reżyserami, a jej ojciec, Eugene „Gene” Smith, był wydawcą. Ma trzech braci: Erica, Luke’a i Scotta Eugene’a. Ukończyła Tappan Zee High School w Orangeburg. Przez rok studiowała na American Academy of Dramatic Arts. Pod koniec lat 80. była uczestniczką nowojorskiej grupy punkowej.
Kariera.
Brooke rozpoczęła karierę grając postać Abigail w dramacie Alana Rudolpha "Moderniści" (1988) u boku Keitha Carradine. Jednocześnie zagrała Risę w jednym z odcinków serialu kryminalnego CBS "McCall" ("The Equalizer", 1988). W dreszczowcu psychologicznym Jonathana Demme "Milczenie owiec" (1991) stworzyła przekonujący portret Catherine Martin, jednej z potencjalnych ofiar „Buffalo Billa” (Ted Levine). Do tej roli przytyła 11 kilogramów. Przed nagraniem swojego albumu "Grace" mieszkała z Jeffem Buckley.
Wystąpiła w nowojorskich produkcjach off-broadwayowskiej, w tym w przedstawieniu "Małe potwory" (2000) z udziałem Johna Camerona Mitchella i Gila Bellowsa, a potem w spektaklu "Some Girl(s)" (2006) z Fran Drescher i Erikiem McCormackiem.
Życie prywatne.
6 stycznia 1999 wyszła za mąż za Rosjanina Stevena Lubensky. Pierwszą córką jest Grace Lubensky, urodzona 12 marca 2003, później wraz z mężem adoptowała etiopską dziewczynkę – Lucy Dinknesh Lubensky.

</doc>
<doc id="2281802" url="https://pl.wikipedia.org/wiki?curid=2281802" title="Porzeczka biała">
Porzeczka biała

Porzeczka biała ("Ribes niveum" Lindl.) – gatunek krzewu należący do rodziny agrestowatych ("Grossulariaceae"). Występuje w zachodniej części Ameryki Północnej (północno-zachodniej części USA). Gatunek nazwany jest od białych kwiatów – jego owoce po dojrzeniu są fioletowe do niebieskoczarnych. Są jadalne, ale bardzo kwaśne.
Uprawiane porzeczki o białych owocach zwane „białą porzeczką” są albinotycznymi odmianami powstałymi z porzeczki zwyczajnej "Ribes rubrum" i skalnej "R. petraeum" (np. 'Juteborg', 'Długogronkowa Biała', 'Wersalska Biała').
Biologia i ekologia.
Roślina wieloletnia, nanofanerofit. Kwitnie od kwietnia do lipca. Rośnie nad strumieniami i na zboczach górskich.

</doc>
<doc id="2281805" url="https://pl.wikipedia.org/wiki?curid=2281805" title="Cmentarz w Radości">
Cmentarz w Radości

Cmentarz w Radości – cmentarz rzymskokatolicki znajdujący się na osiedlu Radość w warszawskiej dzielnicy Wawer.
Historia.
Powstał w 1932 i służył wiernym parafii katolickiej w Radości. Na cmentarzu znajduje się symboliczna mogiła żołnierzy Wojska Polskiego poległych w okolicy podczas obrony Warszawy w ramach kampanii wrześniowej, a także grób zbiorowy żołnierzy podziemia i Ludowego Wojska Polskiego. Na cmentarzu znajduje się wydzielona kwatera dziecięca.
Cmentarz ma kształt nieregularny, zbliżony do prostokąta. 

</doc>
<doc id="2281807" url="https://pl.wikipedia.org/wiki?curid=2281807" title="Maria Wardas">
Maria Wardas



</doc>
<doc id="2281808" url="https://pl.wikipedia.org/wiki?curid=2281808" title="Jaspers">
Jaspers



</doc>
<doc id="2281814" url="https://pl.wikipedia.org/wiki?curid=2281814" title="Wąwóz Saldża">
Wąwóz Saldża

Wąwóz Saldża (fr. "Gorges de Selja") – leży w południowej Tunezji w prowincji Kafsa. Łączy on dolinę Kafsy z płaskowyżem Ar-Rudajjif. W górach występują bogate złoża fosforytów.
Linia kolejowa.
Linia kolejowa w wąwozie została wybudowana na początku XX wieku w celu transportowania urobku z kopalni. Na swój czas była dużym wyzwaniem inżynieryjnym. Obecnie linią tą jeździ pociąg turystyczny „Czerwona Jaszczurka” (fr. "Lézard rouge"). Skład jego stanowią historyczne salonki z pociągu beja Tunisu z 1910. Pociąg wyrusza z Al-Matlawi, jedzie przez wąwóz i wraca. Podróż trwa około 40 minut z kilkoma postojami po drodze.
We wrześniu 2009 w rejonie wąwozu zaczęły padać obfite deszcze, które doprowadziły do kataklizmu rzadko spotykanego na terenach pustynnych – rozległej powodzi. Zalane zostały miasta Redeyef i Moulares. Spiętrzona woda szukała swojego ujścia w dolinie Selja. Cała infrastruktura linii została zmieciona z powierzchni ziemi – tory, wiadukty, nasypy. Wagony na bocznicy przy kopalni zostały powywracane. Linia została odbudowana i po roku ruch został przywrócony.

</doc>
<doc id="2281816" url="https://pl.wikipedia.org/wiki?curid=2281816" title="Hermann Kesten">
Hermann Kesten

Hermann Kesten (ur. 28 stycznia 1900 w Podwołoczyskach, zm. 3 maja 1996 w Bazylei) – niemiecki pisarz żydowskiego pochodzenia. Jeden z głównych przedstawicieli niemieckiego literackiego nurtu lat dwudziestych XX wieku „realizmu magicznego”.
Życiorys.
Hermann Chaim Kesten urodził się 28 stycznia 1900 w rodzinie żydowskiej w Podwołoczyskach we wschodniej Galicji. Ojciec Isaak Isidor Kesten (1868–1918) był kupcem, matka Ida Tisch (1872–1962) zajmowała się wychowaniem dzieci: Karoliny, Hermanna i Reginy. W roku 1904 rodzina Kestena przeniosła się do Norymbergi. W 1919 Kesten zdał maturę w Humanistycznym Królewskim Gimnazjum w Norymberdze. W latach 1919–1923 studiował prawo, ekonomię, historię, filozofię i germanistykę w Erlangen i Frankfurcie nad Menem. Nie dokończywszy pracy doktorskiej rozpoczął podróże po Europie i Afryce Północnej w latach 1923–1926.
W 1926 opublikował nowelę "Vergebliche Flucht" w czasopiśmie Frankfurter Zeitung, a w 1928 swoją pierwszą powieść "Josef sucht die Freiheit" (Józef poszukuje wolności), pierwszą część "Tetralogie", pod roboczym tytułem "Das Ende eines großen Mannes" (Koniec wielkiego człowieka). W 1932 wydrukował trzy dalsze powieści – "Ein ausschweifender Mensch" (Rozwiązły człowiek), 1928; "Glückliche Menschen" (Szczęśliwi ludzie), 1931; "Der Scharlatan" (Szarlatan), 1932. W 1927 przeniósł się do Berlina, gdzie jako pisarz, a następnie redaktor wraz z Fritzem Helmutem Landshoffem i wydawcą Walterem Landauerem pracował w wydawnictwie Kiepenheuer. W 1928 poślubił Toni Warowitz. Do 1933 obok powieści napisał wiele opowiadań, kilka dramatów (niektóre z Ernstem Tollerem) oraz liczne teksty publicystyczne w czasopismach Republiki Weimarskiej: Frankfurter Zeitung, Berliner Tageblatt, Literarische Welt, Die Weltbühne. Dzięki pisarstwu i pracy redaktora poznał pisarzy: Bertolta Brechta, Ericha Kästnera, Josepha Rotha, Annę Seghers, Heinricha Manna, Thomasa Manna i Klausa Manna.
Jako wydawca i autor wielu antologii Kesten jest uważany za wybitnego przedstawiciela „Realizmu magicznego” (Nowego Obiektywizmu) chociaż w tej kategorii tekstów poetyckich Kesten tylko częściowo je spełnia.
W 1933 uciekł do Francji, gdzie zamieszkał w Paryżu, w centrum emigracji Sanary-sur-Mer, a dalej w Londynie, Brukseli, Ostendzie i Amsterdamie. W Amsterdamie kierował wraz z Walterem Landauerem niemieckim działem wydawnictwa Allert de Lange i publikował w kooperacji z emigracyjnym holenderskim wydawnictwem Exilverlag z Querido Verlag dzieła niemieckiej emigracji. Krótko, w 1934, mieszkał w Nicei z Józefem Rothem i Henrykiem Mannem.
Po "Der Gerechte" (Sprawiedliwy) (1934) pojawiły się powieści historyczne "Ferdinand und Isabella" (Ferdynand i Izabella) (1936), "König Philipp der Zweite" (Król Filip II) (1938), jak i "Die Kinder von Gernika" (Dzieci z Guerniki) (1939). Po krótkim internowaniu w 1939 we francuskich obozach Colombes i Nièvres, w 1940 uciekł do USA. Zamieszkał w Nowym Jorku, gdzie w latach 1940–1942 zaangażował się jako honorowy doradca w Emergency Rescue Committee aby bronić głównie niemieckojęzycznych pisarzy i pracowników kultury przed prześladowaniem przez reżim nazistowski.
Kesten, w 1949, otrzymał amerykańskie obywatelstwo. W tym samym roku wziął udział w kongresie Międzynarodowego PEN-Klubu w Wenecji. Podjął jednocześnie podróż po Europie.
W 1950 Hermann Kesten został członkiem Akademii Nauki i Literatury (niem." Akademie der Wissenschaften und der Literatur") w Moguncji. Podczas pobytów w Szwajcarii i Nowym Jorku był członkiem korespondentem Niemieckiej Akademii Języka i Literatury (niem. Deutsche Akademie für Sprache und Dichtung w Darmstadt). W roku 1953 przeprowadził się do Rzymu, gdzie mieszkał do roku 1977. W 1954 otrzymał nagrodę miasta Norymbergi w dziedzinie kultury (niem. "Kulturpreis der Stadt Nürnberg"). Od 1972 do 1976 działał jako prezes PEN Centrum Republiki Federalnej Niemiec. W 1974 roku otrzymał nagrodę Georga Büchnera, a w 1977 nagrodę w dziedzinie kultury Nelly Sachs od miasta Dortmund. Po śmierci żony, Toni Kesten, w 1977 przeniósł się do Bazylei gdzie spędził ostatnie lata życia w żydowskim domu starców „La Charmille” (w Riehen koło Bazylei) – zmarł 3 maja 1996 roku.
W 1978 otrzymał tytuł doktora honoris causa na Uniwersytecie Erlangen-Nürnberg, a w 1980 honorowe obywatelstwo Norymbergi. W 1982 wraz z H. Fritzem Landshoffem został uhonorowany doktoratem honoris causa Wolnego Uniwersytetu w Berlinie. W 1985 w Centrum PEN Republiki Federalnej Niemiec został Honorowym Prezesem „Medalu Hermanna Kestena” – od 2008 jako Nagroda Hermanna Kestena (niem. "Hermann-Kesten-Preis") przyznawana zasłużonym, prześladowanym pisarzom, której laureatami zostali m.in.: Johannes Mario Simmel (1993), Günter Grass (1995), Harold Pinter (2001) i Anna Politkowska (2003). W 1995 Kesten ufundował Międzynarodową Norymberską Nagrodę Praw Człowieka (niem. "Internationaler Nürnberger Menschenrechtspreis").

</doc>
<doc id="2281818" url="https://pl.wikipedia.org/wiki?curid=2281818" title="Parafia Wniebowzięcia Najświętszej Maryi Panny w Borkach Nizińskich">
Parafia Wniebowzięcia Najświętszej Maryi Panny w Borkach Nizińskich

Parafia Wniebowzięcia Najświętszej Marii Panny w Borkach Nizińskich – parafia rzymskokatolicka znajdująca się w diecezji sandomierskiej w dekanacie Baranów Sandomierski. Erygowana 10 lipca 1951 roku. 
Do parafii należą: Babicha, Borki Nizińskie, Młodochów.

</doc>
<doc id="2281819" url="https://pl.wikipedia.org/wiki?curid=2281819" title="Mecz piłkarski Węgry – Polska (1921)">
Mecz piłkarski Węgry – Polska (1921)

Mecz piłkarski Węgry – Polska, rozegrany 18 grudnia 1921 roku w Budapeszcie, był pierwszym w historii oficjalnym spotkaniem międzypaństwowym reprezentacji Polski.
Tło.
Pierwsze kluby piłkarskie na ziemiach polskich tworzono od początku XX wieku (za pierwszy rodzimy klub uznaje się Lechię Lwów – założoną w 1903 roku). Po odzyskaniu przez Polskę niepodległości przystąpiono do tworzenia struktur piłkarskich. 20 grudnia 1919 w Warszawie założono Polski Związek Piłki Nożnej (PZPN), a w sezonie 1920 zainaugurowano rozgrywki o tytuł mistrza kraju, których dokończenie uniemożliwiła wojna polsko-bolszewicka. Pierwszym mistrzem (wyłonionym rok później) została Cracovia.
Koncepcja utworzenia piłkarskiej reprezentacji Polski pojawiła się już w grudniu 1919, podczas założycielskiego zgromadzenia PZPN. Szczegóły zaczęto omawiać od stycznia 1920 bowiem, jako jeden ze swoich głównych celów na początku działalności, władze PZPN postawiły sobie udział męskiej kadry narodowej w turnieju piłkarskim Letnich Igrzysk Olimpijskich w Antwerpii (1920). W marcu 1920 obowiązki trenera powierzono, sprowadzonemu na tę okoliczność, George’owi „Chrisowi” Burfordowi, zaś w kwietniu 1920 Polski Komitet Olimpijski (wówczas pod nazwą "Polski Komitet Igrzysk Olimpijskich") zorganizował w Krakowie pierwsze zgrupowanie szkoleniowe całej reprezentacji olimpijskiej, w tym również futbolowej. Specjalnie powołany wydział Komitetu Igrzysk Olimpijskich wyselekcjonował najlepszych wówczas polskich piłkarzy, dzieląc ich na dwie drużyny: olimpijską (zwaną „teamem olimpijskim”) i rezerwową. W ich skład wchodzili przede wszystkim zawodnicy czołowych klubów lwowskich oraz krakowskich, uzupełnieni o graczy z Warszawy, Łodzi i Poznania. Początkowo ograniczano się wyłącznie do treningów oraz wewnętrznych gier kontrolnych, jednak w dniach 2–3 maja 1920 zespół olimpijski rozegrał dwa nieoficjalne mecze sparingowe przeciwko reprezentacji Lwowa (którą tworzyli zawodnicy klubów z tego miasta, niepowołani do kadry narodowej), ogrywając ją 6:2 i 12:1. Dodatkowo, na lipiec i sierpień 1920 zaplanowano oficjalne spotkania towarzyskie przeciw kadrom: Austrii, Czechosłowacji oraz Węgier, mające stanowić międzynarodowe „przetarcie” przed olimpijskim debiutem. Wszelkie plany pokrzyżowała jednak postępująca coraz bardziej agresja bolszewicka na ziemie polskie, dlatego 12 lipca 1920 władze Komitetu Udziału Polski w Igrzyskach Olimpijskich podjęły decyzję o rezygnacji ze startu w Igrzyskach VII Olimpiady. W związku tym reprezentację piłkarską ominął – zaplanowany na 28 sierpnia 1920 – mecz pierwszej rundy turnieju olimpijskiego przeciwko Belgii (rywalom przyznano walkowera 2:0).
Na samym początku lat 20. XX wieku znalezienie rywala dla nowo formowanej polskiej reprezentacji nastręczało trudności nie tylko natury sportowej. PZPN nie był jeszcze wówczas członkiem FIFA (przyjęty do tej organizacji został na pierwszym powojennym kongresie w Genewie – 20 kwietnia 1923), dodatkowo względy finansowo-logistyczne uniemożliwiały rozegranie meczu z reprezentacjami państw leżących zbyt daleko od Polski (np. Francji, czy Włoch). Ze względu na skomplikowaną sytuację polityczną wykluczony był również wybór Rosji Radzieckiej, Niemiec lub Czechosłowacji (po lipcu 1920).
Pierwszym rywalem reprezentacji Polski miała być Austria, za którą przemawiały liczne kontakty galicyjskich klubów z Krakowa i Lwowa. Ustalony termin – 3 lipca 1921 – nie został jednak dochowany ze względu na brak późniejszej odpowiedzi federacji austriackiej na listy PZPN.
W połowie 1921 roku z propozycją rozegrania spotkania z Polakami wystąpił Magyar Labdarúgó Szövetség, który zaproponował mecz w Budapeszcie 24 grudnia. Polski związek wyraził swoje zainteresowanie. Węgrzy byli wówczas dość silną drużyną (w tymże roku pokonali wcześniej Niemcy 3:0 i Szwecję 4:2). Strona polska zgłosiła jednak prośbę o przesunięcie terminu bądź to na listopad, bądź też na początek następnego roku. Argumentowano, że rozgrywki w Polsce kończą się w listopadzie, a przerwa niekorzystnie wpłynie na formę piłkarzy. Ostatecznie ustalono termin meczu na 18 grudnia 1921 roku.
Przygotowania.
W listopadzie 1921 sztab polski, na czele z szefem Wydziału Gier PZPN Józefem Szkolnikowskim oraz trenerem Cracovii Imre Pozsonym, wybrał kilkudziesięciu zawodników, których zgrupowano w Krakowie. W ramach przygotowań rozegrano dwa mecze wewnętrzne (wygrane "Teamu A" 4:1 i 5:1) oraz trzy mecze z reprezentacjami miast. Sparingpartnerami były pozbawione zawodników powołanych do kadry narodowej drużyny Bielska (4 grudnia, wygrana reprezentacji Polski 3:1), Krakowa (8 grudnia, wygrana reprezentacji Polski 7:1) i Lwowa (11 grudnia, również wygrana reprezentacji Polski 9:1). Po kilku tygodniach zgrupowania wytypowano 13 zawodników na mecz z Węgrami (ówczesne przepisy nie przewidywały zmian w trakcie meczu, więc ławka rezerwowych nie istniała). Wśród powołanych dominowali mistrzowie Polski z Cracovii – było ich siedmiu (Stanisław Cikowski, Ludwik Gintel, Józef Kałuża, Stanisław Mielech, Leon Sperling, Zdzisław Styczeń, Tadeusz Synowiec). Oprócz nich w kadrze znalazło się trzech zawodników Polonii Warszawa (Artur Marczewski, Jan Loth, Stefan Loth), dwóch Pogoni Lwów (Mieczysław Batsch i Wacław Kuchar) oraz reprezentant Warty Poznań (Marian Einbacher).
Przed meczem.
W piątek, 16 grudnia o godzinie 10:40 czasu lokalnego Polacy wyruszyli z Krakowa w podróż na Węgry. Z uwagi na znaczne koszty korzystano z wagonów kolejowych trzeciej klasy. Ekipa składała się łącznie z 21 osób. Obok 13 zawodników i trenera Pozsonyiego (Szkolnikowski ze względu na obowiązki w armii musiał pozostać w kraju), do Budapesztu wybrali się czterej przedstawiciele PZPN (prezes dr Edward Cetnarowski, sekretarz dr Jan Weyssenhoff, członek zarządu prof. Wacław Babulski, działacz Edmund Szyc), dwaj dziennikarze (dr Henryk Leser z Tygodnika Sportowego i p. Biernacki z Rzeczpospolitej) oraz ówczesny mistrz Polski w tenisie ziemnym Edward Kleinadel. Trasa wiodła przez: Trzebinię, Zebrzydowice w Polsce, Piotrowice koło Karwiny, Karwinę, Jabłonków, Czadcę, Żylinę, Trenczyn, Leopoldov, Galantę i Párkány w Czechosłowacji. Przyjazd do stolicy Węgier planowany był około południa w sobotę, 17 grudnia, po ponad 24-godzinnej podroży. Jednak z powodu aż pięciu przesiadek oraz kilku nieprzewidzianych zdarzeń (m.in. problemów z czeskimi celnikami na przejściu granicznym w Piotrowicach, awarii parowozu na stacji w Trenczynie i spowodowanym tym spóźnieniem się na przesiadkę w Leopoldovie, a następnie wydłużeniem czasu przejazdu pociągu na Węgrzech) reprezentacja dotarła do Budapesztu o godzinie 23:00 czasu lokalnego (tj. północy czasu polskiego), czyli po 36 godzinach od wyjazdu. Na dworcu, mimo później pory, na reprezentantów oczekiwała liczna delegacja: przedstawiciel polskiej ambasady, a zarazem poseł RP i minister pełnomocny – hrabia Jan Szembek, członkowie węgierskiej federacji piłkarskiej oraz miejscowa prasa. Po powitaniu i wzajemnym przedstawieniu, cała grupa przejechała dwukonnymi karetami do zarezerwowanych hoteli: oficjele oraz zawodnicy do luksusowego hotelu Astoria przy ul. Rakoczego, natomiast dziennikarze do hotelu Erzherzog Josef. Kolację podano o północy, a polscy piłkarze udali się na spoczynek dopiero godzinę później.
Zmęczeni długą podróżą zawodnicy mimo wszystko wstali po godz. 8:00, bowiem lekkie śniadanie podano do pokojów około 9:00, następnie zaplanowano ciepłą kąpiel i masaż. Po godz. 10:00 część graczy wyszła na krótki spacer po mieście. Około południa podano obiad, zaś godzinę później drużyna udała się automobilami na – odległy 7 km od hotelu – stadion Hungária, którego boisko było wówczas uznawane za jedno z najlepszych w kontynentalnej Europie (trawiaste i idealnie równe). Padający przed rozpoczęciem spotkania deszcz ze śniegiem sprawił, że boisko było grząskie, wręcz błotniste, choć Przegląd Sportowy relacjonował, że nadał on murawie elastyczności. Nastroje w polskim zespole były nie najlepsze, wszyscy narzekali na znużenie i przemęczenie, dodatkowo Józef Kałuża miał gorączkę, zaś Ludwik Gintel odczuwał bóle żołądka. Na trybunach stadionu Hungária zasiadło około 8000 widzów, co przy przeciętnej widowni 30 000 nie było wynikiem imponującym. Stosunkowo niską frekwencję może tłumaczyć zarówno brzydka pogoda, jak i fakt, że dla reprezentacji Węgier był to już 80. mecz, w dodatku z nieznanym i niezbyt atrakcyjnym rywalem.
Przebieg spotkania.
Na płytę boiska piłkarze wyszli o godzinie 13:30. Jedenastka wyjściowa Węgrów reprezentowała w sumie sześć różnych klubów (czterech piłkarzy MTK, trzech Ferencváros, po jednym III. Kerületi TUE, 33 FC, BEAC i Újpest). Po pamiątkowych fotografiach czechosłowacki arbiter, Karl Emanuel Grätz z Pragi przeprowadził losowanie, w którym wzięli udział kapitanowie obu drużyn – Tadeusz Synowiec i Vilmos Kertész. Zostało ono wygrane przez stronę polską, która wybrała stronę boiska.
Pierwszy gwizdek wybrzmiał o godzinie 13:50. Grę rozpoczęli Węgrzy i to oni pierwsi ruszyli do ataku. W ich składzie szczególnie aktywny był lewy łącznik, Imre Schlosser. Polacy grali bardzo nerwowo; np. boczni pomocnicy Styczeń i Synowiec grali zbyt blisko siebie, pozostawiając wolne oba skrzydła. Z kolei Węgrzy nie mogli do końca wykorzystać swoich umiejętności technicznych ze względu na zły stan murawy. Jednak w 18. minucie gospodarze objęli prowadzenie, po tym jak w zamieszaniu pod bramką Lotha dośrodkowanie Wienera wykorzystał Szabó. Już cztery minuty później w bardzo dobrej sytuacji znalazł się Kuchar, który otrzymał podanie od Kałuży. Strzał zawodnika Pogoni Lwów trafił jednak w głowę wychodzącego z bramki węgierskiego bramkarza, Zsáka. Sędzia nie przerwał gry, a Kuchar znalazł się z piłką przed pustą bramką. Nie zdecydował się jednak na strzał i tym samym nie został strzelcem pierwszego gola w historii reprezentacji Polski. Zamiast tego zaczął cucić omdlałego Węgra. W międzyczasie jeden z obrońców gospodarzy wybił piłkę sprzed bramki. W 33. minucie sędzia podyktował pierwszy rzut rożny dla Węgier, a chwilę później strzał Molnára obronił Loth. W 41. minucie szansy na zdobycie gola nie wykorzystał zespół węgierski. Tuż przed przerwą czechosłowacki sędzia dopatrzył się w polu karnym faulu Marczewskiego na Molnárze, jednak rzutu karnego nie wykorzystał Fogl.
W trakcie przerwy wiatr zmienił kierunek, przez co deszcz ponownie padał w twarz polskim graczom. W drugiej połowie w bramce Węgier pojawił się Amsel. Bramkarz klubu Békéscsaba 1912 Előre SE tuż po wznowieniu gry miał kłopot z wyłapaniem dośrodkowania polskiego prawoskrzydłowego Mielecha. Wypuszczoną przez Amsela piłkę próbował dobijać Kuchar, ale jego strzał przeszedł ponad bramką. W 49. minucie dośrodkował Wiener, a bramkę trzykrotnie próbował zdobyć głową Molnár. Dwa razy jednak obronił Loth, a za trzecim piłka trafiła w poprzeczkę. Młody bramkarz Polonii Warszawa został później okrzyknięty graczem meczu. W 70. minucie zaatakowali Polacy, jednak uzyskali jedynie rzut rożny. Węgrzy, w tym pomocnicy Blum i Kertész, korzystając ze sprzyjającego wiatru, kilkakrotnie próbowali zdobyć bramkę z większej odległości. Strzały te jednak były albo niecelne, albo zbyt łatwe do obrony. Przed utratą gola polski zespół uratował także Marczewski, który po jednej z akcji wybił piłkę sprzed linii bramkowej. Do końca spotkania obu drużynom nie udało się już strzelić bramki i mecz zakończył się wynikiem 1:0 dla gospodarzy.
Po meczu.
Porażkę jedną bramką z faworyzowanymi Węgrami oceniono w Polsce jako sukces. Określano ją jako zaszczytną i chlubną, gdyż przed meczem oceniano, że zadowalającym wynikiem będzie porażka 3:0. Ponadto był to najlepszy wynik uzyskany w Budapeszcie w roku 1921 przez drużynę przyjezdną. Uznano, że tym rezultatem polska drużyna zasłużyła na zaliczenie jej do grona silniejszych reprezentacji europejskich.
Polscy zawodnicy byli zmęczeni i stremowani pierwszym występem reprezentacji narodowej, a środkowy napastnik polskiego zespołu był chory. W drugiej połowie gracze byli już bardziej skoncentrowani, jednak na swoim zwykłym poziomie grał jedynie Loth i Einbacher. Żaden też z polskich reprezentantów nie był zadowolony ze swojej gry. Z drugiej strony duży wpływ na przebieg meczu miały warunki atmosferyczne, które uniemożliwiły gospodarzom wykorzystanie wszystkich swoich umiejętności. Poza tym w drużynie węgierskiej zabrakło kilku podstawowych graczy, jak Józsefa Brauna, Rudolfa Jenya, György Ortha czy Mihály Patakiego.
Wieczorem 18 grudnia w hotelu Royal odbył się bankiet z udziałem przedstawicieli obu drużyn. W jego trakcie prezes PZPN i prezes Węgierskiego ZPN wymienili się pamiątkowymi proporczykami z okazji pierwszego spotkania pomiędzy oboma krajami. Ponadto Schlosser otrzymał ufundowany przez PZPN złoty sygnet z okazji 70. (65. oficjalnego) meczu w reprezentacji Węgier.

</doc>
<doc id="2281827" url="https://pl.wikipedia.org/wiki?curid=2281827" title="Sztab Wojska Dońskiego (1942)">
Sztab Wojska Dońskiego (1942)

Sztab Wojska Dońskiego (ros. Штаб войска Донского) – kolaboracyjny organ wojskowy Kozaków dońskich podczas II wojny światowej.
Po zajęciu ziem kozackich nad Donem latem 1942 r., do dowództwa garnizonu niemieckiego w Nowoczerkasku zgłosiła się 5 lipca tego roku grupa kozackich oficerów, zgłaszając gotowość wspólnej walki z Sowietami. W rezultacie na pocz. września za zgodą Niemców został zwołany zjazd delegatów kozackich, na którym 9 września wyłoniono Sztab Wojsk Dońskich. Powstał on z inicjatywy wybranego wkrótce atamanem marszowym Kozaków dońskich Siergieja W. Pawłowa, który przyjął stopień pułkownika. Sztab pełnił faktycznie funkcje centralnego przedstawicielstwa kozackiego. Na jego czele stanął S. W. Pawłow. Funkcję zastępcy i szefa oddziału wojskowego pełnił starszina wojskowy Płaton M. Duchopielnikow, zaś szefa oddziału politycznego – esauł Aleksandr A. Siusiukin. W Rostowie nad Donem utworzono oddział Sztabu, w skład którego weszli płk Wasilij M. Odnorałow jako jego przewodniczący, sotnik Piotr N. Donskow jako zastępca przewodniczącego i szef oddziału politycznego, chor. Borys I. Abramienkow, stojący na czele oddziału kontrwywiadu, płk Wasilij N. Jełkin, pełniący funkcję inspektora formowanych kozackich oddziałów wojskowych i Władimir I. Popow. Pomiędzy Sztabem Wojska Dońskiego i jego przedstawicielstwem w Rostowie nad Donem powstał szybko konflikt interesów, gdyż płk W. M. Odnorałow związał się bezpośrednio z dowództwem niemieckim gen. Heinricha Kittela. Otrzymywał od niego finansowanie i wyposażenie. Poza tym uzyskano kontakt z emigracyjną grupą kozacką atamana gen. Piotra N. Krasnowa. W Rostowie nad Donem z inicjatywy płk. W. M. Odnorałowa powstała Komisja do spraw Kozackich (zwana też Komisją do Przygotowania Małego Kręgu Wojskowego), której przewodniczącym został prof. Michaił A. Miller. Organem prasowym Sztabu było pismo „Донская волна”, wychodzące w Rostowie nad Donem, które redagował Siergiej M. Popow.
Działacze Sztabu Wojska Dońskiego i jego rostowskiego oddziału oraz Komisji do spraw Kozackich organizowali w okolicznych stanicach zebrania miejscowej ludności kozackiej, na których była odczytywana odezwa atamana gen. P. N. Krasnowa wzywająca do walki z Sowietami u boku armii niemieckiej. Werbowano ochotników do nowo formowanych kozackich oddziałów wojskowych, co było połączone z agitacyjnymi wystąpieniami o charakterze antysowieckim. Każdy ochotnik mógł zachować swój stopień wojskowy, jaki posiadał w armii carskiej lub wojskach Białych. Na pocz. października 1942 r. Sztab Wojska Dońskiego ogłosił mobilizację Kozaków w wieku od 20 do 45 lat, co było spowodowane zbyt małym napływem napływem ochotników. Atamani staniczni spisywali rekrutów oraz przydzielali im broń, wyposażenie, umundurowanie i konie, w porozumieniu z niemieckimi okupacyjnymi komendanturami wojskowymi. Tak sformowane oddziały były kierowane do zbiorczego punktu werbunkowego w Nowoczerkasku.
Jako pierwsi przybyli w liczbie 220 ludzi ochotnicy ze stanic Zapławskaja, Biessergenowskaja, Melichowskaja i Semikarakskaja pod przywództwem starsziny wojskowego Szwedowa i półsotnia specjalnego przeznaczenia atamana Jewstratowa. Do końca października zdołano jednak sformować jedynie sotnię płastuńską (pieszą), która pod koniec listopada została rozwinięta w pułk płastuński w składzie trzech pieszych sotni, sotni konnej, pododdziału karabinów maszynowych, moździerzy i szkoleniowego. Przy wsparciu Abwehrgruppe-210 powstał oddział kozacki, liczący ok. 1 tys. żołnierzy, na czele którego stanął płk T. K. Chorużenko. W Rostowie nad Donem służbę porządkową pełniło ok. 300 Kozaków, przechodzących przeszkolenie wojskowe. Ponadto został tam sformowany 500-osobowy kozacki oddział policji pomocniczej. Uzbrojenie kozackich oddziałów wojskowych było różnego rodzaju. Żołnierze oddziałów pełniących służbę ochronną lub garnizonową byli uzbrojeni jedynie w karabiny ręczne i granaty. Natomiast oddziały wysyłane przeciwko partyzantom miały już ciężką broń maszynową i moździerze. Lepsze było też ich wyposażenie. Broń była najczęściej produkcji sowieckiej.
11 listopada ataman gen. P. N. Krasnow skierował do płk. S.W. Pawłowa pismo, w którym zgłosił szereg propozycji w sprawie organizacji ruchu powstańczego i tworzenia kozackich oddziałów wojskowych, które – jego zdaniem – powinny być łączone w większe jednostki wojskowe. Ogólna liczebność wojsk kozackich miałaby sięgnąć nawet 100 tys. ludzi zgrupowanych w dziesięć dywizji. 15 listopada płk S.W. Pawłow skierował do władz III Rzeszy Deklarację Wojska Dońskiego. Przypomniał w niej o współpracy Kozaków dońskich z Niemcami podczas wojny domowej w Rosji, a następnie prosił o uznanie niezawisłości w sojuszu z III Rzeszą przeciwko ZSRR. Ataman wystąpił też o natychmiastowe oswobodzenie z obozów jenieckich wszystkich czerwonoarmistów pochodzenia kozackiego w celu skierowania ich pod rozkazy płk. S.W. Pawłowa. Pod zwierzchność Sztabu Wojsk Dońskich, przemianowanego wówczas na Sztab Atamana Marszowego, miały trafić ponadto wszelkie kozackie oddziały wojskowe, działające w szeregach Wehrmachtu. Kolejnymi postulatami było nie wysyłanie młodzieży kozackiej do Rzeszy na roboty przymusowe, odwołanie komisarzy gospodarczych, wysyłanie do Rzeszy produktów gospodarczych na podstawie wzajemnych umów i pozostawienie na ziemiach kozackich stad koni. W odpowiedzi na deklarację Niemcy powołali w Berlinie przy Ministerstwie Rzeszy do Spraw Okupowanych Terytoriów Wschodnich Kozacki Zarząd Donu, Kubania i Tereku (tzw. Kosaken-Leitstelle).
W tym czasie Niemcy dali Sztabowi Atamana Marszowego zgodę na formowanie pułków kozackich. W rezultacie utworzono 1 Siniegorski Atamański Pułk Kozacki, liczący ok. 1260 żołnierzy, na czele których stał starszina wojskowy Żurawliow, 1 Doński Pułk Kozacki pod dowództwem płk. S.W. Pawłowa i 300-osobowy 2 Doński Pułk Kozacki esauła Timofieja I. Domanowa. Ponadto istniał jeszcze pułk konny bez numeru esauła A.W. Szumkowa i batalion płastuński. Kozackie oddziały wojskowe wzięły aktywny udział wespół z Niemcami w obronie ziem kozackich nad Donem przed nacierającą Armią Czerwoną, ponosząc ciężkie straty. Zmuszone do odwrotu na zachód na pocz. 1943 r., zostały zgrupowane na Ukrainie, tworząc Grupę Atamana Marszowego, przekształconą w listopadzie tego roku w Kozacki Stan.

</doc>
<doc id="2281828" url="https://pl.wikipedia.org/wiki?curid=2281828" title="(120347) 2004 SB60">
(120347) 2004 SB60



</doc>
<doc id="2281829" url="https://pl.wikipedia.org/wiki?curid=2281829" title="Oddział podesauła Czernyszkowa">
Oddział podesauła Czernyszkowa

Oddział podesauła Czernyszkowa (ros. Oтряд подъесаула Чернышкова) – ochotniczy oddział wojskowy złożony z Kozaków podczas II wojny światowej.
Oddział konny został sformowany w październiku 1942 r. przez podesauła (porucznika) Andrieja R. Czernyszkowa, który działał z inicjatywy utworzonego w Nowoczerkasku Sztabu Wojska Dońskiego. Podesaułowi A. R. Czernyszkowi udało się zwerbować jedynie 49 ludzi, pochodzących z czernyszkowskiego rejonu obwodu dońskiego. Działania zbrojne oddziały trwały krótko, gdyż w wyniku kontrofensywy Armii Czerwonej spod Stalingradu część Kozaków (21 lub 22 osoby) wycofała się wraz z wojskami niemieckimi na zachód. Prawdopodobnie weszli oni w skład Grupy Atamana Marszowego płk. Siergieja W. Pawłowa, przekształconej następnie w Kozacki Stan. Pozostali Kozacy zostali schwytani przez NKWD lub rozeszli się do domów.

</doc>
<doc id="2281831" url="https://pl.wikipedia.org/wiki?curid=2281831" title="1 Doński Pułk Kozacki">
1 Doński Pułk Kozacki

1 Doński Pułk Kozacki (ros. 1-й Донской казачий полк) – oddział wojskowy złożony z Kozaków w służbie niemieckiej podczas II wojny światowej.
Oddział został sformowany pod koniec listopada 1942 r. w Nowoczerkasku. Podlegał Sztabowi Wojska Dońskiego. Na czele oddziału stanął ataman marszowy płk Siergiej W. Pawłow. Liczył - według różnych źródeł - od 400 do 900 Kozaków. Byli oni dobrze uzbrojeni i wyposażeni. W dniach 12-13 lutego 1943 r. oddział uczestniczył w ciężkich walkach obronnych w Nowoczerkasku. Podczas walk o zakłady parowozowe "Lokomotiw" w wyniku ataku konnego trzech sotni udało się Kozakom odrzucić nacierającą piechotę sowiecką. Jednakże po utracie miasta osłabiony oddział wycofał się wraz z wojskami niemieckimi na zachód. W rejonie Matwiejew Kurganu został prawie całkowicie zniszczony. Resztki oddziału weszły w skład Grupy Atamana Marszowego płk. S. W. Pawłowa, na bazie którego został utworzony Kozacki Stan.

</doc>
<doc id="2281835" url="https://pl.wikipedia.org/wiki?curid=2281835" title="2 Doński Pułk Kozacki">
2 Doński Pułk Kozacki

2 Doński Pułk Kozacki (ros. 2-й Донской казачий полк) – oddział wojskowy złożony z Kozaków podczas II wojny światowej
Oddział został sformowany w styczniu 1943 r. w Szachtach. Podlegał Sztabowi Wojska Dońskiego. Na czele oddziału stanął podesauł Timofiej I. Domanow, dowodzący od grudnia 1942 r. sotnią konną w stanicy Kamienskaja. Liczył jedynie ok. 300 Kozaków. W lutym 1943 r., po odwrocie wraz z wojskami niemieckimi na zachód, uczestniczył w ciężkich walkach w rejonie Zaporoża. Następnie wszedł w skład Grupy Atamana Marszowego płk. Siergieja W. Pawłowa, przekształconej w Kozacki Stan.

</doc>
<doc id="2281840" url="https://pl.wikipedia.org/wiki?curid=2281840" title="Test Drive 6">
Test Drive 6

Test Drive 6 – komputerowa gra wyścigowa wyprodukowana przez Atari/Infogrames i wydana przez Atari. Test Drive 6 nie wprowadza żadnych znaczących zmian w stosunku do części poprzedniej, poza tuningiem mechanicznym samochodów. W grze występują trasy umiejscowione w aglomeracjach miejskich, takich jak Londyn czy Nowy Jork. Jest również możliwość kierowania radiowozem i ścigania złodziei. Ścieżka dźwiękowa składa się głównie z utworów zespołu Fear Factory. Gra jest sequelem gry Test Drive 5.
W grze występują trasy w 5 miastach. Pojazdy w Test Drive 6 są podzielone na 4 klasy i pojazdy policyjne.

</doc>
<doc id="2281841" url="https://pl.wikipedia.org/wiki?curid=2281841" title="Kubański Batalion Płastuński">
Kubański Batalion Płastuński

Kubański Batalion Płastuński (ros. Кубанский пластунский батальон) – oddział wojskowy Kozaków podczas II wojny światowej
Oddział został sformowany zimą 1942/1943 r. w stanicy Nowo-Titorowskaja. Na jego czele stanął starszina wojskowy M. I. Małowik. Liczebność oddziału wynosiła zaledwie ok. 150 Kozaków. Nie wzięli oni udziału w walkach, lecz, po odwrocie wraz z wojskami niemieckimi na zachód, znaleźli się w marcu 1943 r. w Chersoniu, gdzie na bazie batalionu został utworzony 650-osobowy Mieszany Pułk Kozacki. W kwietniu tego roku wszedł on w skład 1 Kozackiej Dywizji Kawalerii.
Linki zewnętrzne.
Kozackie oddziały wojskowe w służbie niemieckiej (jęz. rosyjski)

</doc>
<doc id="2281842" url="https://pl.wikipedia.org/wiki?curid=2281842" title="4 Brygada Strzelców (PSZ)">
4 Brygada Strzelców (PSZ)

4 Brygada Strzelców (4 BS) – brygada piechoty Armii Polskiej na Wschodzie.
Brygada została sformowana 25 października 1942 roku, w obozie Khánaqín, w Iraku, w składzie 5 Wileńskiej Dywizji Piechoty, według etatów brytyjskich. Poszczególne bataliony zostały sformowane przez dotychczasowe pułki 5 DP.
W dniu 11 marca 1943 roku na bazie 3 i 4 BS została sformowana 5 Wileńska Brygada Piechoty.

</doc>
<doc id="2281844" url="https://pl.wikipedia.org/wiki?curid=2281844" title="1 Wołgski Pułk Kozacki">
1 Wołgski Pułk Kozacki

1 Wołgski Pułk Kozacki () – oddział wojskowy złożony z Kozaków podczas II wojny światowej.
Oddział został sformowany w listopadzie/grudniu 1942 r. w rejonie Mozdoku. Na jego czele stanął starszina wojskowy Nikołaj Ł. Kułakow. Oddział liczył jedynie ok. 300 Kozaków. Nie wziął udziału w działaniach wojskowych, ale – po odwrocie wraz z wojskami niemieckimi z północnego Kaukazu na pocz. 1943 r. – znalazł się na Ukrainie, skąd w kwietniu tego roku przeniesiono go do Mławy, gdzie wszedł w skład I Dywizjonu 6 Terskiego Pułku Kawalerii nowo formowanej 1 Kozackiej Dywizji Kawalerii.

</doc>
<doc id="2281845" url="https://pl.wikipedia.org/wiki?curid=2281845" title="Równikowy las tropikalny">
Równikowy las tropikalny



</doc>
<doc id="2281849" url="https://pl.wikipedia.org/wiki?curid=2281849" title="SK C/34 40.6 cm">
SK C/34 40.6 cm



</doc>
<doc id="2281852" url="https://pl.wikipedia.org/wiki?curid=2281852" title="Amstel Gold Race 2011">
Amstel Gold Race 2011

46. edycja wyścigu kolarskiego Amstel Gold Race odbyła się w dniu 17 kwietnia 2011 roku i liczyła 257,3 km. Start wyścigu miał miejsce w Maastricht, a meta w Cauberg. Wyścig figuruje w rankingu światowym UCI World Tour 2011.
Zwyciężył po raz drugi z rzędu Belg Philippe Gilbert z grupy Omega Pharma-Lotto, drugi był Hiszpan Joaquim Rodríguez, a trzeci Australijczyk Simon Gerrans.
W wyścigu startowali polscy zawodnicy: Maciej Paterski z Liquigas-Cannondale był 93., a Rafał Majka z Saxo Bank Sungard zajął 121. miejsce.
Uczestnicy.
Na starcie wyścigu stanęły 24 drużyny. Wśród nich znalazło się wszystkie osiemnaście ekip UCI World Tour 2011 oraz sześć innych zaproszonych przez organizatorów. 
Lista drużyn uczestniczących w wyścigu:

</doc>
<doc id="2281853" url="https://pl.wikipedia.org/wiki?curid=2281853" title="1 Kubański Pułk Konny">
1 Kubański Pułk Konny

1 Kubański Pułk Konny (ros. 1-й Кубанский конный полк) - oddział wojskowy złożony z Kozaków podczas II wojny światowej
Oddział został sformowany 20 lutego 1943 r. we wsi Nowo-Spasskoje w rejonie Taganrogu, gdzie wyznaczono miejsce zbiórki uchodźców kozackich z północnego Kubania. Pułk liczył ok. 960 Kozaków. Według części źródeł było to ok. 1400 żołnierzy. Na czele oddziału stanął ataman starszina wojskowy I. I. Sałomacha. Funkcję jego zastępcy pełnił sotnik Pawłogradski. W działaniach wojskowych wziął udział jedynie jeden szwadron konny pułku. Po odwrocie wraz z wojskami niemieckimi oddział przeniesiono do Mławy, gdzie jego żołnierze weszli w skład 4 Kubańskiego Pułku Kawalerii nowo formowanej 1 Kozackiej Dywizji Kawalerii.

</doc>
<doc id="2281854" url="https://pl.wikipedia.org/wiki?curid=2281854" title="Neurobik">
Neurobik



</doc>
<doc id="2281855" url="https://pl.wikipedia.org/wiki?curid=2281855" title="Jerzyki (podrodzina)">
Jerzyki (podrodzina)

Jerzyki (Apodinae) – podrodzina ptaków z rodziny jerzykowatych (Apodidae). 
Występowanie.
Podrodzina obejmuje gatunki występujące na całym świecie (oprócz Antarktydy).
Systematyka.
Do podrodziny należą następujące plemiona:

</doc>
<doc id="2281856" url="https://pl.wikipedia.org/wiki?curid=2281856" title="Stictonetta naevosa">
Stictonetta naevosa



</doc>
<doc id="2281858" url="https://pl.wikipedia.org/wiki?curid=2281858" title="Alopochen aegyptiaca">
Alopochen aegyptiaca



</doc>
<doc id="2281859" url="https://pl.wikipedia.org/wiki?curid=2281859" title="Malacorhynchus membranaceus">
Malacorhynchus membranaceus



</doc>
<doc id="2281860" url="https://pl.wikipedia.org/wiki?curid=2281860" title="Malacorhynchus">
Malacorhynchus



</doc>
<doc id="2281865" url="https://pl.wikipedia.org/wiki?curid=2281865" title="Mergellus albellus">
Mergellus albellus



</doc>
<doc id="2281866" url="https://pl.wikipedia.org/wiki?curid=2281866" title="PKW Bośnia">
PKW Bośnia



</doc>
<doc id="2281867" url="https://pl.wikipedia.org/wiki?curid=2281867" title="Tramwaje w Kamieńskiem">
Tramwaje w Kamieńskiem

Tramwaje w Kamieńskiem – system komunikacji tramwajowej działający w ukraińskim mieście Kamieńskie.
Historia.
Tramwaje w Kamieńskiem uruchomiono w 1935. W ciągu kolejnych lat sieć tramwajową rozbudowywano. W latach 90. zlikwidowano linie 5, 6, 7, 8 i 9.
2 lipca 1996 roku w mieście noszącym wówczas nazwę Dnieprodzierżyńsk miała miejsce katastrofa tramwajowa, w wyniku której śmierć poniosły 34 osoby.
Tabor.
Tabor eksploatowany liniowo według stanu z 28 grudnia 2019 r.:

</doc>
<doc id="2281868" url="https://pl.wikipedia.org/wiki?curid=2281868" title="Franciszek Kurpierz">
Franciszek Kurpierz

Franciszek Ksawery Kurpierz (ur. 1888 w Półwsi, zm. 1942 w Krakowie) – działacz społeczny w okresie plebiscytu, publicysta.
Studiował we Wrocławiu i Berlinie i po ich ukończeniu wrócił do Opola, gdzie podjął pracę w "Gazecie Opolskiej. W roku 1911 założył "Bank Rolników" a krótko potem czasopismo "Nowiny", które od roku 1922 ukazują się pod nową nazwą "Nowiny Codzienne".
W okresie plebiscytowym został komisarzem na powiat opolski. Po zakończonym Plebiscycie na Górnym Śląsku Franciszek Kurpierz w roku 1922 musiał wyjechać z Opola i przeniósł się do Poznania, gdzie mieszkał do czasu wybuchu II wojny światowej.

</doc>
<doc id="2281869" url="https://pl.wikipedia.org/wiki?curid=2281869" title="Passetto">
Passetto



</doc>
<doc id="2281870" url="https://pl.wikipedia.org/wiki?curid=2281870" title="Ognjen Vranješ">
Ognjen Vranješ

Ognjen Vranješ (srb. Огњен Врањеш, ur. 24 października 1989 w Banja Luce) – bośniacki piłkarz pochodzenia serbskiego grający na pozycji prawego obrońcy. Od 2018 roku jest zawodnikiem klubu RSC Anderlecht. Jest młodszym bratem Stojana Vranješa, także piłkarza.
Kariera klubowa.
Karierę piłkarską Vranješ rozpoczął w klubie Borac Banja Luka. W 2008 roku awansował do kadry pierwszego zespołu i zadebiutował w nim w bośniackiej Premijer Lidze. W Boracu występował przez pół sezonu.
W 2009 roku Vranješ został sprzedany do serbskiej Crvenej zvezdy z Belgradu. W serbskiej Super Lidze zadebiutował 18 kwietnia 2009 roku w przegranym 0:1 domowym meczu z Vojvodiną Nowy Sad. W barwach Crvenej zvezdy rozegrał 4 mecze.
Latem 2009 Vranješ został wypożyczony do innego serbskiego klubu, Napredaka Kruševac, a swój debiut w nowym zespole zanotował 10 kwietnia 2010 w spotkaniu z Metalacem Gornji Milanovac (0:1). W Napredaku grał przez cały sezon 2009/2010.
Latem 2010 roku Vranješ ponownie trafił na wypożyczenie, tym razem do mołdawskiego Sheriffu Tyraspol. W lidze mołdawskiej zadebiutował 24 lipca 2010 w meczu z FC Tiraspol (3:0). Z zespołem Sheriffu występował m.in. w fazie grupowej Ligi Europy UEFA.
W 2011 roku Vranješ podpisał kontrakt z beniaminkiem rosyjskiej Priemjer Ligi, FK Krasnodar. Swój debiut w nim zaliczył 12 marca 2011 w zremisowanym 0:0 wyjazdowym meczu z Anży Machaczkała. Wiosną 2013 grał w Ałaniji Władykaukaz.
W sezonie 2013/2014 występował w Elazığsporze, a następnie przeszedł do Gaziantepsporu. Wiosną 2016 grał w Sportingu Gijón, a latem trafił do Tomu Tomsk. W Rosji występował zaledwie przez pół roku. Spowodowane to było licznymi problemami finansowymi jego zespołu, które doprowadziły do rozwiązania umowy za porozumieniem stron i transferem za darmo do AEK Ateny.
W nowym klubie Ognjen prezentował się bardzo dobrze, a jego zespół w pierwszym sezonie został wicemistrzem Grecji, a w kolejnym już mistrzem kraju. W sezonie 2017/2018 udało się także dotrzeć do fazy pucharowej Ligi Europy, gdzie lepszy okazał się zespół Dynamo Kijów. W czerwcu 2018 roku belgijski RSC Anderlecht wyłożył za bośniackiego zawodnika 3,2 miliona Euro i podpisał z nim 4-letni kontrakt.
Kariera reprezentacyjna.
W reprezentacji Bośni i Hercegowiny Vranješ zadebiutował 17 listopada 2010 roku w wygranym 3:2 towarzyskim meczu ze Słowacją. Wcześniej w latach 2008–2010 grał w reprezentacji U-21.

</doc>
<doc id="2281871" url="https://pl.wikipedia.org/wiki?curid=2281871" title="Ognjen Vranjes">
Ognjen Vranjes



</doc>
<doc id="2281873" url="https://pl.wikipedia.org/wiki?curid=2281873" title="Dom Landauów w Krakowie">
Dom Landauów w Krakowie

Dom Landauów (także Kamienica Jordanów) – kamienica położona przy ul. Szerokiej 2 w Krakowie. Kamienica powstała w XVIII w. na skutek połączenia trzech z sześciu XVII-wiecznych kamienic położonych na tej pierzei ul. Szerokiej. Właścicielem kamienicy była wpływowa żydowska rodzina Landau. Obecnie w kamienicy znajduje się Klub „Kuźnica” oraz księgarnia żydowska „Jarden”.

</doc>
<doc id="2281875" url="https://pl.wikipedia.org/wiki?curid=2281875" title="Kamienica Jordanów w Krakowie">
Kamienica Jordanów w Krakowie



</doc>
<doc id="2281876" url="https://pl.wikipedia.org/wiki?curid=2281876" title="W ogniu miłości">
W ogniu miłości

W ogniu miłości (ros. "Огонь любви", 2008-2009) – rosyjska telenowela wyprodukowana przez TeleRoman dla kanału telewizyjnego Pierwyj kanał. Jest to adaptacja niemieckiej telenoweli Bianka – Droga do szczęścia.

</doc>
<doc id="2281880" url="https://pl.wikipedia.org/wiki?curid=2281880" title="LTZ">
LTZ

LTZ (ЛТЗ) – marka rosyjskich ciągników rolniczych. Produkowane są w Rosji, a składane w Polsce, w Warszawie. Następca T40, starszej wersji T25. Produkcja ciągników T40 została zaprzestana, a później wznowiona pod nową nazwą LTZ. W ciągniku LTZ powiększono kabinę i zmieniono maskę.
Ciągnik rolniczy LTZ posiada czterocylindrowy silnik Diesla, chłodzony powietrzem lub cieczą (w zależności od wersji i roku produkcji). Traktor posiada napęd na dwie osie, zapadkowy, załączany i wyłączany automatycznie. LTZ posiada 3-sekcyjne wyjścia hydrauliczne.

</doc>
<doc id="2281881" url="https://pl.wikipedia.org/wiki?curid=2281881" title="Collocalia">
Collocalia

Collocalia – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Azji Południowo-Wschodniej i Oceanii.
Morfologia.
Długość ciała 9–10 cm; masa ciała 8–11 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2281886" url="https://pl.wikipedia.org/wiki?curid=2281886" title="Rudkowski">
Rudkowski

Rudkowski (ukr.: Рудковський, Рудьковський, ros.: Рудковский):

</doc>
<doc id="2281888" url="https://pl.wikipedia.org/wiki?curid=2281888" title="Ornithoglossum">
Ornithoglossum

Ornithoglossum Salisb. – rodzaj ziemnopączkowych roślin zielnych z rodziny zimowitowatych, obejmujący 8 gatunków występujących w południowej Afryce.
Zagrożenie i ochrona.
"Ornithoglossum calcicola" uwzględniona jest w Południowoafrykańskiej Czerwonej Liście Roślin ze statusem LC (mniejszej troski). "Ornithoglossum gracile" ujęta została w "Interim Red Data List of South African Plant Taxa" ze statusem NT (bliskie zagrożenia).

</doc>
<doc id="2281891" url="https://pl.wikipedia.org/wiki?curid=2281891" title="Pedzetajrowie">
Pedzetajrowie

Pedzetajrowie, pezetajrowie ( pezetairoi – dosł. „piesi towarzysze”) – w starożytnej Macedonii i w państwach diadochów ciężkozbrojna piechota wyposażona w sarisy i tworząca bojowy szyk macedońskiej falangi. 
Oddziały ciężkiej piechoty tworzono w Macedonii już za rządów Archelaosa, lecz w późniejszych walkach dynastycznych nie zyskała ona większego znaczenia. Za właściwego twórcę pedzetajrów uważa się Aleksandra II, zaś jako rozbudowana i specyficzna formacja nabrali znaczenia dopiero za panowania Filipa II Macedońskiego. Z tekstu Demostenesa ("Mowa olintyjska II") wynikałoby, iż pierwotnie stanowili wraz z hetajrami doborową straż przyboczną monarchy; terminy te z czasem rozciągnięto na inne oddziały konne i piesze. Rekrutowani spośród wolnego chłopstwa macedońskiego, dzieleni byli na jednostki organizacyjne zwane "taksis" (τάξις), formowane na podstawie terytorialnej (później ich liczbę stopniowo zwiększano rezygnując z kryterium terytorialnego). Niższymi jednostkami podziału organizacyjnego były lochosy (λόχοι) i dekady (δέκαδες) lub skeny (σκηναί). 
Arrian określa ich jako ciężką piechotę macedońską ("Wyprawa Aleksandra Wielkiego" IV 23,1), zaś w czasach hellenistycznych określano tak już większość ciężkozbrojnej piechoty Greków. Oprócz długiej (5,5–6,5 m) włóczni do ich wyposażenia należała okrągła tarcza o średnicy 60 cm (uwarunkowana operatywną długością dwuręcznej sarisy) oraz lżejszy, okładany metalem pancerz (napierśnik) skórzany albo płócienny, ponadto otwarty hełm (beocki, frygijski lub stożkowy), nagolenice, a także miecz ksifos (ξίφος), zasadniczo służący do zadawania pchnięć. Lżejsze od korynckiego hełmy dawały wprawdzie słabszą ochronę głowy, ale będąc wygodniejsze w użyciu, mniej też ograniczały pole widzenia. Niewielkie macedońskie tarcze ochraniały falangę tej piechoty przed pociskami łuczników i procarzy, zaś w bezpośrednim starciu nie miały tak istotnego znaczenia, gdyż dla oburęcznego utrzymania sarisy odrzucano je do tyłu, na plecy. W napierśniki oszczędnie mieli być wyposażeni jedynie oficerowie, ponieważ żołnierzy przed sieczną bronią przeciwnika skutecznie chroniła w szyku długa pika. Ze względu na tę ich główną broń ofensywną nierzadko określa się ich potocznie jako sarissoforów (σαρισσοφόροι), myląc z formacją konną o tej nazwie.
W czasach Aleksandra Wielkiego stanowili trzon jego falangi, podzieleni na mobilne jednostki taktyczne (syntagmy) i ustawiani w centrum walczącej armii. Ich zadaniem było utrzymanie nacierającego frontu do czasu oskrzydlenia nieprzyjaciela i zaatakowania go z flanki przez hetajrów.
Cechował ich szyk głęboki, lecz bardziej otwarty niż u hoplitów (metrowe odstępy pomiędzy żołnierzami w kolumnie, półmetrowe w szeregu). Różnicę niekorzystną w porównaniu z tradycyjnymi hoplitami stwarzała okoliczność, że ich uzbrojenie służyło nie tylko do osobistej obrony, umożliwiając też toczenie w boju indywidualnych pojedynków, natomiast pedzetajrowie możliwość obrony własnej mieli mocno zredukowaną, a pojedynkowanie wykluczone. Warunkiem powodzenia szyku tej piechoty w boju były dobrze zabezpieczone skrzydła, których zazwyczaj strzegła lżejsza piechota lub jazda. Specyfika uzbrojenia oraz techniki walki przesądzała jednak o tym, że w innego rodzaju działaniach wojennych byli oni nieprzydatni. 
Według świadectwa Diodora ("Biblioteka historyczna" XVII 110,2) w 323 p.n.e. włączono też do ich formacji łuczników, procarzy i inną lekkozbrojną piechotę. Natomiast chybiona okazała się zaplanowana w 323 r. p.n.e. próba reorganizacji,polegająca na zmianie etniczno-bojowego składu poszczególnych syntagm przez połączenie zbrojnych w sarisy Macedończyków z uzbrojonymi w łuki i oszczepy Persami w stosunku 4:12. 
Po śmierci Aleksandra wojska jego następców również dysponowały licznymi oddziałami pedzetajrów, choć termin ten stopniowo wyszedł z użycia zastąpiony ogólnym określeniem (phalanx). 
Bibliografia.
 

</doc>
<doc id="2281893" url="https://pl.wikipedia.org/wiki?curid=2281893" title="Lucas Piazon">
Lucas Piazon

Lucas Domingues Piazon (ur. 20 stycznia 1994 w São Paulo) – brazylijski piłkarz grający na pozycji napastnika w portugalskim klubie SC Braga.
Wychowanek Coritiby, następnie zawodnik Athletico Paranaense i São Paulo. 25 marca 2011 roku Chelsea ogłosiła, że Piazón zostanie jej graczem w styczniu 2012, kiedy skończy 18 lat. Media informowały, że cena transferu to około 10 milionów funtów. Zainteresowanie jego pozyskaniem wyrażały również włoskie kluby: Juventus i Inter Mediolan. Brazylijczyk dołączył do rezerw londyńskiego zespołu na początku sezonu 2011/2012, zaś obowiązujący do 2017 roku kontrakt podpisał w styczniu 2012. W barwach Chelsea zadebiutował 25 września w wygranym 6:0 meczu Pucharu Ligi Angielskiej z Wolverhampton Wanderers. Pierwszy raz w Premier League wystąpił 23 grudnia w meczu, w którym Chelsea rozgromiła Aston Villę 8:0. Brazylijczyk wszedł z ławki zmieniając Juana Matę. Zaliczył asystę przy golu rodaka Ramiresa i nie wykorzystał rzutu karnego podyktowanego za faul na nim.
Podczas styczniowego okienka transferowego został wypożyczony do Malagi, gdzie zadebiutował w rozgrywkach Ligi Mistrzów.
Juniorski reprezentant kraju, król strzelców (10 goli) mistrzostw Ameryki Południowej U-15 w Boliwii (2009), gdzie Brazylia zajęła drugie miejsce. Mistrz Ameryki Południowej do lat 17 z 2011 roku. Uczestnik mistrzostw świata U-17 w Meksyku (2011, czwarte miejsce). W turnieju tym rozegrał sześć meczów i strzelił jednego gola – zdobył bramkę w zremisowanym 3:3 spotkaniu z Wybrzeżem Kości Słoniowej.
Porównywany do swojego rodaka Kaki.

</doc>
<doc id="2281895" url="https://pl.wikipedia.org/wiki?curid=2281895" title="W milczeniu / Tragedy at Smolensk">
W milczeniu / Tragedy at Smolensk



</doc>
<doc id="2281897" url="https://pl.wikipedia.org/wiki?curid=2281897" title="Region Junin">
Region Junin



</doc>
<doc id="2281898" url="https://pl.wikipedia.org/wiki?curid=2281898" title="Zespół klasztorny bernardynów w Alwerni">
Zespół klasztorny bernardynów w Alwerni

Kościół Stygmatów św. Franciszka z Asyżu – barokowy kościół rzymskokatolicki bernardynów, znajdujący się przy ul. Klasztornej 1 w Alwerni. Świątynia znana jest jako miejsce kultu obrazu Pana Jezusa „Ecce Homo”, czczonego tu jako ikona Miłosierdzia Bożego. Przybywają tu pielgrzymki z okolicy. Główne odpusty, to: Niedziela Miłosierdzia Bożego, niedziela po Bożym Ciele (tzw. „strzelanka”) oraz uroczystość Stygmatów św. Franciszka (17 września).
Historia.
Fundatorem konwentu w Alwerni był Krzysztof Koryciński, kasztelan wojnicki i starosta gniewkowski, właściciel pobliskich wsi. Idea budowy tego klasztoru zrodziła się w czasie zwiedzania sanktuarium Stygmatów św. Franciszka na górze La Verna, we Włoszech. W 1616 r. Koryciński podarował bernardynom zalesioną górę Podskale i na południowo-zachodnim jej stoku wybudował tymczasowy drewniany klasztor i kościół pw. Stygmatów św. Franciszka, nazywany pospolicie Alwernią.
Budowa murowanego kościoła w stylu barokowym miała miejsce w latach 1625–1656. Kierował nią Piotr z Poznania, jeden z pomysłodawców powstania Alwerni. Jednonawowy kościół otrzymał stosunkowo skromne wyposażenie. W latach 1703–1708 dobudowano niedużą kaplicę, w której umieszczono słynący łaskami obraz „Ecce Homo”. W 1897 r. ówczesny gwardian, Stefan Podworski dobudował 55-metrową wieżę.
Alwerni nigdy nie zaliczano do wielkich konwentów. Zwykle mieszkało tu kilkunastu zakonników. Klasztor może się jednak szczycić tym, że odwiedzali go w czasie swych podróży królowie polscy: Jan III Sobieski i Stanisław August. Wykorzystywano również klasztor jako miejsce kuracyjne dla chorych zakonników. Po II wojnie światowej przez pewien czas istniał tu nowicjat dla braci zakonnych.
Po wschodniej stronie klasztoru powstało osiedle, a od 1796 r. miasto, nazywane od początku Alwernią. Nad jej mieszkańcami, jak również ludźmi z okolicznych miejscowości, bernardyni w swoim kościele sprawowali opiekę duszpasterską. W XIX w. rozwinął się ruch pielgrzymkowy, głównie z Górnego Śląska. Gdy w 1859 r. powstała w Alwerni szkoła, bernardyni zaczęli w niej uczyć religii. Od 1972 r. istnieje tu parafia.
W 2011 r. dach kompleksu wraz z górną kondygnacją klasztoru strawił pożar.
Obraz Pana Jezusa "Ecce Homo".
Pierwsza wzmianka o cudownym obrazie pochodzi z roku 1453. Obraz ten miał zasłynąć łaskami i znajdował się w kaplicy cesarskiej Konstantego XII (1448–1453). Po upadku Konstantynopola obraz dostał się w ręce sułtana Mahometa II (1451–1481), który umieścił obraz wraz z innymi pamiątkami po cesarzach w skarbcu w Konstantynopolu. Dla katolików obraz pozyskał cesarz z dynastii Habsburgów Ferdynand II (1619–1637) lub Ferdynand III (1637–1657). Pewne jest, że przekazał ten obraz katolikom sułtan Amurat IV (1623–1640). Pobożny król umieścił obraz w swojej kaplicy, gdzie doznawał wielkiego kultu. Przed swoją śmiercią go podarował nadwornemu kapelanowi, polecając mu troskę o ten obraz. Z rąk ówczesnego księdza kapelana został on przekazany wysokiemu urzędnikowi cesarskiemu Zygmuntowi Hollo. Przez niego został ofiarowany kościołowi w Koszycach na Słowacji.
Obraz Pana Jezusa „Ecce Homo” podarował klasztorowi ks. Jan Franciszek Michlajski, proboszcz z pobliskich Babic. Uroczyste przekazanie obrazu ks. Michalajski urządził w święto Matki Bożej Anielskiej w 1686 r., w otoczeniu księży, szlachty, członków bractw religijnych i licznie zgromadzonych chłopów. Wizerunek początkowo był umieszczony w głównym ołtarzu, dopóki nie zbudowano kaplicy i ołtarza w 1709 r. dla celów kultowych.
Obraz Pana Jezusa Miłosiernego w Alwerni jest namalowany na płótnie i przyklejony do deski dębowej o wymiarach 65 cm x 50 cm. Twarz Pana Jezusa jest bardzo wyrazista i pełna bólu. W 1700 r. na obraz Pana Jezusa Miłosiernego nałożono srebrną sukienkę jako wotum zbiorowe pielgrzymów alwernijskich. W nocy z 12 na 13 stycznia 1984 r. nieznani sprawcy ukradli z obrazu srebrną sukienkę, pozłacaną koronę z głowy Pana Jezusa oraz pozłacaną trzcinę.
Według kroniki klasztornej spieszyli tutaj pielgrzymi ziemi śląskiej krakowskiej i z Czech. W klasztorze alwernijskim modlili się dwaj królowie Polski: Jan III Sobieski i Stanisław August Poniatowski. Do Alwerni pielgrzymowali kardynałowie Kościoła Krakowskiego: ks. Albin kardynał Dunajewski, ks. kardynał Jan Duklan Puzyna, ks. Adam Stefan kardynał Sapieha i ks. Franciszek kardynał Macharski. Ponadto w kronice klasztornej są wzmianki o pielgrzymkach abpa Karola Wojtyły, abpa lwowskiego Józefa Bilczewskiego i abpa lwowskiego i krakowskiego Eugeniusza Baziaka, oraz wiele innych osób.

</doc>
<doc id="2281902" url="https://pl.wikipedia.org/wiki?curid=2281902" title="Brama piekielna">
Brama piekielna

Brama piekielna – formacja skalna złożona z piaskowców triasowych, jest to pomnik przyrody nieożywionej wpisany do rejestru w 1952. Znajduje się wewnątrz Suchedniowsko-Oblęgorskiego Parku Krajobrazowego na terenie Gminy Bliżyn na północny wschód od leśnego rezerwatu Dalejów, w odległości ok. 2 km od Piekła Dalejowskiego. Brama Piekielna znajduje się w rejestrze Wojewódzkiego Konserwatora Przyrody i znajduje na zielonym szlaku turystycznym z Bliżyna do Zagnańska oraz na trasie Piekielnego Szlaku.
Istnieje kilka hipotez powstania formacji, jedna z nich mówi, że powstały ręką człowieka, druga że powstała poprzez działanie lodowca, który przeszedł przez Góry Świętokrzyskie.

</doc>
<doc id="2281905" url="https://pl.wikipedia.org/wiki?curid=2281905" title="Ostrzynka">
Ostrzynka



</doc>
<doc id="2281906" url="https://pl.wikipedia.org/wiki?curid=2281906" title="Wąwóz Selja">
Wąwóz Selja



</doc>
<doc id="2281907" url="https://pl.wikipedia.org/wiki?curid=2281907" title="Diecezja Chioggia">
Diecezja Chioggia

Diecezja Chioggia – diecezja Kościoła rzymskokatolickiego w północno-wschodnich Włoszech, w metropolii Wenecji, w regionie kościelnym Triveneto.
Została erygowana w VII wieku. Parafie wchodzące w jej skład leżą na terenie świeckich prowincji Wenecja i Rovigo.

</doc>
<doc id="2281908" url="https://pl.wikipedia.org/wiki?curid=2281908" title="Aerodramus">
Aerodramus

Aerodramus – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w południowej i południowo-wschodniej Azji, Australazji, na wyspach Oceanu Indyjskiego (Seszele, Mauritius, Reunion) i wyspach Oceanu Spokojnego (Palau, Mariany, Karoliny, Wyspy Towarzystwa, Wyspy Cooka oraz Markizy).
Morfologia.
Długość ciała 10–14 cm; masa ciała 8–28 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2281909" url="https://pl.wikipedia.org/wiki?curid=2281909" title="Toyota Verossa">
Toyota Verossa

Toyota Verossa - samochód osobowy klasy średniej-wyższej produkowany przez japońską firmę Toyota w latach 2001-2003 z przeznaczeniem na rynek rodzimy. Dostępny wyłącznie jako 4-drzwiowy sedan. Do napędu używano benzynowych silników R6 o pojemności 2,0 oraz 2,5 l (większa jednostka także w wersji turbodoładowanej). Moc przenoszona była na oś tylną (opcjonalnie AWD) poprzez 4- lub 5-biegową automatyczną bądź 5-biegową manualną skrzynię biegów.

</doc>
<doc id="2281910" url="https://pl.wikipedia.org/wiki?curid=2281910" title="Kościół Wniebowzięcia Najświętszej Maryi Panny w Brodach">
Kościół Wniebowzięcia Najświętszej Maryi Panny w Brodach

Kościół Wniebowzięcia Najświętszej Maryi Panny w Brodach – barokowy kościół rzymskokatolicki bernardynów, popularnie zwany "Grobkiem". Jest to jeden z obiektów sanktuarium w Kalwarii Zebrzydowskiej. Przez wieki istniał tu dom filialny (do dziś zwany potocznie "rezydencją"), w którym mieszkali bracia bernardyni zajmując się opieką nad miejscami świętymi i pielgrzymami. W 1986 r. przy świątyni został utworzony ośrodek duszpasterski, przekształcony w 1992 r. w parafię. "Rezydencja" posiada status zakonnego domu filialnego zależnego od Klasztoru Matki Bożej Anielskiej w Kalwarii Zebrzydowskiej.
Historia.
W 1611 roku Mikołaj Zebrzydowski wybudował małą kaplicę Grobu Matki Boskiej, której nadano kształt sarkofagu. Miała ona jedne, niskie drzwi i jedno małe okno. Wewnątrz kaplicy postawiono mały ołtarzyk z leżącą w trumnie figurką Matki Boskiej. W 1615 roku zaczęto wznosić nad tą małą kaplicą duży kościół. Mury wyciągnięto do połowy planowanej wysokości kościoła. Śmierć Mikołaja Zebrzydowskiego w 1620 roku, a pewnie wadliwe założenie fundamentów na moczarowatym terenie, spowodowały przerwę w budowie. Kontynuację budowy kościoła podjął Jan Zebrzydowski, syn Mikołaja Zebrzydowskiego. Zaczęto od wzmocnienia fundamentów sześcioma masywnymi skarpami, wykonanymi z ciosu. Dopiero po tym zabiegu kontynuowano dalsze prace budowlane. 
Kościół powstał na rzucie wydłużonego prostokąta z półkolista absydą od strony wschodniej i półeliptyczną kruchtą od strony zachodniej. Świątynia nosi cechy baroku i należy do najpiękniejszych obiektów sakralnych w Kalwarii. W 7 września 1642 roku, konsekrował kościół bp Tomasz Oborski.
W latach 1754-1757, 1759-1763, gdy przełożonym w Kalwarii był o. Jan Kapistran Połaniecki, odrestaurowano kaplicę Grobu Matki Bożej, nad którą, w górnym kościele, postawiono nowy ołtarz. W latach 1793-1816, 1819-1822, gdy gwardianem był o. Gaudenty Tynel, położono w nawie posadzkę marmurową i wykonano marmurowe schody do kościoła górnego oraz sprawiono nowe organy. Przed fasadą kościoła ustawiono na kamiennych cokołach posągi dwunastu Apostołów. Między cokołami, w miejsce dawnego muru, wprawiono żelazne sztachety. Resztę muru okalającego kościół zostawiono.
O. Stefan Podworski, rezydent przy kościele Grobu Matki Bożej, przed zbliżającym się jubileuszem trzystulecia tego kościoła,w roku 1909 przeprowadził jego gruntowy remont. Usunięto mur okalający kościół, który zastąpiono ogrodzeniem z metalowych sztachet. Przed wejściem na dziedziniec świątyni, na zboczu, wzniesiono mur oporowy, a w nim zbudowano grotę Matki Boskiej z Lourdes, którą poświęcił 15 sierpnia 1911 roku uczestniczący w uroczystościach jubileuszowych sufragan krakowski bp Anatol Nowak.
Od północnej strony świątyni, została zbudowana drewniana rezydencja z kilkoma pomieszczeniami dla zakonników. Prawdopodobnie zbudował ją Jan Zebrzydowski albo jego syn Michał. Na początku XIX wieku, O. Gaudenty Tynel, w miejsce drewnianej rezydencji, zbudował murowaną. O. Stefan Podworski w roku 1902 nadbudował na nią piętro. Po roku 1980 w miejscu domu gospodarczego, zbudowano nowy budynek, w którym na parterze są pomieszczenia gospodarcze oraz salka katechetyczna, a na piętrzę refektarz.
Dnia 6 stycznia 1986 roku, dekretem kard. Franciszka Macharskiego przy kościele został erygowany Ośrodek Duszpasterski. Jego prowadzenie powierzono o. Ewarystowi Tomali, którego mianowano wikariuszem parafialnym parafii Zebrzydowice. Został on przekształcony w samodzielną parafię 22 listopada 1992 roku.

</doc>
<doc id="2281912" url="https://pl.wikipedia.org/wiki?curid=2281912" title="10 Batalion Strzelców (APW)">
10 Batalion Strzelców (APW)

10 Batalionu Strzelców (10 bs) – pododdział piechoty Armii Polskiej na Wschodzie.
Batalion został sformowany 25 października 1942 roku, w obozie Khánaqín, w Iraku, w składzie 3 Brygady Strzelców. Jednostka została zorganizowana na bazie 13 Pułku Piechoty „Rysiów”. Dowódcą batalionu został mjr Ludwik Ziobrowski, dotychczasowy szef sztabu 13 pp. W marcu 1943 roku 10 bs został włączony w struktury 13 Batalionu „Rysiów”.
Organizacja 10 bs

</doc>
<doc id="2281913" url="https://pl.wikipedia.org/wiki?curid=2281913" title="Darren Potter">
Darren Potter

Darren Michael Potter (ur. 21 grudnia 1984 w Liverpoolu) – irlandzki piłkarz występujący na pozycji pomocnika w Milton Keynes Dons.
Kariera klubowa.
Potter zawodową karierę rozpoczynał w 2004 roku w angielskim Liverpoolu z Premier League. W tych rozgrywkach zadebiutował 1 lutego 2005 roku w wygranym 2:1 pojedynku z Charltonem Athletic. W tym samym roku zdobył z zespołem Ligę Mistrzów i Superpuchar Europy. W 2006 roku, od stycznia do maja przebywał na wypożyczeniu w Southamptonie z Championship.
W sierpniu 2006 roku Potter został wypożyczony do innego zespołu Championship, Wolverhamptonu Wanderers. Pierwszy ligowy mecz zaliczył tam 19 sierpnia 2006 roku przeciwko Burnley (1:0). W styczniu 2007 roku podpisał kontrakt z Wolverhamptonem. Jego barwy reprezentował jeszcze przez 2 lata.
W styczniu 2009 roku Pottera wypożyczono do Sheffield Wednesday, także grającego w Championship. Zadebiutował tam 17 stycznia 2009 roku w wygranym 4:1 spotkaniu z Charltonem Athletic, w którym strzelił także gola. W lipcu 2009 roku podpisał kontrakt z Wednesday. W 2010 roku spadł z tym zespołem do League One.
23 czerwca 2011 roku podpisał kontrakt z Milton Keynes Dons.
Kariera reprezentacyjna.
W reprezentacji Irlandii Potter zadebiutował 24 maja 2007 roku w zremisowanym 1:1 towarzyskim meczu z Ekwadorem.

</doc>
<doc id="2281914" url="https://pl.wikipedia.org/wiki?curid=2281914" title="Kościół i klasztor pw. św. Jana z Dukli w Częstochowie">
Kościół i klasztor pw. św. Jana z Dukli w Częstochowie

Klasztor OO. Bernardynów w Częstochowie został erygowany 2 lipca 1993 r. W rok później utworzono przy klasztorze parafię. Aktualnie liczy sobie ona 1900 wiernych. Ojcowie prowadzą katechezę w szkole podst., są kapelanami aresztu śledczego i szpitala.
Kościół parafialny św. Jana z Dukli jest wciąż w stadium wykańczania. Msze św. są odprawiane na co dzień w małej, bocznej kaplicy.

</doc>
<doc id="2281915" url="https://pl.wikipedia.org/wiki?curid=2281915" title="Toyota Mark II">
Toyota Mark II

Toyota Mark II - samochód osobowy klasy średniej produkowany przez japońską firmę Toyota w latach 1968–2004 z przeznaczeniem na rynek rodzimy. Dostępny m.in. jako: 4-drzwiowy sedan, 5-drzwiowe kombi czy 2-drzwiowe coupé. Do napędu używano benzynowych oraz wysokoprężnych silników R4 i R6. Moc przenoszona była na oś tylną (opcjonalnie AWD) poprzez 4- lub 5-biegową automatyczną bądź 5-biegową manualną skrzynię biegów. Powstało dziewięć generacji modelu. Na rynku japońskim następcą została Toyota Mark X, międzynarodowo zaś Toyota Camry.

</doc>
<doc id="2281916" url="https://pl.wikipedia.org/wiki?curid=2281916" title="Bang Bang (My Baby Shot Me Down)">
Bang Bang (My Baby Shot Me Down)

Bang Bang (My Baby Shot Me Down) – singel Cher, wydany w 1966 roku.
Wersja Cher.
Historia.
Piosenka pierwotnie promowała album "The Sonny Side of Chér", a napisał ją ówczesny partner piosenkarki, Sonny Bono. Utwór stał się ogromnym hitem i był później coverowany przez wielu artystów. Jeszcze w 1966 roku własną wersję przedstawiła Nancy Sinatra, wydając ją na singlu promującym album "How Does That Grab You?". Jej wersję „Bang Bang” wykorzystano w filmie "Kill Bill" Quentina Tarantino z 2003 roku. W 1987 roku Cher zamieściła nową, rockową wersję tej piosenki na swoim albumie zatytułowanym "Cher".
Wersja Ani Dąbrowskiej.
Bang Bang – singel Ani Dąbrowskiej z 2010 roku.
Ania Dąbrowska nagrała własną wersję „Bang Bang” na swoją czwartą płytę, "Ania Movie", będącą zbiorem jej ulubionych utworów filmowych. Piosenka została wydana jako drugi singel z albumu. Teledysk do piosenki został nakręcony przez zespół reżyserski 2 DajREKTORS (Rakowicz, Wyciszkiewicz). Wideoklip miał swoją premierę w marcu 2010. W lutym 2011 zdobył nominację do Fryderyków 2011 w kategorii „Wideoklip Roku”.

</doc>
<doc id="2281918" url="https://pl.wikipedia.org/wiki?curid=2281918" title="Toyota Corona Mark II">
Toyota Corona Mark II



</doc>
<doc id="2281919" url="https://pl.wikipedia.org/wiki?curid=2281919" title="Hirundo brevirostris">
Hirundo brevirostris



</doc>
<doc id="2281921" url="https://pl.wikipedia.org/wiki?curid=2281921" title="Collocalia brevirostris">
Collocalia brevirostris



</doc>
<doc id="2281927" url="https://pl.wikipedia.org/wiki?curid=2281927" title="Referendum w Islandii w 2011 roku">
Referendum w Islandii w 2011 roku

Referendum w Islandii w sprawie warunków rządowej gwarancji dla długu wobec Wielkiej Brytanii i Holandii odbyło się 9 kwietnia 2011. Było to drugie referendum w tej sprawie.
W referendum przeprowadzonym 6 marca 2010 Islandczycy odrzucili ustawę o spłacie długu banku Icesave. W 2011, po dalszych negocjacjach z rządami Wielkiej Brytanii i Holandii, Althing przyjął kolejną ustawę dotyczącą spłaty długu. Ustawa została zawetowana przez prezydenta, co pociągało za sobą konieczność przeprowadzenia referendum. Prezydent oświadczył, że nowe porozumienie jest „pod wieloma względami znacznie korzystniejsze” od poprzedniego, gdyż suma zobowiązań jest wyraźnie niższa, a ponadto partnerzy negocjacji również biorą na siebie część odpowiedzialności. Uznał jednak, że ostateczna decyzja powinna należeć do całego narodu.
W głosowaniu większość Islandczyków odrzuciła porozumienie. Przeciw jego przyjęciu opowiedziało się prawie 60% głosujących.

</doc>
<doc id="2281929" url="https://pl.wikipedia.org/wiki?curid=2281929" title="Rolling Papers">
Rolling Papers

Rolling Papers – trzeci studyjny album amerykańskiego rapera Wiza Khalify. Został wydany 29 marca, 2011 roku nakładem wytwórni "Atlantic Records" i "Rostrum Records".
Single.
Pierwszym singlem promującym album był utwór "Black and Yellow", który został wyprodukowany przez zespół producencki Stargate. Singiel stał się najlepiej sprzedającym utworem w 2010 r., sprzedano około 2 milionów egzemplarzy. Drugim singlem był utwór "Roll Up", a trzecim "No Sleep". Do wszystkich utworów powstały teledyski. Na albumie występuje tylko trzech gości – Too $hort, Chevy Woods i Curren$y.
Sprzedaż.
Album zadebiutował na 2. miejscu notowania "Billboard 200", sprzedając się w ilości 197.000 egzemplarzy w pierwszym tygodniu. Uplasował się także na 1. miejscu notowań "Top R&amp;B/Hip-Hop Albums" i "Top Rap Albums".

</doc>
<doc id="2281931" url="https://pl.wikipedia.org/wiki?curid=2281931" title="Afrojerzyk mysi">
Afrojerzyk mysi

Afrojerzyk mysi ("Schoutedenapus myoptilus") – gatunek małego ptaka z podrodziny jerzyków (Apodinae) w rodzinie jerzykowatych (Apodidae), zamieszkujący Afrykę Subsaharyjską. Nie jest zagrożony.
Zasięg występowania.
Afrojerzyk mysi występuje w zależności od podgatunku:
Systematyka.
Gatunek po raz pierwszy opisał w 1888 roku włoski ornitolog Tommaso Salvadori, nadając mu nazwę "Cypselus myoptilus". Jako miejsce typowe odłowu holotypu Salvadori wskazał Let Marefię w Szeua w Etiopii. Holotypem była młodociana samica odłowiona 10 października 1886 roku. Jedyny przedstawiciel rodzaju "Schoutedenapus" opisanego w 1968 roku przez belgijskiego ornitologa Antoona Emerica Marcela De Roo. Wyróżniono trzy podgatunki.
Wyróżniany przez niektóre ujęcia systematyczne "S. schoutedeni" (afrojerzyk kongijski) według badań Fishpoola z 2019 roku, jest prawdopodobnie ciemno upierzonym młodym ptakiem należącym do podgatunku "chapini"; również traktowanie "S. schoutedeni" jako podgatunku "S. myoptilus" jest wysoce nieprawdopodobne.
Morfologia.
Długość ciała 16,5 cm; masa ciała samców 28–29,5 g, samic 22–30 g.
Status.
IUCN uznaje afrojerzyka mysiego za gatunek najmniejszej troski (LC, "Least Concern"). Liczebność światowej populacji nie została oszacowana, ale w obrębie swego zasięgu występowania ptak ten rozmieszczony jest bardzo nierównomiernie. BirdLife International uznaje globalny trend liczebności populacji za stabilny ze względu na brak istotnych zagrożeń i dowodów na spadki liczebności.

</doc>
<doc id="2281932" url="https://pl.wikipedia.org/wiki?curid=2281932" title="11 Batalion">
11 Batalion

Bataliony noszące numer 11:
Wojska Polskiego II RP:
Polskich Sił Zbrojnych na Zachodzie:
Ludowego Wojska Polskiego:
Wojska Polskiego III RP:

</doc>
<doc id="2281933" url="https://pl.wikipedia.org/wiki?curid=2281933" title="Martin Rowlands">
Martin Rowlands

Martin Charles Rowlands (ur. 8 lutego 1979 w Londynie) – irlandzki piłkarz występujący na pozycji pomocnika.
Kariera klubowa.
Rowlands seniorską karierę rozpoczynał w 1996 roku w angielskim zespole Farnborough Town z Conference. W 1998 roku przeszedł do Brentfordu z Division Three. Zadebiutował tam 8 sierpnia 1999 roku w wygranym 3:0 pojedynku z Mansfield Town. W 1999 roku awansował z zespołem do Division Two. W 2001 roku dotarł dotarł z nim do finału LDV Vans Trophy, gdzie Brentford uległ jednak 1:2 ekipie Port Vale. W Brentfordzie spędził jeszcze 2 lata.
W 2003 roku Rowlands odszedł do Queens Park Rangers, także grającego w Division Two. Pierwszy ligowy mecz zaliczył tam 9 sierpnia 2003 roku przeciwko Blackpool (5:0). W 2004 roku awansował z zespołem do Championship. W tych rozgrywkach zadebiutował 7 sierpnia 2004 roku w zremisowanym 1:1 spotkaniu z Rotherhamem United. 14 sierpnia 2004 roku w zremisowanym 2:2 pojedynku z Sunderlandem strzelił pierwszego gola w Championship.
W lutym 2011 roku Rowlands został wypożyczony do Millwall, również występującego w Championship. W jego barwach rozegrał jedno spotkanie, a marcu 2011 roku wrócił do Queens Park Rangers.
Kariera reprezentacyjna.
W reprezentacji Irlandii Rowlands zadebiutował 27 maja 2004 roku w wygranym 1:0 towarzyskim meczu z Rumunią.

</doc>
<doc id="2281934" url="https://pl.wikipedia.org/wiki?curid=2281934" title="11 Batalion Strzelców (APW)">
11 Batalion Strzelców (APW)

11 Batalionu Strzelców (11 bs) – pododdział piechoty Armii Polskiej na Wschodzie.
Batalion został sformowany 25 października 1942 roku, w obozie Khánaqín, w Iraku, w składzie 3 Brygady Strzelców. Jednostka została zorganizowana na bazie 14 Pułku Piechoty „Żbików”. W marcu 1943 roku 11 bs został włączony w struktury 14 Batalionu „Żbików”.

</doc>
<doc id="2281937" url="https://pl.wikipedia.org/wiki?curid=2281937" title="10 Lecie Kabaretu Ani Mru Mru">
10 Lecie Kabaretu Ani Mru Mru

10 Lecie Kabaretu Ani Mru Mru – trasa koncertowa Kabaretu Ani Mru Mru.
Program trasy 10-lecia Kabaretu Ani Mru-Mru stworzyły skecze wybrane przez internautów na specjalnie przygotowanej stronie internetowej.
W ramach trasy, od lutego 2009 roku do stycznia 2010, odbyło się ponad 80 występów. Oprócz jubilatów gościnnie wystąpili Cezary Pazura oraz Robert Górski.

</doc>
<doc id="2281939" url="https://pl.wikipedia.org/wiki?curid=2281939" title="Mearnsia">
Mearnsia

Mearnsia – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Występowanie.
Rodzaj obejmuje gatunki występujące na Filipinach i Nowej Gwinei.
Morfologia.
Długość ciała 11,5–14 cm.
Systematyka.
Podział systematyczny.
Do rodzaju należą następujące gatunki:

</doc>
<doc id="2281940" url="https://pl.wikipedia.org/wiki?curid=2281940" title="BBTS">
BBTS



</doc>
<doc id="2281944" url="https://pl.wikipedia.org/wiki?curid=2281944" title="Zoonavena">
Zoonavena

Zoonavena – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące na wyspach wokół Afryki i w Azji Południowej.
Morfologia.
Długość ciała 10–12 cm; masa ciała 8–13 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2281948" url="https://pl.wikipedia.org/wiki?curid=2281948" title="Jan Borowczak">
Jan Borowczak

Jan Borowczak (ur. 12 czerwca 1931 w Skomlinie k. Wielunia, zm. 10 kwietnia 1984 w Opolu) – artysta plastyk, rzeźbiarz, pedagog, twórca monumentalnych pomników na Opolszczyźnie. Był członkiem Związku Polskich Artystów Plastyków we Wrocławiu i w Opolu.
Studiował na wydziale ceramiki w Państwowej Wyższej Szkole Sztuk Plastycznych we Wrocławiu. Po ukończeniu studiów w 1957 roku przeniósł się do Brzegu, gdzie organizował ogniska kultury plastycznej. Przez wiele lat pracował też w Liceum Plastycznym w Opolu, udzielając lekcji z zakresu rzeźby. W latach 1975–1977 był docentem w Instytucie Zabytkoznawstwa i Konserwatorstwa Uniwersytetu im. Mikołaja Kopernika w Toruniu.
Odznaczony m.in. Krzyżem Kawalerskim Orderu Odrodzenia Polski.
Został pochowany na alei zasłużonych na opolskim cmentarzu na Półwsi.

</doc>
<doc id="2281949" url="https://pl.wikipedia.org/wiki?curid=2281949" title="Telacanthura">
Telacanthura

Telacanthura – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Afryce Subsaharyjskiej.
Morfologia.
Długość ciała 14–17 cm; masa ciała 33–52 g .
Systematyka.
Etymologia.
"Telacanthura": "telos" „zakończony, koniec”; ακανθα "akantha" „cierń”, od ακη "akē" „punkt”; ουρα "oura" „ogon”.
Podział systematyczny.
Do rodzaju należą następujące gatunki:

</doc>
<doc id="2281953" url="https://pl.wikipedia.org/wiki?curid=2281953" title="12 Batalion">
12 Batalion

Bataliony noszące numer 12:
Wojska Polskiego II RP:
Polskich Sił Zbrojnych na Zachodzie:
Ludowego Wojska Polskiego:
Wojska Polskiego III RP:

</doc>
<doc id="2281954" url="https://pl.wikipedia.org/wiki?curid=2281954" title="Sarnowski">
Sarnowski

Sarnowski:

</doc>
<doc id="2281955" url="https://pl.wikipedia.org/wiki?curid=2281955" title="Sarnowska">
Sarnowska



</doc>
<doc id="2281956" url="https://pl.wikipedia.org/wiki?curid=2281956" title="Rhaphidura">
Rhaphidura

Rhaphidura – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Azji i Afryce.
Morfologia.
Długość ciała 11–11,5 cm; masa ciała samców średnio 20 g, samic 19 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2281957" url="https://pl.wikipedia.org/wiki?curid=2281957" title="Sarnowicz">
Sarnowicz

Sarnowicz:

</doc>
<doc id="2281959" url="https://pl.wikipedia.org/wiki?curid=2281959" title="12 Batalion Strzelców (APW)">
12 Batalion Strzelców (APW)

12 Batalionu Strzelców (12 bs) - pododdział piechoty Armii Polskiej na Wschodzie.
Batalion został sformowany 25 października 1942 roku, w obozie Khánaqín, w Iraku, w składzie 3 Brygady Strzelców. Jednostka została zorganizowana na bazie 15 Pułku Piechoty "Wilków". W marcu 1943 roku 12 bs został włączony w struktury 15 Batalionu "Wilków".

</doc>
<doc id="2281962" url="https://pl.wikipedia.org/wiki?curid=2281962" title="Żelewski V">
Żelewski V

Żelewski V ("Zelewski, Zalewski, Zaleski, Dołęga odmienny") – pruski herb szlachecki, według Przemysława Pragerta odmiana herbu Dołęga.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego: 
Najwcześniejsze wzmianki.
Witraż z 1821 w zamku malborskim.
Rodzina Żelewski.
Herb używany przez rodzinę von Zelewski (Zalewski) z okolic Starogardu Gdańskiego lub z Gorzuchowa w ziemi chełmińskiej. Prawdopodobnie nie mieli nic wspólnego z kaszubskimi Zelewskimi, być może pochodzą od Zalewskich (Zaleskich) z łęczyckiego.
Herbowni.
Zelewski (Zalewski).
Rodzina kaszubska tego samego nazwiska, z przydomkiem Bach, pieczętowała się herbem Żelewski, gałąź tej rodziny z Paraszyna używała herbu Żelewski II. Gałąź tej samej rodziny z Siemirowic używała herbu Żelewski III. Inni Zelewscy, osiadli w Prusach Wschodnich, używali herbu Żelewski IV. Z nazwiskiem tym skojarzono też herb Żelewski VI, ale nie wiadomo, czy nie jest to błąd (miał on należeć do pewnego Żelewskiego z Paraszyna, ale różni się znacznie od potwierdzonych herbów Żelewskich z Paraszyna).

</doc>
<doc id="2281963" url="https://pl.wikipedia.org/wiki?curid=2281963" title="Kurpiński">
Kurpiński

Kurpiński:

</doc>
<doc id="2281964" url="https://pl.wikipedia.org/wiki?curid=2281964" title="Kurpińska">
Kurpińska



</doc>
<doc id="2281965" url="https://pl.wikipedia.org/wiki?curid=2281965" title="PlusLiga Kobiet (2011/2012)">
PlusLiga Kobiet (2011/2012)

PlusLiga Kobiet 2011/2012 – organizowane przez Profesjonalną Ligę Piłki Siatkowej SA (PLPS SA) zmagania najwyższej w hierarchii klasy żeńskich ligowych rozgrywek siatkarskich w Polsce, będących jednocześnie najwyższym szczeblem centralnym (I poziom ligowy). Toczone systemem kołowym z fazą play-off i play-out na zakończenie sezonu i przeznaczone dla 10 najlepszych polskich klubów piłki siatkowej. 76. edycja rozgrywek o tytuł Mistrzyń Polski, po raz 7. prowadzona w formie ligi zawodowej.
System rozgrywek.
W fazie zasadniczej 10 zespołów rozegrało mecze system każdy z każdym, mecz i rewanż. Do fazy play-off przeszło 8 najlepszych drużyn, które rywalizowały systemem drabinkowym (ćwierćfinały, półfinały, mecz o 3. miejsce i finał do trzech zwycięstw, a mecze o miejsca 5-8 do dwóch zwycięstw).
Rozgrywki.
Play-off.
II runda.
Mecze o miejsca 1-4
Mecze o miejsca 5-8
III runda.
Mecze o 5. miejsce 

</doc>
<doc id="2281968" url="https://pl.wikipedia.org/wiki?curid=2281968" title="Mistrzostwa Świata w Hokeju na Lodzie 2011 (III Dywizja)">
Mistrzostwa Świata w Hokeju na Lodzie 2011 (III Dywizja)

Mistrzostwa Świata w Hokeju na Lodzie III dywizji 2011 odbyły się w Kapsztadzie (Południowa Afryka) w dniach 11 - 17 kwietnia. Był to 15. turniej o awans do II dywizji mistrzostw świata (wcześniej grupy C).
W tej części mistrzostw uczestniczy 5 drużyn, które rozgrywają mecze systemem każdy z każdym. Do II dywizji awansują dwie najlepsze reprezentacje. Z powodu kłopotów finansowych drużyna Mongolii nie wystartowała w zawodach.
Zawody odbywały się w hali:
Wyniki.
Wyniki
Tabela.
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów",     = awans do II dywizji
 

</doc>
<doc id="2281970" url="https://pl.wikipedia.org/wiki?curid=2281970" title="Filmografia Snoop Dogga">
Filmografia Snoop Dogga

Poniżej została przedstawiona filmografia amerykańskiego rapera i aktora, Snoop Dogga. Jako aktor wystąpił w filmie nagrodzonym Oscarem - Dzień próby z 2001 roku, ale i w innych produkcjach.

</doc>
<doc id="2281973" url="https://pl.wikipedia.org/wiki?curid=2281973" title="WOGN">
WOGN



</doc>
<doc id="2281974" url="https://pl.wikipedia.org/wiki?curid=2281974" title="Grande Prémio Internacional de Rio Maior em Marcha Atlética 2011">
Grande Prémio Internacional de Rio Maior em Marcha Atlética 2011

20. Grande Prémio Internacional de Rio Maior em Marcha Atlética – mityng lekkoatletyczny w chodzie sportowym, który rozegrano 9 kwietnia 2011 w Rio Maior w Portugalii. Zawodnicy rywalizowali w chodzie na dystansie 20 kilometrów.

</doc>
<doc id="2281976" url="https://pl.wikipedia.org/wiki?curid=2281976" title="Tramwaje w Gandawie">
Tramwaje w Gandawie

Tramwaje w Gandawie − system komunikacji tramwajowej działający w belgijskim mieście Gandawa. 
Tramwaje w Gandawie uruchomiono w 1875. Obecnie sieć o długości 30 km obsługują 3 linie:
1: Flanders Expo – Gandawa Sint-Pieters – Kouter – Korenmarkt (centrum) – Rabot – Wondelgem – Evergem
2: Zwijnaarde Bibliotheek – Gandawa Sint-Pieters – Kouter – Zuid – Gentbrugge Stelplaats – Melle Leeuw
4: UZ Gent – Gandawa Sint-Pieters – Rabot – Muide – Korenmarkt (centrum) – Zuid – Moscou
21: "Zniesione, stara trasa : Rozemarijnbrug – Korenmarkt (centrum) – Melle Leeuw"
22: "Zniesione, stara trasa : Kouter – Gandawa Sint-Pieters – Korenmarkt (centrum)– Gentbruuge Dienstencentrum"
24: "Zniesione, stara trasa : Rabot – Korenmarkt (centrum) – Melle Leeuw"
Tabor.
W Gandawie wciąż są eksploatowane tramwaje PCC. W latach 1999−2007 zakupiono 41 tramwajów HermeLijn. Są to tramwaje niskopodłogowe, dwukierunkowe. 

</doc>
<doc id="2281977" url="https://pl.wikipedia.org/wiki?curid=2281977" title="Wibert z Gembloux">
Wibert z Gembloux

Wibert z Gembloux lub Wibert z Gorze, również Gwibert lub Guibert, fr, "Guibert de Gembloux" (ur. przed 900 w Austrazji na terenach dzisiejszej Belgii, zm. 23 maja 962 w Gorze w Lotaryngii) – mnich, założyciel benedyktyńskiego opactwa w Gembloux, święty Kościoła katolickiego.
Był synem Lietolda i Osburgi spokrewnionych z władcami Austrazji. Kształcił się na dworach Henryka I i Ottona I. Po śmierci ojca sprzedał majątek i około 922 lub 940 roku ufundował opactwo w Gembloux poświęcając się służbie Chrystusowi. Do nowego klasztoru sprowadził mnichów z Gorze k. Metzu oraz relikwie św. Eksuperiusza, żołnierza i męczennika z Legii Tebańskiej. Klasztor zyskał wezwanie św. Piotra i św. Eksuperiusza, a sam św. Wibert wycofał się do Gorze.
W opactwie powstał poemat opisujący męczeństwo Legii Tebańskiej, którego autorem był jeden z mnichów. 
Święty Wibert zmarł w opactwie Gorze, ale na żądanie mnichów jego ciało zostało przeniesione do Gembloux. 
Kult św. Wiberta zapoczątkował mnich i kronikarz z Gembloux Sigibert (+1112), autor żywota świętego, według którego uroczysta elewacja oraz deklaracja (współczesna kanonizacja) miały miejsce po obradach synodalnych w 1110 roku. W nowym "Martyrologium Rzymskim" wspomnienie świętego umieszczono w Dies natalis (z łac. - dzień narodzenia do życia wiecznego).
Od imienia świętego pochodzi nazwa belgijskiego miasta Mont-Saint-Guibert.
Jego wspomnienie liturgiczne obchodzone jest za "Martyrologium Rzymskim" w dzienną pamiątkę śmierci.
Nie należy mylić go z późniejszym opatem Gembloux, literatem oraz hagiografem (fr. "Guibert-Martin de Gembloux"), żyjącym w latach 1124-1213 i korespondującym ze św. Hildegardą z Bingen.

</doc>
<doc id="2281978" url="https://pl.wikipedia.org/wiki?curid=2281978" title="Union Street (stacja metra)">
Union Street (stacja metra)

Union Street – stacja metra nowojorskiego, na linii D, N i R. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Atlantic Avenue – Pacific Street i Ninth Street. Została otwarta 13 września 1915.

</doc>
<doc id="2281981" url="https://pl.wikipedia.org/wiki?curid=2281981" title="Galicja">
Galicja

Galicja, Galicia

</doc>
<doc id="2281983" url="https://pl.wikipedia.org/wiki?curid=2281983" title="Fourth Avenue / Ninth Street">
Fourth Avenue / Ninth Street

Fourth Avenue / Ninth Street – stacja metra nowojorskiego, na linii D, F, G, N i R. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Union Street, Smith–Ninth Streets oraz Prospect Avenue i Seventh Avenue. Została otwarta 13 września 1915.

</doc>
<doc id="2281984" url="https://pl.wikipedia.org/wiki?curid=2281984" title="Wayne Henderson">
Wayne Henderson

Wayne Henderson (ur. 16 września 1983 w Dublinie) – irlandzki piłkarz występujący na pozycji bramkarza. Zawodnik bez klubu.
Kariera klubowa.
Henderson seniorską karierę rozpoczynał w 2002 roku w angielskiej Aston Villi z Premier League. Przez 4 lata w jej barwach nie rozegrał jednak żadnego spotkania. Był za to wypożyczany do zespołów Tamworth (Conference), Wycombe Wanderers (Division Two), Notts County (League Two) oraz Brighton &amp; Hove Albion (Championship). W barwach tego ostatniego zadebiutował 6 sierpnia 2005 roku w zremisowanym 1:1 pojedynku z Derby County. W grudniu 2006 roku wrócił do Aston Villi.
W styczniu 2006 roku podpisał kontrakt z Brighton &amp; Hove Albion. W tym samym roku spadł z nim do League One. W styczniu 2007 roku przeszedł do Prestonu North End z Championship. Pierwszy ligowy mecz zaliczył tam 14 kwietnia 2007 roku przeciwko Coventry City (4:0). W 2009 roku, od stycznia do lutego, przebywał na wypożyczeniu w Grimsby Town z League Two. Potem wrócił do Prestonu. Przez 4 lata rozegrał dla niego 9 spotkań, a w marcu 2011 roku odszedł z klubu.
Kariera reprezentacyjna.
W reprezentacji Irlandii Henderson zadebiutował 1 marca 2006 roku w wygranym 3:0 towarzyskim meczu ze Szwecją.

</doc>
<doc id="2281987" url="https://pl.wikipedia.org/wiki?curid=2281987" title="Piotr Taras">
Piotr Taras

Piotr Taras (ur. 24 czerwca 1929 w Tursku Wielkim) – polski duchowny katolicki, pallotyn, historyk Polonii.
Do zakonu pallotynów wstąpił w 1951, śluby złożył 8 września 1953. W latach 1951–1956 studiował w Wyższym Seminarium Duchownym w Ołtarzewie, święcenia kapłańskie otrzymał 24 czerwca 1956. W latach 1956–1957 był katechetą przy Katolickim Uniwersytecie Lubelskim. Piotr Taras naukę kontynuował na tej uczelni, w 1962 uzyskując magisterium na Wydziale Filozofii. W latach 1962–1966 był słuchaczem L'Institut d'Etude Politique Uniwersytetu Paryskiego. W 1968 obronił doktorat, w 1985 habilitował się. Był związany z Katolickim Uniwersytetem Lubelskim jako pracownik Instytutu Migracji Katolickiej w latach 1972–1987. Pracował także jako wykładowca Wyższej Szkole Nauk Społecznych im. ks. Józefa Majki w Mińsku Mazowieckim (wcześniej w Józefowie), pełnił na tej uczelni funkcję prorektora.
W 1958 pracował jako kapelan w Klinice Akademii Medycznej w Poznaniu, w 1959 był wychowawcą w Wyższym Seminarium Duchownym w Ząbkowicach Śląskich. W latach 1968–1972 redagował polskie wydanie Międzynarodowego Przeglądu Teologicznego "Concilium". Brał udział w pracach Komisji Episkopatu Polski ds. Powołań (1968–1974). W latach 1987–1992 był redaktorem naczelnym wydawnictwa Pallottinum II w Warszawie. Był także administratorem Centrum Animacji Misyjnej w Konstancinie. Należy do Towarzystwa Naukowego KUL.
Jest autorem licznych publikacji dotyczących historii Polonii i życia religijnego Polaków. Ogłosił kilkadziesiąt artykułów w "Encyklopedii Katolickiej".

</doc>
<doc id="2281990" url="https://pl.wikipedia.org/wiki?curid=2281990" title="J0106-1000">
J0106-1000



</doc>
<doc id="2281992" url="https://pl.wikipedia.org/wiki?curid=2281992" title="Domenico Fisichella">
Domenico Fisichella

Domenico Fisichella (ur. 15 września 1935 w Mesynie) – włoski polityk i politolog, profesor akademicki, senator czterech kadencji, minister kultury.
Życiorys.
Z wykształcenia politolog. Zajął się działalnością naukową, został profesorem teorii państwa i nauk politycznych na Uniwersytecie we Florencji i na Uniwersytecie Rzymskim – La Sapienza.
Wstąpił w latach 90. do Sojuszu Narodowego. Z jego ramienia w 1994 uzyskał mandat senatora. We włoskim Senacie zasiadał nieprzerwanie do 2008 w ramach XII, XIII, XIV i XV kadencji. Od maja 1994 do stycznia 1995 sprawował urząd ministra kultury w rządzie Silvia Berlusconiego. W latach 1996–2006 był wiceprzewodniczącym Senatu dwóch kadencji.
W 2005 opuścił Sojusz Narodowy, przeszedł następnie do partii Margherita. Po powołaniu na bazie Drzewa Oliwnego jednolitej Partii Demokratycznej wystąpił z frakcji senackiej. W 2009 zaangażował się w działalność Unii Centrum.

</doc>
<doc id="2281993" url="https://pl.wikipedia.org/wiki?curid=2281993" title="Mistrzostwa świata do lat 18 w hokeju na lodzie mężczyzn 2011">
Mistrzostwa świata do lat 18 w hokeju na lodzie mężczyzn 2011

13. Mistrzostwa świata do lat 18 w hokeju na lodzie mężczyzn 2011 rozegrane zostały w dniach 14 - 24 kwietnia 2011 w niemieckich - Crimmitschau oraz w Dreźnie. Mecze rozgrywane były w dwóch halach: Kunsteisstadion im Sahnpark oraz EnergieVerbund Arena. Były to drugie w historii mistrzostwa w Niemczech. Poprzednio Niemcy były organizatorem mistrzostw w 1999 roku.
Obrońcą tytułu mistrzowskiego była reprezentacja Stanów Zjednoczonych, która w 2010 roku w Mińsku pokonała reprezentację Szwecji 3:1.
Elita.
W tej części mistrzostw uczestniczyło 10 najlepszych drużyn na świecie. System rozgrywania meczów był inny niż w niższych dywizjach. Najpierw drużyny grały w dwóch grupach, każda po 5 drużyn. Z niej najlepsza bezpośrednio awansowała do półfinałów, a z miejsc drugich i trzecich, walczyły na krzyż między sobą o awans do finałowej czwórki. Najgorsze dwie drużyny każdej z grup walczyły w meczach między sobą o utrzymanie w elicie. Dwie najgorsze drużyny spadły do I dywizji.
Mistrzostwa odbyły się w dwóch miastach: Crimmitschau na hali mogącej pomieścić 6 722 osób, odbyło się na niej spotkanie finałowe oraz w Dreźnie mogącym pomieścić 4 127 widzów.
Pierwsza dywizja.
Grupa A
Grupa B
W mistrzostwach pierwszej dywizji uczestniczyło 12 zespołów, które zostały podzielone na dwie grupy po 6 zespołów. Rozegrały one mecze systemem każdy z każdym. Zwycięzcy turniejów awansowały do mistrzostw świata elity w 2012 roku, zaś najsłabsze drużyny spadły do drugiej dywizji.
Grupa A rozgrywała swoje mecze w łotewskiej stolicy Rydze. Turniej odbył się w dniach 11 - 17 kwietnia 2011 roku.
W tym turnieju miała uczestniczyć reprezentacja Japonii, jednak "Japońska Federacja hokeja na lodzie" wycofała się z mistrzostw w związku z katastrofalnym w skutkach tsunami, mające miejsce po trzęsieniu ziemi.
Grupa B rozgrywała swoje mecze w słoweńskim Mariborze. Turniej odbył się w dniach 10 - 16 kwietnia 2011 roku.
Mecze Polaków:
Druga dywizja.
Grupa A
Grupa B
W mistrzostwach drugiej dywizji uczestniczyło 12 zespołów, które zostały podzielone na dwie grupy po 6 zespołów. Rozegrały one mecze systemem każdy z każdym. Zwycięzcy turniejów awansowali do mistrzostw świata pierwszej dywizji w 2012 roku, zaś najsłabsze drużyny spadły do trzeciej dywizji.
Grupa A rozgrywała swoje mecze w rumuńskim Braszowie. Turniej odbył się w dniach 19 - 25 marca 2011 roku.
Grupa B rozgrywała swoje mecze w ukraińskim Doniecku. Turniej odbył się w dniach 27 marca - 2 kwietnia 2011 roku.
Trzecia dywizja.
Grupa A
Grupa B
W mistrzostwach drugiej dywizji uczestniczyło 9 zespołów, które zostały podzielone na dwie grupy. Rozegrały one mecze systemem każdy z każdym. Zwycięzcy turniejów awansowali do mistrzostw świata drugiej dywizji w 2012 roku.
Grupa A rozgrywała swoje mecze w tajwańskim mieście Tajpej. Turniej odbył się w dniach 11 - 17 kwietnia 2011 roku.
W tym turnieju miała uczestniczyć reprezentacja Mongolii, jednakże została wycofana przez "Mongolski związek Hokeja na Lodzie" z powodów finansowych.
Grupa B rozgrywała swoje mecze w stolicy Meksyku - Meksyku. Turniej odbył się w dniach 13 - 19 marca 2011 roku.

</doc>
<doc id="2281994" url="https://pl.wikipedia.org/wiki?curid=2281994" title="Jerzy Błoch">
Jerzy Błoch

Jerzy Błoch (ur. 24 sierpnia 1927 w Poznaniu, zm. 1 września 1997) – polski żużlowiec.
Kariera sportowa.
Startował w barwach Unii Zielona Góra w latach 1946-1950. Kolejne dwa sezony jeździł w Stali Ostrów Wielkopolski, a w barwach Spójni Wrocław (później również Sparty i Ślęzy Wrocław) zadebiutował wiosną 1953 i jeździł tam do zakończenia kariery w 1965. W barwach wrocławskiego klubu zdobył cztery srebrne (1954, 1956, 1957, 1958) oraz trzy brązowe (1953, 1955, 1963) medale drużynowych mistrzostw Polski.
Błocha można nazwać jednym z pionierów zielonogórskiego żużla obok Wacława Krysińskiego, Ksawerego Sawickiego, Józefa Śmigalskiego.

</doc>
<doc id="2281995" url="https://pl.wikipedia.org/wiki?curid=2281995" title="Dystrykt Chibombo">
Dystrykt Chibombo

Dystrykt Chibombo – dystrykt w środkowej Zambii w Prowincji Centralnej. W 2000 roku liczył 241 612 mieszkańców (z czego 50,47% stanowili mężczyźni) i obejmował 41 362 gospodarstw domowych. Siedzibą administracyjną dystryktu jest Chibombo.

</doc>
<doc id="2281996" url="https://pl.wikipedia.org/wiki?curid=2281996" title="Klasyczna teoria przewodnictwa">
Klasyczna teoria przewodnictwa



</doc>
<doc id="2282000" url="https://pl.wikipedia.org/wiki?curid=2282000" title="Dystrykt Kabwe">
Dystrykt Kabwe

Dystrykt Kabwe – dystrykt w środkowej Zambii w Prowincji Centralnej. W 2000 roku liczył 176 758 mieszkańców (z czego 50,35% stanowili mężczyźni) i obejmował 24 203 gospodarstw domowych. Siedzibą administracyjną dystryktu jest Kabwe.

</doc>
<doc id="2282001" url="https://pl.wikipedia.org/wiki?curid=2282001" title="Supermarine S.6">
Supermarine S.6

Supermarine S.6 – brytyjski wodnosamolot wyścigowy opracowany pod koniec lat 20. XX wieku przez przedsiębiorstwo Supermarine. Zbudowano dwa egzemplarze samolotu, które w 1929 roku w barwach RAF High Speed Flight wzięły udział w wyścigu Schneider Trophy. Podczas zawodów maszyna pilotowana przez H. G. W. Waghorna pobiła światowy rekord prędkości (529 km/h), jednocześnie wygrywając wyścig.
Na bazie samolotu S.6 opracowano model S.6B, który w 1931 roku odniósł zwycięstwo w kolejnej edycji wyścigu Schneider Trophy. Kilkanaście dni później pilotowany przez George'a Stainfortha samolot pobił kolejny rekord prędkości – 656 km/h.

</doc>
<doc id="2282004" url="https://pl.wikipedia.org/wiki?curid=2282004" title="Dystrykt Kapiri Mposhi">
Dystrykt Kapiri Mposhi

Dystrykt Kapiri Mposhi – dystrykt w środkowej Zambii w Prowincji Centralnej. W 2000 roku liczył 194 752 mieszkańców (z czego 50,61% stanowili mężczyźni) i obejmował 35 010 gospodarstw domowych. Siedzibą administracyjną dystryktu jest Kapiri Mposhi.

</doc>
<doc id="2282029" url="https://pl.wikipedia.org/wiki?curid=2282029" title="Dystrykt Mkushi">
Dystrykt Mkushi

Dystrykt Mkushi – dystrykt w środkowej Zambii w Prowincji Centralnej. W 2000 roku liczył 107 438 mieszkańców (z czego 50,85% stanowili mężczyźni) i obejmował 19 357 gospodarstw domowych. Siedzibą administracyjną dystryktu jest Mkushi.

</doc>
<doc id="2282032" url="https://pl.wikipedia.org/wiki?curid=2282032" title="Støren (stacja kolejowa)">
Støren (stacja kolejowa)

Støren () – stacja kolejowa w Støren, w regionie Sør-Trøndelag, w Norwegii. Stacja znajduje się na połączeniu dwóch linii Dovrebanen i Rørosbanen. położona jest 52 km na południe od Trondheim.
Stacja znajduje się 66 metrów nad poziomem morza i w odległości 501,20 km od Oslo Sentralstasjon. Odległość do Oslo S przez Røros wynosi 510,37 km. Støren jest obsługiwany przez pociągi regionalne na Rørosbanen i pociągi ekspresowe Norges Statsbaner na Dovrebanen.
Ruch pasażerski.
Należy do linii Rørosbanen, Jest elementem kolei aglomeracyjnej w Trondheim i obsługuje lokalny ruch do Røros, Trondheim S i Steinkjer. W ciągu dnia odchodzi z niej ok. 6 pociągów.
Obsługa pasażerów.
Poczekalnia, kasa biletowa, telefon publiczny, parking na 40 samochodów, parking rowerowy, skrytki bagażowe, automat z napojami. parking rowerów, przystanek autobusowy, postój taksówek.
Historia.
Stacja została otwarta w 1864 roku, kiedy wybudowano linię Trondhjem-Størenbanen, a stacja została zaprojektowana przez Georga Andreasa Bulla. Støren został podłączony do Rørosbanen w 1877 roku i do Dovrebanen w 1921 roku. W tym samym czasie zmieniono skrajnię torów z wąskotorowych na normalnotorowe.
Stacja spłonęła w wyniku działań wojennych wiosną 1940 r., a nowy budynek dworca został wzniesiony na początku 1941 roku w stylu funkcjonalizmu. Budynek był dwukrotnie rozbudowywany w 1952 i 1954.

</doc>
<doc id="2282034" url="https://pl.wikipedia.org/wiki?curid=2282034" title="Dystrykt Mumbwa">
Dystrykt Mumbwa

Dystrykt Mumbwa – dystrykt w środkowej Zambii w Prowincji Centralnej. W 2000 roku liczył 158 861 mieszkańców (z czego 50,23% stanowili mężczyźni) i obejmował 26 138 gospodarstw domowych. Siedzibą administracyjną dystryktu jest Mumbwa.

</doc>
<doc id="2282035" url="https://pl.wikipedia.org/wiki?curid=2282035" title="Dystrykt Serenje">
Dystrykt Serenje

Dystrykt Serenje – dystrykt w środkowej Zambii w Prowincji Centralnej. W 2000 roku liczył 132 836 mieszkańców (z czego 50,11% stanowili mężczyźni) i obejmował 22 750 gospodarstw domowych. Siedzibą administracyjną dystryktu jest Serenje.

</doc>
<doc id="2282036" url="https://pl.wikipedia.org/wiki?curid=2282036" title="Zlin (samolot)">
Zlin (samolot)



</doc>
<doc id="2282037" url="https://pl.wikipedia.org/wiki?curid=2282037" title="Stefan Chmielnicki">
Stefan Chmielnicki

Stefan Chmielnicki (ur. 3 września 1905 w Kamieńcu Podolskim na Ukrainie, zm. 15 listopada 1982 w Opolu) – polski poeta, satyryk.
Maturę zdał w roku 1927. Studiował w Wyższym Seminarium Duchownym w Łucku na Wołyniu. W swej twórczości debiutował w roku 1933 w tygodniku "Radio". Członek ZLP. Laureat Wojewódzkiej Nagrody Artystycznej za rok 1959.

</doc>
<doc id="2282038" url="https://pl.wikipedia.org/wiki?curid=2282038" title="Mieczysław Hertz">
Mieczysław Hertz

Mieczysław Hertz (ur. 2 stycznia 1870 w Warszawie, zm. 18 stycznia 1943 tamże) – polski kupiec, historyk, literat, działacz gospodarczy, społeczny i samorządowy związany z Łodzią, autor wspomnień poświęconych wydarzeniom I wojny światowej w Łodzi. Ojciec Zygmunta Hertza, współzałożyciela paryskiej „Kultury”. Ofiara Holocaustu.
Życiorys.
Młodość i wykształcenie.
Pochodził z warszawskiej rodziny zasymilowanych Żydów. Jego ojciec, Maksymilian (Monas) Hertz, absolwent Szkoły Rabinów w Warszawie, był lekarzem, związanym z PPS-Lewicą, który zasłynął zebraniem 80 000 rubli na rzecz Domu Sierot przy ul. Krochmalnej 92 w Warszawie, prowadzonego przez Janusza Korczaka i Stefanię Wilczyńską. Mieczysław Hertz uczęszczał kolejno do gimnazjów w Warszawie i Tartu (wówczas miasto nosiło nazwę Derpt). Następnie, od 1890 roku, studiował na Wydziale Handlowym Politechniki w Rydze, który ukończył w 1894 roku. Podczas studiów należał do korporacji akademickiej Arkonia (został przyjęty w 1890 roku z numerem ewidencyjnym 461). Według Wiesława Pusia ukończył ponadto Wyższą Szkołę Ekonomiczną w Berlinie (rok ukończenia nie został podany, brak też potwierdzenia tego faktu w innych źródłach).
Pierwsze lata w Łodzi.
Z Łodzią związał się w 1892 (lub 1894) roku, kiedy przybył tu po studiach i założył biuro handlowe. Według Pawła Spodenkiewicza, publicysty i socjologa z Biura Edukacji Publicznej łódzkiego oddziału IPN, nie można wykluczyć, że Hertz zdecydował przenieść się do Łodzi z powodu rodzinnych koligacji (był spokrewniony z Leonią Poznańską "de domo" Hertz, żoną jednego z łódzkich „królów bawełny” Izraela Poznańskiego, oraz jego zięciem – Jakubem Hertzem).
W 1899 roku, wraz z Alfredem Biedermannem, Juliuszem Teodorem Heinzlem i A. Laubem, założył Towarzystwo Akcyjne „Warrant” (działające do 1938 roku), które prowadziło składy towarowe (skład własny firmy mieścił się u zbiegu ulic Targowej i Wodnej), finansowało zakup bawełny i organizowało spedycję towarów, a w czasie I wojny światowej użyczało bezpłatnie pomieszczeń Sekcji Zaprowiantowania Miasta. Zasiadał też w Zarządzie Towarzystwa Akcyjnego Suchedniowskiej Fabryki Odlewów.
W pierwszych latach pobytu w Łodzi Hertz, oprócz rozwijania działalności gospodarczej, zajmował się także własnymi zamiłowaniami artystycznymi. Napisał baśń dramatyczną "Ananke", którą w 1901 roku zgłosił do Konkursu Dramatycznego im. Henryka Sienkiewicza, ogłoszonego na przełomie września i października przez redakcję łódzkiego dziennika „Rozwój” z okazji otwarcia przez Fryderyka Sellina starego Teatru Wielkiego w Łodzi (patron konkursu zasiadał w jury i ofiarował 100 rubli na nagrody). Konkurs został rozstrzygnięty 12 lutego 1903 roku. Dramat Hertza zdobył w nim wyróżnienie wśród 87 nadesłanych utworów (mimo że jury nie znalazło wśród nich sztuki "bezwzględnie dobrej", kilkakrotnie rozważało przyznanie "Ananke" nagrody głównej w wysokości 1000 rubli i uznało jej autora za "poważnego artystę").
Premiera sztuki odbyła się w tym samym roku na deskach łódzkiego teatru „Victoria” przy ul. Piotrkowskiej 67. Spektakl był także wystawiany w teatrach Warszawy (gdzie spotkał się z chłodnym przyjęciem widzów, choć recenzent – Władysław Bogusławski – nazwał dzieło Hertza "pięknym utworem") i Lwowa.
Zachęcony sukcesem "Ananke", Mieczysław Hertz napisał w 1904 roku kolejną sztukę – baśń dramatyczną w czterech aktach "Lubczyk", której premiera odbyła się 21 stycznia 1905 roku w łódzkim starym Teatrze Wielkim (Teatrze Wielkim Fryderyka Sellina) przy ul. Konstantynowskiej 14 (ob. ul. Legionów). Po premierze krytyk teatralny Stanisław Łąpiński napisał na łamach „Rozwoju” m.in.:
W pierwszych latach XX w. Hertz należał (razem z bratem stryjecznym, Pawłem) do zespołu redagującego dziennik „Goniec Łódzki”. Od 1905 roku, także z bratem stryjecznym, brał aktywny udział w pracach Towarzystwa Popierania Szkół Średnich „Uczelnia”, które w 1906 roku otworzyło Gimnazjum Polskie w Łodzi – pierwszą państwową polską szkołę średnią w mieście (obecnie I Liceum Ogólnokształcące im. Mikołaja Kopernika). Wstąpił również do założonego przez Mieczysława Kaufmana w 1906 roku Towarzystwa Krzewienia Oświaty w Łodzi, które m.in. rozwijało w mieście sieć bezpłatnych bibliotek publicznych, później został członkiem zarządu TKO. W 1913 roku został członkiem Polskiego Towarzystwa Teatralnego, w latach późniejszych – jego wiceprezesem.
Okres I wojny światowej.
Po wybuchu I wojny światowej Mieczysław Hertz pomagał w organizacji powołanego 3 sierpnia 1914 roku pod przewodnictwem Alfreda Biedermanna Komitetu Obywatelskiego m. Łodzi (przekształconego 10 sierpnia w Główny Komitet Obywatelski m. Łodzi), urzędującego w siedzibie Towarzystwa Akcyjnego Polskie Zakłady Elektrotechniczne „Siemens” przy ul. Piotrkowskiej 96. Celem działania KO m. Łodzi było współdziałanie z władzami "w utrzymaniu wśród współobywateli spokoju i bezpieczeństwa", jak napisano w opublikowanej w prasie "Odezwie do Obywateli".
Wstąpił do milicji powołanej 10 sierpnia jako Centralny Komitet Milicji Obywatelskiej przy GKO m. Łodzi. 13 sierpnia, jako przedstawiciel CKMO, wygłosił na nowym cmentarzu żydowskim mowę pogrzebową nad trumną Tanchego Weingartena – milicjanta, który w wyniku ran zadanych przez Jana Przybylskiego podczas zatrzymania 11 sierpnia na ul. Aleksandrowskiej (ob. ul. Limanowskiego), zmarł w Szpitalu dla Starozakonnych m. Łodzi imienia Izraela i Leonii małżonków Poznańskich (ob. Uniwersytecki Szpital Kliniczny nr 3 im. dr. S. Sterlinga). Nieco później Hertz objął stanowisko kierownika Wydziału Przepustek CKMO, powołanego w październiku 1914 roku.
Aktywnie działał w utworzonym przy GKO m. Łodzi i przez niego dotowanym Komitecie Obywatelskim Niesienia Pomocy Biednym, któremu przewodniczył pastor Rudolf Gundlach – wraz z ks. Wacławem Wyrzykowskim i pastorem Ottonem Friedrichem Krenzem zasiadał w zarządzie KONPB V dzielnicy, obejmującej obszar ograniczony ulicami: Piotrkowską/"Petrikauer Str." – Andrzeja/"Andreasstr." (ob. Struga) – Łąkową/"Wiesenstr." – Karolewską/"Karolewer Str." (wraz z terenem dworca Łódź Kaliska) – Łąkową/"Wiesenstr." – św. Anny/"Annenstr." (ob. al. Mickiewicza), podzielony na 15 poddzielnic. Biuro zarządu KONPB V dzielnicy mieściło się przy ul. Piotrkowskiej 97, zaś skład – w nieistniejącej dziś posesji pod numerem 157 przy tejże ulicy.
Po zajęciu miasta 6 grudnia 1914 roku przez wojska niemieckie wizytował z ramienia ówczesnych władz tereny pobojowiska po bitwie pod Łodzią. Odnotował wówczas:
7 lipca 1915 roku Mieczysław Hertz znalazł się w składzie nowej, powołanej przez niemieckie władze okupacyjne, 36-osobowej Rady Miejskiej, złożonej w równych proporcjach z Polaków, Niemców i Żydów. Powołanym radnym groziły – w razie odmowy przyjęcia mandatu – szykany i wysokie kary grzywny. W takim składzie rada działała przez półtora roku.
W sierpniu 1916 roku Hertz został członkiem powołanej wówczas, pod przewodnictwem Emila Hirszberga, Komisji Szacunkowej Miejskiej w Łodzi (z siedzibą w kamienicy Teodora Steigerta przy ul. Piotrkowskiej 90), podległej Wydziałowi Rejestracji Strat Wojennych przy Radzie Głównej Opiekuńczej w Warszawie. Z inicjatywy Hertza Główna Komisja Szacunkowa Miejska w Warszawie wyraziła zgodę także na rejestrację strat poniesionych na zdrowiu przez tych łodzian, którzy zostali przez niemieckie władze okupacyjne wysłani do robót przymusowych. Zebrane wtedy przez łódzką KSzM dane, w tym liczne zeznania świadków – robotników przymusowych, posłużyły Hertzowi do napisania i opublikowania tuż po wojnie pracy poświęconej jednemu z batalionów robotniczych.
Mieczysław Hertz był jednym z 73 łódzkich sygnatariuszy "Komunikatu łódzkiego" z 22 listopada 1916 roku, opublikowanego w formie listu otwartego, wyrażającego stanowisko środowiska inteligenckiego Łodzi, Pabianic i Zgierza w sprawie niezwłocznego powołania Rady Stanu.
W dniach 15–21 stycznia 1917 roku przeprowadzone zostały w Łodzi wybory nowego składu rady miasta na podstawie "Ordynacji wyborczej dla miast Jenerał-Gubernatorstwa Warszawskiego". W ich wyniku Hertz zdobył mandat radnego Rady Miejskiej w Łodzi z listy nr 10 Polskiego Komitetu Wyborczego w tzw. I kurii (inteligenckiej). Nowa rada rozpoczęła działalność 23 maja 1917 roku na posiedzeniu inauguracyjnym w sali Towarzystwa Kredytowego Miejskiego w gmachu przy ul. Średniej 17 (wówczas "Mittelstraße", ob. ul. Pomorska 21), a zakończyła ją w lutym 1919 roku. Działalność Hertza w radzie cechowała postawa asymilacyjna – wstąpił do Koła Radnych Polaków (Koła Polskiego), w którym wybrano go przewodniczącym, sprzeciwiał się polityce ugrupowań żydowskich (m.in. Bundu) dążących do autonomii kulturalnej i domagających się prawa do używania języka jidysz w szkołach i urzędach.
Należał do grupy radnych (m.in. z Eugeniuszem Krasuskim i Aleksym Rżewskim), która opracowała koncepcję ustanowienia Urzędu Statystycznego Miejskiego przy Zarządzie m. Łodzi. Memoriał i wniosek w tej sprawie został zgłoszony 19 września 1917 roku i przyjęty przez Radę Miejską w Łodzi. Hertz wszedł następnie w skład komisji powołanej do zorganizowania Wydziału Statystycznego. Wydział rozpoczął pracę z dniem 1 stycznia 1918 roku, a Hertz został wówczas członkiem dokooptowanym delegacji nadzorującej jego pracę.
Okres międzywojenny.
Przez cały okres międzywojenny Mieczysław Hertz w dalszym ciągu prowadził biuro handlowe. Był między innymi przedstawicielem handlowym belgijskiej firmy chemicznej „Solvay” produkującej sodę kaustyczną, Biura Sprzedaży Wyrobów Fabryk Jutowych, częstochowskiej spółki akcyjnej „Stradom”, częstochowskiej Fabryki Papieru i Młynów Walcowych Karola Ginsberga i Berka Kohna oraz Towarzystwa Akcyjnego Sosnowieckich Fabryk Rur i Żelaza. W biurze zatrudnił również swego syna.
Zasiadał w Zarządzie Towarzystwa Akcyjnego Zakładów Chemicznych „Strem” z siedzibą w Warszawie. Był członkiem zarządu Łódzkiego Towarzystwa Wzajemnego Kredytu, założonego w 1897 roku przez przedsiębiorców żydowskich.
We wrześniu 1920 roku został wybrany ławnikiem Sądu Okręgowego w Łodzi.
W sierpniu 1921 roku "z wielkim zapałem i oddaniem sprawie" prowadził szkolenia komisarzy spisowych przed Pierwszym Powszechnym Spisem Ludności, przeprowadzonym 30 września tegoż roku.
W 1929 roku, jako radca handlowy, reprezentował Izbę Przemysłowo-Handlową w Łodzi na I Kongresie Izb Przemysłowo-Handlowych we Lwowie, gdzie wygłosił referat "Konsekwencje gospodarcze naszych zmian koniunkturalnych". Był zastępcą delegata IPH do Państwowej Rady Kolejowej i członkiem podkomisji do spraw przędzy bawełnianej przy Komisji Polityki Gospodarczej i Eksportowej. 28 maja 1931 roku został jednogłośnie wybrany wiceprezesem sekcji handlowej IPH, którą to funkcję pełnił do początku października 1939 roku. 23 października 1934 roku przewodniczył polsko-angielskiej konferencji zorganizowanej w siedzibie IPH w Łodzi, poświęconej współpracy angielskiego przemysłu włókienniczego z przemysłem polskim. Działał także w Stowarzyszeniu Kupców m. Łodzi, a 6 czerwca 1935 roku został wiceprezesem jego Zarządu. Po śmierci Józefa Sachsa objął na przełomie maja i czerwca 1931 roku stanowisko redaktora naczelnego „Głosu Kupiectwa” – organu prasowego stowarzyszenia.
W latach 30. zasiadał we władzach Spółki Akcyjnej Przemysłu Cementowego „Wiek” w Ogrodzieńcu. W połowie 1937 roku skrajnie nacjonalistyczne pismo „Falanga” (organ Ruchu Narodowo-Radykalnego Falanga), w artykule o antysemickim wydźwięku, wymieniało Mieczysława Hertza wśród członków rady nadzorczej Spółki Akcyjnej Przemysłu Cementowego „Wiek” z siedzibą w Warszawie.
Oprócz działalności gospodarczej był znanym społecznikiem oraz działaczem kulturalnym. Z zamiłowania zajmował się statystyką. Po zakończeniu wojny wystąpił z inicjatywą zorganizowania w Łodzi pierwszego ogólnopolskiego zjazdu statystyków (planowany pierwotnie na styczeń 1920, ostatecznie odbył się w maju tegoż roku w Warszawie). W 1919 roku opublikował "Porównawcze zestawienie danych o ruchu ludności m. Łodzi w pierwszej połowie lat 1918 i 1919" – po latach uznane przez byłego prezydenta Łodzi Aleksego Rżewskiego za pierwszą monografię statystyczną poświęconą Łodzi. W czerwcu 1920 roku został mianowany zastępcą reprezentanta magistratu (dr. Stefana Kopcińskiego) w Głównej Radzie Statystycznej przy Głównym Urzędzie Statystycznym, powołanej reskryptem Rady Ministrów z 19 lipca 1920 roku. W 1922 roku był jednym z autorów publikacji określanej jako pierwszy łódzki rocznik statystyczny, zatytułowanej "Statystyka miasta Łodzi 1918–1920". W 1937 roku Aleksy Rżewski nazwał go w swej pracy poświęconej statystyce łódzkiej "właściwym inicjatorem badań" [statystycznych] "nad zagadnieniem alkoholizmu w Łodzi". W latach 1938–1939 (i prawdopodobnie wcześniej) Mieczysław Hertz był członkiem zwyczajnym Polskiego Towarzystwa Statystycznego.
Pisał też książki z zakresu historii Łodzi podczas I wojny światowej. W 1920 roku opublikował pracę "Łódzki Bataljon Robotniczy. Z. A. B. 23", zawierającą m.in. zeznania poszkodowanych polskich robotników przymusowych złożone przed Komisją Szacunkową Miejską w Łodzi, a także wiele niemieckich dokumentów źródłowych. W 1933 roku, staraniem łódzkiego oddziału Polskiego Towarzystwa Historycznego, ukazała się książka "Łódź w czasie Wielkiej Wojny", będąca szczegółową relacją Mieczysława Hertza z wydarzeń w mieście w czasie I wojny światowej, wraz z analizą ich skutków dla miasta. Przez wiele lat należała ona do głównych źródeł wiedzy o dziejach Łodzi w tym okresie i nadal historycy doceniają jej wartość.
Ponadto Hertz przystąpił do utworzonego w 1927 roku łódzkiego oddziału Polskiego Towarzystwa Historycznego, był współzałożycielem Towarzystwa Przyjaciół Łodzi (powstałego w maju 1936 i zarejestrowanego w 1937 roku) i został wybrany do pierwszego składu jego Zarządu. W marcu 1937 roku był również współzałożycielem Towarzystwa Przyjaciół Nauk w Łodzi. Podejmował także działania na rzecz utworzenia w Łodzi Wyższej Szkoły Handlowej.
Za "zasługi na polu pracy społecznej i zawodowej" został odznaczony w listopadzie 1938 roku Krzyżem Kawalerskim Orderu Odrodzenia Polski.
Okres II wojny światowej.
5 listopada 1939 roku, jako jeden z 30 wybitnych przedstawicieli łódzkiej społeczności żydowskiej, Mieczysław Hertz został wytypowany na członka 1. Rady Starszych Gminy Żydowskiej w okupowanej Łodzi (Beirat, także Bajrat, Rada Przyboczna, "Ältestenrat"), utworzonej na polecenie niemieckich władz okupacyjnych przez wyznaczonego do tego celu Chaima Rumkowskiego, a 11 listopada 1939 roku aresztowany represyjnie wraz ze wszystkimi członkami tej Rady, która miała odbyć swoje pierwsze posiedzenie. Aresztowanie miało miejsce w ramach rozpoczętej dwa dni wcześniej akcji Gestapo (Intelligenzaktion Litzmannstadt), skierowanej przeciwko inteligencji Łodzi i okręgu łódzkiego. Wszystkich członków Rady oraz pozostałych aresztowanych osadzono w obozie przejściowym w fabryce Michała Glazera na Radogoszczu w Łodzi, przy ul. Krakowskiej 55 (obecnie teren Fabryki Pierścieni Tłokowych „Prima” przy ul. Liściastej 17).
Podczas pobytu w obozie został rozpoznany przez niektórych członków załogi obozu jako autor przedwojennych publikacji opisujących okres I wojny światowej (były one bardzo krytyczne wobec Niemców, autor apelował w nich o odszkodowania dla tych rodzin, których żywiciele zmarli na ciężkich robotach przymusowych w Niemczech). Efektem rozpoznania było znęcanie się nad nim. Prawie siedemdziesięcioletni Hertz "musiał czołgać się na brzuchu naokoło sali, wygrzebywać palcami dołki w twardej nawierzchni po to, aby pokaleczyć sobie palce i ręce. Niemcy z całą nienawiścią odnosili się do Hertza. Widać łódzcy volksdeutsche „dobre go popisali”".
Według Zofii Hertz, w nieustalonych okolicznościach po kilku tygodniach został z obozu deportowany do Generalnego Gubernatorstwa i wywieziony transportem wysiedleńczym do Krakowa. Stąd po jakimś czasie wyjechał do Warszawy, do swojej córki Anieli lub siostry Amelii. Tam, w niewyjaśnionych okolicznościach, znalazł się w getcie warszawskim i został zastrzelony 18 stycznia 1943 roku na Umschlagplatzu. Według relacji Eugeniusza Grasberga, do ostatnich dni życia pracował nad dziełem o historii gospodarczej warszawskiego getta w oparciu o dokumenty uzyskane z Judenratu.
Spory wokół miejsca i czasu śmierci.
Kwestia miejsca i czasu śmierci Mieczysława Hertza była przez długie lata sporna. Według Icchaka Rubina, autora najpoważniejszej monografii łódzkiego getta – "Żydzi w Łodzi pod niemiecką okupacją", został wywieziony z Radogoszcza do jakiegoś obozu koncentracyjnego w Niemczech i tam najpóźniej w 1940 roku zamordowany. Z kolei Abraham Wolf Jasny podawał, że zginął rozstrzelany w lesie lućmierskim, miejscu egzekucji łódzkiej inteligencji podczas Intelligenzaktion Litzmannstadt (listopad – grudzień 1939), ale w biogramie z 1961 roku w "Polskim Słowniku Biograficznym" znalazła się prawidłowa, choć jeszcze nie w pełni dokładna informacja na podstawie relacji jego córki – Anieli Olszewskiej, że zdołał wyjechać do Warszawy i tam zmarł w 1943 w getcie warszawskim.
Rodzina.
Mieczysław Hertz miał czworo rodzeństwa:
W 1901 roku ożenił się z Marią " de domo" Maybaum. Mieli dwoje dzieci: syna Zygmunta i córkę Anielę (po mężu Olszewską). Małżeństwo rozpadło się w 1918 lub 1920 roku. W okresie międzywojennym Mieczysław Hertz mieszkał wraz z synem przy al. Kościuszki 69 (gdzie mieściło się także jego biuro handlowe). Synowa Mieczysława Hertza – Zofia Hertz "de domo" Neuding – 13 maja 1933 roku, jako pierwsza kobieta w Łodzi zdała egzamin na stanowisko notariusza. Po II wojnie światowej wraz z mężem Zygmuntem byli współtwórcami Instytutu Literackiego, najbliższymi współpracownikami Jerzego Giedroycia.

</doc>
<doc id="2282039" url="https://pl.wikipedia.org/wiki?curid=2282039" title="Dystrykt Chililabombwe">
Dystrykt Chililabombwe

Dystrykt Chililabombwe – dystrykt Zambii w Prowincji Copperbelt. W 2000 roku liczył 67 533 mieszkańców (z czego 50,92% stanowili mężczyźni) i obejmował 11 997 gospodarstw domowych. Siedzibą administracyjną dystryktu jest Chililabombwe.

</doc>
<doc id="2282040" url="https://pl.wikipedia.org/wiki?curid=2282040" title="Zlin Z-50">
Zlin Z-50



</doc>
<doc id="2282041" url="https://pl.wikipedia.org/wiki?curid=2282041" title="Dystrykt Chingola">
Dystrykt Chingola

Dystrykt Chingola – dystrykt w Zambii w Prowincji Copperbelt. W 2000 roku liczył 172 026 mieszkańców (z czego 50,53% stanowili mężczyźni) i obejmował 29 215 gospodarstw domowych. Siedzibą administracyjną dystryktu jest Chingola.

</doc>
<doc id="2282042" url="https://pl.wikipedia.org/wiki?curid=2282042" title="Dystrykt Kalulushi">
Dystrykt Kalulushi

Dystrykt Kalulushi – dystrykt w Zambii w Prowincji Copperbelt. W 2000 roku liczył 75 806 mieszkańców (z czego 51,16% stanowili mężczyźni) i obejmował 13 549 gospodarstw domowych. Siedzibą administracyjną dystryktu jest Kalulushi.

</doc>
<doc id="2282045" url="https://pl.wikipedia.org/wiki?curid=2282045" title="Dystrykt Kitwe">
Dystrykt Kitwe

Dystrykt Kitwe – dystrykt w Zambii w Prowincji Copperbelt. W 2000 roku liczył 376 124 mieszkańców (z czego 50,42% stanowili mężczyźni) i obejmował 65 409 gospodarstw domowych. Siedzibą administracyjną dystryktu jest Kitwe.

</doc>
<doc id="2282050" url="https://pl.wikipedia.org/wiki?curid=2282050" title="Port lotniczy Sanandadż">
Port lotniczy Sanandadż

Port lotniczy Sanandadż (IATA: SDG, ICAO: OICS) – port lotniczy położony w Sanandadż, w ostanie Kurdystan, w Iranie.

</doc>
<doc id="2282051" url="https://pl.wikipedia.org/wiki?curid=2282051" title="Is This Hyperreal?">
Is This Hyperreal?

Is This Hyperreal? – czwarty album studyjny niemieckiego zespołu digital hardcore Atari Teenage Riot, wydany 7 czerwca 2011 roku. Jest pierwszym albumem po rozwiązaniu zespołu w 2000 roku i wznowieniu działalności w roku 2010. Wersja singlowa utworu "Black Flags" zawiera gościnny wokal rapera Bootsa Rileya.

</doc>
<doc id="2282053" url="https://pl.wikipedia.org/wiki?curid=2282053" title="Dystrykt Luanshya">
Dystrykt Luanshya

Dystrykt Luanshya – dystrykt w Zambii w Prowincji Copperbelt. W 2000 roku liczył 147 908 mieszkańców (z czego 50,68% stanowili mężczyźni) i obejmował 27 239 gospodarstw domowych. Siedzibą administracyjną dystryktu jest Luanshya.

</doc>
<doc id="2282054" url="https://pl.wikipedia.org/wiki?curid=2282054" title="Andriej Jerszow">
Andriej Jerszow

Andriej P. Jerszow (1931–1988) – rosyjski matematyk i informatyk. Pionier informatyki w Związku Radzieckim. Był twórcą języków programowania i translatorów oraz autorem prac poświęconych między innymi metodom translacji oraz teorii programowania. Był członkiem Akademii Nauk ZSRR oraz profesorem uniwersytetu w Nowosybirsku.
Jerszow ukończył studia na Uniwersytecie Moskiewskim w 1954 roku. Za zasługi dla informatyki radzieckiej dostał Order Czerwonego Sztandaru Pracy.

</doc>
<doc id="2282055" url="https://pl.wikipedia.org/wiki?curid=2282055" title="Dystrykt Lufwanyama">
Dystrykt Lufwanyama

Dystrykt Lufwanyama – dystrykt w Zambii w Prowincji Copperbelt. W 2000 roku liczył 63 185 mieszkańców (z czego 50,96% stanowili mężczyźni) i obejmował 12 932 gospodarstw domowych. Siedzibą administracyjną dystryktu jest Lufwanyama.

</doc>
<doc id="2282056" url="https://pl.wikipedia.org/wiki?curid=2282056" title="Dystrykt Masaiti">
Dystrykt Masaiti

Dystrykt Masaiti – dystrykt w Zambii w Prowincji Copperbelt. W 2000 roku liczył 95 581 mieszkańców (z czego 51,15% stanowili mężczyźni) i obejmował 19 792 gospodarstw domowych. Siedzibą administracyjną dystryktu jest Masaiti.

</doc>
<doc id="2282058" url="https://pl.wikipedia.org/wiki?curid=2282058" title="Dystrykt Mpongwe">
Dystrykt Mpongwe

Dystrykt Mpongwe – dystrykt w Zambii w Prowincji Copperbelt. W 2000 roku liczył 64 371 mieszkańców (z czego 51,03% stanowili mężczyźni) i obejmował 12 364 gospodarstw domowych. Siedzibą administracyjną dystryktu jest Mpongwe.

</doc>
<doc id="2282059" url="https://pl.wikipedia.org/wiki?curid=2282059" title="Dystrykt Mufulira">
Dystrykt Mufulira

Dystrykt Mufulira – dystrykt w Zambii w Prowincji Copperbelt. W 2000 roku liczył 143 930 mieszkańców (z czego 50,39% stanowili mężczyźni) i obejmował 26 097 gospodarstw domowych. Siedzibą administracyjną dystryktu jest Mufulira.

</doc>
<doc id="2282061" url="https://pl.wikipedia.org/wiki?curid=2282061" title="Dystrykt Ndola">
Dystrykt Ndola

Dystrykt Ndola – dystrykt w Zambii w Prowincji Copperbelt. W 2000 roku liczył 374 757 mieszkańców (z czego 50,23% stanowili mężczyźni) i obejmował 71 053 gospodarstw domowych. Siedzibą administracyjną dystryktu jest Ndola.

</doc>
<doc id="2282071" url="https://pl.wikipedia.org/wiki?curid=2282071" title="Formuła 2 Sezon 2011">
Formuła 2 Sezon 2011

Sezon 2011 Formuły 2 – trzeci sezon tej serii wyścigowej po jej reaktywacji w 2009 roku. Od tego sezonu Formuła 2 nie towarzyszy już serii WTCC. Sezon składa się z ośmiu dwu wyścigowych rund. Sezon rozpoczął się 16 kwietnia na torze Silverstone Circuit, a zakończył 30 października na torze Circuit de Catalunya.

</doc>
<doc id="2282074" url="https://pl.wikipedia.org/wiki?curid=2282074" title="Dystrykt Chongwe">
Dystrykt Chongwe

Dystrykt Chongwe – dystrykt w południowej Zambii w Prowincji Lusaka. W 2000 roku liczył 137 461 mieszkańców (z czego 51,08% stanowili mężczyźni) i obejmował 23 786 gospodarstw domowych. Siedzibą administracyjną dystryktu jest Chongwe.

</doc>
<doc id="2282075" url="https://pl.wikipedia.org/wiki?curid=2282075" title="Dystrykt Kafue">
Dystrykt Kafue

Dystrykt Kafue – dystrykt w południowej Zambii w Prowincji Lusaka. W 2000 roku liczył 150 217 mieszkańców (z czego 51,26% stanowili mężczyźni) i obejmował 29 311 gospodarstw domowych. Siedzibą administracyjną dystryktu jest Kafue.

</doc>
<doc id="2282077" url="https://pl.wikipedia.org/wiki?curid=2282077" title="Dystrykt Luangwa">
Dystrykt Luangwa

Dystrykt Luangwa – dystrykt w południowej Zambii w Prowincji Lusaka. W 2000 roku liczył 18 948 mieszkańców (z czego 50,38% stanowili mężczyźni) i obejmował 3681 gospodarstw domowych. Siedzibą administracyjną dystryktu jest Luangwa.

</doc>
<doc id="2282083" url="https://pl.wikipedia.org/wiki?curid=2282083" title="Dystrykt Lusaka">
Dystrykt Lusaka

Dystrykt Lusaka – dystrykt w południowej Zambii w Prowincji Lusaka. W 2000 roku liczył 1 084 703 mieszkańców (z czego 50,61% stanowili mężczyźni) i obejmował 215 316 gospodarstw domowych. Siedzibą administracyjną dystryktu jest Lusaka.

</doc>
<doc id="2282098" url="https://pl.wikipedia.org/wiki?curid=2282098" title="Live at Rock in Rio III - Radio Promo">
Live at Rock in Rio III - Radio Promo



</doc>
<doc id="2282103" url="https://pl.wikipedia.org/wiki?curid=2282103" title="Neafrapus">
Neafrapus

Neafrapus – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Afryce Subsaharyjskiej.
Morfologia.
Długość ciała 10–15 cm; masa ciała 14,5–39,5 g.
Systematyka.
Etymologia.
"Neafrapus" ("Notafrapus"): "neos" „nowy”; „afrykański”; rodzaj "Apus" (jerzyk).
Podział systematyczny.
Do rodzaju należą następujące gatunki:

</doc>
<doc id="2282111" url="https://pl.wikipedia.org/wiki?curid=2282111" title="W samo popołudnie">
W samo popołudnie

W samo popołudnie – koncertowe DVD Kabaretu Ani Mru Mru i Kabaretu Moralnego Niepokoju. Występ był stylizowany na Dziki Zachód. 

</doc>
<doc id="2282112" url="https://pl.wikipedia.org/wiki?curid=2282112" title="Dystrykt Chadiza">
Dystrykt Chadiza

Dystrykt Chadiza – dystrykt we wschodniej Zambii w Prowincji Wschodniej. W 2000 roku liczył 83 981 mieszkańców (z czego 50,25% stanowili mężczyźni) i obejmował 15 928 gospodarstw domowych. Siedzibą administracyjną dystryktu jest Chadiza.

</doc>
<doc id="2282113" url="https://pl.wikipedia.org/wiki?curid=2282113" title="Dystrykt Chama">
Dystrykt Chama

Dystrykt Chama – dystrykt we wschodniej Zambii w Prowincji Muchinga, dawniej w Prowincji Wschodniej. W 2000 roku liczył 74 890 mieszkańców (z czego 49,44% stanowili mężczyźni) i obejmował 14 397 gospodarstw domowych. Siedzibą administracyjną dystryktu jest Chama.

</doc>
<doc id="2282116" url="https://pl.wikipedia.org/wiki?curid=2282116" title="Dystrykt Chipata">
Dystrykt Chipata

Dystrykt Chipata – dystrykt we wschodniej Zambii w Prowincji Wschodniej. W 2000 roku liczył 367 539 mieszkańców (z czego 49,89% stanowili mężczyźni) i obejmował 70 347 gospodarstw domowych. Siedzibą administracyjną dystryktu jest Chipata.

</doc>
<doc id="2282117" url="https://pl.wikipedia.org/wiki?curid=2282117" title="Hirundapus">
Hirundapus

Hirundapus – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Azji.
Morfologia.
Długość ciała 19–25 cm; masa ciała 76–203 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2282118" url="https://pl.wikipedia.org/wiki?curid=2282118" title="Dystrykt Katete">
Dystrykt Katete

Dystrykt Katete – dystrykt we wschodniej Zambii w Prowincji Wschodniej. W 2000 roku liczył 189 250 mieszkańców (z czego 49,75% stanowili mężczyźni) i obejmował 38 387 gospodarstw domowych. Siedzibą administracyjną dystryktu jest Katete.

</doc>
<doc id="2282119" url="https://pl.wikipedia.org/wiki?curid=2282119" title="Dystrykt Lundazi">
Dystrykt Lundazi

Dystrykt Lundazi – dystrykt we wschodniej Zambii w Prowincji Wschodniej. W 2000 roku liczył 236 833 mieszkańców (z czego 49,52% stanowili mężczyźni) i obejmował 46 178 gospodarstw domowych. Siedzibą administracyjną dystryktu jest Lundazi.

</doc>
<doc id="2282120" url="https://pl.wikipedia.org/wiki?curid=2282120" title="Dystrykt Mambwe">
Dystrykt Mambwe

Dystrykt Mambwe – dystrykt we wschodniej Zambii w Prowincji Wschodniej. W 2000 roku liczył 47 376 mieszkańców (z czego 50,02% stanowili mężczyźni) i obejmował 9578 gospodarstw domowych. Siedzibą administracyjną dystryktu jest Mambwe.

</doc>
<doc id="2282121" url="https://pl.wikipedia.org/wiki?curid=2282121" title="Dystrykt Nyimba">
Dystrykt Nyimba

Dystrykt Nyimba – dystrykt we wschodniej Zambii w Prowincji Wschodniej. W 2000 roku liczył 70 425 mieszkańców (z czego 49,45% stanowili mężczyźni) i obejmował 13 201 gospodarstw domowych. Siedzibą administracyjną dystryktu jest Nyimba.

</doc>
<doc id="2282122" url="https://pl.wikipedia.org/wiki?curid=2282122" title="Zlín Z-26 Trenér">
Zlín Z-26 Trenér

Zlín Z-26 Trenér – czechosłowacki samolot szkolno-treningowy opracowany w drugiej połowie lat 40. XX wieku przez przedsiębiorstwo Zlín. Samolot produkowany był w latach 1949-1974 w sześciu wersjach (Z-26, Z-126, Z-226, Z-326, Z-526, Z-726) oraz wielu dodatkowych wariantach, wykorzystywanych, poza celami szkoleniowymi, także jako samoloty akrobacyjne i holowniki szybowców. 
Samolot był jednosilnikowym dolnopłatem, początkowo (w wersji Z-26) o drewnianych skrzydłach i spawanym kadłubie kratownicowym, w kolejnych wersjach o konstrukcji całkowicie metalowej. Począwszy od wersji Z-326 samolot posiadał chowane podwozie główne.
Łącznie zbudowano 1457 egzemplarzy samolotu.

</doc>
<doc id="2282123" url="https://pl.wikipedia.org/wiki?curid=2282123" title="Dystrykt Petauke">
Dystrykt Petauke

Dystrykt Petauke – dystrykt we wschodniej Zambii w Prowincji Wschodniej. W 2000 roku liczył 235 879 mieszkańców (z czego 49,24% stanowili mężczyźni) i obejmował 46 587 gospodarstw domowych. Siedzibą administracyjną dystryktu jest Petauke.

</doc>
<doc id="2282124" url="https://pl.wikipedia.org/wiki?curid=2282124" title="Zlín Trenér">
Zlín Trenér



</doc>
<doc id="2282125" url="https://pl.wikipedia.org/wiki?curid=2282125" title="Marian Godlewski">
Marian Godlewski

Marian Godlewski (ur. 24 marca 1895 w Warszawie, zm. 13 listopada 1982 tamże) – polski aktor, reżyser teatralny, pedagog. 
Życiorys.
Ukończył Szkołę Dramatyczną w Warszawie w 1920. W okresie międzywojennym występował w teatrach Wilna, Warszawy, Poznania, i Katowic. Po zakończeniu II wojny światowej zajmował kierownicze stanowiska w teatrach w Jeleniej Górze, we Wrocławiu i w Szczecinie. Od roku 1954 objął kierownictwo w Państwowym Teatrze Ziemi Opolskiej (PTZO) w Opolu. W latach 1956-69 był również dyrektorem teatru.
Laureat Wojewódzkiej Nagrody Artystycznej za rok 1958. Zmarł w 1982, pochowany na cmentarzu komunalnym Północnym w Warszawie (kwatera E-XI-1-3-8).

</doc>
<doc id="2282126" url="https://pl.wikipedia.org/wiki?curid=2282126" title="Chaetura">
Chaetura

Chaetura – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Ameryce.
Morfologia.
Długość ciała 10,5–14 cm; masa ciała 13,8–28 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2282127" url="https://pl.wikipedia.org/wiki?curid=2282127" title="Zlín Z-26">
Zlín Z-26



</doc>
<doc id="2282128" url="https://pl.wikipedia.org/wiki?curid=2282128" title="Zlín Z-126">
Zlín Z-126



</doc>
<doc id="2282129" url="https://pl.wikipedia.org/wiki?curid=2282129" title="Zlín Z-226">
Zlín Z-226



</doc>
<doc id="2282130" url="https://pl.wikipedia.org/wiki?curid=2282130" title="Zlín Z-326">
Zlín Z-326



</doc>
<doc id="2282131" url="https://pl.wikipedia.org/wiki?curid=2282131" title="Zlín Z-526">
Zlín Z-526



</doc>
<doc id="2282132" url="https://pl.wikipedia.org/wiki?curid=2282132" title="Zlín Z-726">
Zlín Z-726



</doc>
<doc id="2282133" url="https://pl.wikipedia.org/wiki?curid=2282133" title="Dystrykt Chiengi">
Dystrykt Chiengi

Dystrykt Chiengi (lub Chienge) – dystrykt w północnej Zambii w Prowincji Luapula. W 2000 roku liczył 83 824 mieszkańców (z czego 50,08% stanowili mężczyźni) i obejmował 83 824 gospodarstw domowych. Siedzibą administracyjną dystryktu jest Chiengi.

</doc>
<doc id="2282134" url="https://pl.wikipedia.org/wiki?curid=2282134" title="Dystrykt Kawambwa">
Dystrykt Kawambwa

Dystrykt Kawambwa – dystrykt w północnej Zambii w Prowincji Luapula. W 2000 roku liczył 102 503 mieszkańców (z czego 49,47% stanowili mężczyźni) i obejmował 21 451 gospodarstw domowych. Siedzibą administracyjną dystryktu jest Kawambwa.

</doc>
<doc id="2282136" url="https://pl.wikipedia.org/wiki?curid=2282136" title="Dystrykt Mansa">
Dystrykt Mansa

Dystrykt Mansa – dystrykt w północnej Zambii w Prowincji Luapula. W 2000 roku liczył 179 749 mieszkańców (z czego 49,86% stanowili mężczyźni) i obejmował 36 634 gospodarstw domowych. Siedzibą administracyjną dystryktu jest Mansa.

</doc>
<doc id="2282138" url="https://pl.wikipedia.org/wiki?curid=2282138" title="Dystrykt Milenge">
Dystrykt Milenge

Dystrykt Milenge – dystrykt w północnej Zambii w Prowincji Luapula. W 2000 roku liczył 28 790 mieszkańców (z czego 50,19% stanowili mężczyźni) i obejmował 5762 gospodarstw domowych. Siedzibą administracyjną dystryktu jest Milenge.

</doc>
<doc id="2282142" url="https://pl.wikipedia.org/wiki?curid=2282142" title="Strzelba Norinco Hawk 982">
Strzelba Norinco Hawk 982



</doc>
<doc id="2282143" url="https://pl.wikipedia.org/wiki?curid=2282143" title="Dystrykt Mwense">
Dystrykt Mwense

Dystrykt Mwense – dystrykt w północnej Zambii w Prowincji Luapula. W 2000 roku liczył 105 759 mieszkańców (z czego 49,62% stanowili mężczyźni) i obejmował 22 746 gospodarstw domowych. Siedzibą administracyjną dystryktu jest Mwense.

</doc>
<doc id="2282144" url="https://pl.wikipedia.org/wiki?curid=2282144" title="Dystrykt Nchelenge">
Dystrykt Nchelenge

Dystrykt Nchelenge – dystrykt w północnej Zambii w Prowincji Luapula. W 2000 roku liczył 111 119 mieszkańców (z czego 50,71% stanowili mężczyźni) i obejmował 24 369 gospodarstw domowych. Siedzibą administracyjną dystryktu jest Nchelenge.

</doc>
<doc id="2282147" url="https://pl.wikipedia.org/wiki?curid=2282147" title="Dystrykt Samfya">
Dystrykt Samfya

Dystrykt Samfya – dystrykt w północnej Zambii w Prowincji Luapula. W 2000 roku liczył 163 609 mieszkańców (z czego 50,26% stanowili mężczyźni) i obejmował 35 096 gospodarstw domowych. Siedzibą administracyjną dystryktu jest Samfya.

</doc>
<doc id="2282148" url="https://pl.wikipedia.org/wiki?curid=2282148" title="Aeronautes">
Aeronautes

Aeronautes – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Ameryce.
Morfologia.
Długość ciała 13–18 cm; masa ciała 20–34,2 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2282149" url="https://pl.wikipedia.org/wiki?curid=2282149" title="Josh Magennis">
Josh Magennis

Josh Magennis, właśc. Joshua Brendan David Magennis (ur. 15 sierpnia 1990 w Bangorze) – północnoirlandzki piłkarz występujący na pozycji napastnika. Zawodnik Boltonu Wanderers.
Kariera klubowa.
Magennis treningi rozpoczął w 2005 roku jako junior w północnoirlandzkim klubie Lisburn Distillery. W 2006 roku przeszedł do Glentoranu, a w 2007 roku trafił do juniorów walijskiego Cardiff City. W 2009 roku został włączony do jego pierwszej drużyny, grającej w angielskiej lidze Championship. Zadebiutował w niej 8 sierpnia 2009 roku w wygranym 4:0 pojedynku ze Scunthorpe United. W październiku 2009 roku został wypożyczony do angielskiego Grimsby Town z League Two. W styczniu 2010 roku wrócił do Cardiff, gdzie spędził jeszcze pół roku.
W połowie 2010 roku Magennis odszedł do szkockiego Aberdeen. W Scottish Premier League zadebiutował 14 sierpnia 2010 roku w wygranym 4:0 spotkaniu z Hamilton Academical. 19 lutego 2011 roku w wygranym 5:0 pojedynku z Kilmarnock strzelił pierwszego gola w Scottish Premier League.
Kariera reprezentacyjna.
W reprezentacji Irlandii Północnej Magennis zadebiutował 26 maja 2010 roku w przegranym 0:2 towarzyskim meczu z Turcją.

</doc>
<doc id="2282150" url="https://pl.wikipedia.org/wiki?curid=2282150" title="Parafia św. Stanisława Biskupa Męczennika w Ostrówkach">
Parafia św. Stanisława Biskupa Męczennika w Ostrówkach

Parafia św. Stanisława Biskupa Męczennika – parafia rzymskokatolicka w Ostrówkach.
Parafia erygowana w 1659 roku. Obecny kościół został wybudowany w 1743 roku kosztem ks. Andrzeja Woszczarskiego, konsekrowany przez ks. bp. Franciszka Antoniego Kobielskiego, bp. łuckiego. 
Terytorium parafii obejmuje: Aleksandrówkę, Ostrówki oraz Wólka Łózecka.

</doc>
<doc id="2282151" url="https://pl.wikipedia.org/wiki?curid=2282151" title="Terry Crews">
Terry Crews

Terry Crews, właśc. Terrence Alan Crews (ur. 30 lipca 1968 we Flint) – amerykański aktor filmowy i telewizyjny, były futbolista. Występował w takich filmach jak "Agenci bardzo specjalni", "Niezniszczalni" czy "".
Życiorys.
Wczesne lata.
Urodził się we Flint w stanie Michigan w rodzinie chrześcijańskiej jako syn Patricii i Terry’ego Crewsa Seniora. Po zdobyciu wielu nagród w szkole średniej za talent artystyczny otrzymał stypendium od Chrysler Motor Corporation, aby uczęszczać do Interlochen Art Academy. Uczęszczał do Flint Southwestern Academy i Western Michigan University, gdzie grał w piłkę nożną i futbol amerykański w uniwersyteckiej drużynie Western Michigan Broncos. W 1988 zdobył mistrzostwa Mid-American Conference.
Kariera sportowa.
W 1991 został wybrany w jedenastej rundzie draftu NFL przez Los Angeles Rams. W ciągu sześciu lat rozegrał w tej lidze trzy sezony jako zawodnik Rams (1991), San Diego Chargers (1993) i Washington Redskins (1995). Był także w szerokiej kadrze Philadelphia Eagles (1996). Grał na pozycji "defensive end".
Kariera aktorska.
W 2006 został nominowany do nagrody Teen Choice w kategorii "Ulubiona serialowa „jednostka rodzicielska”" za rolę Juliusa w serialu "Wszyscy nienawidzą Chrisa".
Wystąpił w kilku reklamach Old Spice. 17 września 2013 przyjął rolę sierżanta Terry’ego Jeffordsa, kulturysty, którego oczkiem w głowie są jego dzieci oraz żona w sitcomie policyjnym "Brooklyn 9-9". W sezonie 2014/2015 prowadził amerykańską wersję teleturnieju "Milionerzy" – "Who Wants to Be a Millionaire?". Od 2019 jest prowadzącym "America’s Got Talent". 
Był na okładkach „Muscle &amp; Fitness” (w marcu 2012 i w czerwcu 2017), „Men’s Fitness” (w listopadzie 2014) i „Men’s Health” (w maju 2019).
Życie prywatne.
29 lipca 1990 ożenił się z Rebeccą King-Crews. Mają trzy córki: Azriel (ur. 1990), Terę (ur. 1999) i Wynfrey (ur. 2004) i jednego syna Isaiaha (ur. 2007). Ma jedną pasierbicę Naomi (ur. 1989) i wnuczkę z poprzedniego związku żony.
W 2014 Crews wydał swoją autobiografię "Manhood: How to Be a Better Man or Just Live with One", gdzie ujawnił informację na temat jego długotrwałego uzależnienia od pornografii, co poważnie wpłynęło na jego małżeństwo i jego życie, w 2009 i 2010 przeszedł terapię. Jest wujkiem aktorki Storm Ascher.
Crews za pośrednictwem Twittera ujawnił, że w październiku 2016, kiedy wraz z żoną był na imprezie w Hollywood, po omacku był molestowany seksualnie przez hollywoodzkiego producenta Harveya Weinsteina.

</doc>
<doc id="2282152" url="https://pl.wikipedia.org/wiki?curid=2282152" title="Tachornis">
Tachornis

Tachornis – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Ameryce.
Morfologia.
Długość ciała 9–13 cm; masa ciała 9,2–12 g; rozpiętość skrzydeł 23,5–25 cm.
Systematyka.
Podział systematyczny.
Do rodzaju należą następujące gatunki:

</doc>
<doc id="2282155" url="https://pl.wikipedia.org/wiki?curid=2282155" title="Cachoeira de Minas">
Cachoeira de Minas

Cachoeira de Minas – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Santa Rita do Sapucaí.

</doc>
<doc id="2282157" url="https://pl.wikipedia.org/wiki?curid=2282157" title="Predyktor Smitha">
Predyktor Smitha

Predyktor Smitha – rodzaj regulatora predykcyjnego (wynaleziony przez Otto J. M. Smitha w 1957 roku). Stosowany często w układach regulacji z obiektem o znanym opóźnieniu. Układ regulacji z predyktorem Smitha zawiera w sobie w istocie dwie pętle sprzężenia zwrotnego. Zewnętrzna pętla działa jak w typowym układzie regulacji ze sprzężeniem zwrotnym bez regulatora Smitha. Z uwagi na obecność opóźnienia nie zapewnia ona jednak zadowalającego sterowania (daje sprzężenie zwrotne nieaktualnych już informacji). Mówiąc poglądowo, dla tych chwil, gdy bieżące informacje nie są dostępne, system sterowany jest przez pętlę wewnętrzną, która ujmuje w sobie predyktor (nieobserwowalnego) wyjścia sterowanego obiektu.

</doc>
<doc id="2282158" url="https://pl.wikipedia.org/wiki?curid=2282158" title="Careaçu">
Careaçu

Careaçu – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Santa Rita do Sapucaí.

</doc>
<doc id="2282159" url="https://pl.wikipedia.org/wiki?curid=2282159" title="Rory McArdle">
Rory McArdle

Rory Alexander McArdle (ur. 1 maja 1987 w Sheffield) – północnoirlandzki piłkarz występujący na pozycji obrońcy. Zawodnik klubu Bradford City.
Kariera klubowa.
McArdle zawodową karierę rozpoczynał w 2005 roku w angielskim zespole Sheffield Wednesday z Championship. Przed debiutem w jego barwach, w sierpniu 2005 roku został wypożyczony do Rochdale z League Two. W tych rozgrywkach zadebiutował 17 września 2005 roku w wygranym 2:0 pojedynku z Mansfield Town. W marcu 2006 roku wrócił do Sheffield. 19 sierpnia 2006 roku w wygranym 2:1 spotkaniu z Plymouth Argyle zadebiutował w Championship. Było to jednocześnie jedyne spotkanie rozegrane przez niego dla Sheffield.
W listopadzie 2006 roku McArdle ponownie został wypożyczony do Rochdale, a w styczniu 2007 roku podpisał z nim kontrakt. Jego barwy reprezentował przez 3,5 roku.
W połowie 2010 roku odszedł do szkockiego Aberdeen. W Scottish Premier League zadebiutował 14 sierpnia 2010 roku w wygranym 4:0 spotkaniu z Hamilton Academical. 30 października 2010 roku w przegranym 1:2 pojedynku z St. Mirren strzelił pierwszego gola w Scottish Premier League.
Kariera reprezentacyjna.
W reprezentacji Irlandii Północnej McArdle zadebiutował 26 maja 2010 roku w przegranym 0:2 towarzyskim meczu z Turcją.

</doc>
<doc id="2282160" url="https://pl.wikipedia.org/wiki?curid=2282160" title="Kościół i klasztor pw. św. Jana z Dukli w Dukli">
Kościół i klasztor pw. św. Jana z Dukli w Dukli

Klasztor oo. Bernardynów w Dukli powstał w 1741 r. Fundatorem był właściciel miasta Józef Wandalin Mniszech. Klasztor i kościół są głównym miejscem kultu św. Jana z Dukli, świątobliwego zakonnika bernardyńskiej prowincji z XV w. Po II wojnie światowej zostały tu przewiezione ze Lwowa główne relikwie Świętego. Od 2009 r. kościół cieszy się statusem sanktuarium na prawach diecezjalnych.
Historia.
Po beatyfikacji św. Jana z Dukli (rok 1733) zarząd prowincji ruskiej bernardynów powziął myśl, by założyć klasztor w rodzinnej miejscowości błogosławionego. Do projektu przychylił się ówczesny właściciel Dukli, Józef Wandalin Mniszech, wsparcie finansowe obiecał również Józef Bukowski, chorąży sanocki. W 1741 r. zarząd prowincji przyjął fundację. W krótkim czasie powstał drewniany kościółek pw. bł. Jana z Dukli, wraz z klasztorem, poświęcony zaledwie rok później. W latach 1761-64 trwała budowa murowanego kościoła i klasztoru, który ufundował Jerzy August Mniszech, syn Józefa. Prace wykończeniowe (wieże, dzwony, ołtarze) zostały zakończone ostatecznie w 1777 r. Do nowo powstałego kościoła sprowadzono w 1743 r. ze Lwowa relikwie bł. Jana.
W 1835 r. pożar spowodował potężne spustoszenie w klasztorze i w kościele. Odbudowa trwała długo. Dopiero na przełomie XIX i XX w. doprowadzono kościół do okazałego wyglądu. Wtedy też powstała polichromia w nawie głównej, przedstawiająca życie i kult Patrona kościoła, autorstwa Tadeusza Popiela. Przez kilka lat w dukielskim zakonie przebywał o. Berard Bulsiewicz - powstaniec i kaznodzieja.
Dukielski klasztor stał się centralnym miejscem kultu św. Jana po tym, jak trumna z relikwiami Świętego została sprowadzona w 1946 r. ze Lwowa do Rzeszowa, a następnie, w 1974 r. do Dukli. Została ona umieszczona w specjalnie przygotowanej kaplicy.
W dniach 9-10 czerwca 1997 r. ziemię dukielską nawiedził Jan Paweł II. 9 czerwca odwiedził sanktuarium, a następnego dnia podczas mszy św. w Krośnie dokonał aktu kanonizacji św. Jana z Dukli.
Inne miejsca kultu św. Jana znajdujące się pod opieką klasztoru.
Oprócz głównego kościoła i klasztoru powstał również w 1769 r. kościółek na górze Zaśpit, 8 km od Dukli. Zbudowany na miejscu, gdzie św. Jan miał swoją pustelnię w młodzieńczych latach, zwany jest do dziś potocznie kościołem „na puszczy”. W 1883 r. pożar strawił ten kościółek; odbudowano go jednak szybko, a wkrótce wzniesiono w tym miejscu inną, bardziej okazałą świątynię. Budowa przebiegała pod kierunkiem br. Kamila Żarnowieckiego, zakonnika-architekta. Poświęcenia dokonał bp Józef Sebastian Pelczar w 1906 r.
Należy tu wspomnieć o jeszcze jednym miejscu kultu św. Jana, mianowicie kapliczce pod górą Cergową, gdzie znajduje się źródełko („Złota Studzienka”), z którego wierni czerpią wodę, przypisując jej właściwości lecznicze. Jest to miejsce związane również z pustelniczym okresem życia św. Jana z Dukli.
Parafie.
Od 1969 r. trwa zlecona przez bpa Tokarczuka praca dukielskich bernardynów w parafii Chrystusa Króla w Trzcianie ze świątyniami w Trzcianie i w Zawadce Rymanowskiej. Są to cerkwie greckokatolickie, zamienione na rzymskokatolickie świątynie. Prócz tego w Zawadce istnieje dom rekolekcyjny.
Przy samym klasztorze parafia została erygowana w 1984 r. Liczy sobie ok. 1700 wiernych.

</doc>
<doc id="2282161" url="https://pl.wikipedia.org/wiki?curid=2282161" title="Business Sweden">
Business Sweden

Business Sweden – szwedzka organizacja promocji handlu i inwestycji z siedzibą w Sztokholmie. 
Została utworzona w 2013 z połączenia dotychczasowych - Szwedzkiej Rady ds. Handlu ("Exportrådet", "Swedish Trade Council") oraz agencji Invest Sweden. Szwedzka Rada ds. Handlu była powołana w 1972 decyzją parlamentu jak też zarządzana wspólnie przez Ministerstwo Spraw Zagranicznych ("Utrikesdepartementet") i Szwedzkie Stowarzyszenie Handlu Zagranicznego ("Sveriges Allmänna Utrikeshandelsförening"), wcześniej używające nazwy – Szwedzkie Stowarzyszenie Eksportu ("Sveriges Allmänna Exportförening"). 
Obecnie agencja zatrudnia około 500 pracowników w 57 krajach, w tym 10 w Polsce. W większości krajów, szef przedstawicielstwa posiada tytuł radcy handlowego ambasady Szwecji.
Przedstawicielstwo w Polsce funkcjonuje od 1992, wcześniej przy ul. Pytlasińskiego 13a (1996), ul. Wołodyjowskiego 74 (2001), ul. Królewskiej 16 (2006-2011), następnie w b. budynku z 1874 Banku Handlowego przy ul. Czackiego 7/9 (2011-).

</doc>
<doc id="2282162" url="https://pl.wikipedia.org/wiki?curid=2282162" title="Dystrykt Kalabo">
Dystrykt Kalabo

Dystrykt Kalabo – dystrykt w południowo-zachodniej Zambii w Prowincji Zachodniej. W 2000 roku liczył 114 806 mieszkańców (z czego 47,19% stanowili mężczyźni) i obejmował 23 970 gospodarstw domowych. Siedzibą administracyjną dystryktu jest Kalabo.

</doc>
<doc id="2282163" url="https://pl.wikipedia.org/wiki?curid=2282163" title="Conceição das Pedras">
Conceição das Pedras

Conceição das Pedras – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Santa Rita do Sapucaí.

</doc>
<doc id="2282164" url="https://pl.wikipedia.org/wiki?curid=2282164" title="Thousand Swords">
Thousand Swords

Thousand Swords – drugi album studyjny polskiej grupy muzycznej Graveland. Wydawnictwo ukazało się w 1995 roku nakładem wytwórni muzycznej Lethal Records. Nagrania zostały zarejestrowane w grudniu 1994 roku we wrocławskim Tuba Studio. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2282165" url="https://pl.wikipedia.org/wiki?curid=2282165" title="Dystrykt Kaoma">
Dystrykt Kaoma

Dystrykt Kaoma – dystrykt w południowo-zachodniej Zambii w Prowincji Zachodniej. W 2000 roku liczył 162 568 mieszkańców (z czego 48,81% stanowili mężczyźni) i obejmował 29 984 gospodarstw domowych. Siedzibą administracyjną dystryktu jest Kaoma.

</doc>
<doc id="2282166" url="https://pl.wikipedia.org/wiki?curid=2282166" title="Conceição dos Ouros">
Conceição dos Ouros

Conceição dos Ouros – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Santa Rita do Sapucaí.

</doc>
<doc id="2282167" url="https://pl.wikipedia.org/wiki?curid=2282167" title="Panyptila">
Panyptila

Panyptila – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Ameryce.
Morfologia.
Długość ciała 13–20 cm; masa ciała 18–50 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2282168" url="https://pl.wikipedia.org/wiki?curid=2282168" title="Dystrykt Lukulu">
Dystrykt Lukulu

Dystrykt Lukulu – dystrykt w zachodniej Zambii w Prowincji Zachodniej. W 2000 roku liczył 68 375 mieszkańców (z czego 49,12% stanowili mężczyźni) i obejmował 13 488 gospodarstw domowych. Siedzibą administracyjną dystryktu jest Lukulu.

</doc>
<doc id="2282169" url="https://pl.wikipedia.org/wiki?curid=2282169" title="Kościół i klasztor pw. św. Stanisława Kostki w Hrubieszowie">
Kościół i klasztor pw. św. Stanisława Kostki w Hrubieszowie



</doc>
<doc id="2282170" url="https://pl.wikipedia.org/wiki?curid=2282170" title="Cordislândia">
Cordislândia

Cordislândia – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Santa Rita do Sapucaí.

</doc>
<doc id="2282171" url="https://pl.wikipedia.org/wiki?curid=2282171" title="Notonecta viridis">
Notonecta viridis

Notonecta viridis – gatunek pluskwiaka z podrzędu różnoskrzydłych i rodziny pluskolcowatych. Należy do właściwych pluskwiaków wodnych.
Pluskwiak o ciele długości od 13,2 do 14,8 mm. Samice są średnio o 3% dłuższe od samców. Zarys jego ciała jest smukły, około trzykrotnie dłuższy niż szeroki, najszerszy na tułowiu. Przedplecze charakteryzuje boczy brzeg wysunięty w okolicy oka w ostry, lekko ku dołowi zagięty kąt. Tarczka jest czarna, a na półpokrywy mają ciemne plamki na zewnętrznych krawędziach, nasadzie zakrywki i w wewnętrznych rogach przykrywki.
Owad o rozsiedleniu głównie śródziemnomorskim, na północ sięgający do Wielkiej Brytanii i nizin Europy Środkowej, a na wschód do Iranu. W Polsce rzadki, spotykany od końca lipca do listopada, głównie w niedużych, płytkich, izolowanych zbiornikach, w tym w gliniankach.

</doc>
<doc id="2282172" url="https://pl.wikipedia.org/wiki?curid=2282172" title="Parafia Opieki Najświętszej Maryi Panny w Przegalinach Dużych">
Parafia Opieki Najświętszej Maryi Panny w Przegalinach Dużych

Parafia Opieki Najświętszej Maryi Panny w Przegalinach Dużych – parafia rzymskokatolicka w Przegalinach Dużych
Parafia erygowana w 1919 roku. Obecny kościół został wybudowany w 1820 roku przez Adama Moczulskiego, kościół ten był w 1875 roku zamieniony na cerkiew a w 1918 roku został rekoncyliowany na kościół rzymskokatolicki.
Terytorium parafii obejmuje: Brzeziny Kolonię, Ossowę, Przegaliny Duże, Przegaliny Małe, Żeliznę.

</doc>
<doc id="2282173" url="https://pl.wikipedia.org/wiki?curid=2282173" title="Cypsiurus">
Cypsiurus

Cypsiurus – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Afryce i Azji.
Morfologia.
Długość ciała 13–16 cm (w tym ogon do 9 cm); masa ciała 10–18,1 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2282174" url="https://pl.wikipedia.org/wiki?curid=2282174" title="Heliodora (Minas Gerais)">
Heliodora (Minas Gerais)

Heliodora – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Santa Rita do Sapucaí. 
Zobacz też:

</doc>
<doc id="2282175" url="https://pl.wikipedia.org/wiki?curid=2282175" title="Chris Maguire">
Chris Maguire

Christopher Jack „Chris” Maguire (ur. 16 stycznia 1989 w Bellshill) – szkocki piłkarz występujący na pozycji napastnika w Bury F.C.
Kariera klubowa.
Maguire zawodową karierę rozpoczynał w sezonie 2005/2006 w zespole Aberdeen. W Scottish Premier League zadebiutował 7 maja 2006 roku w zremisowanym 2:2 pojedynku z Celtikiem. Było to jednocześnie jedyne spotkanie rozegrane przez niego w tamtym sezonie w barwach Aberdeen. Od początku następnego sezonu zaczął częściej grywać w składzie Aberdeen. 26 grudnia 2006 roku w wygranym 3:1 spotkaniu z Kilmarnock strzelił pierwszego gola w Scottish Premier League. W 2007 roku zajął z zespołem 3. miejsce w tej lidze.
W lutym 2010 Maguire został wypożyczony do Kilmarnock, także grającego w Scottish Premier League. Zadebiutował tam 2 lutego 2010 roku w wygranym 1:0 meczu z Celtikiem, w którym zdobył także bramkę. W maju 2010 roku wrócił do Aberdeen.
W czerwcu 2011 roku podpisał trzyletni kontrakt z występującym w Championship Derby County.
Kariera reprezentacyjna.
W reprezentacji Szkocji Maguire zadebiutował 9 lutego 2011 roku w wygranym 3:0 towarzyskim meczu z Irlandią Północną.

</doc>
<doc id="2282177" url="https://pl.wikipedia.org/wiki?curid=2282177" title="Natércia">
Natércia

Natércia – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Santa Rita do Sapucaí.

</doc>
<doc id="2282178" url="https://pl.wikipedia.org/wiki?curid=2282178" title="Kościół i klasztor pw. św. Franciszka z Asyżu w Jelnej">
Kościół i klasztor pw. św. Franciszka z Asyżu w Jelnej

Kościół i klasztor pw. św. Franciszka z Asyżu w Jelnej – kościół poświęcony w 1974 roku, a klasztor erygowany w 1986 roku. Wspólnota klasztorna została wydzielona z klasztoru OO. Bernardynów w Leżajsku.
Kościół i Klasztor.
W 1969 roku została utworzona parafia przy klasztorze bernardynów w Leżajsku. Wtedy też pomyślano po raz pierwszy o utworzeniu ekspozytury w Jelnej. W czerwcu 1971 roku zbudowano mały drewniany kościółek przy kapliczce Matki Bożej Częstochowskiej. Msze św. odprawiał w niej oddelegowany z Leżajska o. Piotr Kotyła. Jesienią 1971 roku rozpoczęto również budowę murowanego kościoła. Biskup przemyski Ignacy Tokarczuk konsekrował go 1 listopada 1974 roku pod tytułem św. Franciszka z Asyżu.
4 sierpnia 1981 roku erygowano przy tym kościele parafię. W 1984 roku zaczęto budować dom zakonny, który oddano do użytku dekretem prowincjała 11 listopada 1986 roku.
W latach 1988–1992 zbudowano kościół filialny w przysiółku Judaszówce "pw. Podwyższenia Krzyża Świętego", który został poświęcony 26 września 1992 roku przez biskupa Ignacego Tokarczuka. W Judaszówce jest 400 wiernych.
W latach 1991–1995 zbudowano kościół filialny w Łukowej "pw. Miłosierdzia Bożego", który został poświęcony 7 maja 1995 roku przez biskupa Stefana Moskwę. 21 grudnia 2003 roku świątynia w Łukowej wraz z kościołem filialnym leżajskiej parafii bernardynów w Przychojcu weszły w skład Rektoratów, które 1 stycznia 2012 roku zostały połączone w parafię Dobrego Pasterza w Przychojcu-Łukowej pod duszpasterską opieką księży diecezjalnych.

</doc>
<doc id="2282180" url="https://pl.wikipedia.org/wiki?curid=2282180" title="Tachymarptis">
Tachymarptis

Tachymarptis – rodzaj ptaka z rodziny jerzykowatych (Apodidae).
Zasięg występowania.
Rodzaj obejmuje gatunki występujące w Eurazji i Afryce.
Morfologia.
Długość ciała 20–23 cm; masa ciała 67–128 g.
Systematyka.
Etymologia.
Gr. ταχυς "takhus" – szybki; μαρπτις "marptis" – ktoś, kto chwyta, przechwytuje &lt; μαρπτω "marptō" – chwytać, łapać.
Podział systematyczny.
Do rodzaju należą następujące gatunki:

</doc>
<doc id="2282181" url="https://pl.wikipedia.org/wiki?curid=2282181" title="Pedralva">
Pedralva

Pedralva – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Santa Rita do Sapucaí.

</doc>
<doc id="2282182" url="https://pl.wikipedia.org/wiki?curid=2282182" title="Dystrykt Mongu">
Dystrykt Mongu

Dystrykt Mongu – dystrykt w południowo-zachodniej Zambii w Prowincji Zachodniej. W 2000 roku liczył 162 002 mieszkańców (z czego 48,59% stanowili mężczyźni) i obejmował 32 054 gospodarstw domowych. Siedzibą administracyjną dystryktu jest Mongu.

</doc>
<doc id="2282184" url="https://pl.wikipedia.org/wiki?curid=2282184" title="Dystrykt Senanga">
Dystrykt Senanga

Dystrykt Senanga – dystrykt w południowo-zachodniej Zambii w Prowincji Zachodniej. W 2000 roku liczył 109 119 mieszkańców (z czego 48,19% stanowili mężczyźni) i obejmował 20 956 gospodarstw domowych. Siedzibą administracyjną dystryktu jest Senanga.

</doc>
<doc id="2282185" url="https://pl.wikipedia.org/wiki?curid=2282185" title="Santa Rita do Sapucaí">
Santa Rita do Sapucaí

Santa Rita do Sapucaí – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Santa Rita do Sapucaí.

</doc>
<doc id="2282186" url="https://pl.wikipedia.org/wiki?curid=2282186" title="Dystrykt Sesheke">
Dystrykt Sesheke

Dystrykt Sesheke – dystrykt w południowo-zachodniej Zambii w Prowincji Zachodniej. W 2000 roku liczył 78 169 mieszkańców (z czego 50,35% stanowili mężczyźni) i obejmował 15 929 gospodarstw domowych. Siedzibą administracyjną dystryktu jest Sesheke.

</doc>
<doc id="2282187" url="https://pl.wikipedia.org/wiki?curid=2282187" title="Kościół i klasztor pw. św. Brata Alberta w Lublinie">
Kościół i klasztor pw. św. Brata Alberta w Lublinie

Kościół św. Brata Alberta Chmielowskiego – świątynia bernardynów, zlokalizowana na lubelskim osiedlu "Botanik". Kościół jest w trakcie budowy; dobiegły końca prace przy dachu i trwa wykańczanie wnętrza. Nie jest to pierwsza placówka bernardynów w Lublinie; Kościół Nawrócenia św. Pawła w Lublinie był ich siedzibą do nadejścia zaborców.
Dzięki zabiegom prowincjała OO. Bernardynów o. Andrzeja Pabina, w 1989 r. bp ordynariusz Bolesław Pylak wyraził zgodę na założenie domu zakonnego oraz podjęcie starań u władz państwowych o lokalizację klasztoru i kościoła na terenie projektowanego osiedla "Botanik", zaś Wojewoda lubelski pismem wyraził zgodę na budowę tymczasowego punktu duszpasterskiego w rejonie ul. Willowej. Dnia 11 sierpnia 1991 roku odbyła się uroczystość poświęcenia kaplicy. Aktu tego dokonał bp Bolesław Pylak, biskup diecezjalny lubelski, w asyście bpa Marcjana Trofimiaka, biskupa pomocniczego lwowskiego.
W 1996 r. rozpoczęto budowę nowego - murowanego - klasztoru i kościoła. Do końca 2002 r. - dzięki pomocy finansowej wszystkich klasztorów bernardyńskich - wykonano większość prac budowlanych i wykończeniowych pozwalających na zamieszkanie w nim zakonników studiujących i wykładających na KUL oraz pracujących przy parafii.
Dnia 19 czerwca 2016 nastąpiła konsekracja świątyni, której dokonał metropolita lubelski, abp Stanisław Budzik.

</doc>
<doc id="2282189" url="https://pl.wikipedia.org/wiki?curid=2282189" title="Stopochodność">
Stopochodność

Stopochodność – termin określający sposób chodzenia niektórych ssaków na całych powierzchniach podeszw stóp i dłoni. Do stopochodnych () zalicza się głównie człekokształtne i niedźwiedzie. Podczas chodzenia układają kości stóp i dłoni w płaszczyźnie poziomej, prostopadłej do płaszczyzny podudzia.
Jednym ze skutków stopochodności jest zmniejszone zużycie energii podczas chodu, ale zwiększone podczas biegu.

</doc>
<doc id="2282191" url="https://pl.wikipedia.org/wiki?curid=2282191" title="Senanga">
Senanga

Senanga – miasto w Zambii, w Prowincji Zachodniej. Według danych szacunkowych na rok 2010 liczy 11.936 mieszkańców. W mieście znajduje się port lotniczy Senanga.

</doc>
<doc id="2282195" url="https://pl.wikipedia.org/wiki?curid=2282195" title="Chwała Ojcu">
Chwała Ojcu



</doc>
<doc id="2282198" url="https://pl.wikipedia.org/wiki?curid=2282198" title="Apus">
Apus

Apus – rodzaj ptaka z podrodziny jerzyków (Apodinae) w rodzinie jerzykowatych (Apodidae).
Zasięg występowania.
Rodzaj obejmuje gatunki występujące w Eurazji i Afryce.
Morfologia.
Długość ciała 12–18 cm; masa ciała 22–52 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2282199" url="https://pl.wikipedia.org/wiki?curid=2282199" title="Lukulu">
Lukulu

Lukulu – miasto w Zambii, w Prowincji Zachodniej. Według danych szacunkowych na rok 2010 liczy 3.996 mieszkańców.

</doc>
<doc id="2282201" url="https://pl.wikipedia.org/wiki?curid=2282201" title="Parafia św. Mikołaja w Radczu">
Parafia św. Mikołaja w Radczu

Parafia św. Mikołaja w Radczu – parafia rzymskokatolicka w Radczu
Parafia erygowana w 1919 roku. Obecny kościół został wybudowany w latach 1890–1907 jako cerkiew prawosławna, wyświęcony powtórnie w 1918 roku (zrewindykowany na rzecz Kościoła katolickiego).
Terytorium parafii obejmuje tylko Radcze.

</doc>
<doc id="2282202" url="https://pl.wikipedia.org/wiki?curid=2282202" title="Noble M10">
Noble M10

Noble M10 – samochód sportowy produkowany w 1999 r. przez angielską markę Noble Automotive Ltd. z siedzibą w Leicestershire. Typ nadwozia to kabriolet. Jest to pierwszy pojazd zaprojektowany i zbudowany przez tę firmę, wyprodukowano zaledwie kilka egzemplarzy. Pierwsze dwa egzemplarze miały powstać w przydomowym garażu założyciela firmy – Lee Noble. Następcą modelu był Noble M12 oraz Noble M12 GTO. Do napędu użyto jednostki V6 2,5 l 24 v/4 zawory cylinder, wolnossący, generującą moc maksymalną 170 KM, pochodzący od marki Ford. Maksymalny moment obrotowy 219,67 Nm. Napęd przenoszony jest na tylną oś poprzez 5-biegową manualną skrzynię biegów. 

</doc>
<doc id="2282203" url="https://pl.wikipedia.org/wiki?curid=2282203" title="Kaoma (Zambia)">
Kaoma (Zambia)

Kaoma – miasto w Zambii, w Prowincji Zachodniej. Według danych szacunkowych na rok 2010 liczy 18.006 mieszkańców. W mieście znajduje się port lotniczy Kaoma.

</doc>
<doc id="2282206" url="https://pl.wikipedia.org/wiki?curid=2282206" title="Kalabo">
Kalabo

Kalabo – miasto w Zambii, w Prowincji Zachodniej. Według danych szacunkowych na rok 2010 liczy 8.660 mieszkańców. W mieście znajduje się Port lotniczy Kalabo.

</doc>
<doc id="2282209" url="https://pl.wikipedia.org/wiki?curid=2282209" title="Jerzyk">
Jerzyk



</doc>
<doc id="2282211" url="https://pl.wikipedia.org/wiki?curid=2282211" title="Dystrykt Shangombo">
Dystrykt Shangombo

Dystrykt Shangombo (lub Shang'ombo) – dystrykt w południowo-zachodniej Zambii w Prowincji Zachodniej. W 2000 roku liczył 70 049 mieszkańców (z czego 47,81% stanowili mężczyźni) i obejmował 14 039 gospodarstw domowych. Siedzibą administracyjną dystryktu jest Shangombo.

</doc>
<doc id="2282213" url="https://pl.wikipedia.org/wiki?curid=2282213" title="Mwense">
Mwense

Senanga – miasto w Zambii, w Prowincji Zachodniej. Według danych szacunkowych na rok 2010 liczy 5.221 mieszkańców.

</doc>
<doc id="2282219" url="https://pl.wikipedia.org/wiki?curid=2282219" title="Nyimba">
Nyimba

Nyimba – miasto w Zambii, w Prowincji Wschodniej. Według danych szacunkowych na rok 2010 liczy 1.634 mieszkańców.

</doc>
<doc id="2282223" url="https://pl.wikipedia.org/wiki?curid=2282223" title="James Ivory (matematyk)">
James Ivory (matematyk)

James Ivory (ur. 17 lutego 1765, zm. 21 września 1842) – szkocki matematyk i astronom. Laureat Medalu Copleya.
Życiorys.
Ivory urodził się w Dundee, gdzie pobierał wczesną edukację w Dundee Grammar School. W 1779 rozpoczął studia na najstarszym szkockim uniwersytecie University of St Andrews, gdzie wyróżniał się szczególnie w matematyce. Studiował także teologię, jednak po dwóch semestrach na University of St. Andrews i jednym semestrze na Uniwersytecie Edynburskim, porzucił idee kościelne. W 1786 został asystentem nauczyciela matematyki i filozofii naturalnej w nowo powstałej Akademii Dundee. Trzy lata później został wspólnikiem i dyrektorem w firmie zajmującej się przędzeniem lnu w Douglastown, w hrabstwie Forfarshire (obecnie Angus), choć nadal w wolnych chwilach zajmował się samodzielnym studiowaniem matematyki. Był bardzo dobrze zorientowany nie tylko w geometrii dawnej i współczesnej, ale też miał pełnię wiedzy z zakresu metod analitycznych i odkryć matematyków na kontynencie.
Osiągnięcia naukowe.
Najwcześniejsze prace Jamesa Ivory’ego dotyczące analizy rektyfikacji elipsy zostały opublikowane wydawnictwem Royal Society of Edinburgh w 1796 roku. Kolejne publikacje to "Równania Sześcienne" z 1799 i "Problem Keplera" z 1802. W 1804, po rozwiązaniu spółki przędzalni lnu, Ivory objął jedną z katedr matematyki na Royal Military College w Marlow (obecnie przeniesioną do Sandhurst), gdzie od 1816 roku, kiedy to pogorszenie stanu zdrowia zobowiązało go do rezygnacji, wywiązywał się z niezwykłym sukcesem ze swoich obowiązków.
W czasie pracy w Marlow opublikował w „Philosophical Transactions” kilka artykułów, które przyczyniły się do otrzymania w 1814 Medalu Copleya i zapewniły członkostwo w Towarzystwie Królewskim w 1815. Szczególne znaczenie w historii ma twierdzenie dotyczące elipsoid opublikowane w 1809, zwane twierdzeniem Ivory’ego. Jego późniejsze prace w „Philosophical Transactions” dotyczyły refrakcji aeronomicznych, zaburzeń planetarnych, czy równowagi płynności mas. Za swoje badania otrzymał medal królewski w 1826 i ponownie w 1839.
W 1831, za rekomendacją Lorda Broughama, król Wilhelm IV Hanowerski przyznał mu rentę w wysokości 300 £ rocznie oraz odznaczył go Royal Guelphic Order wraz z tytułem szlacheckim. W 1839 roku Uniwersytet St. Andrews nadał mu tytuł doktora.

</doc>
<doc id="2282224" url="https://pl.wikipedia.org/wiki?curid=2282224" title="Hrabstwo Cobb">
Hrabstwo Cobb

Hrabstwo Cobb (ang. "Cobb County") – hrabstwo w stanie Georgia w Stanach Zjednoczonych. Jest trzecim najbardziej zaludnionym hrabstwem stanu Georgia, po hrabstwach Fulton i Gwinnett. Jest częścią obszaru metropolitalnego Atlanty i leży na północny–zachód od centrum Atlanty.
Geografia.
Według spisu z 2000 roku obszar całkowity hrabstwa obejmuje powierzchnię 344,51 mil2 (892,28 km2), z czego 340,15 mil2 (880,98 km2) stanowią lądy, a 4,36 mil2 (11,29 km2) stanowią wody. Jego stolicą jest Marietta. Znajduje się tutaj Park Historyczny Góry Kennesaw.
Demografia.
Według spisu w 2020 roku liczy 766,1 tys. mieszkańców, co oznacza wzrost o 11,3% od poprzedniego spisu z roku 2010. Według danych z 2020 roku połowę populacji (51%) stanowiły osoby białe nielatynoskie, następnie 27,6% to byli czarnoskórzy lub Afroamerykanie, 13% to Latynosi, 5,5% Azjaci, 4,7% było rasy mieszanej i 0,2% to rdzenna ludność Ameryki.
Poza osobami pochodzenia afroamerykańskiego, do największych grup należały osoby pochodzenia angielskiego (10,1%), niemieckiego (8,5%), irlandzkiego (7,7%), meksykańskiego (6,7%), „amerykańskiego” (5,2%), włoskiego (4%), szkockiego lub szkocko–irlandzkiego (3,3%) i afrykańskiego lub arabskiego (3,5%). Około połowy Azjatów to Hindusi. 
Religia.
Według danych z 2010 roku pod względem członkostwa do największych denominacji w hrabstwie należały: Południowa Konwencja Baptystów (105,1 tys.), Kościół katolicki (77 tys.), Zjednoczony Kościół Metodystyczny (53,6 tys.) i Kościół Boży (23,8 tys.). Lokalne bezdenominacyjne zbory ewangelikalne zrzeszały 50 131 członków w 61 zborach.
Polityka.
Historycznie hrabstwo Cobb było hrabstwem republikańskim, jednak od 2016 r. ma tendencję przechylać się na stronę Demokratów, co jest spowodowane zmianami demograficznymi i coraz większą migracją czarnoskórych i latynoskich mieszkańców na północno–zachodnie przedmieścia Atlanty. 
W wyborach prezydenckich w 2020 roku, 56,3% wyborców oddało głos na Joe Bidena i 42,0% na Donalda Trumpa. 

</doc>
<doc id="2282225" url="https://pl.wikipedia.org/wiki?curid=2282225" title="Alexandru Gațcan">
Alexandru Gațcan

Alexandru Gaţcan (ros. Александр Михайлович Гацкан, mołd. Александру Гацкан, ur. 27 marca 1984 w Kiszyniowie) – piłkarz mołdawski grający na pozycji środkowego pomocnika. Od 2008 roku jest zawodnikiem klubu FK Rostów. Posiada także obywatelstwo rosyjskie.
Kariera klubowa.
Karierę piłkarską Gaţcan rozpoczął w klubie Unisport-Auto Kiszyniów. W 2003 roku awansował do kadry pierwszego zespołu i zadebiutował w nim w pierwszej lidze mołdawskiej. w klubie tym występował przez cały sezon 2003/2004.
W 2004 roku Gaţcan odszedł do rosyjskiego Spartaka Moskwa. Nie przebił się jednak do pierwszej drużyny Spartaka i do końca 2004 roku występował jedynie w rezerwach tego klubu. W 2005 roku odszedł do Spartaka Czelabińsk i przez sezon występował w nim w Pierwszej Dywizji.
Na początku 2006 roku Gaţcan przeszedł do Rubinu Kazań. W rosyjskiej Premijer Lidze zadebiutował 19 marca 2006 w wygranym 2:1 domowym spotkaniu z FK Rostów. W drużynie Rubinu występował do końca 2007 roku.
W 2008 roku Gaţcan podpisał kontrakt z FK Rostów z Pierwszej Dywizji. Swój debiut w nim zaliczył 19 sierpnia 2008 w wygranym 2:1 wyjazdowym meczu z Dinamem Barnauł. Na koniec 2008 roku awansował z Rostowem do Priemjer-Ligi i od tego czasu jest podstawowym zawodnikiem klubu.
Kariera reprezentacyjna.
W reprezentacji Mołdawii Gaţcan zadebiutował w 2005 roku. W swojej karierze grał m.in. w eliminacjach do MŚ 2006, Euro 2008 i MŚ 2010.

</doc>
<doc id="2282227" url="https://pl.wikipedia.org/wiki?curid=2282227" title="Alexandru Gatcan">
Alexandru Gatcan



</doc>
<doc id="2282229" url="https://pl.wikipedia.org/wiki?curid=2282229" title="Jacob Sporrenberg">
Jacob Sporrenberg



</doc>
<doc id="2282231" url="https://pl.wikipedia.org/wiki?curid=2282231" title="Parafia Przemienienia Pańskiego i św. Andrzeja Boboli w Rudnie">
Parafia Przemienienia Pańskiego i św. Andrzeja Boboli w Rudnie

Parafia Przemienienia Pańskiego i św. Andrzeja Boboli w Rudnie – parafia rzymskokatolicka w Rudnie podlegająca dekanatowi komarowskiemu.
Parafia erygowana w 1919 roku przy kościele wybudowanym w latach 1816-1818, a w 1874 roku zamienionym na cerkiew i rekoncyliowanym w 1915 roku przez kapelana wojsk austriackich. Kościół wraz ze starszą od niego dzwonnicą i cmentarzem parafialnym został w 1966 roku wpisany do rejestru zabytków.
Do parafii należą wierni z Rudna.

</doc>
<doc id="2282232" url="https://pl.wikipedia.org/wiki?curid=2282232" title="Eden Games">
Eden Games

Eden Games (do 2003 Eden Studios) – francuski producent gier komputerowych. W maju 2002 firma została wykupiona przez przedsiębiorstwo Infogrames Group. Firma stworzyła takie gry jak: "", "Alone in the Dark", "Test Drive Unlimited", "Test Drive Unlimited 2" i "V-Rally". Firma jest spółką całkowicie zależną od Atari SA.
Gry wyprodukowane przez Eden Games.
Źródło: Gry-Online

</doc>
<doc id="2282233" url="https://pl.wikipedia.org/wiki?curid=2282233" title="Eden Studios">
Eden Studios



</doc>
<doc id="2282234" url="https://pl.wikipedia.org/wiki?curid=2282234" title="Alex Chernov">
Alex Chernov

Alex Chernov (ur. 12 maja 1938 na Litwie) – australijski ekonomista, prawnik i działacz państwowy, od 8 kwietnia 2011 do 2015 pełnił urząd gubernatora stanu Wiktoria. 
Życiorys.
Pochodzi z rodziny Rosjan osiadłych na Litwie, skąd jego rodzina wyemigrowała do Austrii, gdy był jeszcze niemowlęciem. Swoją edukację rozpoczął w szkole podstawowej w Salzburgu, ale gdy miał 10 lat, jego rodzice postanowili przenieść się do Melbourne. W 1961 uzyskał licencjat w dziedzinie handlu na University of Melbourne. Siedem lat później ukończył studia prawnicze na tej samej uczelni i został przyjęty do adwokatury stanu Wiktoria. W swej praktyce prawniczej specjalizował się w prawie handlowym, w szczególności zagadnieniach związanych z funkcjonowaniem spółek. W 1980 uzyskał tytuł radcy królowej (Queen's Counsel), przeznaczony dla najbardziej doświadczonych prawników. W latach 1985-86 stał na czele samorządu zawodowego prawników w stanie Wiktoria, zaś w latach 1990-1991 kierował Law Council of Australia, organizacją grupującą prawnicze samorządy ze wszystkich stanów i terytoriów Australii. 
W 1997 został sędzią Sądu Najwyższego Wiktorii. Początkowo orzekał w Izbie Procesowej, ale już w 1998 został awansowany do Izby Odwoławczej. W lutym 2008, na krótko przed swoimi 70. urodzinami, przeszedł w stan spoczynku. W styczniu 2009 został wybrany na kanclerza swojej "alma mater". 21 lutego 2011 ogłoszono, iż zastąpi Davida de Kretsera na stanowisku gubernatora Wiktorii. Objął urząd 8 kwietnia 2011 roku.
Życie prywatne.
Chernov jest od 1966 roku żonaty z Elizabeth, z domu Hopkins, prawniczką i działaczką społeczną, aktywną zwłaszcza w organizacjach zajmujących się zdrowiem kobiet i dzieci. Mają troje dzieci i sześcioro wnucząt.

</doc>
<doc id="2282240" url="https://pl.wikipedia.org/wiki?curid=2282240" title="Michael O’Connor (północnoirlandzki piłkarz)">
Michael O’Connor (północnoirlandzki piłkarz)

Michael Joseph O’Connor (ur. 6 października 1987 w Belfaście) – północnoirlandzki piłkarz występujący na pozycji pomocnika. Zawodnik klubu Lincoln City.
Kariera klubowa.
O’Connor zawodową karierę rozpoczynał w sezonie 2005/2006 w angielskim zespole Crewe Alexandra z Championship. W rozgrywkach tych zadebiutował 25 lutego 2006 w wygranym 2:1 pojedynku z Brighton &amp; Hove Albion. W tym samym roku spadł z zespołem do League One. W marcu 2009 został wypożyczony do Lincoln City z League Two, gdzie grał do końca sezonu 2008/2009.
W połowie 2009 roku O’Connor odszedł do Scunthorpe United z Championship. Pierwszy ligowy mecz rozegrał tam 8 sierpnia 2009 przeciwko Cardiff City (0:4), zaś 12 września 2009 w wygranym 4:0 spotkaniu z Crystal Palace strzelił pierwszego gola w Championship. W sezonie 2010/2011 wraz ze Scunthorpe spadł do League One.
W 2012 roku przeszedł do Rotherhamu United, z którym w sezonie 2012/2013 awansował z League Two do League One. W latach 2014–2016 występował w Port Vale, także grającym w tej lidze. Następnie był zawodnikiem zespołów League Two – Notts County oraz Lincoln City.
Kariera reprezentacyjna.
W reprezentacji Irlandii Północnej O’Connor zadebiutował 26 marca 2008 w wygranym 4:1 towarzyskim meczu z Gruzją. Do 2013 roku w kadrze wystąpił 11 razy.

</doc>
<doc id="2282247" url="https://pl.wikipedia.org/wiki?curid=2282247" title="Gwiazda typu FU Orionis">
Gwiazda typu FU Orionis

Gwiazdy typu FU Orionis – klasa gwiazd zmiennych na wczesnym etapie ewolucyjnym, przed ciągiem głównym. Gwiazdy te wykazują olbrzymie pojaśnienia, o kilka magnitudo, typowo w skali około 1 roku, przy czym zmieniają również swój typ widmowy. Tego typu rozbłysk może trwać kilkadziesiąt lat.
Prototypem klasy jest gwiazda zmienna FU Orionis w gwiazdozbiorze Oriona, która w 1937 roku pojaśniała optycznie z 15 do 9 wielkości gwiazdowej. W 1970 roku odkryto podobną gwiazdę tego typu, V1057 Cygni, 11 wielkości gwiazdowej, a od tamtej pory jeszcze kilka dalszych przykładów.
Prawdopodobnie pojaśnienie gwiazdy wiąże się ze wzmożonym tempem akrecji materii na młodą protogwiazdę typu T Tauri. Gwiazdy te mogą przechodzić rozbłyski cyklicznie, kilka-kilkanaście razy w ciągu tej fazy życia, zanim osiągną ciąg główny. Zbierają w ten sposób nawet do 50 procent swej ostatecznej masy.

</doc>
<doc id="2282249" url="https://pl.wikipedia.org/wiki?curid=2282249" title="Parafia Narodzenia Najświętszej Maryi Panny w Szóstce">
Parafia Narodzenia Najświętszej Maryi Panny w Szóstce

Parafia Narodzenia Najświętszej Maryi Panny w Szóstce – parafia rzymskokatolicka w Szóstce.
Parafia erygowana w 1919 roku. Kościół parafialny został wybudowany w latach 1889-1890 jako cerkiew prawosławna, przejęty przez katolików i rekoncyliowany w 1919 roku. Obiekt reprezentuje styl bizantyńsko-rosyjski. Następnie w okresie międzywojennym świątynia w Szóstce była cerkwią neounicką.
Terytorium parafii obejmuje Szóstkę i Worsy.

</doc>
<doc id="2282250" url="https://pl.wikipedia.org/wiki?curid=2282250" title="Johnny Gorman">
Johnny Gorman

Rory John McCaughan "Johnny" Gorman (ur. 26 października 1992 w Sheffield) – północnoirlandzki piłkarz występujący na pozycji pomocnika. Od 2013 roku zawodnik Leyton Orient.
Kariera klubowa.
Gorman treningi rozpoczął w 2002 roku w Manchesterze City. W 2003 roku przeszedł do Manchesteru United, a w 2009 roku trafił do juniorów Wolverhamptonu.
Kariera reprezentacyjna.
W reprezentacji Irlandii Północnej Gorman zadebiutował 26 maja 2010 roku w przegranym 0:2 towarzyskim meczu z Turcją.

</doc>
<doc id="2282251" url="https://pl.wikipedia.org/wiki?curid=2282251" title="Europejska Demokracja">
Europejska Demokracja

Europejska Demokracja (wł. "Democrazia Europea", DE) – włoska centrowa i chadecka partia polityczna, działająca w latach 2001–2002.
Ugrupowanie powstało w lutym 2001. Założył jej Sergio D’Antoni, działacz związkowy, długoletni lider jednej z central związkowych (CISL). Nową formację zasiliły grupy działaczy Włoskiej Partii Ludowej (były minister Ortensio Zecchino, wielokrotny premier Giulio Andreotti) oraz Ligi Północnej (były minister Vito Gnutti). Europejska Demokracja wystartowała w wyborach parlamentarnych w tym samym roku jako ugrupowanie niezależne, nienależące do żadnego z głównych bloków wyborczych. Do Izby Deputowanych uzyskała wynik na poziomie 2,39% w wyborach proporcjonalnych i 3,52% w okręgach większościowych, zaś do Senatu jej kandydatów poparło 3,15% głosujących, co pozwoliło zdobyć partii jedynie dwa mandaty w izbie wyższej.
W grudniu 2002 Europejska Demokracja rozwiązała się, współtworząc wraz z CCD i CDU nową partię – Unię Chrześcijańskich Demokratów i Centrum. W 2004 grupa działaczy wywodząca się z DE opuściła UDC i przyłączyła się do partii Margherita (m.in. Sergio D’Antoni).

</doc>
<doc id="2282254" url="https://pl.wikipedia.org/wiki?curid=2282254" title="Douglastown">
Douglastown

Douglastown jest osadą w hrabstwie Kinnettles (obecnie Angus), w Szkocji, trzy mile na południowy zachód od Forfar. Nazwa osady pochodzi od nazwiska właściciela ziemskiego, który około 1789 wniósł te grunty do spółki James Ivory &amp; Co (w której Douglas był wspólnikiem) na potrzeby budowy przędzalni lnu oraz domów pracowników przędzalni. Przędzalnia została zamknięta w 1834 roku.

</doc>
<doc id="2282263" url="https://pl.wikipedia.org/wiki?curid=2282263" title="Andrzej Marczewski">
Andrzej Marczewski



</doc>
<doc id="2282266" url="https://pl.wikipedia.org/wiki?curid=2282266" title="Parafia św. Michała Archanioła w Witorożu">
Parafia św. Michała Archanioła w Witorożu

Parafia św. Michała Archanioła w Witorożu – parafia rzymskokatolicka w Witorożu
Parafia erygowana w 1919 roku. Obecny kościół został wybudowany w 1739 roku jako cerkiew unicka, w 1875 roku zamieniony na cerkiew prawosławną, a w 1919 roku rekoncyliowany na kościół rzymskokatolicki.
Parafia obejmuje swoim zasięgiem miejscowości: Danówka, Leszczanka, Łan, Strzyżówka, Witoroż i Wólka Korczowska.

</doc>
<doc id="2282267" url="https://pl.wikipedia.org/wiki?curid=2282267" title="James Lawrie">
James Lawrie

James Lawrie (ur. 18 grudnia 1990 w Dundonald) – północnoirlandzki piłkarz występujący na pozycji napastnika. Zawodnik klubu Telford United.
Kariera klubowa.
Lawrie zawodową karierę rozpoczynał w 2007 roku w angielskim zespole Port Vale z League One. W tych rozgrywkach zadebiutował 4 grudnia 2007 roku w przegranym 0:3 pojedynku z Leeds United. W 2008 roku spadł z zespołem do League Two. W tej lidze pierwszy mecz zaliczył 27 sierpnia 2008 roku przeciwko Gillingham (0:1). 27 stycznia 2009 roku w wygranym 3:0 spotkaniu z Chester City strzelił pierwszego gola w League Two. W lutym 2010 roku został wypożyczony do Kidderminster Harriers z Premier Conference. Grał tam do końca sezonu 2009/2010.
W połowie 2010 roku Lawrie odszedł do Telford United z Conference North.
Kariera reprezentacyjna.
W reprezentacji Irlandii Północnej Lawrie zadebiutował 26 czerwca 2009 roku w przegranym 0:3 towarzyskim meczu z Włochami.

</doc>
<doc id="2282268" url="https://pl.wikipedia.org/wiki?curid=2282268" title="Teraz tu">
Teraz tu



</doc>
<doc id="2282269" url="https://pl.wikipedia.org/wiki?curid=2282269" title="Jazz at the Philharmonic">
Jazz at the Philharmonic

Jazz at the Philharmonic (JATP) – przedsięwzięcie muzyczne realizowane w latach 1944-1983, obejmujące pojedyncze koncerty, tournées i nagrania płytowe. Jego pomysłodawcą i organizatorem był Norman Granz (1918-2001) – amerykański impresario jazzowy i producent muzyczny. 
Historia.
Pierwszy koncert odbył się 2 lipca 1944 w Philharmonic Auditorium w Los Angeles. Wystąpili na nim Illinois Jacquet, Jack McVea, J.J. Johnson, Shorty Sherock, Nat „King” Cole, Les Paul, Johnny Miller, Meade Lux Lewis, Bumps Myers, Joe Sullivan, Buddy Rich, Randall Miller, Bud Hatch, Marie Bryant, Red Callender, Lee Young i Carolyn Richards. Zamierzenie miało nosić nazwę: „Jazz Concert at the Philharmonic Auditorium”, ale drukarz, przygotowujący afisze i programy, skrócił ją do: „Jazz at the Philharmonic”. Koncert odniósł sukces, a występy Illinois Jacqueta, Nata „Kinga” Cole’a i Lesa Paula wywołały prawdziwą sensację. Granz postanowił więc kontynuować przedsięwzięcie, które z biegiem czasu przekształciło się w cenioną instytucję, propagującą jazz na całym świecie. Przedstawiał wybitnych muzyków, grających przede wszystkim swing, bebop i szeroko pojęty jazz mainstreamowy. Koncerty JATP były jednymi z pierwszych imprez o dużym prestiżu, które zrywały z segregacją rasową, prezentując zespoły o mieszanych etnicznie składach.
W latach 1945-1957 odbyło się 18 tras koncertowych JATP w Stanach Zjednoczonych i Kanadzie. Ostatnie, dziewiętnaste, krajowe tournée zostało zorganizowane w 1967. Europejskich tras koncertowych było 8 w latach 1957-1959. Później odbyło się jeszcze kilka pojedynczych koncertów JATP w Europie i Japonii. Pożegnalny koncert JATP miał miejsce w Tokio w 1983.
Granz zarejestrował wiele koncertów JATP. Początkowo odpłatnie użyczał nagrań firmom fonograficznym, ale z chwilą założenia w 1946 pierwszej własnej wytwórni (Clef Records), sam zaczął wydawać płyty. W 2010 Library of Congress podczas corocznego wyboru zapisów dźwiękowych „znaczących kulturowo, historycznie lub estetycznie”, włączyła nagrania JATP do Narodowego Rejestru Nagrań (ang. "National Recording Registry").
Wybrani artyści JATP.
Louie Bellson, Ray Brown, Red Callender, Benny Carter, Nat „King” Cole, Sonny Criss, Buddy DeFranco, Harry „Sweets” Edison, Roy Eldridge, Herb Ellis, Ella Fitzgerald, Stan Getz, Dizzy Gillespie, Lionel Hampton, Bill Harris, Coleman Hawkins, J. C. Heard, Billie Holiday, Helen Humes, Illinois Jacquet, J.J. Johnson, Hank Jones, Jo Jones, Barney Kessel, Kenny Kersey, Gene Krupa, Lou Levy, Meade Lux Lewis, Shelly Manne, Modern Jazz Quartet, Fats Navarro, Charlie Parker, Joe Pass, Les Paul, Oscar Peterson, Flip Phillips, Buddy Rich, Charlie Shavers, Willie Smith, Sonny Stitt, Slim Gaillard, Clark Terry, Tommy Turk, Ben Webster, Lee Young i Lester Young.

</doc>
<doc id="2282276" url="https://pl.wikipedia.org/wiki?curid=2282276" title="Josh McQuoid">
Josh McQuoid

Josh McQuoid, właśc. Joshua Joseph Brian McQuoid (ur. 15 grudnia 1989 w Southampton) – północnoirlandzki piłkarz występujący na pozycji pomocnika. Zawodnik klubu Weymouth.
Kariera klubowa.
McQuoid zawodową karierę rozpoczynał w 2006 roku w angielskim zespole Bournemouth z League One. W rozgrywkach tych zadebiutował 3 marca 2007 w wygranym 2:0 pojedynku z Doncaster Rovers. W 2008 roku spadł z zespołem do League Two, ale w 2010 roku wrócił z nim do League One.
W grudniu 2010 został wypożyczony do Millwall z Championship. W tej lidze pierwszy mecz rozegrał 4 grudnia 2010 przeciwko Scunthorpe United (3:0). W styczniu 2011 podpisał kontrakt z Millwall. W 2012 roku był stamtąd wypożyczony do Burnley (Championship).
Od maja 2012 ponownie występował w Bournemouth. W sezonie 2012/2013 awansował wraz z nim z League One do Championship. W kolejnych sezonach był wypożyczany z powrotem do League One, do drużyn Peterborough United oraz Coventry City. W 2015 roku został piłkarzem Luton Town z League Two. W 2017 roku McQuoida wypożyczano do Stevenage (League Two) oraz do Torquay United (National League).
W styczniu 2018 odszedł do zespołu National League – Aldershot Town, a połowie tego samego roku został zawodnikiem Weymouth z ligi Southern Football League, będącej odpowiednikiem siódmej ligi.
W Championship rozegrał 34 spotkania i zdobył 2 bramki.
Kariera reprezentacyjna.
W reprezentacji Irlandii Północnej McQuoid zadebiutował 17 listopada 2010 w zremisowanym 1:1 towarzyskim meczu z Marokiem. Do 2011 roku w kadrze rozegrał 5 spotkań.

</doc>
<doc id="2282279" url="https://pl.wikipedia.org/wiki?curid=2282279" title="Problem kolekcjonera kuponów">
Problem kolekcjonera kuponów

Problem kolekcjonera kuponów opisuje klasę konkursów, w którym gracz otrzymuje wygraną po zebraniu wszystkich kuponów z określonej puli. Problem polega na przewidzeniu jak długo należy zbierać kupony, aby otrzymać wygraną. Problem ten jest interesujący z matematycznego punktu widzenia, jak i ma wiele zastosowań w informatyce.
Analiza problemu.
Oto doprecyzowanie podstawowego wariantu problemu kolekcjonera kuponów:
Interesuje nas liczba rzutów formula_2 po której w każdej urnie znajdzie się co najmniej jedna kula. Liczba rzutów formula_3 jest zmienną losową.
Problem ten można stosunkowo łatwo zanalizować, rozbijając proces wypełniania urn na etapy. Załóżmy, że w pewnej chwili wypełnionych jest formula_4 urn i niech formula_5 oznacza liczbę rzutów potrzebnych do zapełnienia formula_6 urn (czyli do dorzucenia jednej kuli do pustych urn). Wtedy
Wartość oczekiwana.
Korzystając z tego, że wartość oczekiwana zmiennej o rozkładzie geometrycznym z parametrem formula_11 wynosi formula_12 oraz z tego, że wartość oczekiwana sumy zmiennych losowych jest równa sumie wartości oczekiwanych tych zmiennych otrzymujemy
Suma formula_14 nazywana jest "formula_1-tą liczbą harmoniczną" i oznaczana symbolem formula_16
Ponadto
gdzie formula_18 jest stałą Eulera-Mascheroniego.
W konsekwencji
Wariancja.
Wariancję zmiennej losowej formula_3 można wyznaczyć w podobny sposób jak wyznacza się wartość oczekiwaną. Zmienna losowa o rozkładzie geometrycznym z parametrem formula_11 ma wariancję równą formula_22 oraz z wariancja sumy niezależnych zmiennych losowych jest równa sumie wariancji tych zmiennych, skąd wynika że
Ponadto
zatem asymptotycznie zmienna formula_3 jest mocno skoncentrowana.

</doc>
<doc id="2282281" url="https://pl.wikipedia.org/wiki?curid=2282281" title="Sergio D’Antoni">
Sergio D’Antoni

Sergio D’Antoni (ur. 10 grudnia 1946 w miejscowości Caltanissetta) – włoski prawnik, działacz związkowy, parlamentarzysta, były wiceminister rozwoju gospodarczego.
Życiorys.
Ukończył studia prawnicze, został następnie wykładowcą prawa pracy na Uniwersytecie w Palermo. Zaangażował się w działalność centrali związkowej – Włoskiej Konfederacji Pracowniczych Związków Zawodowych (CISL). Był jej sekretarzem na szczeblu prowincji i regionu. Od 1991 do 2000 kierował całą organizacją, zajmując stanowisko sekretarza generalnego. Pełnił również funkcje kierownicze w organach międzynarodowych central związkowych.
W 2001 został posłem do Sycylijskiego Zgromadzenia Regionalnego. Wcześniej w tym samym roku założył nowe ugrupowanie pod nazwą Europejska Demokracja, które poniosło porażkę w wyborach krajowych. W 2002 przyłączył się wraz z nim do nowo powołanej Unii Chrześcijańskich Demokratów i Centrum. W 2004 odszedł do opozycyjnej wówczas partii Margherita. W tym samym roku z poparciem Drzewa Oliwnego w wyborach uzupełniających został wybrany do Izby Deputowanych XIV kadencji, mandat utrzymał również na XV kadencję w 2006. W rządzie Romano Prodiego od 2006 do 2008 sprawował urząd wiceministra rozwoju gospodarczego jako zastępca Piera Luigiego Bersaniego.
W 2007 został członkiem Partii Demokratycznej. W 2008 uzyskał reelekcję na XVI kadencję (do 2013).

</doc>
<doc id="2282282" url="https://pl.wikipedia.org/wiki?curid=2282282" title="Lundazi">
Lundazi

Lundazi – miasto w Zambii, w Prowincji Wschodniej. Według danych szacunkowych na rok 2010 liczy 15.966 mieszkańców.

</doc>
<doc id="2282285" url="https://pl.wikipedia.org/wiki?curid=2282285" title="Katete (Zambia)">
Katete (Zambia)

Katete – miasto w Zambii, w Prowincji Wschodniej. Według danych szacunkowych na rok 2010 liczy 16.181 mieszkańców.

</doc>
<doc id="2282287" url="https://pl.wikipedia.org/wiki?curid=2282287" title="Michael Bryan">
Michael Bryan

Michael Anthony Bryan (ur. 21 lutego 1990 w Londynie) – północnoirlandzki piłkarz występujący na pozycji pomocnika. Zawodnik Watfordu.
Kariera klubowa.
Bryan treningi rozpoczął w 2000 roku w angielskim klubie Queens Park Rangers. W 2006 roku przeszedł do juniorów Watfordu. W 2009 roku został włączony do jego pierwszej drużyny, grającej w Championship. W tych rozgrywkach zadebiutował 15 sierpnia 2009 roku w przegranym 0:2 pojedynku z Sheffield United. W sezonie 2009/2010 rozegrał 7 ligowych spotkań, a w lidze zajął z zespołem 16. miejsce.
Kariera reprezentacyjna.
W reprezentacji Irlandii Północnej Bryan zadebiutował 26 maja 2010 roku w przegranym 0:2 towarzyskim meczu z Turcją.

</doc>
<doc id="2282288" url="https://pl.wikipedia.org/wiki?curid=2282288" title="Chama">
Chama

Chama – miasto w Zambii, w Prowincji Muchinga, dawniej w Prowincji Wschodniej. Według danych szacunkowych na rok 2010 liczy 4.968 mieszkańców.

</doc>
<doc id="2282289" url="https://pl.wikipedia.org/wiki?curid=2282289" title="Francesco Durante">
Francesco Durante



</doc>
<doc id="2282290" url="https://pl.wikipedia.org/wiki?curid=2282290" title="Chadiza">
Chadiza

Chadiza – miasto w Zambii, w Prowincji Wschodniej. Według danych szacunkowych na rok 2010 liczy 4.513 mieszkańców.

</doc>
<doc id="2282292" url="https://pl.wikipedia.org/wiki?curid=2282292" title="Luangwa (miasto)">
Luangwa (miasto)

Luangwa – miasto w Zambii, w prowincji Lusaka. Według danych szacunkowych na rok 2010 liczy 3.512 mieszkańców.

</doc>
<doc id="2282295" url="https://pl.wikipedia.org/wiki?curid=2282295" title="Chongwe">
Chongwe

Chongwe – miasto w Zambii, w prowincji Lusaka. W roku 2000 liczyło 5 224 mieszkańców, a według szacunków na rok 2013 liczba mieszkańców wynosiła 7 463.

</doc>
<doc id="2282297" url="https://pl.wikipedia.org/wiki?curid=2282297" title="Mpongwe (Zambia)">
Mpongwe (Zambia)

Mpongwe – miasto w Zambii, w prowincji Copperbelt. Według danych szacunkowych na rok 2010 liczy 11.025 mieszkańców.

</doc>
<doc id="2282301" url="https://pl.wikipedia.org/wiki?curid=2282301" title="Kościół i klasztor pw. Niepokalanego Poczęcia Najświętszej Maryi Panny w Łęczycy">
Kościół i klasztor pw. Niepokalanego Poczęcia Najświętszej Maryi Panny w Łęczycy

Kościół pw. Niepokalanego Poczęcia Najświętszej Maryi Panny w Łęczycy to barokowa, jednonawowa świątynia. Posługują tu OO. Bernardyni.
Historia.
Inicjatywa uformowania kościoła i klasztoru w Łęczycy wyszła od Doroty Piwowskiej, która w 1632 r. zaprosiła Bernardynów na grunt przy łęczyckiej Bramie Poznańskiej. Lista fundatorów jest bardzo długa. Dzięki nim bracia ukończyli w latach 1636 – 43 budowę jednonawowego kościoła. Poświęcenia dokonano w 1652 r. Pierwotny wystrój był ubogi. Obecna szata wnętrza pochodzi z przełomu XVII-XVIII w. Twórcą polichromii był br. Walenty Żebrowski. Wnętrze kościoła, urządzone w duchu teatrum sacrum, jest jednym z najpiękniejszych w całej Prowincji OO.Bernardynów.
Łęczyca była podówczas ważnym miastem ze względu na sejmiki szlacheckie. Ich obrady przeniesiono z kościoła parafialnego do bernardyńskiej świątyni, co przysparzało zarówno ofiarodawców, jak i kłopotów. Dwukrotnie kościół został zbezczeszczony z powodu przelewu krwi w wyniku bójek. 
W czasie powstania styczniowego zakonnicy byli bezpośrednio zaangażowani w pomoc partyzantom. To spowodowało odwetową kasatę klasztoru w 1864 r. Kościół i klasztor przeszły pod kuratelę miejscowej parafii. Po odzyskaniu niepodległości Bernardyni nie byli w stanie objąć starej placówki z powodu braku dostatecznej liczby kapłanów. Tymczasowo zadomowili się tu jezuici. Dopiero po ich rezygnacji w 1946 r. klasztor trafił do pierwszych właścicieli – ojców Bernardynów. W 1981 r. przy klasztorze została utworzona parafia.

</doc>
<doc id="2282303" url="https://pl.wikipedia.org/wiki?curid=2282303" title="Serenje">
Serenje

Serenje – miasto w Zambii, w prowincji Centralnej. Według danych szacunkowych na rok 2010 liczy 9.524 mieszkańców.
Przez miasto przebiega linia kolejowa Tazara, łącząca oceaniczny port Dar es Salaam z zambijską siecią kolejową w Kapiri Mposhi.

</doc>
<doc id="2282304" url="https://pl.wikipedia.org/wiki?curid=2282304" title="Integracyjne Centrum Sportu i Rekreacji">
Integracyjne Centrum Sportu i Rekreacji

Integracyjne Centrum Sportu i Rekreacji (ICSiR) – kompleks sportowo-rekreacyjny w Józefowie wybudowany w 2002 roku. Składa się z krytego basenu oraz hali sportowej. Obiekt jest w pełni przystosowany do korzystania przez osoby niepełnosprawne. Wyposażony jest w specjalne podjazdy, dwie szatnie z pełnym węzłem sanitarnym i uchwytami dla niepełnosprawnych. W wodzie odbywają się zajęcia rehabilitacyjne.
Budowa.
Kompleks jest podzielony na dwie części:
Kryta pływalnia.
W obiekcie znajdują się dwa baseny: 
Na terenie pływalni znajduje się również jacuzzi z hydromasażem, rynna zjazdowa (80 metrów o różnicy poziomów 9 m), siłownia, solarium, sauna, gabinet masażu, gabinet kosmetyczny oraz kawiarenka.
Hala sportowo-widowiskowa.
Boisko całej hali sportowej ma wymiary: 22×44,10 m. 
Znajdują się na niej (przystosowane z siatkami, bramkami i koszami) boiska do: 
Całość można podzielić używając specjalnych siatek, uzyskując 3 części (środkowa o wymiarach: 16×22 m, skrajne części: 14×22 m).
W trakcie roku szkolnego od poniedziałku do piątku w godzinach 8–16 z hali korzystają uczniowie Gimnazjum nr 1 w Józefowie. Natomiast po godzinie 16 i w weekendy hala jest ogólnodostępna – odbywają się na niej zajęcia z różnych dyscyplin sportowych, m.in. aerobik, karate i piłka halowa.
Lodowisko.
W czasie zimy na płycie zewnętrznego boiska otwierane jest lodowisko. ICSiR umożliwia wypożyczenie łyżew oraz kasków, udostępnia także szafki na klucz w których można pozostawić swoje rzeczy a także automat z gorącymi napojami. Odpowiednią jakość lodu zapewnia Rolba, która regularnie czyści taflę. 
Zawody.
Zarówno na pływalni krytej, jak i w hali sportowo-widowiskowej organizowane są imprezy rekreacyjno-sportowe: zawody pływackie, turnieje piłki nożnej, koszykówki, piłki siatkowej.
W 2004 roku obiekt był gospodarzem kilku meczów międzypaństwowych w piłce ręcznej:
W 2007 roku na hali odbywała gala boksu zawodowego.

</doc>
<doc id="2282305" url="https://pl.wikipedia.org/wiki?curid=2282305" title="Mkushi">
Mkushi

Mkushi – miasto w Zambii, w prowincji Centralnej. Według danych szacunkowych na rok 2010 liczy 15.237 mieszkańców.

</doc>
<doc id="2282308" url="https://pl.wikipedia.org/wiki?curid=2282308" title="Chibombo">
Chibombo

Chibombo – miasto w Zambii, w prowincji Centralnej. Według danych szacunkowych na rok 2010 liczy 5.440 mieszkańców.

</doc>
<doc id="2282310" url="https://pl.wikipedia.org/wiki?curid=2282310" title="Jacek Piotr Krawczyk">
Jacek Piotr Krawczyk

Jacek Piotr Krawczyk (ur. 15 lutego 1963 w Radomsku) – polski menedżer, wiceprzewodniczący Europejskiego Komitetu Ekonomiczno-Społecznego (2010–2013), wiceminister przemysłu i handlu (1991).
Życiorys.
Ukończył studia prawnicze na Uniwersytecie Warszawskim. Na początku lat 80. zaangażowany w działalność harcerską. W 1981 w Radomsku utworzył zastęp harcerski, który dał początek 4 Błękitnej Radomszczańskiej Drużynie Harcerzy. W 1991 pełnił funkcję sekretarza stanu w Ministerstwie Przemysłu i Handlu w rządzie Jana Krzysztofa Bieleckiego. Po odejściu z administracji publicznej zajął się działalnością w sektorze prywatnym. Do 2002 był kolejno wiceprezesem zarządów NICOM Consulting i Polskiego Banku Rozwoju, a następnie prezesem zarządów IB Austria Securities w Warszawie, Banku Współpracy Europejskiej i Optimusa. W późniejszych latach powoływany w skład rad nadzorczych spółek prawa handlowego. 
Związany z Konfederacją Lewiatan, w której został wiceprezesem zarządu. Od 2004 przedstawiciel tej organizacji w Europejskim Komitecie Ekonomiczno-Społecznym.
W latach 2010–2013 był wiceprzewodniczącym Europejskiego Komitetu Ekonomiczno-Społecznego odpowiedzialnym za budżet, w 2013 został przewodniczącym Grupy Pracodawców w ramach komitetu (pełnił tę funkcję do 2020).

</doc>
<doc id="2282311" url="https://pl.wikipedia.org/wiki?curid=2282311" title="Kościół i klasztor św. Elżbiety Węgierskiej w Łodzi">
Kościół i klasztor św. Elżbiety Węgierskiej w Łodzi

Kościół św. Elżbiety Węgierskiej – świątynia znajdująca się przy ul. bł. Anastazego Pankiewicza 15 w Łodzi. 
W znajdującym się obok kilkupiętrowym budynku mieści się klasztor oo. Bernardynów oraz Zespół Szkół OO. Bernardynów.
Historia.
Klasztor oo. Bernardynów został założony dzięki staraniom o. Anastazego Pankiewicza. Zakupił on w dzielnicy Doły kilka działek i w latach 1932–1937 na scalonym terenie wybudował trzypiętrowy gmach z przeznaczeniem na klasztor i gimnazjum oraz jednonawowy kościół św. Elżbiety z wolno stojącą dzwonnicą. Świątynię w stylu modernistycznym o kasetonowym sklepieniu zaprojektował Wiesław Lisowski. 30 października 1932 została ona poświęcona przez bpa. Wincentego Tymienieckiego.
Po kanonicznej erekcji domu w 1932 o. Anastazy Pankiewicz został pierwszym przełożonym klasztoru. 
W 1937 r. w klasztorze otwarto prywatne gimnazjum ogólnokształcące, w którym o. Pankiewicz oprócz zakonnego katechety zatrudnił wyłącznie nauczycieli świeckich. W 1939 r. łódzką rezydencję bernardynów podniesiono do rangi konwentu. 
Podczas okupacji kompleks budynków bernardynów został zajęty przez Niemców, a zakonnicy wysiedleni. Budynek, w którym mieściło się gimnazjum, przejął Główny Urząd Rasy i Osadnictwa SS. W świątyni Niemcy urządzi garaże i stajnię. Z tego powodu w 1945 została ona poświęcona po raz drugi.
W 1945 r. bernardyni wrócili do Łodzi. W gmachu gimnazjum zajęli sutereny i parter, gdyż wszystkie piętra władze państwowe wydzierżawiły od klasztoru i przeznaczyły do użytku szkolnictwa publicznego. Mieściły się tam najpierw XI LO, a następnie szkoła pielęgniarska.
20 listopada 1974 przy kościele św. Elżbiety została erygowana parafia.
Kościół pierwotnie znajdował się przy ul. Spornej 71/73. W 2007 Rada Miejska w Łodzi, na wniosek proboszcza i grupy parafian, zmieniła nazwę odcinka ulicy Spornej, przy której znajduje się kościół i klasztor (od ulicy Wojska Polskiego do alei Grzegorza Palki) na ul. bł. Anastazego Pankiewicza.
W 1990 do klasztoru w Łodzi przeniesiono z Kalwarii Zebrzydowskiej Niższe Seminarium Duchowne Prowincji OO. Bernardynów. W 1995 zostało ono przekształcone w koedukacyjne Katolickie Liceum Ogólnokształcące im. O. Anastazego Pankiewicza. Obecnie tradycje przedwojennej szkoły bernardyńskiej w tym miejscu kontynuują trzy placówki: Katolickie Liceum Ogólnokształcące im. o. Anastazego Pankiewicza, Gimnazjum OO. Bernardynów im. o. Anastazego Pankiewicza Bernardyńska Szkoła Podstawowa im. o. Anastazego Pankiewicza.
W 2019 roku zakon podjął plany podwyższenia wieży oraz budowy nowego, stromego dachu na świątyni, ponieważ stary, płaski, przeciekał. Planom przebudowy bezskutecznie sprzeciwiały się dwie grupy społeczników, apelujących o zachowanie historycznego kształtu kościoła, zgodnego z pierwotnym projektem.

</doc>
<doc id="2282313" url="https://pl.wikipedia.org/wiki?curid=2282313" title="Shangombo">
Shangombo

Shangombo – miasto w Zambii, w prowincji Zachodniej. Według danych szacunkowych na rok 2010 liczy 2.134 mieszkańców.

</doc>
<doc id="2282314" url="https://pl.wikipedia.org/wiki?curid=2282314" title="Vinko Globokar">
Vinko Globokar

Vinko Globokar (ur. 7 lipca 1934 w Anderny, Francja) – słoweński kompozytor i puzonista.
Życiorys.
Jest synem górnika – imigranta ze Słowenii zamieszkałego w lotaryńskim zagłębiu górniczym. Jego ojciec uczestniczył w słoweńskim chórze wiejskim. Vinko uczył się gry na fortepianie u słoweńskiego nauczyciela. W szkole zapoznał się z językiem i kulturą Francji.
Od trzynastego do dwudziestego pierwszego roku życia mieszkał Globokar w stolicy Słowenii – Lublanie, grając w zespole jazzowym Bojana Adamicia. Od roku 1949 studiował w lublańskim konserwatorium grę na puzonie. W roku 1950 został członkiem radiowej orkiestry jazzowej.
W latach 1955–1959 kontynuował naukę gry na puzonie w Konserwatorium Paryskim u André Lafosse’a. 
W latach 1960–1963 studiował prywatnie kompozycję i dyrygenturę u René Leibowitza. Za jego pośrednictwem zetknął się z Claude Lévi-Straussem, Jean-Paul Sartrem i innymi francuskimi intelektualistami. 
Na zaproszenie Luciano Berio przeniósł się 1964 do Berlina, by kontynuować u niego studia. W latach 1965–1966 uczestniczył w "Center for Creative and Performing Arts" w Buffalo (USA). Następnie dzielił czas na komponowanie i działalność koncertową. 
1968 zamieszkał w Kolonii i na tamtejszej Hochschule für Musik Köln uczył gry na puzonie. 
Założył wraz z muzykami Michelem Portalem, Carlosem Roqué Alsina i Jean-Pierre Drouetem zespół improwizacyjny "New Phonic Art". 1976 został powołany na wykładowcę w "Institut de Recherche et Coordination Acoustique/Musique" (IRCAM) w Paryżu. Od roku 1979 działał w Paryżu jako niezależny kompozytor i wirtuoz puzonu. 
W latach 1983–1999 był profesorem kameralistyki w Scuola di musica di Fiesole (koło Florencji).
Globokar komponuje głównie utwory kameralne i chóralne. Zajmuje się teorią muzyki awangardowej. Występuje jako puzonista, stosując nowatorskie techniki gry.

</doc>
<doc id="2282316" url="https://pl.wikipedia.org/wiki?curid=2282316" title="Kocham Cię Polsko!">
Kocham Cię Polsko!



</doc>
<doc id="2282318" url="https://pl.wikipedia.org/wiki?curid=2282318" title="Kościół i klasztor pw. św. Barbary w Przeworsku">
Kościół i klasztor pw. św. Barbary w Przeworsku



</doc>
<doc id="2282321" url="https://pl.wikipedia.org/wiki?curid=2282321" title="Percy Spender">
Percy Spender

Percy Spender (ur. 5 października 1897 w Sydney, zm. 3 maja 1985 w Sydney) – australijski prawnik, polityk i dyplomata. W latach 1949–1951 był ministrem spraw zagranicznych i jednocześnie ministrem ds. terytoriów zewnętrznych w rządzie Australii, w latach 1964–1967 sprawował funkcję prezesa Międzynarodowego Trybunału Sprawiedliwości. Jest uważany za jednego z głównych architektów politycznego zbliżenia Australii i Stanów Zjednoczonych wkrótce po II wojnie światowej.
Biografia.
Wykształcenie i początki kariery politycznej.
Ukończył studia prawnicze na Uniwersytecie w Sydney. Początkowo pracował jako urzędnik państwowy, po czym w 1923 został przyjęty do adwokatury stanu Nowa Południowa Walia. W 1935 otrzymał prestiżowy tytuł zawodowy radcy królewskiego (ang. "King's Counsel"). Karierę polityczną rozpoczął w 1937, uzyskując mandat w federalnej Izbie Reprezentantów. Choć w wyborach startował jako kandydat niezależny, wkrótce po wejściu do parlamentu przystąpił do Partii Zjednoczonej Australii. W 1944 został członkiem nowo powstałej Liberalnej Partii Australii (LPA).
W kwietniu 1939 wszedł do gabinetu premiera Roberta Menziesa. Początkowo był ministrem bez teki pracującym w resorcie skarbu, a następnie wiceprzewodniczącym Federalnej Rady Wykonawczej. Od marca do października 1940 kierował resortem skarbu, co tradycyjnie jest w Australii najważniejszym stanowiskiem rządowym związanym z polityką gospodarczą. Następnie został ministrem armii. Zachował to stanowisko również w krótkotrwałym gabinecie Arthura Faddena. Jesienią 1941 wraz z całą australijską prawicą przeszedł do opozycji, choć aż do końca wojny pozostawał członkiem ponadpartyjnej Wojennej Rady Doradczej.
Minister spraw zagranicznych.
W 1949, gdy Menzies po raz drugi został premierem, Spender otrzymał w jego gabinecie pieczę nad australijską dyplomacją oraz terytoriami zewnętrznymi, z których najważniejszym była Papua-Nowa Gwinea. Czas jego urzędowania przyniósł wiele niezwykle ważnych wydarzeń w australijskiej polityce zagranicznej, a sam Spender odegrał w nich doniosłą rolę. Trzy najistotniejsze to zawarcie traktatu sojuszniczego z USA i Nową Zelandią (ANZUS), powstanie planu Kolombo (będącego, w pewnym uproszczeniu, azjatyckim odpowiednikiem planu Marshalla, finansowanym przez USA oraz bogatszych członków Wspólnoty Narodów), a także podpisanie powojennego traktatu pokojowego z Japonią (tzw. traktat z San Francisco).
Późniejsza kariera.
W 1951 coraz bardziej skonfliktowany z premierem Spender postanowił wycofać się z czynnego życia politycznego i zaczął realizować się w dyplomacji. Przez siedem kolejnych lat był ambasadorem Australii w USA, zachowując bardzo poważny wpływ na rozwój stosunków tych państw. Następnie jako pierwszy Australijczyk został powołany w skład Międzynarodowego Trybunału Sprawiedliwości w Hadze, gdzie zasiadał przez dziewięć lat, w tym przez trzy ostatnie jako jego prezes. Następnie przeszedł na emeryturę, na której przeżył jeszcze 18 lat. Zmarł w 1985 roku w wieku 87 lat.
Życie prywatne.
Jego syn John Spender poszedł w ślady ojca – przez dziesięć lat był członkiem australijskiego parlamentu, a potem ambasadorem we Francji.
Odznaczenia.
Był kawalerem Orderu Imperium Brytyjskiego klasy Rycerz Komandor oraz Orderu św. Michała i św. Jerzego klasy Rycerz Komandor. Oba te odznaczenia dawały mu prawo używania tytułu "Sir" przed nazwiskiem.

</doc>
<doc id="2282323" url="https://pl.wikipedia.org/wiki?curid=2282323" title="Novica Veličković">
Novica Veličković

Novica Veličković (cyr. Новица Величковић; ur. 5 października 1986 w Belgradzie) – serbski koszykarz, grający na pozycji silnego skrzydłowego. Jest wychowankiem Partizana Belgrad i obecnie występuje w tym klubie.
Podczas rozgrywanych w Polsce w 2009 Mistrzostw Europy, Novica był jednym z najlepszych zawodników swojej reprezentacji, z którą zdobył srebrny medal.

</doc>
<doc id="2282324" url="https://pl.wikipedia.org/wiki?curid=2282324" title="Bazylika św. Antoniego z Padwy w Radecznicy">
Bazylika św. Antoniego z Padwy w Radecznicy

Kościół św. Antoniego z Padwy i klasztor bernardynów – zabytkowy, barokowy kościół parafialny oraz klasztor bernardynów znajdujące się w Radecznicy w powiecie zamojskim województwa lubelskiego. Zwany jest "Lubelską Częstochową".
Objawienia św. Antoniego w Radecznicy.
Historia klasztoru w Radecznicy zaczęła się 8 maja 1664 r., kiedy na wzgórzu zwanym Łysą Górą miał się objawić św. Antoni z Padwy Szymonowi Tkaczowi, mieszkańcowi wioski. Wieści o cudownym objawieniu i o łaskach, jakie zostały tu udzielone, uczyniły to miejsce celem wielu pielgrzymek. Gdy wieści te dotarły do bpa Mikołaja Świrskiego, sufragana chełmskiego, zakupił całą wieś, a następnie zwrócił się do bernardynów z propozycją objęcia tu placówki. Bracia zostali tu ulokowani w roku 1667. Akt fundacyjny klasztoru datowany jest na rok 1670.
Szybko zaczęto wznosić drewniane zabudowania kościoła i klasztoru, a specjalna komisja teologów przesłuchała świadków zdarzeń i osoby, które doznały tu łask. Wnet wytworzyła się tradycja odpustów gromadzących ogromne rzesze obydwu obrządków.
Historia kościoła i klasztoru.
Murowany kościół rozpoczęto budować na stoku Łysej Góry pod kierunkiem Jana Linka, budowniczego fortyfikacji Zamościa. Prace rozpoczęto w 1686 r., a konsekrację kościoła urządzono w 1695 r. Była to masywna, barokowa budowla z dwiema wieżami, górująca nad okolicą. W głównym ołtarzu znajdował się obraz św. Antoniego, który wnet zaczęto nazywać cudownym. W 1707 r. zakończono budowę klasztoru. W jego dostępnych dla wiernych krużgankach znajdował się zespół monumentalnych obrazów wykonanych w latach 1780–1781 przez Gabriela Sławińskiego, a przedstawiających miejscowe objawienia i cuda Antoniego Padewskiego.
Pod zaborem rosyjskim.
Na lata 1815–1869 przypadł okres największego ruchu pielgrzymkowego. Powstało wtedy określenie Radecznicy jako „Częstochowy Lubelskiej”. Na odpusty schodziły się kilkudziesięciotysięczne tłumy. Dla wiernych obrządku greckokatolickiego odprawiano nabożeństwa według ich rytu.
Po powstaniu styczniowym władze rosyjskie skasowały klasztor w 1869 roku i przeznaczyły go dla grekokatolików. Rozgrabiono mienie kościoła. W klasztorze urządzono więzienie dla opornych księży unickich. W 1875 r. carat zniósł unię brzeską w Imperium Rosyjskim. W klasztorze urządzono wówczas parafię prawosławną, która jednak nie miała wiernych. Opustoszałe budynki niszczały, rozebrano część klasztoru. W 1882 r. sprowadzono tu prawosławnych mnichów, a w 1899 r. mniszki, tworząc monaster św. Antoniego w Radecznicy. Przebudowano wtedy kościół na cerkiew i zbudowano dwa nowe budynki na ochronkę i seminarium nauczycielskie, założono pracownię malarską, w której pisano ikony. W świątyni umieszczono ikonę św. Antoniego Pieczerskiego, ale odpusty obchodzono w dniu odpustu katolickiego.
Okres I wojny światowej.
Działalność prawosławnych w Radecznicy została przerwana przez I wojnę światową. W 1915 mniszki udały się na bieżeństwo. W 1916 r. dokonano rekoncyliacji kościoła, a w 1919 r. przekazano go na powrót bernardynom. 
Po I wojnie światowej.
Podjęto się gruntownego remontu kościoła i klasztoru, a w budynku pozostałym po seminarium nauczycielskim urządzono Kolegium Serafickie. (1922 r.) Spełniło ono bardzo użyteczną rolę, wykształciwszy ok. 700 chłopców, z których ponad stu wstąpiło do Zakonu. Na krótko przed II wojną powstała tu również drukarnia. Odnowiono kaplicę św. Antoniego „na wodzie” i zbudowano nowe „gradusy” – schody prowadzące do kościoła.
Po II wojnie światowej.
W 1950 r. zostali aresztowani przez UB wszyscy zakonnicy, jako że w klasztorze był punkt kontaktowy Zamojskiego Inspektoratu WiN. Gimnazjum rozwiązano, a budynki zostały przekazane pod nowo otwarty szpital psychiatryczny. Bracia dopiero w 1960 r. odzyskali część budynku klasztornego. Ten stan trwa aż do chwili obecnej. W 1981 r. bp lubelski Bolesław Pylak erygował w Radecznicy parafię. Szybko też wzniesiono kościoły dojazdowe w sąsiednich miejscowościach: Chłopkowie i Podlesiu Dużym.
W 1995 r. przypadł Rok Antoniański, 800 lat od urodzin św. Antoniego. 30 lipca potężny pożar strawił świątynię. Prace renowacyjne przebiegały jednak w ekspresowym tempie i jeszcze tego samego roku biskup zamojski Jan Śrutwa dokonał poświęcenia odnowionego prezbiterium. Nowy obraz św. Antoniego w ołtarzu głównym namalował Jerzy Kumala. Od 4 lipca 2015 roku sanktuarium, dzięki decyzji papieża Franciszka, nosi tytuł bazyliki mniejszej.
W bazylice znajduje się krypta Żołnierzy Niezłomnych, gdzie spoczywają trzej żołnierze zamojskiego II Inspektoratu AK: Józef Pyś ps. „Ostry”, Paweł Kalinowski ps. „Francuz” i Mieczysław Szewczuk ps. „Włoch” .

</doc>
<doc id="2282325" url="https://pl.wikipedia.org/wiki?curid=2282325" title="Soplówka bukowa">
Soplówka bukowa

Soplówka bukowa ("Hericium coralloides" (Scop.) Pers.) – gatunek grzybów należący do rodziny soplówkowatych ("Hericiaceae"), typowy dla rodzaju "Hericium" Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten opisywany był też jako soplówka gałęzista, kolczak koralowy lub kolczak koralkowy.
Morfologia.
Nieregularnie owalny, duży, o średnicy 10–40 cm. Posiada krótki trzon rozgałęziający się na gałązki osiągające w starszych okazach grubość 3 cm. Gałązki te zakończone są pęczkami miękkich, cienkich kolców o długości 1–2 cm. U młodych okazów owocnik jest czysto biały, u starszych staje się śmietankowy lub kremowy.
Biały, kruchy i nie zmieniający koloru po przecięciu. Ma słaby zapach i smak.
Biały, amyloidalny. Zarodniki okrągławo-eliptyczne, szkliste, o średnicy 3–5 × 3–4 μm. Mają powierzchnię pokrytą drobnymi brodawkami.
Występowanie i siedlisko.
Podano stanowiska soplówki jodłowej na wszystkich kontynentach z wyjątkiem Antarktydy, oraz na Nowej Zelandii i Madagaskarze. W Polsce występuje na całym obszarze, ale głównie na południu i północy kraju, w zasięgu lasów bukowych. Do 2020 r. podano około 300 jej stanowisk. Znajduje się na "Czerwonej liście roślin i grzybów Polski". Ma status V – gatunek narażony na wymarcie. Znajduje się na listach gatunków zagrożonych także w Belgii, Czechach, Niemczech, Danii, Anglii, Litwie, Norwegii, Holandii, Szwecji, Finlandii. W Polsce w latach 1983–2014 Od 2014 r. podlegała ochronie ścisłej, od 2014 r. objęta jest ochroną częściową grzybów.
Występuje w lasach liściastych, głównie na buku, rzadziej na brzozie brodawkowatej i topoli osice. Poza lasami spotykana bardzo rzadko. Preferuje siedliska wilgotne. Rośnie szczególnie na obumarłych, przewróconych lub złamanych pniach drzew.
Taksonomia.
Pozycja w klasyfikacji według Index Fungorum: "Hericium, Hericiaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Gatunek ten był opisywany i ilustrowany już przez wczesnych przyrodników, m.in.: Charles’a de L’Écluse, Francisa van Sterbeeck, Josepha de Tournefort, Paolo Boccone i Piera Micheli.
Jacob Schäffer zilustrował ten gatunek w 1763, natomiast jego opis i odniesienia do wcześniejszych prac podał w jednym z kolejnych tomów.
Zgodnie z kodeksem ICN przyjmuje się, że pierwszą poprawną diagnozę podał w międzyczasie Giovanni Scopoli w drugim tomie drugiej edycji „Flora Carniolica” z 1772, zaliczając go do rodzaju "Hydnum" („1602. Hydnum Coralloides. [...] Diagn. Stipes ramosus; ramis ultimis subtus echinatis”). Jako ikonografię podał m.in. ilustracje Micheliego i Schäffera.
Rok później Peter von Pallas w drugiej części „Reise durch verschiedene Provinzen des rußischen Reichs” opisał gatunek "Hydnum clathroides", przez wielu autorów uznawany za synonimiczny z "H. coralloides".
Christiaan Persoon w artykule "Neuer Versuch einer systematischen Eintheilung der Schwamme", opublikowanym w „Neues Magazin für die Botanik” z 1794 przeniósł gatunek "H. coralloides" do nowo utworzonego rodzaju "Hericium", natomiast "H. clathroides" von Pallasa uznał za jego odmianę.
Pracą zatwierdzającą dla tego taksonu jest pierwszy tom „Systema mycologicum” Eliasa Friesa z 1821. Został tam zaliczony do ówczesnego plemienia "Merisma" w rodzaju "Hydnum".
W szóstym tomie „Sylloge Fungorum” Piera Saccardo z 1888 dla "H. coralloides" podano odniesienia do opisów i ilustracji Scopoliego, Friesa, Schäffera, Sowerby’ego, Patouillarda, Richarda, von Krombholza, Bulliarda i de l’Écluse’a. Dla gatunku "H. clathroides" odniesienia dotyczą jedynie autora diagnozy, von Pallasa oraz „Epicrisis systematis mycologici” Friesa. Podobnie stało się w przypadku "H. ramosum", obecnie utożsamianego z "H. coralloides": odniesienia dotyczą jedynie Schweinitza i powyższej pracy Friesa. W 1959 Rudolph Maas Geesteranus wykazał, że opisy Friesa były nieścisłe i zaproponował zmianę ujęcia gatunku "H. coralloides". Do tej pory tradycyjnie nazywano tak okazy znajdowane na drewnie buków ("Fagus"), jednak Maas Geesteranus przypisał tę nazwę dla gatunku owocnikującego na jedlinie ("Abies"). Dla gatunku rozwijającego się w buczynie zaproponował natomiast ujęcie von Pallasa pod nazwą "H. clathroides". Część późniejszych mykologów (m.in. Stanisław Domański, Marchand i Jahn) zaakceptowało nowy podział rodzaju. Nils Hallenberg w opublikowanej w 1983 analizie występujących w Europie soplówek podał w wątpliwość odrębność tych dwóch taksonów i pod wspólną nazwą "H. coralloides" zaproponował neotyp. Od tego czasu współcześni autorzy są zgodni jeśli chodzi o większość gatunków opisanych w przeszłości jako odrębne, jedynie właśnie "Hericium clathroides" stanowi wyjątek (większość źródeł je synonimizuje, ale np. "Index Fungorum" podaje go jako odrębny, zatwierdzony gatunek). Prowadzone dotychczas (2013) badania filogenetyczne nie rozstrzygnęły tej kwestii.
Synonimy według "Species Fungorum" i "MycoBank":

</doc>
<doc id="2282327" url="https://pl.wikipedia.org/wiki?curid=2282327" title="Kościół i klasztor pw. Zwiastowania Najświętszej Maryi Panny w Skępem">
Kościół i klasztor pw. Zwiastowania Najświętszej Maryi Panny w Skępem

Kościół pw. Zwiastowania NMP w Skępem wybudowany został na początku XVI w. na terenie wsi Wymyślin; obecnie jest to część Skępego. Miejsce to stało się słynne z powodu objawień maryjnych pod koniec XV w. Sanktuarium Matki Bożej Skępskiej. Posługują tu Ojcowie Bernardyni.
Historia.
Objawienie.
Powstanie i rozwój klasztoru w Skępem wiąże się z prywatnym objawieniem, jakie w tym miejscu otrzymał kuśnierz Jan z Pobiedzisk podczas panującej w 1495 r. epidemii dżumy. Mikołaj Kościelecki, kasztelan kruszwicki, i jego żona Katarzyna z Szamotuł, właściciele Skępego, przekonani o prawdziwości objawień, wybudowali za miastem, w Wymyślinie (dzisiejsze Skępe), drewnianą kaplicę na miejscu dużego kamienia oznaczonego krzyżami. Kaplica ta była nawiedzana przez okoliczną ludność, szczególnie po roku 1496, kiedy to córka Kościeleckich – Zofia – umieściła w niej z wdzięczności za uzdrowienie chorych nóg niedużą drewnianą gotycką figurę Matki Bożej, nabytą w Poznaniu.
Sprowadzenie bernardynów i budowa kościoła.
Stryj fundatora, również Mikołaj Kościelecki, dziekan gnieźnieński, sfinansował budowę murowanego kościoła i niewielkiego klasztoru dla bernardynów, których postanowił tu sprowadzić. W 1498 r. Władysław z Gielniowa, wikariusz bernardynów, przyjął fundację, by latach 1501–1504 pełnić funkcję przełożonego tutejszej wspólnoty. Gotycki kościół i klasztor nie spełnił jednak wymogów rozrastającej się placówki z powodu napływu rzesz pielgrzymów. W latach 1508–1510 wybudowano nowy klasztor, a następnie kościół, który pochłonął starą budowlę. Został on konsekrowany w 1511 r. przez Mikołaja Kościeleckiego, podówczas już biskupa chełmińskiego. 
Kompleks klasztorny był stopniowo rozbudowywany. W 1524 r. została ukończona kaplica św. Anny, znajdująca się po północnej stronie nawy głównej. W latach 1726–1732 z inicjatywy wojewody kujawskiej Michała Działyńskiego i o. Serafina Gamalskiego, gwardiana klasztoru, dodano krużganki ze stacjami drogi krzyżowej. Obrazy do nich wykonał br. Jacek Uzdowski, malarz zakonny. Uległy one zniszczeniu; ich miejsce zajmują dziś inne płótna, nieznanego autorstwa, z końca XVIII w. Staraniem zaś Józefa Pawła Zielińskiego (zm. 1734) w pośrodku krużganków została wybudowana kaplica św. Barbary. 
Koronacja i przebudowa kościoła.
Rozwój kultu spowodował, iż podjęto starania o koronację figury Matki Bożej. Stolica Apostolska wydała odpowiednią zgodę 4 grudnia 1754 r. W przygotowaniu do uroczystości koronacyjnych dokonano wielu remontów i zmian w świątyni. Br. Walenty Żebrowski, malarz zakonny, ozdobił sklepienie kościoła polichromią. Przebudowano ołtarz główny (w tej formie istniał on aż do lat 90. XX w.). 
Uroczystości koronacyjne w uroczystość Zesłania Ducha Świętego, 18 maja 1755 r. celebrował bp Fabian Pląskowski, sufragan chełmiński, w zastępstwie bpa płockiego Jana Szembeka. W przeddzień koronacji z kościoła parafialnego do specjalnie wzniesionej na tę okoliczność małej kapliczki, zwanej "na Borku" przeszła procesja z figurą Matki Bożej Skępskiej. Po nocnym czuwaniu i kolejnej procesji – do kościoła klasztornego – nastąpiła koronacja.
Dalsze losy klasztoru.
W roku 1777 przeniesiono do klasztoru parafię ze spalonego kościoła w Skępem.
Wraz z zakończeniem powstania styczniowego władze carskie zlikwidowały klasztor w 1864 r. Miejsce bernardynów zajęli księża diecezjalni, podtrzymując kult Matki Bożej Skępskiej. Szczególnie zapisał się tu ks. Józef Pielaszewski, autor śpiewanej do dziś pieśni: "Cudowna Skępska Maryjo nasza, tylu łaskami wsławiona."
Rewindykacja klasztoru na rzecz bernardynów nastąpiła w 1933 r. Wkrótce jednak – w 1940 r. – zakonnicy znów musieli opuścić Skępe. Wrócili w 1945 r. W 1995 r. sanktuarium uroczyście obchodziło 500-lecie objawień w Skępem.
Matka Boża Skępska.
Nieduża (88-89 cm) figura Matki Bożej przedstawia młodą dziewczynę z rękami złożonymi na piersiach, oczekującą potomstwa. Liczne wota otaczające tę figurę świadczą o żywym kulcie przybywających z Ziemi Dobrzyńskiej, Mazowsza i Kujaw pątników. Figura Matki Bożej Skępskiej została koronowana koronami papieskimi w 1755 r.
Przypisy.
1. Krajewski M., "Dobrzyńska i Brzemienna Matka Boża w Skępskim wizerunku", Rypin 2017.

</doc>
<doc id="2282331" url="https://pl.wikipedia.org/wiki?curid=2282331" title="Marian Chomiak">
Marian Chomiak

Marian Chomiak (ur. 18 grudnia 1912 w Nadolcach k. Hrubieszowa, zm. 23 grudnia 1976 w Lublinie) – polski lekarz weterynarii, profesor doktor habilitowany nauk weterynaryjnych, anatom, w latach 1965-1968 rektor Akademii Rolniczej w Lublinie
Biografia.
Był synem Kacpra, mechanika i Zofii z Wiśniewskich. Szkołę średnią ukończył w Hrubieszowie w 1932 r. Studiował na Uniwersytecie Warszawskim najpierw leśnictwo (1932), później w latach 1933–1938 weterynarię. W 1939 brał udział w kampanii wrześniowej. Trudne lata okupacji przetrwał w rodzinnych stronach, skąd mimo niebezpieczeństw kilkakrotnie docierał do Lwowa, gdzie na tzw. kursach weterynaryjnych (Fachkurse) w 1942 uzyskał dyplom uprawniający do wykonywania zawodu lekarza weterynaryjnego. Po wojnie jako jeden z pierwszych rozpoczął pracę w nowo utworzonym Uniwersytecie Marii Curie-Skłodowskiej w Lublinie. W dniu 2 listopada 1944 otrzymał nominację na starszego asystenta w Katedrze Anatomii Zwierząt, której kierownikiem był wówczas prof. Kazimierz Krysiak, anatom, przedwojenny adiunkt warszawskiego Wydziału Weterynaryjnego. W 1945 nostryfikował swój lwowski dyplom na Wydziale Weterynaryjnym Uniwersytetu Warszawskiego, a w 1946 uzyskał stopień naukowy doktora medycyny weterynaryjnej na Wydziale Weterynaryjnym w Lublinie na podstawie pracy pod tytułem "Mięsień policzkowy u przeżuwaczy". Po przeniesieniu się prof. K. Krysiaka do Warszawy od 1948 r. pełnił funkcję zastępcy profesora, obejmując kierownictwo Katedry Anatomii Zwierząt. Rozprawę habilitacyjną pod tytułem "Jądra ruchowe rdzenia przedłużonego krowy, konia i świni" przedstawił w grudniu 1951, do obrony jednak nie doszło z powodu obowiązujących wówczas przepisów. Od 1954 dr M. Chomiak był profesorem nadzwyczajnym, a w 1963 otrzymał nominację na profesora zwyczajnego. 1 września 1970 r. został powołany na stanowisko dyrektora Instytutu Anatomii Zwierząt w lubelskiej Akademii Rolniczej.
Prof. Chomiak opublikował ponad 60 prac badawczych. Są to badania nad mikroskopową budową ośrodkowego układu nerwowego zwierząt domowych. Badał różnice gatunkowe w budowie układu nerwowego, wyjaśniał współzależność między stopniem rozwoju jądra nerwowego a budową i zakresem czynności unerwionego narządu. Prowadził badania eksperymentalne nad położeniem i przebiegiem dróg nerwowych wstępujących i zstępujących rdzenia kręgowego owcy i świni. W trakcie swojej kariery zawodowej promował 10 doktorów i był opiekunem 5 przewodów habilitacyjnych. Był członkiem Polskiego Towarzystwa Anatomicznego, wiceprzewodniczącym Wydziału II Nauk Biologicznych Lubelskiego Towarzystwa Naukowego, członkiem Komitetu Nauk Weterynaryjnych PAN, Polskiego Towarzystwa Nauk Weterynaryjnych. Duże zasługi dla Wydziału Weterynaryjnego i Akademii Rolniczej prof. M. Chomiak położył w czasie pełnienia funkcji dziekana i rektora. W 1955 r. współorganizował samodzielną Wyższą Szkołę Rolniczą. 

</doc>
<doc id="2282332" url="https://pl.wikipedia.org/wiki?curid=2282332" title="Hericium abietinum">
Hericium abietinum



</doc>
<doc id="2282333" url="https://pl.wikipedia.org/wiki?curid=2282333" title="Kościół i klasztor pw. Wniebowzięcia Najświętszej Maryi Panny w Warcie">
Kościół i klasztor pw. Wniebowzięcia Najświętszej Maryi Panny w Warcie

Kościół Wniebowzięcia Najświętszej Maryi Panny w Warcie to należąca do OO. Bernardynów świątynia, miejsce kultu Sługi Bożego Rafała z Proszowic.
Historia.
Fundację klasztoru w Warcie zapoczątkowali zamożny mieszczanin tego miasta, Świętosław Darmopych i starosta warciański i kanonik kruszwicki Gerard z Brudzewa. Konwent został przejęty przez bernardynów w 1467 r. Wnet zaczęto wznosić drewniany kościół i budynek klasztorny. W kilka lat później pożar zniszczył do szczętu całe miasto. Odbudowane obiekty ogień strawił ponownie w 1479 r. Kolejny kościół i klasztor były już murowane. W 1497 r. odbyła się tu kapituła prowincjalna. 
Wnętrze kościoła otrzymało z pocz. XVI w. gotyckie freski, pędzla br. Franciszka z Sieradza. Dobudowano wały i fosy, oraz most. W latach 1610–1612 powiększono kościół poprzez dobudowanie kaplicy św. Anny. Z czasem kościół stracił swój gotycki charakter, przekształcając się w renesansowy (okna, portale, ołtarze). Jednak decydujące piętno na budowli wycisnął wiek XVII i styl barokowy. Powstały nowe ołtarze, organy, ambona, stalle i konfesjonały. Powstała również druga wieża. W takiej postaci kościół przetrwał do naszych czasów. W latach 1756–1762 kościół i kaplica św. Anny zostały pokryte nową dekoracją ścienną przez br. Walentego Żebrowskiego. 
Przez wieki w warckim klasztorze istniało sanktuarium maryjne. Przedmiotem kultu był tryptykowy obraz Wniebowzięcia NMP, pędzla br. Franciszka z Sieradza. Z czasem kult ten osłabł. Niegasnącym natomiast zainteresowaniem cieszy się nabożeństwo do Sługi Bożego, Rafała z Proszowic, zwanego w okolicy błogosławionym. Rafał, wielokrotny prowincjał, właśnie w Warcie odszedł do Pana w 1534 r., w czasie gdy wizytował wielkopolskie klasztory. 
Arcybiskup gnieźnieński Jan Lipski dokonał podniesienia relikwii w 1640 r.; wystawił również dokument, w którym pozwolił odprawiać msze przy jego ołtarzu, fundacji Doroty Opalińskiej. Podobnym kultem cieszył się jeszcze inny świątobliwy zakonnik, Melchizedech z Warty, zmarły w 1480 r., jeden z towarzyszy podróży św. Jana Kapistrana. 
Klasztor w Warcie odgrywał ważną rolę w prowincji zakonnej. Odbywały się tu kapituły. Tu też mieściło się studium zakonne: filozofii, teologii i retoryki. Miała też Warta jedną z lepszych obsad kaznodziejskich, co owocowało zwłaszcza w okresie Reformacji. Bracia prowadzili również, na przełomie XVIII – XIX w. szkołę oraz seminarium nauczycielskie.
Wraz z upadkiem powstania styczniowego ograniczono do minimum działalność konwentu. Carskie władze uznały go za klasztor etatowy, do którego zwożono braci z innych miejsc. Ostateczna kasata nastąpiła w 1898 r.; klasztor zamieniono w szpital psychiatryczny, a kościół oddano w kuratelę księży świeckich. 
Bernardyni wrócili w 1929 r. Otrzymali kościół oraz część budynku klasztornego i ogrodu. Ciężkie chwile nastąpiły w czasie okupacji hitlerowskiej. W klasztorze władze umieściły niemieckich kolonistów, a następnie Żydów. Bracia wrócili w 1945 r., podejmując się również opieki nad sąsiednim kościołem SS. Bernardynek. W 1985 r. została przy klasztorze erygowana parafia. Szpital psychiatryczny zajmował część pomieszczeń klasztoru aż do roku 2002, kiedy to został zwrócony zakonnikom.
Od 2013 r. w warckim klasztorze mieści się postulat bernardynów.

</doc>
<doc id="2282334" url="https://pl.wikipedia.org/wiki?curid=2282334" title="Gosei Sentai Dairanger">
Gosei Sentai Dairanger

 – japoński serial z gatunku "tokusatsu" z roku 1993. Jest siedemnastym serialem z sagi Super Sentai stworzonym przez Toei Company. Emitowany na kanale TV Asahi od 19 lutego 1993 roku do 11 lutego 1994. Serial liczył 50 odcinków. Wyprodukowano także 1 film o tym samym tytule.
Niektóre wątki serii zostały wykorzystane w drugiej części "Mighty Morphin Power Rangers" – mimo to piątka Dairangerów nie pojawia się jako nowa grupa. Kostium Kieł Rangera został wykorzystany jako kostium Białego Rangera.
Fabuła.
8000 lat temu w południowych Chinach powstała cywilizacja Daos. Tworzyły ją trzy grupy – Szura, Dai oraz Gorma. Wszystkie żyły w harmonii i zgodzie, dopóki Gorma nie postanowiła zdobyć władzy nad światem i ludźmi. Wojna między Triumwiratem Gormy a plemionem Dai trwała 5000 lat. Mityczne Bestie pojawiły się po stronie Dai a moc Gormy zaczęła wzrastać tak, że mogli zmieniać się w potwory. Piątka wojowników Dai użyła mocy Czi by kontrolować Mityczne Bestie, wskutek czego przetrwało tylko plemię Szura, czyli ludzie.
W 1993 roku Gorma odrodziła się. By zapobiec zniszczeniu ludzkości Mistrz Kaku zebrał piątkę młodych ludzi i przemienił ich w Dairangersów.
Dairangersi.
W skład ekipy wchodzi piątka (później szóstka) młodych ludzi z dużą ilością mocy Czi. Wszyscy potomkami plemiona Dai, z tym, że Kieł Ranger ma pochodzenie Dai i Gormy jednocześnie. Wszyscy, z wyjątkiem Kieł Rangera, noszą przydomek "Niebiańska Gwiazda". Wszyscy Dairangesi biorą udział w Wojnie Legend w Kaizoku Sentai Gokaiger, gdzie powstrzymują pierwszy atak Zangyaków na Ziemię. W "Gokaiger" występuje trzech Dairangersów w ludzkich postaciach: Ryō (ponadto pojawia się i w filmie "Gokaiger vs Goseiger" i w serialu), Shōji i Kazu (ci dwaj w ostatnim odcinku, kiedy klucze powracają do wszystkich Legend).
Mityczne Bestie Czi.
Mityczne Bestie Czi (気伝獣 "Kidenjū") są to istoty zrodzone z mocy Czi używanej przez plemię Dai. Istnieje 8 takich bestii, z tym że jedna – najważniejsza, nie stoi ani po stronie głównych bohaterów, ani po stronie Gormy. Siedem pozostałych posiada kryształy LaiLai, pozwalające im się połączyć.
Gorma.
 to klan Daos władający mocą You, która pozwala im przemieniać się w potwory. 8000 lat wcześniej zaatakowali klany Dai i Szura z chęcią zdobycia władzy. Ich przywódcą jest ppłk. Shadam zaś władcą jest Piętnasty Cesarz Gormy. Triumwirat Gormy stanowią: mjr. Zaidos, ppłk. Shadam i ppłk. Gara.
Obsada.
Źródło:

</doc>
<doc id="2282337" url="https://pl.wikipedia.org/wiki?curid=2282337" title="Trolejbusy w Grodnie">
Trolejbusy w Grodnie

Trolejbusy w Grodnie – system komunikacji trolejbusowej działający w Grodnie.
Trolejbusy w Grodnie uruchomiono 5 listopada 1974. Pierwsza linia wiodła od Советская площадь do Азот o długości 8,6 km. Obecnie w Grodnie jest 20 linii trolejbusowych:
Tabor.
Podstawowym typem trolejbusów jest BKM 20101 w liczbie 85 sztuk. W maju 2011 wycofano z eksploatacji ostatni trolejbus ZIU-AKSM (AKSM 100). Łącznie w Grodnie jest 159 trolejbusów:

</doc>
<doc id="2282338" url="https://pl.wikipedia.org/wiki?curid=2282338" title="Ariella Kaeslin">
Ariella Kaeslin

Ariella Kaeslin (ur. 11 października 1987 w Lucernie) – szwajcarska gimnastyczka, wicemistrzyni świata i mistrzyni Europy, olimpijka.
Specjalizuje się w wieloboju i skoku. Największym osiągnięciem zawodniczki jest srebrny medal w skoku podczas mistrzostw świata w 2009 roku. Jest trzykrotną medalistką mistrzostw Europy.
Zakończyła karierę w listopadzie 2011 podczas gali gimnastycznej w Zurychu.

</doc>
<doc id="2282340" url="https://pl.wikipedia.org/wiki?curid=2282340" title="Ariella Käslin">
Ariella Käslin



</doc>
<doc id="2282344" url="https://pl.wikipedia.org/wiki?curid=2282344" title="Pietro Lunardi">
Pietro Lunardi

Pietro Lunardi (ur. 19 lipca 1939 w Parmie) – włoski inżynier, przedsiębiorca i polityk, parlamentarzysta, minister infrastruktury i transportu w latach 2001–2006.
Życiorys.
Ukończył w 1966 studia z zakresu inżynierii transportu na Uniwersytecie w Padwie. Pracował w przedsiębiorstwach przemysłowych, dochodząc do kierowniczych stanowisk. Wykładał również na uczelniach w Parmie i we Florencji. Był członkiem różnych rad i komisji doradczych powoływanych przez różnych ministrów.
Od 11 czerwca 2001 do 17 maja 2006 sprawował urząd ministra infrastruktury i transportu w drugim i trzecim rządzie Silvia Berlusconiego.
W 2006 z ramienia Forza Italia został wybrany do Senatu XV kadencji, a w 2008 z ramienia Ludu Wolności uzyskał mandat posła do Izby Deputowanych XVI kadencji, który wykonywał do 2013.

</doc>
<doc id="2282350" url="https://pl.wikipedia.org/wiki?curid=2282350" title="Dystrykt Chilubi">
Dystrykt Chilubi

Dystrykt Chilubi – dystrykt w północnej Zambii w Prowincji Północnej. W 2000 roku liczył 66 338 mieszkańców (z czego 49,65% stanowili mężczyźni) i obejmował 14 341 gospodarstw domowych. Siedzibą administracyjną dystryktu jest Chilubi.

</doc>
<doc id="2282351" url="https://pl.wikipedia.org/wiki?curid=2282351" title="Dystrykt Chinsali">
Dystrykt Chinsali

Dystrykt Chinsali – dystrykt w północno-wschodniej Zambii w Prowincji Północnej. W 2000 roku liczył 128 646 mieszkańców (z czego 50,03% stanowili mężczyźni) i obejmował 25 274 gospodarstw domowych. Siedzibą administracyjną dystryktu jest Chinsali.

</doc>
<doc id="2282352" url="https://pl.wikipedia.org/wiki?curid=2282352" title="Clay Tucker">
Clay Tucker

Clay Jowan Tucker (ur. 14 czerwca 1980 w Limie) – amerykański koszykarz, grający na pozycjach rzucającego obrońcy lub niskiego skrzydłowego. 
W 2007 ustanowił rekord strzelecki D-League, zdobywając 51 punktów w jednym ze spotkań.
6 stycznia 2018 został zawodnikiem argentyńskiego Estudiantes Concordia.

</doc>
<doc id="2282353" url="https://pl.wikipedia.org/wiki?curid=2282353" title="Dystrykt Isoka">
Dystrykt Isoka

Dystrykt Isoka – dystrykt w północno-wschodniej Zambii w Prowincji Północnej. W 2000 roku liczył 99 319 mieszkańców (z czego 49,77% stanowili mężczyźni) i obejmował 19 223 gospodarstw domowych. Siedzibą administracyjną dystryktu jest Isoka.

</doc>
<doc id="2282354" url="https://pl.wikipedia.org/wiki?curid=2282354" title="Jan Władysław Woś">
Jan Władysław Woś

Jan Władysław Woś (ur. 19 kwietnia 1939 w Warszawie) – historyk, eseista, profesor uniwersytetu, pisarz, wydawca źródeł do historii Polski i do dziejów Kościoła, badacz stosunków polsko-włoskich, bibliofil, kolekcjoner.
Życiorys.
Po ukończeniu Studium Nauczycielskiego w Warszawie pracował przez dwa lata w szkolnictwie jako nauczyciel i bibliotekarz. W latach 1962/63-1966/67 odbył studia filozoficzne na Uniwersytecie Warszawskim (J. Legowicz, J. Kotarbińska, R. Suszko, A. Schaff, L. Kołakowski, Z. Bauman). Tytuł magistra filozofii otrzymał na podstawie pracy poświęconej poglądom filozoficznym Dantego. W październiku 1967 roku wyjechał do Włoch jako stypendysta. Studia specjalistyczne kontynuował na Università Cattolica del Sacro Cuore Mediolan (Katolicki Uniwersytet Najświętszego Serca w Mediolanie) (1967/68) w zakresie filozofii średniowiecznej (S. Vanni Rovighi, E. Bettoni), filologii dantejskiej (M. Apollonio), historii średniowiecznej (P. Zerbi) i łaciny średniowiecznej (E. Franceschini); w Instytucie Studiów Średniowiecznych Uniwersytetu Lowańskiego (F. Van Steenberghen, L. Génicot, A. Sempoux, R. Aubert); w czasie pobytu w Lowanium (1968/69) współpracował z komisją opracowujacą typologie źródeł do historii Średniowiecza (Typologie des sources du moyen âge occidental), prace komisji były koordynowane przez proff. Van Steenberghen i Genicot; we Florencji pod kierunkiem Eugenio Garin badania nad kulturą i filozofią okresu Odrodzenia (1969/70); w latach 1970/71-1971/72 studia w pizańskiej Scuola Normale Superiore w zakresie filologii średniowiecznej i renesansowej (G. Martellotti) uwieńczone dyplomem "cum laude" (diploma del perfezionamento vel dottorato di ricerca). W czasie pobytu w Pizie prowadził również lekorat języka polskiego. Od listopada 1972 do września 1974 stypendysta Istituto Italiano per gli Studi Storici "Benedetto Croce" w Neapolu. Prowadził badania w archiwach Londynu, Rzymu, Florencji i Wenecji. W odnalazł, m.in. najstarszy opis Warszawy jako stolicy z 1596 roku, sporządzony przez Jana Pawła Mucante mistrza ceremonii dworu papieskiego. W latach 1974/75-1975/76 przebywał jako stypendysta Fundacji Alexander von Humboldt w Republice Federalnej Niemiec, gdzie współpracował z profesorami H. Jedinem i K. Repgen (Bonn) oraz z H. Neubauerem (Heidelberg).
W latach 1976/77-1986/87 profesor historii średniowiecza Europy Wschodniej na Uniwersytecie w Pizie. Na prośbę władz uniwersyteckich w latach 1983/84 i 1984/85 prowadził również dla studentów slawistyki wykłady z zakresu kultury i literatury polskiej. W semestrze letnim roku akademickiego 1985/86 prowadził na Uniwersytecie w Heidelbergu zajęcia zlecone w Seminar für Osteuropäische Geschichte na temat kontrreformacji w Polsce w świetle niewydanych źródeł watykańskich (Die Gegenreformation in Polen im Spiegel unveröffentlicher vatikanischer Quellen). Od 1 listopada 1987 do 30 października 2008 roku profesor historii Europy Wschodniej na Uniwersytecie Trydenckim, gdzie m.in. zorganizował na Wydziale Humanistycznym bibliotekę specjalistyczną. Na wniosek włoskiego Ministerstwa Spraw Zagranicznych jako ekspert brał udział w 1988 roku w weneckim zjeździe poświęconym prawom człowieka i wolności religijnej (Diritti umani e libertà religiosa in Europa per la pace e nello spirito di Helsinki). W roku akademickim 1990/91 miał wykłady z historii Europy Wschodniej na Uniwersytecie w Wenecji. Jest założycielem Towarzystwa Kulturalnego Włochy-Polska i Centrum Dokumentacji Historii Europy Wschodniej działających przy Uniwersytecie Trydenckim oraz współzałożycielem Centrum Studiów nad Europą Wschodnią w Trydencie. Udział w wyprawach do Afryki i w dorzecze Amazonki.
Obok pracy naukowej prowadził niezwykle ożywioną działalność mająca na celu popularyzację wiedzy o kulturze i historii Rzeczypospolitej oraz Kościoła polskiego (publicystyka, liczne seminaria, wykłady, pogadanki i konferencje, m.in. w latach 1983-1985 w Radiu Watykańskim cykl "Z historii Kościoła w naszej Ojczyźnie"). Wiele uwagi poświęcał niezwykle owocnej pracy dydaktycznej (skrypty, podręczniki, tłumaczenia na włoski tekstów łacińskich). Członek wielu towarzystw naukowych, m.in. Polskiego Towarzystwa Naukowego na Obczyźnie w Londynie (od r. 1998) i Towarzystwa Historyczno-Literackiego w Paryżu (od r. 1993).
Posiada bogatą kolekcję starych map kontynentu europejskiego, kobiercy wschodnich, sztychów dotyczących Polski i Polaków, łacińskich, greckich i hebrajskich dyplomów pergaminowych z X-XVI w. Jest autorem około 800 artykułów, recenzji i książek przede wszystkim w języku włoskim. Z okazji 40 rocznicy urodzin ukazała się we Florencji w 1979 roku bibliografia jego prac. Z okazji pięćdziesiątej, sześćdziesiątej i siedemdziesiątej rocznicy urodzin zostały wydane księgi pamiątkowe. Dla uhonorowania jego działalności naukowej i pedagogicznej zostały wybite dwa medale. Wyróżniony dyplomem i medalem "zasłużonego dla archidiecezji warszawskiej" (1998) oraz Krzyżem Komandorskim Orderu Odrodzenia Polski (1999). Doktor honoris causa Polskiego Uniwersytetu na Obczyźnie w Londynie (2002). Od 1° listopada 2008 r. na emeryturze. Od 1987 r. posiada obywatelstwo włoskie. Autor opowiadań. Debiut literacki w 2009 r. Od września 1955 r. prowadzi dziennik, którego fragmenty zostały opublikowane. Autor wspomnień z okresu liceum z lat 1954-1958 wydanych przez Państwowy Instytut Wydawniczy i z lat 1958-2016 wydanych przez Anagram. W 2012 r. w Lublinie ukazał się tom jego opowiadań z dwoma tekstami autobiograficznymi. Od stycznia 2016 r. jest członkiem Związku Pisarzy Polskich na Obczyźnie z siedzibą w Londynie.

</doc>
<doc id="2282355" url="https://pl.wikipedia.org/wiki?curid=2282355" title="Anna Diemientjewa">
Anna Diemientjewa

Anna Jurjewna Diemientjewa, ros. Анна Юрьевна Дементьева (ur. 28 grudnia 1994 w Samarze) – rosyjska gimnastyczka, mistrzyni świata i dwukrotna mistrzyni Europy.
Specjalizuje się w wieloboju oraz w ćwiczeniach na równoważni. Największym osiągnięciem zawodniczki jest złoty medal w wieloboju drużynowym podczas mistrzostw świata w 2010 roku. Jest dwukrotną medalistką mistrzostw Europy.

</doc>
<doc id="2282356" url="https://pl.wikipedia.org/wiki?curid=2282356" title="Dystrykt Kaputa">
Dystrykt Kaputa

Dystrykt Kaputa – dystrykt w północnej Zambii w Prowincji Północnej. W 2000 roku liczył 87 233 mieszkańców (z czego 51,08% stanowili mężczyźni) i obejmował 18 520 gospodarstw domowych. Siedzibą administracyjną dystryktu jest Kaputa.

</doc>
<doc id="2282357" url="https://pl.wikipedia.org/wiki?curid=2282357" title="Dystrykt Kasama">
Dystrykt Kasama

Dystrykt Kasama – dystrykt w północno-wschodniej Zambii w Prowincji Północnej. W 2000 roku liczył 170 929 mieszkańców (z czego 49,77% stanowili mężczyźni) i obejmował 35 020 gospodarstw domowych. Siedzibą administracyjną dystryktu jest Kasama.

</doc>
<doc id="2282358" url="https://pl.wikipedia.org/wiki?curid=2282358" title="Bestia w jaskini">
Bestia w jaskini

Bestia w jaskini (org. "The Beast in the Cave") – opowiadanie H.P. Lovecrafta, ukończone 21 kwietnia 1905 roku, a opublikowane po raz pierwszy w czerwcu 1918 roku w czasopiśmie „The Vagrant”. W formie książkowej ukazało się w 1944 roku w zbiorze "Marginalia".
Należy do młodzieńczych utworów pisarza - Lovecraft napisał je mając 14 lat. Autor uznawał je za swój pierwszy wartościowy utwór.
Pracę nad utworem Lovecraft rozpoczął już wiosną 1904 roku. Opierała się ona w dużej mierze na zbieraniu w lokalnej bibliotece w Providence informacji o miejscu akcji utworu – Jaskini Mamuciej. 
Streszczenie fabuły.
Utwór składa się z 2500 słów i opowiada historię mężczyzny, który zgubił się podczas wycieczki do Jaskini Mamuciej; jego rozpaczliwe nawoływania sprowadzają nie przewodnika wycieczki, a tytułową bestię. Bohater obrzuca ją kamieniami. Gdy bestia ginie, okazuje się, że nie było to potworne zwierzę, a człowiek który zgubił się w jaskini wiele lat wcześniej.

</doc>
<doc id="2282359" url="https://pl.wikipedia.org/wiki?curid=2282359" title="Anna Dementiewa">
Anna Dementiewa



</doc>
<doc id="2282360" url="https://pl.wikipedia.org/wiki?curid=2282360" title="Dystrykt Luwingu">
Dystrykt Luwingu

Dystrykt Luwingu – dystrykt w północnej Zambii w Prowincji Północnej. W 2000 roku liczył 80 758 mieszkańców (z czego 50,29% stanowili mężczyźni) i obejmował 16 877 gospodarstw domowych. Siedzibą administracyjną dystryktu jest Luwingu.

</doc>
<doc id="2282361" url="https://pl.wikipedia.org/wiki?curid=2282361" title="KGW">
KGW



</doc>
<doc id="2282362" url="https://pl.wikipedia.org/wiki?curid=2282362" title="Dystrykt Mbala">
Dystrykt Mbala

Dystrykt Mbala – dystrykt w północno-wschodniej Zambii w Prowincji Północnej. W 2000 roku liczył 149 634 mieszkańców (z czego 50,18% stanowili mężczyźni) i obejmował 30 585 gospodarstw domowych. Siedzibą administracyjną dystryktu jest Mbala.

</doc>
<doc id="2282363" url="https://pl.wikipedia.org/wiki?curid=2282363" title="Dystrykt Mpika">
Dystrykt Mpika

Dystrykt Mpika – dystrykt w północno-wschodniej Zambii w Prowincji Północnej. W 2000 roku liczył 146 196 mieszkańców (z czego 50,04% stanowili mężczyźni) i obejmował 30 027 gospodarstw domowych. Siedzibą administracyjną dystryktu jest Mpika.

</doc>
<doc id="2282364" url="https://pl.wikipedia.org/wiki?curid=2282364" title="Dystrykt Mporokoso">
Dystrykt Mporokoso

Dystrykt Mporokoso – dystrykt w północnej Zambii w Prowincji Północnej. W 2000 roku liczył 73 929 mieszkańców (z czego 50,01% stanowili mężczyźni) i obejmował 14 897 gospodarstw domowych. Siedzibą administracyjną dystryktu jest Mporokoso.

</doc>
<doc id="2282366" url="https://pl.wikipedia.org/wiki?curid=2282366" title="Carapax">
Carapax



</doc>
<doc id="2282367" url="https://pl.wikipedia.org/wiki?curid=2282367" title="Dystrykt Mpulungu">
Dystrykt Mpulungu

Dystrykt Mpulungu – dystrykt w północnej Zambii w Prowincji Północnej. W 2000 roku liczył 67 602 mieszkańców (z czego 50,73% stanowili mężczyźni) i obejmował 14 467 gospodarstw domowych. Siedzibą administracyjną dystryktu jest Mpulungu.

</doc>
<doc id="2282368" url="https://pl.wikipedia.org/wiki?curid=2282368" title="BREW">
BREW



</doc>
<doc id="2282369" url="https://pl.wikipedia.org/wiki?curid=2282369" title="Dystrykt Mungwi">
Dystrykt Mungwi

Dystrykt Mungwi – dystrykt w północno-wschodniej Zambii w Prowincji Północnej. W 2000 roku liczył 112 977 mieszkańców (z czego 49,74% stanowili mężczyźni) i obejmował 24 351 gospodarstw domowych. Siedzibą administracyjną dystryktu jest Mungwi.

</doc>
<doc id="2282371" url="https://pl.wikipedia.org/wiki?curid=2282371" title="SDK">
SDK



</doc>
<doc id="2282373" url="https://pl.wikipedia.org/wiki?curid=2282373" title="Dystrykt Nakonde">
Dystrykt Nakonde

Dystrykt Nakonde – dystrykt w północno-wschodniej Zambii w Prowincji Północnej. W 2000 roku liczył 75 135 mieszkańców (z czego 49,66% stanowili mężczyźni) i obejmował 15 305 gospodarstw domowych. Siedzibą administracyjną dystryktu jest Nakonde.

</doc>
<doc id="2282376" url="https://pl.wikipedia.org/wiki?curid=2282376" title="Dystrykt Chavuma">
Dystrykt Chavuma

Dystrykt Chavuma – dystrykt w północno-zachodniej Zambii w Prowincji Północno-Zachodniej. W 2000 roku liczył 29 941 mieszkańców (z czego 49,48% stanowili mężczyźni) i obejmował 6298 gospodarstw domowych. Siedzibą administracyjną dystryktu jest Chavuma.

</doc>
<doc id="2282377" url="https://pl.wikipedia.org/wiki?curid=2282377" title="Dystrykt Kabompo">
Dystrykt Kabompo

Dystrykt Kabompo – dystrykt w północno-zachodniej Zambii w Prowincji Północno-Zachodniej. W 2000 roku liczył 71 238 mieszkańców (z czego 49,53% stanowili mężczyźni) i obejmował 14 029 gospodarstw domowych. Siedzibą administracyjną dystryktu jest Kabompo.

</doc>
<doc id="2282378" url="https://pl.wikipedia.org/wiki?curid=2282378" title="Dystrykt Kasempa">
Dystrykt Kasempa

Dystrykt Kasempa – dystrykt w środkowej Zambii w Prowincji Północno-Zachodniej. W 2000 roku liczył 51 904 mieszkańców (z czego 49,73% stanowili mężczyźni) i obejmował 9265 gospodarstw domowych. Siedzibą administracyjną dystryktu jest Kasempa.

</doc>
<doc id="2282379" url="https://pl.wikipedia.org/wiki?curid=2282379" title="Dystrykt Mufumbwe">
Dystrykt Mufumbwe

Dystrykt Mufumbwe – dystrykt w północno-zachodniej Zambii w Prowincji Północno-Zachodniej. W 2000 roku liczył 44 002 mieszkańców (z czego 49,71% stanowili mężczyźni) i obejmował 7777 gospodarstw domowych. Siedzibą administracyjną dystryktu jest Mufumbwe.

</doc>
<doc id="2282380" url="https://pl.wikipedia.org/wiki?curid=2282380" title="Dystrykt Mwinilunga">
Dystrykt Mwinilunga

Dystrykt Mwinilunga – dystrykt w północno-zachodniej Zambii w Prowincji Północno-Zachodniej. W 2000 roku liczył 117 505 mieszkańców (z czego 49,82% stanowili mężczyźni) i obejmował 22 590 gospodarstw domowych. Siedzibą administracyjną dystryktu jest Mwinilunga.

</doc>
<doc id="2282381" url="https://pl.wikipedia.org/wiki?curid=2282381" title="ADO">
ADO



</doc>
<doc id="2282382" url="https://pl.wikipedia.org/wiki?curid=2282382" title="Dystrykt Solwezi">
Dystrykt Solwezi

Dystrykt Solwezi – dystrykt w północno-zachodniej Zambii w Prowincji Północno-Zachodniej. W 2000 roku liczył 203 797 mieszkańców (z czego 50,17% stanowili mężczyźni) i obejmował 38 546 gospodarstw domowych. Siedzibą administracyjną dystryktu jest Solwezi.

</doc>
<doc id="2282383" url="https://pl.wikipedia.org/wiki?curid=2282383" title="MDAC">
MDAC



</doc>
<doc id="2282384" url="https://pl.wikipedia.org/wiki?curid=2282384" title="Dystrykt Zambezi">
Dystrykt Zambezi

Dystrykt Zambezi – dystrykt w północno-zachodniej Zambii w Prowincji Północno-Zachodniej. W 2000 roku liczył 64 963 mieszkańców (z czego 49,7% stanowili mężczyźni) i obejmował 12 628 gospodarstw domowych. Siedzibą administracyjną dystryktu jest Zambezi.

</doc>
<doc id="2282385" url="https://pl.wikipedia.org/wiki?curid=2282385" title="Dystrykt Choma">
Dystrykt Choma

Dystrykt Choma – dystrykt w południowej Zambii w Prowincji Południowej. W 2000 roku liczył 204 898 mieszkańców (z czego 49,19% stanowili mężczyźni) i obejmował 33 655 gospodarstw domowych. Siedzibą administracyjną dystryktu jest Choma.

</doc>
<doc id="2282388" url="https://pl.wikipedia.org/wiki?curid=2282388" title="Dystrykt Gwembe">
Dystrykt Gwembe

Dystrykt Gwembe – dystrykt w południowej Zambii w Prowincji Południowej. W 2000 roku liczył 34 133 mieszkańców (z czego 49,4% stanowili mężczyźni) i obejmował 5604 gospodarstw domowych. Siedzibą administracyjną dystryktu jest Gwembe.

</doc>
<doc id="2282389" url="https://pl.wikipedia.org/wiki?curid=2282389" title="Dystrykt Itezhi-Tezhi">
Dystrykt Itezhi-Tezhi

Dystrykt Itezhi-Tezhi – dystrykt w południowej Zambii w Prowincji Południowej. W 2000 roku liczył 43 111 mieszkańców (z czego 51,43% stanowili mężczyźni) i obejmował 7998 gospodarstw domowych. Siedzibą administracyjną dystryktu jest Itezhi-Tezhi.

</doc>
<doc id="2282390" url="https://pl.wikipedia.org/wiki?curid=2282390" title="Mirza Begić">
Mirza Begić

Mirza Begić (ur. 9 lipca 1985 roku w Bijeljinie) – słoweński koszykarz, pochodzenia bośniackiego, występujący na pozycji środkowego, obecnie zawodnik Petrolu Olimpija.
13 sierpnia 2017 został zawodnikiem irańskiego Petrochimi Bandar Imam Harbour

</doc>
<doc id="2282391" url="https://pl.wikipedia.org/wiki?curid=2282391" title="Dystrykt Kalomo">
Dystrykt Kalomo

Dystrykt Kalomo – dystrykt w południowej Zambii w Prowincji Południowej. W 2000 roku liczył 87 651 mieszkańców (z czego 49,12% stanowili mężczyźni) i obejmował 14 243 gospodarstw domowych. Siedzibą administracyjną dystryktu jest Kalomo.

</doc>
<doc id="2282392" url="https://pl.wikipedia.org/wiki?curid=2282392" title="Dystrykt Kazungula">
Dystrykt Kazungula

Dystrykt Kazungula – dystrykt w południowej Zambii w Prowincji Południowej. W 2000 roku liczył 68 265 mieszkańców (z czego 50,07% stanowili mężczyźni) i obejmował 12 601 gospodarstw domowych. Siedzibą administracyjną dystryktu jest Kazungula.

</doc>
<doc id="2282393" url="https://pl.wikipedia.org/wiki?curid=2282393" title="Dystrykt Livingstone">
Dystrykt Livingstone

Dystrykt Livingstone – dystrykt w południowej Zambii w Prowincji Południowej. W 2000 roku liczył 103 288 mieszkańców (z czego 50,18% stanowili mężczyźni) i obejmował 18 856 gospodarstw domowych. Siedzibą administracyjną dystryktu jest Livingstone.

</doc>
<doc id="2282394" url="https://pl.wikipedia.org/wiki?curid=2282394" title="Dystrykt Mazabuka">
Dystrykt Mazabuka

Dystrykt Mazabuka – dystrykt w południowej Zambii w Prowincji Południowej. W 2000 roku liczył 203 219 mieszkańców (z czego 50,48% stanowili mężczyźni) i obejmował 36 210 gospodarstw domowych. Siedzibą administracyjną dystryktu jest Mazabuka.

</doc>
<doc id="2282396" url="https://pl.wikipedia.org/wiki?curid=2282396" title="Dystrykt Monze">
Dystrykt Monze

Dystrykt Monze – dystrykt w południowej Zambii w Prowincji Południowej. W 2000 roku liczył 163 578 mieszkańców (z czego 49,33% stanowili mężczyźni) i obejmował 26 398 gospodarstw domowych. Siedzibą administracyjną dystryktu jest Monze.

</doc>
<doc id="2282398" url="https://pl.wikipedia.org/wiki?curid=2282398" title="Tramwaje w Ho Chi Minh">
Tramwaje w Ho Chi Minh



</doc>
<doc id="2282399" url="https://pl.wikipedia.org/wiki?curid=2282399" title="Dystrykt Namwala">
Dystrykt Namwala

Dystrykt Namwala – dystrykt w południowej Zambii w Prowincji Południowej. W 2000 roku liczył 82 810 mieszkańców (z czego 48,89% stanowili mężczyźni) i obejmował 12 075 gospodarstw domowych. Siedzibą administracyjną dystryktu jest Namwala.

</doc>
<doc id="2282400" url="https://pl.wikipedia.org/wiki?curid=2282400" title="Dystrykt Siavonga">
Dystrykt Siavonga

Dystrykt Siavonga – dystrykt w południowej Zambii w Prowincji Południowej. W 2000 roku liczył 58 864 mieszkańców (z czego 49,56% stanowili mężczyźni) i obejmował 10 504 gospodarstw domowych. Siedzibą administracyjną dystryktu jest Siavonga.

</doc>
<doc id="2282401" url="https://pl.wikipedia.org/wiki?curid=2282401" title="Dystrykt Sinazongwe">
Dystrykt Sinazongwe

Dystrykt Sinazongwe – dystrykt w południowej Zambii w Prowincji Południowej. W 2000 roku liczył 80 455 mieszkańców (z czego 49,09% stanowili mężczyźni) i obejmował 13 576 gospodarstw domowych. Siedzibą administracyjną dystryktu jest Sinazongwe.

</doc>
<doc id="2282403" url="https://pl.wikipedia.org/wiki?curid=2282403" title="Ilfat Razjapow">
Ilfat Razjapow



</doc>
<doc id="2282410" url="https://pl.wikipedia.org/wiki?curid=2282410" title="Pojedynek dinozaurów">
Pojedynek dinozaurów

Pojedynek dinozaurów (ang. "Clash of the dinosaurs") – czteroodcinkowy serial dokumentalny wyprodukowany przez Dangerous LTD dla Discovery Channel. Serial miał swoją premierę w dniu 13 grudnia 2009 roku.
Akcja każdego odcinka rozgrywa się w późnej kredzie.
Odcinki.
Sztuka adaptacji.
Odcinek ten ukazuje ostatnie żyjące dinozaury nieptasie, będące kulminacją 160 milionów lat ewolucji tej grupy gadów.
Drapieżniki doskonałe.
Pod koniec kredy na ziemi pojawiły się mięsożerne dinozaury o brutalnej sile, nieprzeciętnej inteligencji, wyostrzonych zmysłach i śmiercionośnej broni. Okazało się, że nawet niewielkie zwierzęta mogły być zabójczymi drapieżnikami.
Obrońcy.
W okresie kredy roślinożerców było o wiele więcej niż drapieżników. Wykształcili oni do obrony przed nimi śmiercionośne narzędzia.
Pokolenia.
W odcinku tym poruszony zostaje temat rozrodu dinozaurów i ich zwyczajów godowych. Omawia on także różnorakie teorie na temat rozwoju młodych gadów.

</doc>
<doc id="2282411" url="https://pl.wikipedia.org/wiki?curid=2282411" title="Danfoss">
Danfoss

Grupa Danfoss – światowy producent komponentów i rozwiązań technologicznych dla chłodnictwa i klimatyzacji, ogrzewnictwa, dystrybucji wody oraz maszyn roboczych. Zysk netto firmy za 2015 wyniósł 348 mln euro, przy sprzedaży na poziomie 5,1 mld euro. Grupa zatrudnia około 28 000 pracowników na całym świecie. Siedziba firmy mieści się w miejscowości Nordborg w Danii. 
Zakłady Danfoss powstały w 1933, a założycielem był Mads Clausen. Dzisiaj w całości jest własnością The Bitten and Mads Clausen Foundation. W 2002 roku Danfoss dołączył do tzw. UN Global Compact, złożonej z dziewięciu przedstawicieli zajmujących się problematyką ochrony środowiska i zmian klimatu. 
Danfoss wytwarza ok. 250000 pojedynczych produktów dziennie w 50 fabrykach znajdujących się w 20 krajach, jego sieć dystrybucyjna posiada ok. 110 przedstawicielstw.
Siedziba polskiego oddziału przedsiębiorstwa znajduje się w Grodzisku Mazowieckim, znajduje się tam też nowoczesny zakład produkcyjny Danfoss.
Historia.
Mads Clausen w 1933, po uzyskaniu dyplomu inżyniera, powrócił do miejscowości swoich narodzin i założył zakład wytwórczy na poddaszu domu swoich rodziców. W latach 30. XX wieku, dzięki wysokim cłom i embargu na pewne produkty przemysłowe, Clausen odniósł sukces w produkcji i sprzedaży znacznej liczby zaworów automatycznych do agregatów chłodniczych, które wcześniej importowano z USA. W latach 40. zakończyła się rozbudowa fabryki, założono przedstawicielstwa handlowe w Belgii, Norwegii, Hiszpanii, Szwecji, Holandii oraz Wlk. Brytanii. W latach 50. zakład zaczął pracować według systemu pracy akordowej, a skład osobowy pracowników przekroczył liczbę dwóch tysięcy. W 1966 Mads Clausen zmarł na zawał serca w wieku 60 lat. Jego wdowa, Bitten Clausen, przejęła przewodnictwo w radzie nadzorczej z Andreasem Jepsenem jako prezesem. W 1966 Jørgen M. Clausen, syn Madsa Clausena, został prezesem grupy Danfoss. 
W 1997 sprzedaż przekroczyła 2 miliardy Euro, a liczba pracowników wzrosła do liczby 18 200. W 2000 segment firmy Danfoss o nazwie "Mobile Hydraulics" (Hydraulika Pojazdowa) połączył się z niemiecką firmą Sauer Inc. tworząc podmiot Sauer-Danfoss. Jørgen M. Clausen został członkiem zarządu tego przedsiębiorstwa w którym Danfoss posiada ok. 55.4% udziałów. W 2007 grupa Danfoss rozszerzyła swoją działalność za granicą – w szczególności w Kanadzie, Chinach, USA, Rumunii, Polsce oraz Francji – z ok. 130 000 metrów kwadratowych dodatkowej powierzchni produkcyjnej, magazynowej i biurowej. Jørgen M. Clausen przeszedł na emeryturę w wieku 60 lat. Nowym prezesem zarządu został Niels B. Christiansen.

</doc>
<doc id="2282413" url="https://pl.wikipedia.org/wiki?curid=2282413" title="Kalendarz balijski">
Kalendarz balijski

Kalendarz balijski – tradycyjny balijski kalendarz, nadal używany do określania przede wszystkim dni świątecznych. W istocie składa się w dwóch odrębnych systemów: 210-dniowego roku, nazywanego "Pawukon", składającego się z 6 miesięcy po 35 dni oraz lunarnego roku "Sasih" (Saka), składającego się z 12 miesięcy.
Pawukon.
Rok "Pawukon" składa się z dziesięciu cykli o różnej liczbie dni, biegnących równolegle:
Każdy dzień każdego cyklu posiada własną nazwę. Różne kombinacje nazw dni w poszczególnych cyklach wyznaczają dni świąt. W praktyce najważniejsze są cykl 3-, 5- i 7-dniowy. Cykl 3-dniowy "triwara" wyznacza dni targowe (wypadające co trzy dni w danej wsi). Dzień, w którym zbiegają się cykle "pancawara" i "saptawara" (co 35 dni), a także "sadwara" i "saptawara" (co 42 dni) jest traktowany jako świąteczny. Dotyczy to również sytuacji, gdy ostatni dzień cyklu 3-dniowego "triwara" zbiega się z ostatnim dniem cyklu 5-dniowego ("pancawara"), a więc co 15 dni
Sasih.
Każdy z dwunastu miesięcy kalendarza zaczyna się w dzień nowiu księżyca, zwany "tilem". Święta wyznaczane za pomocą tego systemu wypadają zazwyczaj w "tilem" lub podczas pełni księżyca "purnama". Tego kalendarza używa się do ustalania Nyepi, balijskiego Nowego Roku oraz corocznych świąt danej świątyni, zwanych odalan.

</doc>
<doc id="2282414" url="https://pl.wikipedia.org/wiki?curid=2282414" title="Hrabstwo Humphreys (Missisipi)">
Hrabstwo Humphreys (Missisipi)

Hrabstwo Humphreys (ang. "Humphreys County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 431,16 mil² (1116,7 km²). Według szacunków United States Census Bureau w roku 2009 miało 9809 mieszkańców.
Hrabstwo powstało w 1918 roku.

</doc>
<doc id="2282418" url="https://pl.wikipedia.org/wiki?curid=2282418" title="Krystyna Kenig">
Krystyna Kenig

Krystyna Rywocka-Kenig (ur. 3 lutego 1939 w Radomiu) – polska geolog, specjalistka w zakresie geologii czwartorzędu, a zwłaszcza litostratygrafii glin morenowych.
Życiorys.
Ojciec Piotr Rywocki, pochodził z kresów wschodnich. Rodzinne posiadłości rodzina ojca zmuszona była nagle opuścić w 1917, matka Felicja Zygnerska pochodziła z Warszawy.
Do szkoły podstawowej uczęszczała w Warszawie w latach 1945–1952, a do Liceum Ogólnokształcącego im. Powstańców Warszawy w latach 1952–1956.
Studia odbyła na Wydziale Geologii Uniwersytetu Warszawskiego w latach 1956–1963. Jako specjalizację wybrała geologię czwartorzędu. Pod kierunkiem prof. Stefana Zbigniewa Różyckiego przygotowała pracę magisterską "Czwartorzęd okolic Palczewa nad Pilicą", którą obroniła w maju 1963, otrzymując dyplom magistra geologii.
W sierpniu 1963 rozpoczęła pracę w Instytucie Geologicznym w Warszawie, początkowo na etacie technicznym w Dziale Bibliografii Geologicznej, a następnie na stanowisku młodszego asystenta w Zakładzie Zdjęć i Map Geologicznych. W latach 1964–1967 brała udział w pracach związanych z rozpoznaniem Bełchatowskiego Okręgu Przemysłowego.
W latach 1967–1976 pracowała na stanowisku asystenta. Przeszła do Pracowni Litologii Osadów Czwartorzędowych. Badania jej dotyczyły przede wszystkim litologiczno-petrograficznego składu glin morenowych, pod kątem możliwości wykorzystywania ich jako przewodnich poziomów glacjalnych, ważnych przy ustalaniu litostratygrafii utworów plejstoceńskich.
Praca doktorska "Mikrorzeźba powierzchni ziarn kwarcu z lessów – jako podstawa do wnioskowania o cechach środowisk alimentacyjnych, transportu i sedymentacji tych osadów", była wykonana pod kierunkiem prof. Elżbiety Mycielskiej-Dowgiałło w 1994.
W 1996 została laureatką zespołowej nagrody Ministra Ochrony Środowiska, Zasobów Naturalnych i Leśnictwa, przyznanej za "Atlas geologiczny południowego Bałtyku".
W latach 1976–2000 pracowała na stanowisku adiunkta. Od 1978 brała udział w pracach nad , w rejonie północno-wschodniej i środkowej Polski. Zajmowała się składem petrograficznym żwirów pochodzących z glin morenowych. Wyliczone współczynniki petrograficzne były podstawą rozpoziomowywania litostratygraficznego i chronostratygraficznego tych glin. Badała również litogenezę osadów piaszczystych. Od 1976 stosowała mikroskopię elektronową (najpierw transmisyjną TEM, a następnie skaningową SEM) do badań powierzchni ziaren kwarcu dla określenia procesów, jakim podlegały podczas sedymentacji i transportu. W wyniku tych badań opracowała genetyczną klasyfikację mikrocech osadów na podstawie o rzeźbę powierzchni ziaren kwarcu.
W latach 1987–1992 była kierownikiem Pracowni Litologii Czwartorzędu. Dalsze genetyczno-facjalne badania glin morenowych oraz serii międzymorenowych, wykonywanych głównie dla potrzeb SMGP w skali 1:50 000, dały podstawy do przygotowania w 1998 rozprawy habilitacyjnej "Petrograficzne podstawy stratygrafii glin morenowych Polski północno-wschodniej". Na tej podstawie otrzymała w 2000 stopień doktora habilitowanego w Państwowym Instytucie Geologicznym, a w ślad za tym stanowisko docenta.
W 2003 zorganizowała ogólnopolską konferencję na temat glin morenowych jako źródła informacji stratygraficznych i paleogeograficznych w plejstocenie. W 2006 natomiast kolejną ogólnopolską konferencję "Piaszczyste osady międzymorenowe na Niżu Polskim jako źródło informacji o środowiskach depozycji i paleogeografii", która uporządkowała istniejącą wiedzę o znaczeniu osadów piaszczystych dla wyjaśnienia genezy, środowisk depozycji, paleogeografii i litostratygrafii osadów. Kolejną w 2008 – "Osady z pogranicza czwartorzędu, neogenu i paleogenu – źródłem informacji o wpływie podłoża na litologię osadów na Niżu Polskim".
Brała udział także w zagranicznych wyjazdach naukowych, m.in. na Islandii oraz w Egipcie i w Chinach (współczesne formy eoliczne w suchym i półsuchym rejonie pustyni Alashan (AL XA), Mongolia Wewnętrzna). Była autorką referatów naukowych wygłaszanych na kongresach i konferencjach w Anglii, na Białorusi, w Chinach, Estonii, Francji, na Litwie, Łotwie, w Rosji, Szwecji i na Ukrainie. Posiada około 150 publikacji oraz wiele opracowań archiwalnych.
Była promotorem pracy doktorskiej A. Romanka "Kenozoik między Drezdenkiem i Gorzowem Wielkopolskim". Przygotowała także wiele recenzji prac doktorskich i habilitacyjnych.
Jest członkiem Polskiego Towarzystwa Geologicznego, Stowarzyszenia Geomorfologów Polskich, Komisji Lessu PAN, Stowarzyszenia COMLAND (Commission on land degradation and desertification, International Geographical Union). W latach 1999–2004 była członkiem komitetu redakcyjnego Biuletynu Państwowego Instytutu Geologicznego. W ramach popularyzacji nauki wygłaszała odczyty i prelekcje na posiedzeniach naukowych PTG w Warszawie i Gdańsku, Koła Polarnego w Toruniu oraz Polskiego Towarzystwa Tatrzańskiego w Warszawie. Członek Stowarzyszenia Emerytowanych Pracowników Państwowego Instytutu Geologicznego.
Została uhonorowana odznaką „Zasłużony pracownik Instytutu Geologicznego” (1989), odznaką „Zasłużony dla polskiej geologii” (2002) oraz złotą odznaką „Zasłużony dla Państwowego Instytutu Geologicznego” (2002).

</doc>
<doc id="2282422" url="https://pl.wikipedia.org/wiki?curid=2282422" title="Hrabstwo Issaquena">
Hrabstwo Issaquena

Hrabstwo Issaquena (ang. "Issaquena County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 441,36 mil² (1143,12 km²). Według szacunków United States Census Bureau w roku 2009 miało 1612 mieszkańców.
Hrabstwo powstało w 1844 roku.

</doc>
<doc id="2282423" url="https://pl.wikipedia.org/wiki?curid=2282423" title="Wróbel pakistański">
Wróbel pakistański

Wróbel pakistański ("Passer pyrrhonotus") – gatunek małego ptaka z rodziny wróbli (Passeridae). Występuje wzdłuż doliny Indusu (oraz w dolnych partiach dolin jego głównych dopływów), głównie na terenie Pakistanu i częściowo północnych Indii, także w południowo-wschodnim Iranie. Monotypowy. Długość ciała 12,5–13 cm.
IUCN uznaje wróbla pakistańskiego za gatunek najmniejszej troski (LC, "Least Concern") nieprzerwanie od 1994 roku; wcześniej, od 1988 roku klasyfikowano go jako gatunek bliski zagrożenia (NT, "Near Threatened"). Liczebność populacji nie została oszacowana, w 1999 roku ptak ten opisywany był jako lokalnie pospolity. Trend liczebności populacji uznawany jest za stabilny.

</doc>
<doc id="2282425" url="https://pl.wikipedia.org/wiki?curid=2282425" title="Hrabstwo Itawamba">
Hrabstwo Itawamba

Hrabstwo Itawamba (ang. "Itawamba County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 540,42 mil² (1399,68 km²). Według szacunków United States Census Bureau w roku 2009 miało 23000 mieszkańców.
Hrabstwo powstało w 1836 roku. 
Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="2282426" url="https://pl.wikipedia.org/wiki?curid=2282426" title="Wydział Medycyny Weterynaryjnej UP we Wrocławiu">
Wydział Medycyny Weterynaryjnej UP we Wrocławiu



</doc>
<doc id="2282428" url="https://pl.wikipedia.org/wiki?curid=2282428" title="Work and Travel">
Work and Travel

Work and Travel (pl. "Praca i Podróż") – program wymiany kulturowej lub naukowej, skierowany przeważnie do studentów. Umożliwia on wyjazd i podjęcie legalnej pracy, a równocześnie zwiedzanie kraju i poznawanie kultury, przez okres wakacji letnich. Po programie uczestnik może wrócić do kraju, lub też zmienić status swojego pobytu i np. rozpocząć naukę w danym kraju.
Głównymi krajami, do których wyjeżdżają studenci są USA oraz Niemcy. W ramach programu są też dostępne Cypr (Grecja), Kanada, Australia i Wielka Brytania.

</doc>
<doc id="2282430" url="https://pl.wikipedia.org/wiki?curid=2282430" title="Moussa Doumbia">
Moussa Doumbia

Moussa Doumbia – saksofonista i piosenkarz pochodzący z Mali w swojej twórczości łączący afrobeat i funk.
Moussa urodził się w Mali, następnie, w latach 70. (1972 lub 1974), przeniósł się do Abidżanu, na Wybrzeże Kości Słoniowej. W latach 80. wyjechał do Francji aby pracować tam w sklepie muzycznym. Zmarł w Mali.
Jego album pt. "Moussa Doumbia" ukazał się w 1977 roku (EMI France), następny – "Keleya", wydano w 2007 (Oriki Music, następnie 2010 przez EMI). Utwory Doumbii ukazały się także na płycie "Ivory Coast Soul – Afrofunk In Abidjan From 1972 to 1982 " (2010, Hot Casa Records).

</doc>
<doc id="2282431" url="https://pl.wikipedia.org/wiki?curid=2282431" title="Work and travel">
Work and travel



</doc>
<doc id="2282436" url="https://pl.wikipedia.org/wiki?curid=2282436" title="Ruda Czarny Las">
Ruda Czarny Las

Ruda Czarny Las – zlikwidowany przystanek kolejowy w Rudzie Śląskiej, w województwie śląskim, w Polsce. Znajduje się na linii 187 KWK Pokój - Ruda Orzegów.

</doc>
<doc id="2282437" url="https://pl.wikipedia.org/wiki?curid=2282437" title="Stanisław Zawacki">
Stanisław Zawacki

Stanisław Zawacki (ur. 1927 w Chełmnie, zm. 27 listopada 1998 w Gdyni) – polski duchowny rzymskokatolicki, prezbiter, kanonik honorowy kapituły katedralnej chełmińskiej.
Urodził się w Chełmnie jako syn burmistrza tego miasta Stanisława Zawackiego i Jadwigi zd. Winiarskiej. Uczęszczał do szkoły podstawowej w Chełmnie; w czasie wojny uczęszczał na tajne komplety w Grójcu. Uczestniczył w tajnych zajęciach konspiracyjnych w Szarych Szeregach jak organizowanie zbiórek czy wydawanie konspiracyjnych pism. Sam organizował spotkania dla dzieci i uczył je religii. Maturę zdał w roku 1947 i wstąpił do seminarium duchownego w Pelplinie.
Święcenia kapłańskie otrzymał w 1952 i po święceniach został skierowany jako wikariusz do parafii Matki Boskiej Bolesnej w Gdyni Orłowie. W 1973 został proboszczem parafii w Orłowie. Potem pełnił też funkcje dziekana dekanatu Gdynia Południe (obecnie Dekanat Gdynia Orłowo), był kierownikiem Ośrodka Dokształcania Katechetów, duszpasterzem akademickim oraz archidiecezjalnym ojcem duchownym kapłanów. Zasiadał w diecezjalnych radach: ds. Duszpasterskiej, ds. Ekonomicznej i ds. Administracyjnej. Zmarł nagle na serce w 1998 roku i został pochowany przy kościele parafialnym w Gdyni-Orłowie.
Jego imieniem nazwano ulicę w pobliżu kościoła parafialnego. W roku 2010 na promenadzie Królowej Marysieńki w Orłowie został odsłonięty jego pomnik.

</doc>
<doc id="2282440" url="https://pl.wikipedia.org/wiki?curid=2282440" title="Raj na ziemi (film 1970)">
Raj na ziemi (film 1970)

Raj na ziemi – polski film wojenny z 1970 roku w reżyserii Zbigniewa Kuźmińskiego, zrealizowany na podstawie noweli Wacława Bilińskiego pt. "Saperzy".
Zdjęcia do filmu kręcono na Dolnym Śląsku: w Lądku-Zdroju, Złotym Stoku i Bystrzycy Kłodzkiej (ul. Podmiejska przy Baszcie Wodnej).
Fabuła.
Lato 1945 roku, Ziemie Odzyskane. Grupa saperów stacjonujących w niedużym miasteczku pod dowództwem ppor. Święcickiego otrzymuje zadanie rozminowania pobliskiej fabryki chemicznej w której podczas wojny produkowano paliwo do rakiet „V”. Zakład jest fachowo zaminowany, więc saperzy ponoszą straty. Sytuację dodatkowo komplikuje konflikt Święcickiego z sierż. Bobrowskim oraz działająca w okolicy grupa esesmanów z Werwolfu, którzy chcą zdetonować umieszczone w fabryce ładunki.

</doc>
<doc id="2282441" url="https://pl.wikipedia.org/wiki?curid=2282441" title="Hrabstwo Jackson (Missisipi)">
Hrabstwo Jackson (Missisipi)

Hrabstwo Jackson (ang. "Jackson County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 1043,30 mil² (2702,13 km²). Według szacunków United States Census Bureau w roku 2009 miało 132 922 mieszkańców.
Hrabstwo powstało w 1812 roku.

</doc>
<doc id="2282442" url="https://pl.wikipedia.org/wiki?curid=2282442" title="McDonald’s All-American Game">
McDonald’s All-American Game

McDonald’s All-American Game – mecz gwiazd w koszykówce amerykańskich szkół średnich, sponsorowany przez McDonald’s. Rozgrywany jest co roku od 1978. Mecze są na ogół pełne wsadów i widowiskowych zagrań.
35 Greatest McDonald’s All Americans.
31 stycznia 2012 roku, podczas spotkania McDonald’s All American Game wybrano 35 największych gwiazd w historii rozgrywek McDonald’s All Americans, w ramach obchodów 35-lecia imprezy.
Lista największych gwiazd w historii spotkań McDonald’s All Americans zawiera nazwiska jednych z najlepszych koszykarzy w historii – mistrzów olimpijskich, NCAA oraz NBA. Zawodnicy zostali wybrany przez komitet McDonald’s All American Games Selection Committee. Na wybór miały wpływ osiągnięcia koszykarskie na poziomie szkół średnich, udział w McDonald’s All American Game oraz sukcesy poziomie akademickim i profesjonalnym.
Rezultaty spotkań mężczyzn.
Nagroda MVP/MOP (Most Oustanding Player) jest przyznawana corocznie najlepszemu zawodnikowi oraz zawodniczce spotkania. Nagroda nosi nazwę – John R. Wooden Most Valuable Player Award.
Zawodnicy i zawodniczki roku im. Morgana Woottena.
Przed każdym spotkaniem od 1997 roku zaczęto wybierać Zawodnika Roku Szkół Średnich im. Morgana Woottena spośród uczestników McDonald’s All-Americans, biorąc pod uwagę aktywność społeczną, wyniki w nauce oraz osiągnięcia na boisku.
Laureaci:
Laureatki:
Zwycięzcy konkursów Sprite/Powerade Jam Fest.
(*) – Candace Parker jest jedyna w historii kobietą, która wygrała konkurs wsadów

</doc>
<doc id="2282443" url="https://pl.wikipedia.org/wiki?curid=2282443" title="Zeid Hamdan">
Zeid Hamdan

Zeid Hamdan (ur. 1976 w Bejrucie), libański muzyk, gitarzysta i producent muzyczny.
W roku 1998 Zeid Hamdan wraz z wokalistką Yasmine Hamdan założył grupę muzyczną Soap Kills. Jest również członkiem grup Zeid &amp; the Wings i The New Government.

</doc>
<doc id="2282444" url="https://pl.wikipedia.org/wiki?curid=2282444" title="101 Kompania Amunicyjna">
101 Kompania Amunicyjna

101 Kompania Amunicyjna – pododdział służby materiałowej Armii Polskiej na Wschodzie.
Historia kompanii.
Kompania została sformowana z dniem 20 listopada 1942 przy Batalionie Zapasowym Armii na podstawie rozkazu nr 24/42 dowódcy Etapów Armii Polskiej na Wschodzie. Zgodnie z rozkazem organizacyjnym kompania miała liczyć 2 oficerów i 50 szeregowców, zorganizowanych w dwa plutony. Do czasu przybycia por. Bolesława Wachalskiego organizatorem i pełniącym obowiązki dowódcy kompanii był ppor. Bolesław Domański. W grudniu 1942 roku pododdział został przydzielony do Głównej Składnicy Materiałowej Armii, rozlokowanej w pobliżu m. Mułła-Azis, w rejonie Khánaqín. 7 grudnia 1942 roku ppor. Domański z 1 plutonem (26 szeregowców) wyjechał do 211 Ind. A.A.D. w m. Al Mussaib, około 40 km od Bagdadu, w celu odbycia praktyki amunicyjnej. 3 stycznia 1943 roku na praktykę do Al Mussaib wyjechał dowódca kompanii z 2 plutonem. W lutym 1943 roku na stacji kolejowej Khánaqín żołnierze kompanii wyładowywali amunicję przeznaczoną dla brytyjskiej składnicy amunicyjnej. W marcu 1943 roku, w ramach reorganizacji armii, kompania została rozwiązana. Z żołnierzy kompanii utworzony został pluton amunicyjny, który wszedł w skład 350 Kompanii Materiałowej Stacji Zaopatrywania. W lipcu 1943 roku stan ewidencyjny plutonu amunicyjnego liczył 7 oficerów oraz 65 podoficerów i szeregowców.

</doc>
<doc id="2282445" url="https://pl.wikipedia.org/wiki?curid=2282445" title="Reprezentacja Chorwacji w hokeju na lodzie mężczyzn">
Reprezentacja Chorwacji w hokeju na lodzie mężczyzn

Reprezentacja Chorwacji w hokeju na lodzie mężczyzn — kadra Chorwacji w hokeju na lodzie mężczyzn.

</doc>
<doc id="2282446" url="https://pl.wikipedia.org/wiki?curid=2282446" title="Artemiusz (Snigur)">
Artemiusz (Snigur)

Artemiusz, imię świeckie Aleksandr Nikołajewicz Snigur (ur. 5 września 1962 w Dnieprodzierżyńsku) – rosyjski biskup prawosławny.
Życiorys.
W 1984 ukończył studia na uniwersytecie wojskowo-transportowym w Leningradzie, po czym został skierowany do służby w Ałmaty. W 1992 z powodu braku etatów został w stopniu kapitana przeniesiony do rezerwy. W latach 1992–1995 uczestniczył w budowie cerkwi Narodzenia Pańskiego w Ałma-Acie. W 1995 wstąpił jako posłusznik do Szartomskiego Monasteru św. Mikołaja w Wwiedieniju. 17 grudnia 1995 w soborze Przemienienia Pańskiego w Iwanowie został wyświęcony na diakona przez arcybiskupa iwanowskiego i kineszemskiego Ambrożego. 11 lutego 1996 ten sam hierarcha udzielił mu święceń kapłańskich. 31 marca 1996 złożył wieczyste śluby mnisze z imieniem Artemiusz, nadanym na cześć św. sprawiedliwego Artemiusza Wierkolskiego.
W listopadzie tego samego roku został przeniesiony do pracy duszpasterskiej w eparchii nowosybirskiej, gdzie zaangażował się w pracę misyjną i w organizację życia monastycznego. W 1997 został przełożonym monasteru św. Michała Archanioła w Małoirmience (od 1998 przeniesiony do Kozychy). Od 2004 kierował oddziałem architektonicznym eparchii, nadzorującym budowę nowych cerkwi. W tym samym roku ukończył w trybie zaocznym moskiewskie seminarium duchowne, zaś w 2008 w analogiczny sposób Moskiewską Akademię Duchowną.
22 marca 2011 Święty Synod Rosyjskiego Kościoła Prawosławnego nominował go na biskupa pietropawłowskiego i kamczackiego. 3 kwietnia 2011 otrzymał godność archimandryty. 10 kwietnia tego samego roku, w soborze Chrystusa Zbawiciela w Moskwie, miała miejsce jego chirotonia biskupia, w której wzięli udział patriarcha moskiewski i całej Rusi Cyryl, metropolici kruticki i kołomieński Juwenaliusz, sarański i mordowski Warsonofiusz, arcybiskupi kliński Longin, istriński Arseniusz, nowosybirski i berdski Tichon, wieriejski Eugeniusz, chabarowski i nadamurski Marek, biskupi zarajski Merkuriusz, dmitrowski Aleksander, sołniecznogorski Sergiusz, karagandyjski i szachtyński Sebastian.
W 2016 otrzymał godność arcybiskupią. Dwa lata później został przeniesiony na katedrę chabarowską i nadamurską. 3 stycznia 2019 r. otrzymał godność metropolity.

</doc>
<doc id="2282447" url="https://pl.wikipedia.org/wiki?curid=2282447" title="Złoty Puchar CONCACAF 2011">
Złoty Puchar CONCACAF 2011

Złoty Puchar CONCACAF 2011 odbył się w Stanach Zjednoczonych. Była to 11-ta edycja Złotego Pucharu CONCACAF.
Nagrody.
ZŁOTY PUCHAR CONCACAF 2011
Meksyk 6. TYTUŁ 

</doc>
<doc id="2282451" url="https://pl.wikipedia.org/wiki?curid=2282451" title="Ryszard Knosała">
Ryszard Knosała

Ryszard Knosała (ur. 21 lutego 1907 w Żelaznej k. Opola, zm. 6 lutego 1945 w Dachau) – nauczyciel i działacz polski na Śląsku Opolskim oraz Warmii i Mazurach.
Nauki pobierał w Seminarium nauczycielskim w Tarnowskich Górach, które ukończył w roku 1927. Do czasu wybuchu II wojny światowej przebywał w Olsztynie, gdzie był kierownikiem szkoły polskiej. Był tam też komendantem Chorągwi Warmińsko-Mazurskiej ZHP im. Grunwaldu. Sprawował on swoją funkcję nieoficjalnie, gdyż będąc obywatelem polskim nie wolno mu było angażować się w działanie polskich organizacji. Komendantem oficjalnym był Leon Włodarczak.
Po wybuchu wojny, w dniu 3 września 1939 roku został aresztowany, następnie przetransportowano go do niemieckiego obozu koncentracyjnego w Prusach Wschodnich – Hohenbruch w pobliżu Królewca. Stamtąd został wywieziony do obozu w Działdowie, by po dwóch miesiącach głodówki trafić do obozu koncentracyjnego Dachau. W obozie tym pełnił funkcję tłumacza obozowego oraz został kierownikiem poczty obozowej. Szwagrem jego był ks. Józef Styp-Rekowski, który też był razem z nim w Dachau.
Zmarł w obozie 6 lutego 1945, rzekomo w wyniku epidemii tyfusu. Po wojnie w mieście Oranienburg jego imieniem nazwano jedną z ulic. W hali sądu powiatowego w Dachau znajduje się tablica poświęcona pamięci więźnia Dachau nr 3756 – Ryszarda Knosały.
Jego prochy złożono na Cmentarzu Komunalnym w Olsztynie (kwatera 4-1-1).
Uchwałą Prezydium Krajowej Rady Narodowej z dnia 29 maja 1946 „za wybitne zasługi w pracy narodowej, społecznej i kulturalno-oświatowej na Warmii i Mazurach” został pośmiertnie odznaczony Orderem Krzyża Grunwaldu III klasy.

</doc>
<doc id="2282455" url="https://pl.wikipedia.org/wiki?curid=2282455" title="Bethel (zespół muzyczny)">
Bethel (zespół muzyczny)

Bethel – polski zespół wykonujący muzykę reggae z elementami dub oraz ska. W swojej 10-letniej historii zagrał ponad 550 koncertów.
Historia.
Zespół powstał w grudniu 2006 roku we Wrocławiu. Założony przez Grzegorza Wlaźlaka, początkowo nosił nazwę Sacrum, a w jego skład wchodziły 3 osoby. Z biegiem czasu zmieniała się liczebność członków zespołu, który w rekordowym okresie tworzyło 11 młodych osób. Wraz z rozwojem wydarzeń zespół zdecydował się obrać nową nazwę – Bethel – zaczerpniętą przez wykonawców z Biblii.
Kolejne lata działalności zespołu, oprócz wielu koncertów, przynosiły także pierwsze sukcesy. W 2007 roku zespół zajął III miejsce na „Rock Style Festiwal”. Rok później, w drugiej edycji tego festiwalu, zdobył II miejsce. W 2009 roku Bethel uzyskał wyróżnienie na VII edycji festiwalu „Around The Rock”. 
Rok 2010 okazał się przełomowy w karierze zespołu, który nie tylko zagrał 80 koncertów w ramach trasy „Positive Bethel Tour 2010”, ale także zdobył wiele prestiżowych wyróżnień. W maju Bethel otrzymał nagrodę publiczności podczas GranPrix Festiwalu Fama we Wrocławiu. W lipcu wygrał festiwal Reggae na Piaskach w Ostrowie Wielkopolskim. Miesiąc później uzyskał tytuł Honorowego Laureata podczas finału Festiwalu Fama w Świnoujściu. Zespół wyróżniono tam za wysoki poziom wykonawczy. Zwieńczeniem roku była premiera debiutanckiego albumu zespołu pt. Muzyka Serc, którego pierwszy singiel "Zabrali mi skrzydła" promowano m.in. w programie Kuby Wojewódzkiego.
W sierpniu 2011 roku Bethel zagrał na małej scenie Przystanku Woodstock. Występ ten został dobrze przyjęty przez publikę, która rok później, głosując w ramach plebiscytu „Złoty Bączek”, umożliwiła zespołowi występ na dużej scenie dla kilkuset tysięcy osób. Do zespołu dołączył Damian Kluźniak grający na instrumentach klawiszowych. 
Przełom lat 2012/2013 przyniósł zmiany personalne. Z zespołu odszedł gitarzysta Filip Sekieta oraz perkusjonalista Marcin Drab. Do współpracy zaproszono Szymona Chudego. Po kilkudziesięciu wspólnych koncertach zespół zadecydował o gotowości do nagrania kolejnego albumu, który w listopadzie 2013 zarejestrowano w gdańskim studio Custom34. Gościnnie na płycie pojawił się zespół Enej oraz Luxtorpeda. Wydawnictwo "Dobrze, że jesteś" ukazało się nakładem Lou &amp; Rocked Boys, a swoją premierę miało podczas 8 urodzin zespołu – 27 lutego 2014 roku. Płytę promowały single "We Wanna Fight" oraz "Rzeki". Pierwszy z nich został wykonany przez zespół przy kolejnej wizycie w programie Kuby Wojewódzkiego, na antenie TVN. 
W lipcu 2014 roku odbył się pierwszy oficjalny zlot fanów Bethel. Kilkadziesiąt osób z całej Polski odwiedziło Wrocław, spędzając z zespołem dwa dni.
W roku 2015 zespół dużo koncertuje, m.in. występuje po raz trzeci na Przystanku Woodstock. Nadchodzą również zmiany personalne. Z zespołu odchodzą Szymon Chudy i Damian Kluźniak, w miejsce którego pojawia się nowy klawiszowiec - Eryk Nowak.
W roku 2016 i 2017 zespół nadal intensywnie koncertuje i przygotowuje się do nagrania trzeciej płyty.
W roku 2017 do zespołu na chórki dołączają Nikola Warda i Gabriela Cybuch.
W roku 2018 szeregi zespołu opuszcza Piotr Zarówny

</doc>
<doc id="2282458" url="https://pl.wikipedia.org/wiki?curid=2282458" title="Eriks Ādamsons">
Eriks Ādamsons

Eriks Ādamsons (ur. 22 czerwca 1907, zm. 28 lutego 1946) – łotewski pisarz i poeta, piszący w języku łotewskim. Eriks Ādamsons urodził się w Rydze na Łotwie, studiował prawo na Uniwersytecie Łotewskim. Pracował też jako tłumacz. Poślubił łotewską pisarkę Mirdzę Ķempe. Podczas II wojny światowej, w czasach niemieckiej okupacji pracował w księgarni. Ādamsons miał, z drugą żoną, syna o imieniu Askolds. Inspiracją dla jego prac były dzieła Knuta Hamsuna i Oscara Wilde.

</doc>
<doc id="2282465" url="https://pl.wikipedia.org/wiki?curid=2282465" title="Helmuts Balderis">
Helmuts Balderis

Helmuts Balderis-Sildedzis (ur. 31 lipca 1952 w Rydze) – były radziecki i łotewski hokeista, reprezentant ZSRR, olimpijczyk. Trener hokejowy.
Kariera zawodnicza.
Uczestniczył w turniejach Canada Cup 1976, mistrzostw świata 1976, 1977, 1978, 1979, 1983 oraz zimowych igrzysk olimpijskich 1980. Brał udział w meczu nazwanym Cud na lodzie. 
Kariera trenerska i inne.
W sezonie KHL (2011/2012) przewodził drużynie Łotyszy w meczu legend hokeja rozgrywanego podczas Meczu Gwiazd KHL (drużynę Rosjan prowadził Wiaczesław Fietisow). Został członkiem Łotewskiej Federacji Hokeja (Latvijas Hokeja Federācija; LHF).

</doc>
<doc id="2282474" url="https://pl.wikipedia.org/wiki?curid=2282474" title="Adam Kurczyna">
Adam Kurczyna

Adam Kurczyna (ur. 27 sierpnia 1935 na Wołyniu, zm. 12 sierpnia 2005 w Nowych Siołkowicach) – poeta, satyryk i aktor. Był współautorem Opolskiego Teatrzyku Satyry "Kukuryku".
Autor zbioru wierszy "Smak dzikiego wina" oraz "Kabaretu Błażeja Sartra". Był współautorem "Almanachu Artystycznego Opole 1957"
Bibliografia.
"Opolszczyzna", Ludzie, fakty, cyfry, ciekawostki, Opole, listopad 1961, str.18
Linki zewnętrzne.
Zdjęcia ze scen teatralnych Adama Kurczyny

</doc>
<doc id="2282479" url="https://pl.wikipedia.org/wiki?curid=2282479" title="Rezolucja Zgromadzenia Ogólnego ONZ nr 181">
Rezolucja Zgromadzenia Ogólnego ONZ nr 181

Rezolucja Zgromadzenia Ogólnego ONZ nr 181 – rezolucja uchwalona podczas II Sesji Zgromadzenia Ogólnego ONZ w dniu 29 listopada 1947 w celu podzielenia terytorium Mandatu Palestyny na dwa państwa: żydowskie i arabskie. Rezolucja posiada oficjalną nazwę "Plan Podziału z Gospodarczą Unią".
Rezolucja została przyjęta przed planowanym ustaniem brytyjskiego mandatu w Palestynie i zalecała podzielenie terytorium na dwa państwa – jedno żydowskie i jedno arabskie, z uwzględnieniem utworzenia w obszarze miast Jerozolimy i Betlejem specjalnego obszaru pozostającego pod międzynarodową ochroną, administrowaną przez Organizację Narodów Zjednoczonych. Plan starał się rozwiązać sprzeczne interesy obu grup narodowościowych i zaspokoić roszczenia dwóch konkurencyjnych ruchów: żydowskiego syjonizmu i arabskiego panarabizmu. Rezolucja zawierała szczegółowy opis przebiegu zalecanych granic dla każdego proponowanego państwa. Plan wzywał również do unii gospodarczej między oboma państwami, która miała być pomocna w celu zapewnienia praw wyznaniowych mniejszości narodowych.
Proponowany plan został zaakceptowany przez społeczność żydowską za pośrednictwem Agencji Żydowskiej. Jednak społeczność arabska odrzuciła go, uznając plan ONZ za naruszenie praw arabskiej większości Palestyny. Zadanie wprowadzenia w życie planu podziału otrzymała Komisja Narodów Zjednoczonych do spraw Palestyny. Nie zdołała ona przeprowadzić swoich zadań, ponieważ w dzień po przyjęciu rezolucji wybuchła wojna domowa w Palestynie, której kontynuacją była I wojna izraelsko-arabska.
Tło rezolucji.
Podczas I wojny światowej Brytyjczycy starali się za wszelką cenę pozyskać sojuszników do walki z Imperium osmańskim na Bliskim Wschodzie. W korespondencji prowadzonej pomiędzy brytyjskim wysokim komisarzem Egiptu sir Henry McMahonem a szarifem Mekki Said Husajn ibn Ali, korona brytyjska zgodziła się „poprzeć arabskie dążenia niepodległościowe” w Imperium osmańskim. W zamian Arabowie zgodzili się przyłączyć do wojny przeciwko Turkom. Równocześnie brytyjski minister spraw zagranicznych Arthur Balfour złożył 2 listopada 1917 Deklarację Balfoura, w której wyrażał brytyjskie poparcie dla utworzenia w Palestynie „żydowskiej siedziby narodowej”. Na podstawie tych dwóch częściowo sprzecznych z sobą obietnic, zarówno Żydzi, jak i Arabowie byli przekonani, że Wielka Brytania obiecała im utworzenie niepodległego państwa w Palestynie.
W wyniku walk toczonych w latach 1917–1918 Brytyjczycy pokonali wojska tureckie i zajęli całość terytorium Palestyny, Syrii i Libanu. Do końca wojny obszar ten pozostawał pod brytyjską administracją wojskową. Po wojnie Brytyjczycy starali się uzyskać międzynarodowy mandat na dalsze sprawowanie kontroli nad tym regionem. Zostało to osiągnięte na drodze kolejnych ustaleń konferencji w Paryżu (traktat w Sèvres) i konferencji w San Remo. W obradach brali udział przedstawiciele ruchu syjonistycznego i społeczności arabskiej w Palestynie. Dyskutowali oni nad zawartą w 1919 umową Fajsal-Weizman, ustalając między sobą i Brytyjczykami kompromis. 25 kwietnia 1920 formalnie przyznano Wielkiej Brytanii Mandat Palestyny, a Francji przyznano Mandat Syrii i Libanu. W preambule mandatu Palestyny było napisane: „"Dowództwo Sił Sojuszniczych ententy uzgodniło, że Mandat musi być obowiązkowo odpowiedzialny za wprowadzenie w życie pierwotnej deklaracji rządu Jej Królewskiej Mości z dnia 2 listopada 1917, zaakceptowanego przez mocarstwa, na rzecz stworzenia w Palestynie siedziby narodowej dla narodu żydowskiego, przy czym zrozumiałe jest, że nie powinno być nic zrobionego, co naruszałoby prawa cywilne i religijne istniejących nieżydowskich społeczności w Palestynie, lub prawa i status polityczny z którego korzystają Żydzi w jakimkolwiek innym państwie"”.
Brytyjczycy od samego początku usiłowali prowadzić wyważoną politykę w Palestynie. Było to niezwykle trudne wobec nieustannie rosnącego osadnictwa żydowskiego, które budziło coraz większe niezadowolenie społeczności arabskiej. Do pierwszych wystąpień arabskich doszło już w 1920. W ich wyniku, przywódca i inicjator wystąpień, Al-Hadżdż Muhammad Amin al-Husajni został zaocznie skazany na dziewięć lat więzienia, a społeczność żydowska rozpoczęła tworzenie własnej paramilitarnej organizacji samoobrony Hagana. Brytyjczycy, usiłując znaleźć płaszczyznę porozumienia arabsko-żydowskiego, utworzyli w 1920 cywilny zarząd Mandatu Palestyny. Działała przy niej Rada Doradcza, w której skład weszło m.in. czterech Arabów, trzech chrześcijan i trzech Żydów. Nie zadowoliło to jednak żadną ze stron. Szczególnie niezadowolony był zamożny arabski klan al-Husajni, który posiadał liczne ziemie położone wokół Jerozolimy. W tej sytuacji Brytyjczycy zgodzili się na utworzenie oddzielnych przedstawicielstw obu społeczności Palestyny. W ten sposób powstało żydowskie Zgromadzenie Narodowe i arabska Najwyższa Rada Muzułmańska. Pomimo tego w maju 1921 doszło do kolejnych krwawych arabskich wystąpień. Brytyjskie wojska mandatowe przez pierwsze trzy dni nie angażowały się w starcia, umożliwiając im rozszerzenie się na prawie całe terytorium państwa. W ich rezultacie zginęło 47 Żydów i 48 Arabów, a rannych było 146 Żydów i 73 Arabów. Aby uspokoić nastroje społeczności arabskiej, Wielka Brytania podjęła jednostronną decyzję o wyłączeniu z terytorium Mandatu Palestyny obszaru położonego na wschód od rzeki Jordan. 16 września 1922 Liga Narodów formalnie zatwierdziła Memorandum Transjordanii, potwierdzające zwolnienie Emiratu Transjordanii z klauzul mandatu dotyczących utworzenia siedziby narodowej dla narodu żydowskiego. Równocześnie władze mandatowe wyraziły zgodę, aby w 1922 Al-Hadżdż Muhammad Amin al-Husajni powrócił do Palestyny i został wielkim muftim Jerozolimy. Był on arabskim nacjonalistą i postanowił wykorzystać dla własnych politycznych celów Wzgórze Świątynne w Jerozolimie, a szczególnie meczet Al-Aksa i Kopułę na Skale. Amin był zdecydowany przekształcić meczet Al-Aksa w symbol panarabskiego i palestyńskiego nacjonalizmu w walce z napływem żydowskich imigrantów do Palestyny. Prowadząc swoją kampanię, często oskarżał Żydów o planowanie przejęcia kontroli nad Murem Zachodnim, który był niezbywalną własnością i częścią meczetu Al-Aksa. Kolejnym krokiem ustępstw Brytyjczyków było ogłoszenie w czerwcu 1922 białej księgi Churchilla, która w znacznym stopniu ograniczała liczebność nowych żydowskich imigrantów napływających do Palestyny. Aby uspokoić niezadowolenie społeczności żydowskiej, władze mandatowe zezwoliły w kwietniu 1925 na formalne otwarcie Uniwersytetu Hebrajskiego.
Do kolejnych arabskich wystąpień doszło w 1925. Brytyjczycy wówczas stanowczo stłumili wszystkie wystąpienia, nie pozwalając na eskalację starć. Jednak w 1929 sytuacja wymknęła się im spod kontroli, i starcia spod Wzgórza Świątynnego w Jerozolimie rozlały się po całym kraju. Zginęło wówczas 133 Żydów i 116 Arabów. Po tych wydarzeniach zostało przeprowadzone dochodzenie, a końcowy raport przedstawił sekretarz stanu do spraw kolonii sir John Hope Simpson. Raport mówił, że arabska społeczność Palestyny nie jest w stanie stworzyć własne samodzielne państwo, ponieważ jest zbyt biedną i słabą ekonomicznie grupą społeczną. Jako jedyną możliwość rozwoju Palestyny wskazano napływ średniej klasy żydowskiej, która poprzez tworzenie nowych osad rolniczych pobudzała rozwój gospodarki narodowej. Jednakże wiązało się z tym rosnące zagrożenie ze strony arabskich rozruchów. Wrogość do nowych imigrantów była podstawowym czynnikiem budującym rodzącą się narodową tożsamość palestyńskich Arabów. Podsumowując, raport zalecał, aby utrzymać spokój wewnętrzny należy ograniczyć żydowską imigrację. W rezultacie, w październiku 1930 brytyjski rząd opublikował kolejną białą księgę, zmniejszając ilość żydowskich imigrantów i ograniczając prawa nabywania ziemi w Palestynie. Zapoczątkowało to organizowanie nielegalnej Aliji, która nasiliła się wraz z dojściem w 1933 narodowych socjalistów do władzy w Niemczech. W odpowiedzi Brytyjczycy stosowali różnorodne środki represyjne wobec społeczności żydowskiej w Palestynie. Nic to jednak nie pomagało, i Haganie udawało się utrzymywać kanały przerzutowe imigrantów. W 1935 Arabowie zażądali zezwolenia na utworzenie arabskiego rządu Palestyny i całkowitego zakazania żydowskiego osadnictwa. Wobec odmowy ogłoszono w 1936 strajk powszechny, który przerodził się w arabskie rozruchy 1936–1939. Konsekwencje tego powstania były tragiczne – zginęło 400 Żydów, 200 brytyjskich żołnierzy i ponad 5 tys. Arabów, natomiast około 15 tys. Arabów zostało rannych. Wielki mufti Jerozolimy musiał uciec z Palestyny, a społeczność żydowska rozpoczęła modernizację swojej podziemnej organizacji paramilitarnej Hagana. W 1937 raport o przyczynach wybuchu rozruchów i sposobach rozwiązania sytuacji przedstawiła Królewska Komisja Palestyny, na czele której stał Lord William Peel. Jako jedyne rozwiązanie konfliktu wskazano odseparowanie obu zwaśnionych ze sobą społeczności w dwóch państwach: mniejszym żydowskim (około 15% terytorium) i większym arabskim, z osobną strefą Jerozolimy pozostającą pod nadzorem międzynarodowym. Strona żydowska wykazała zainteresowanie tym planem i wyraziła gotowość współpracy. Przedstawiono przy tym własną koncepcję przebiegu granic państwowych, która wiązała się z koniecznością przesiedlenie części ludności arabskiej poza granice państwa żydowskiego (na wzór wymiany ludności pomiędzy Grecją a Turcją). Natomiast Arabowie odrzucili propozycje, zapowiadając kontynuację walki aż do uzyskania pełnej arabskiej samodzielności. W 1938 rząd brytyjski wysłał do Palestyny Komisję Podziału Palestyny, na czele której stał sir John Woodhead. Jej raport zawierał trzy propozycje przebiegu granic: plan A był powtórzeniem raportu Komisji Peela, natomiast plan B i plan C różniły się od siebie wielkością terytorium pozostawionego pod kontrolą brytyjską. Żaden z tych planów nie zadowolił obu stron, wobec tego zaproszono przedstawicieli obu społeczności do Londynu, na dodatkowe rozmowy. Konferencja St. James okazała się jednak bezowocna. W rezultacie rząd brytyjski ogłosił białą księgę z 1939, która praktycznie zamknęła Żydom dostęp do Palestyny. Zapisy tej białej księgi były formą wycofania się rządu brytyjskiego z obietnicy ustanowienia w Palestynie „żydowskiej siedziby narodowej”. Żydzi spostrzegali to jako wyraźne pogwałcenie zapisu mandatu. Agencja Żydowska zachowała przy tym daleko idącą powściągliwość i podczas II wojny światowej współpracowała z Brytyjczykami w walce przeciwko nazistom, licząc na to, że po wojnie uda się uzyskać lepsze porozumienie. Jednak radykalne kręgi żydowskie skupiły się wokół organizacji Lechi, która rozpoczęła walkę z Brytyjczykami, bardzo często posługując się metodami terrorystycznymi. Sama Biała księga okazała się niezwykle tragiczne w skutkach dla europejskich Żydów, którzy nie mieli możliwości ucieczki i zginęli podczas Holocaustu.
Po zakończeniu II wojny światowej, w specjalnych obozach dla przesiedleńców rozproszonych po całej Europie znalazło się około 250 tys. ocalonych z zagłady Żydów. Usiłowali oni różnymi drogami przedostać się do Palestyny, napotykali jednak na poważne utrudnienia ze strony brytyjskich władz mandatowych. Anglo-Amerykańska Komisja Śledcza przedstawiła w 1946 raport zalecający natychmiastowe zezwolenie 100 tys. żydowskim uchodźcom wjazd do Palestyny. Pomimo to Brytyjczycy utrzymali swoje ograniczenia. Jako pierwsza walkę z Brytyjczykami ogłosiła w lutym 1944 organizacja Irgun. Przez cały ten czas, największa żydowska organizacja paramilitarna Hagana utrzymywała współpracę z administracją brytyjską. Sytuacja zmieniła się, gdy nowy brytyjski premier Clement Richard Attlee zapowiedział w lipcu 1945, że rząd Jej Królewskiej Mości nie zamierza zmienić swojej polityki odnośnie do żydowskiej imigracji do Palestyny. W tej sytuacji przywódcy żydowscy podjęli decyzję o uznaniu Brytyjczyków za głównych wrogów w Palestynie. Wszystkie trzy główne żydowskie organizacje (Hagana, Irgun i Lehi) rozpoczęły atakowanie obiektów brytyjskiej administracji. Do najgłośniejszego zamachu doszło 22 lipca 1946, kiedy to Irgun wysadził Hotel King David w Jerozolimie, który był siedzibą brytyjskiego sztabu wojskowego. W zamachu zginęła 91 osób, a 45 zostało rannych. Po zamachu brytyjskie władze zaostrzyły represje wobec żydowskiej społeczności w Palestynie, oraz utworzyły na Cyprze obozy dla internowanych nielegalnych żydowskich imigrantów. Sytuacja wymagała, aby British Army utrzymywała ponad 100 tys. żołnierzy w Palestynie. Równocześnie brytyjski rząd, za pośrednictwem ministra spraw zagranicznych Ernesta Bevina zrzekł się 14 lutego 1947 roli mediatora w narastającym konflikcie żydowsko-arabskim.
Sprawa Palestyny w ONZ.
2 kwietnia 1947 sprawa Palestyny została poddana pod obrady Zgromadzenia Ogólnego Organizacji Narodów Zjednoczonych. Od 28 kwietnia do 15 maja 1948 trwała I Sesja Specjalna Zgromadzenia Ogólnego NZ w sprawie Palestyny, która powołała Specjalny Komitet do Spraw Palestyny (ang. "United Nations Special Committee on Palestine" – UNSCOP). Wysoki Komitet Arabski zajął przy tym stanowisko, że Specjalny Komitet nie ma prawa podejmować żadnych decyzji w sprawie Palestyny, i odmówił współpracy. W międzyczasie następowała stopniowa eskalacja przemocy. 4 maja 1947 członkowie Irgunu zaatakowali brytyjskie więzienie w Akce, uwalniając 28 żydowskich więźniów. Równocześnie mnożyły się akty wzajemnej agresji pomiędzy żydowską i arabską społecznością. 15 sierpnia 1947 wysadzono dom rodziny Labana Abu, zamożnego arabskiego plantatora pomarańczy w pobliżu Petach Tikwy. W zamachu zginęło 12 mieszkańców, w tym 6 dzieci.
31 sierpnia 1947 Specjalny Komitet do spraw Palestyny zakończył prace nad raportem. Liczbę ludności Mandatu Palestyny oszacowano na ponad 1,6 mln, z czego około 1,1 mln Arabów i ponad 500 tys. Żydów. Przy czym ludność arabska była równomiernie rozmieszczona na całej powierzchni kraju, a ludność żydowska skupiała się w kilku większych miastach oraz skupiskach osad wiejskich. Społeczność żydowska była jednak lepiej przygotowana do stworzenia własnego samodzielnego państwa. Żydzi swoją organizację narodową opierali na wzorcach cywilizacji Zachodu. Na czele społeczności stały instytucje wybierane w powszechnych wyborach. Przywódcy cieszyli się dużym autorytetem i szacunkiem. Poprzez organizacje syjonistyczne posiadali oni sprawnie działające przedstawicielstwo polityczne i dyplomatyczne. Natomiast społeczność arabska opierała się na więzach klanowych, a nie rodzinnych. Największe wpływy posiadał Al-Hadżdż Muhammad Amin al-Husajni, był on jednak zmuszony za swoją działalność antybrytyjską do przebywania na emigracji. Gospodarka obu społeczności opierała się na rolnictwie, jednak Żydzi sprzedawali 75% produkcji, a Arabowie zaledwie 25%. Wynikało to przede wszystkim z faktu, że żydowskie gospodarstwa były nastawione na intensywną produkcję rolniczą z wykorzystaniem najnowszych rozwiązań agrotechnicznych. Arabskie gospodarstwa były niewielkimi rodzinnymi firmami, opierającymi się na przestarzałych metodach upraw bez wykorzystania techniki. Żydowska średnia klasa była dobrze wykształcona i przyjechała do Palestyny z wysoko rozwiniętej technologicznie Europy. Miało to decydujący wpływ na rozwój żydowskich przedsiębiorstw i rozbudowę rodzimego przemysłu. Pod względem militarnym pozorną przewagę posiadali Arabowie, którzy zdobywali swoje doświadczenie bojowe podczas walk partyzanckich w latach 1936–1939 oraz służąc w armiach sąsiednich państw arabskich. Nie istniało jednak żadne dowództwo sił arabskich. Natomiast siły żydowskie, chociaż nieliczne i słabo wyszkolone, dysponowało centralnym dowództwem i co okazało się ważniejsze, silnym zapleczem polityczno-ekonomicznym. Raport w swoich wnioskach końcowych nie był jednoznaczny. Raport większościowy (popierany przez większość członków komisji – Australia, Kanada, Czechosłowacja, Gwatemala, Holandia, Peru, Szwecja i Urugwaj) zalecał utworzenie dwóch niezależnych państw żydowskiego i arabskiego, połączonych unią gospodarczą. Jerozolima wraz z przyległym obszarem miała pozostać pod nadzorem międzynarodowym. Raport mniejszościowy (popierany przez mniejszość członków komisji – Indie, Iran i Jugosławia) zalecał utworzenie federacji żydowsko-arabskiej ze stolicą w Jerozolimie. Federacja miała opierać się na modelu Konstytucji Stanów Zjednoczonych.
8 września 1947 na swoim dorocznym spotkaniu zebrało się Zgromadzenie Ogólne ONZ, które przyjęło raport Specjalnego Komitetu do Spraw Palestyny. W wyniku rozbieżności zdań Zgromadzenie Ogólne powołało 23 września "Komitet Ad Hoc" do spraw Problemu Palestyńskiego, w skład którego weszli przedstawiciele wszystkich krajów członkowskich Organizacji Narodów Zjednoczonych. Utworzono dwie podkomisje, które zajęły się analizą obu propozycji Specjalnego Komitetu do spraw Palestyny. Przy czym przedstawiciele większości państw muzułmańskich skoncentrowali się nad drugim projektem, który ostatecznie odrzucili. 29 września wiceprezes Najwyższej Rady Muzułmańskiej Dżamal al-Husajni sprzeciwił się pomysłowi podziału Palestyny na dwa państwa, kwestionując przy tym prawo ONZ do podejmowania decyzji w tej sprawie. W argumentacji podał, że ONZ nie jest spadkobierczynią Ligi Narodów, która utworzyła Mandat Palestyny, wobec tego nie ma prawo decydować w tej sprawie. Stanowisko to poparli prawie wszyscy przedstawiciele państw muzułmańskich. Druga podkomisja pracowała nad propozycją podziału Palestyny na dwa odrębne państwa. 2 października prezes amerykańskiej sekcji Agencji Żydowskiej Abba Hillel Silver zaapelował do podkomisji, aby przyjęto plan utworzenia odrębnego państwa żydowskiego. Plan ten został bez większych zmian zalecony do realizacji. 25 listopada 1947 "Komitet Ad Hoc" oficjalnie zaakceptował projekt podziału Palestyny. Za głosowało dwadzieścia pięć państw, przeciw trzynaście, a wstrzymało się od głosu siedemnaście.
Głosowanie.
Przyjęcie rezolucji wymagało uzyskania dwóch trzecich ważnych głosów, nie licząc wstrzymujących się i nieobecnych członków. Pierwsze głosowanie było planowane na 26 listopada, zostało jednak przełożone. Według wielu źródeł, gdyby głosowanie odbyło się w tym dniu, rezolucja nie uzyskałaby wymaganego poparcia. W rezultacie, grupa 26 amerykańskich senatorów wystosowała telegram do licznych państw, szukając w ten sposób poparcia dla rezolucji. Względem niektórych państw zastosowano różne formy zachęty lub nacisku:
29 listopada 1947 Zgromadzenie Ogólne ONZ przyjęło rezolucję nr 181. Wyniki głosowania były następujące:
Na mocy przyjętej rezolucji miały powstać dwa państwa oraz mała międzynarodowa strefa obejmująca Jerozolimę. Strefa międzynarodowa miała pozostawać poza granicami obu państw i być zarządzana przez Narody Zjednoczone, które stawały się gwarantem bezpieczeństwa wszystkich świętych miejsc chrześcijaństwa, islamu i judaizmu w obu miastach. Utworzenie nowych niezależnych państw miało nastąpić do dnia 1 października 1948.
Oba państwa, żydowskie (14 257 km² powierzchni) i arabskie (11 664 km²), miały składać się z trzech głównych części, które były połączone eksterytorialnymi skrzyżowaniami:
Zadanie wprowadzenia w życie planu podziału otrzymała Komisja Narodów Zjednoczonych do Spraw Palestyny (ang. "United Nations Palestine Commission" – UNPC).
Tekst rezolucji.
"Zgromadzenie Ogólne, na specjalnej sesji na wniosek obowiązujących władz mandatowych ustanowiło i poinstruowało Specjalny Komitet, aby rozpatrzył kwestię przyszłego Rządu Palestyny na II sesję zwyczajną; poleciło Specjalnemu Komitetowi zbadać wszystkie kwestie i pytania dotyczące problemu Palestyny, a także przygotować propozycje rozwiązania problemu, i po otrzymaniu i przeanalizowaniu raportu Specjalnego Komitetu (dokument A/364) (1), w tym wielu jednomyślnych zaleceń i planu podziału z unią gospodarczą zatwierdzonego przez większość Specjalnego Komitetu, uważa, że obecna sytuacja w Palestynie może negatywnie wpłynąć na ogólny dobrobyt i przyjazne stosunki między narodami; Zwraca uwagę na oświadczenie władz mandatowych, które planują zakończenie ewakuacji z Palestyny na l sierpnia 1948; Zaleca Zjednoczonemu Królestwu, jako obowiązkowej władzy mandatowej dla Palestyny, i wszystkim innym członkom Organizacji Narodów Zjednoczonych, przyjęcie i wdrożenie, w odniesieniu do przyszłego Rządu Palestyny, Planu Podziału z Unią Gospodarczą określonego poniżej;"
"Wnioskuje aby Rada Bezpieczeństwa podjęła niezbędne środki przewidziane w planie do jego realizacji; Rada Bezpieczeństwa zbadała, jeżeli okoliczności w okresie przejściowym będą wymagać takiego oświadczenia, czy sytuacja w Palestynie stanowi zagrożenie dla pokoju. Jeżeli uzna, że takie zagrożenie istnieje, oraz w celu utrzymania międzynarodowego pokoju i bezpieczeństwa, Rada Bezpieczeństwa powinna uzupełnić upoważnienia Zgromadzenia Ogólnego poprzez podjęcie działań zgodnie z art. 39 i 41 Karty, do wzmocnienia pozycji Komisji Narodów Zjednoczonych, przewidzianej w niniejszej rezolucji, do sprawowania w Palestynie funkcji, które są przypisane do niej przez niniejszą rezolucję; Rada Bezpieczeństwa określiła jako zagrożenie dla pokoju, naruszenie pokoju lub akt agresji, zgodnie z artykułem 39 Karty, każdą próbę siłowego zmienienia postanowień przewidzianych w niniejszej rezolucji; Rada Powiernicza była informowana w zakresie swoich obowiązków przewidzianych dla niej w tym planie; Wzywa mieszkańców Palestyny do podjęcia takich kroków, jakie mogą być konieczne z ich strony do wprowadzenia tego planu w życie; Apeluje do wszystkich rządów i wszystkich narodów do powstrzymania się od podejmowania jakichkolwiek działań mogących utrudnić lub opóźnić wykonywanie tych zaleceń, i upoważnia Sekretarza Generalnego do zwrotu kosztów podróży i diet członków Komisji, o których mowa w Części 1, Sekcja B, Paragraf I poniżej, na tej podstawie i w takiej formie jakie będą najbardziej właściwe w danych okolicznościach, a także zapewnienie Komisji niezbędnych pracowników do pomocy w wykonywaniu funkcji powierzonych Komisji przez Zgromadzenie Ogólne."
"Zgromadzenie Ogólne, upoważnia Sekretarza Generalnego, aby czerpać z Centralnego Funduszu Roboczego do sumy, która nie może przekroczyć 2000000 dolarów dla celów określonych w ostatnim paragrafie rezolucji w sprawie przyszłego rządu Palestyny."
Część I – Przyszła Konstytucja i Rząd Palestyny.
A. Rozwiązanie Mandatu, Podział i Konstytucja.
"Mandat Palestyny wygaśnie tak szybko jak to możliwe, ale w każdym razie nie później niż dnia 1 sierpnia 1948."
"Siły zbrojne obowiązkowych władz mandatowych są stopniowo wycofywane z Palestyny, wycofanie należy ukończyć jak najszybciej, ale w każdym razie nie później niż dnia 1 sierpnia 1948."
"Władza mandatowa poinformuje Komisję tak szybko jak to możliwe, o zamiarze wypowiedzenia pełnomocnictwa i ewakuacji w każdej dziedzinie. Obowiązkowa władza dołoży wszelkich starań, aby zapewnić, że obszar położony na terytorium państwa żydowskiego, w tym porty morskie i odpowiedni teren lądowy potrzebny do zapewnienia przyjęcia znacznej imigracji, powinny być ewakuowane najwcześniej jak to możliwe, a w każdym razie nie później niż 1 lutego 1948."
"Niezależne Państwa Arabskie i Żydowskie i Specjalna Międzynarodowa Strefa dla Miasta Jerozolimy, określone w Części III niniejszego Planu, powinny powstać w Palestynie dwa miesiące po zakończeniu ewakuacji sił zbrojnych obowiązkowych władz mandatowych, ale w każdym przypadku nie później niż do dnia 1 października 1948. Granice Państwa Arabskiego, Państwa Żydowskiego i Miasta Jerozolimy są opisane w Części II i III poniżej."
"Okres między przyjęciem przez Zgromadzenie Ogólne zaleceń w kwestii Palestyny i utworzeniem niezależnych Państw Arabskiego i Żydowskiego będzie okresem przejściowym."
B. Działania przygotowawcze do niepodległości.
"W skład Komisji wejdzie po jednym przedstawicielu każdego z pięciu państw członkowskich. Członkowie reprezentowani w Komisji są wybierani przez Zgromadzenie Ogólne na podstawie geograficznej, o ile to możliwe."
"Administracja Palestyny będzie, po wycofaniu sił zbrojnych obowiązkowych władz mandatowych, stopniowo przekazywana do Komisji, która podejmie działania zgodne z zaleceniami Zgromadzenia Ogólnego, pod kierunkiem Rady Bezpieczeństwa. Władze mandatowe będą w możliwie najszerszym zakresie koordynować swoje plany wycofania z planami Komisji odnośnie przejęcia i zarządzania obszarami, które zostały ewakuowane."
"W wykonywaniu tej działalności administracyjnej Komisja ma uprawnienia do wydawania niezbędnych regulacji i podejmowania innych wymaganych środków."
"Władze mandatowe nie podejmą żadnych działań w celu zapobiegania, blokowania lub opóźniania wprowadzenia przez Komisję środków zalecanych przez Zgromadzenie Ogólne."
"Po przybyciu do Palestyny Komisja przystępuje do przeprowadzenia działań w celu ustalenia granic Państw Arabskiego i Żydowskiego i Miasta Jerozolimy, zgodnie z ogólnymi wytycznymi zaleceniami Zgromadzenia Ogólnego w sprawie podziału Palestyny. Niemniej jednak granice opisane w Części II niniejszego Planu mogą być zmienione w taki sposób, aby wioski nie zostały podzielone przez granice państwowe, chyba że powody nacisków sprawią, że będzie to konieczne."
"Komisja, po konsultacji z demokratycznymi partiami i innymi organizacjami publicznymi Państw Arabskiego i Żydowskiego, dokonuje wyboru i ustanowienia w każdym państwie, tak szybko jak to możliwe Tymczasowe Rady Rządu. Działalność obu Arabskiej i Żydowskiej Tymczasowej Rady Rządu będzie prowadzona pod ogólnym kierownictwem Komisji."
"Jeżeli do dnia 1 kwietnia 1948 Tymczasowa Rada Rządu nie może być wybrany przez jedno z Państw, lub, jeśli wybrana, nie może wykonywać swoich funkcji, Komisja powiadamia o tym fakcie Radę Bezpieczeństwa, aby podjąć takie działania w stosunku do tego Państwa jakie Rada Bezpieczeństwa uzna za właściwe, a także Sekretarzowi Generalnemu w celu poinformowania członków Narodów Zjednoczonych."
"Z zastrzeżeniem postanowień niniejszych zaleceń, w okresie przejściowym Tymczasowe Rady Rządu, działając pod Komisji, mają pełne kompetencje w obszarach będących pod ich kontrolą, w tym władzę nad sprawami imigracji i regulacji gruntów."
"Tymczasowa Rada Rządu każdego Państwa, działająca w ramach Komisji, powinna stopniowo otrzymywać od Komisji pełną odpowiedzialność za administrowanie tym Państwem w okresie pomiędzy zakończeniem mandatu i powstaniem niepodległego Państwa."
"Komisja poleca Tymczasowym Radom Rządów obu Państw Arabskiemu i Żydowskiemu, po ich powstawania, aby ustanowiły organy administracji rządowej, centralną i lokalną."
"Tymczasowa Rada Rządu każdego Państwa, w terminie możliwie najkrótszym, przeprowadzi rekrutację zbrojnej milicji spośród mieszkańców tego Państwa, w liczbie wystarczającej do utrzymania porządku wewnętrznego i zapobiegania konfliktów granicznych."
"Ta zbrojna milicja w każdym Państwie, do celów operacyjnych, będzie pod dowództwem Żydowskich i Arabskich oficerów przebywających w tym Państwie, ale główna polityczna i militarna kontrola, w tym wybór dowództwa milicji, będzie wykonywana przez Komisję."
"Tymczasowa Rada Rządu każdego Państwa, nie później niż dwa miesiące po wycofaniu sił zbrojnych obowiązkowych władz mandatowych przeprowadzi wybory do Zgromadzenia Ustawodawczego, które przeprowadzi się na zasadach demokracji."
"Przepisy wyborcza w każdym państwie będą sporządzane przez Tymczasową Radę Rządu i zatwierdzone przez Komisję. Uprawnionymi wyborcami w tych wyborach w każdym Państwie będą osoby powyżej osiemnastego roku życia, którzy są (a) obywatelami Palestyńskimi przebywającymi w tym państwie, oraz (b) Arabami i Żydami zamieszkującymi w Państwie, choć nie obywatelami Palestyńskimi, którzy przed głosowaniem podpisali zawiadomienie o zamiarze stania się obywatelami tego Państwa."
"Arabowie i Żydzi mieszkający w Mieście Jerozolima, którzy podpisali zawiadomienie o zamiarze stania się obywatelami, Arabowie w Państwie Arabskim i Żydzi w Państwie Żydowskim, są uprawnieni do głosowania odpowiednio w Państwie Arabskim i Żydowskim."
"Kobiety mogą głosować i być wybierane do tych Zgromadzeń Ustawodawczych."
"W okresie przejściowym żaden Żyd nie może zamieszkać na obszarze proponowanego Państwa Arabskiego, a żaden Arab nie może zamieszkać na obszarze proponowanego Państwa Żydowskiego, z wyjątkiem specjalnych zezwoleń Komisji."
"Zgromadzenie Konstytucyjne każdego Państwa sporządza demokratyczną konstytucję dla swojego Państwa i wybiera rząd tymczasowy w celu zastąpienia Tymczasowej Rady Rządu powołanej przez Komisję. Konstytucje Państw mają ucieleśniać Rozdziały 1 i 2 Deklaracji przewidzianej w Części C poniżej, i obejmą między innymi przepisy dotyczące:"
"Ciało ustawodawcze w każdym Państwie będzie wybierane w powszechnych wyborach, w tajnym głosowaniu na podstawie proporcjonalnej reprezentacji i organ wykonawczy będzie odpowiedzialny przed ustawodawcą;"
"Rozstrzygania wszelkich sporów międzynarodowych, w które Państwo może być zaangażowane, będzie odbywać się za pomocą środków pokojowych w taki sposób, aby międzynarodowy pokój i bezpieczeństwo oraz sprawiedliwość, nie były zagrożone;"
"Przyjęcie zobowiązania przez Państwo do powstrzymania się w stosunkach międzynarodowych od stosowania groźby lub użycia siły przeciwko integralności terytorialnej lub niepodległości politycznej jakiegokolwiek Państwa, lub w jakikolwiek inny sposób niezgodny z celem Narodów Zjednoczonych;"
"Zagwarantowanie wszystkim osobom równych i niedyskryminujących praw w sprawach cywilnych, politycznych, ekonomicznych i religijnych i korzystania z praw człowieka i podstawowych wolności, w tym wolności religii, języka, mowy i publikacji, edukacji, zgromadzeń i stowarzyszania się;"
"Zachowanie wolności tranzytu oraz wizyt dla wszystkich mieszkańców i obywateli innego Państwa w Palestynie i Mieście Jerozolima, z zastrzeżeniem względów bezpieczeństwa narodowego, pod warunkiem, że każde Państwo kontroluje miejsca zamieszkania na swoim terytorium."
"Komisja powołuje komisję gospodarczą złożoną z trzech członków, w celu ustalenia jak najszybszej współpracy gospodarczej, Unii Gospodarczej i Wspólnej Rady Gospodarczej, jak przewidziano w Sekcji D poniżej."
"W okresie między wydaniem zaleceń w kwestii Palestyny przez Zgromadzenie Ogólne i zakończenia mandatu, obowiązkowe władze w Palestynie ponoszą pełną odpowiedzialność za zarządzanie w obszarach, z których nie wycofały swoich sił zbrojnych. Komisja wspomaga obowiązkowe władze mandatowe w wykonywaniu tych funkcji. Podobnie obowiązkowe władze mandatowe będą współpracować z Komisją w wykonywaniu jej funkcji."
"Mając na celu zapewnienie ciągłości funkcjonowania służb administracyjnych oraz, w sprawie wycofania sił zbrojnych obowiązkowych władz mandatowych, cała administracja będzie pod opieką Tymczasowych Rad i Wspólnej Rady Gospodarczej, odpowiednio, działając pod Komisją, odpowiedzialność za wszystkie funkcje rządowe będzie stopniowo przekazywana przez obowiązkowe władze mandatowe dla Komisji, włączając w to odpowiedzialność prawną za obszary z których zostały wycofane siły zbrojne władz mandatowych."
"Komisja kieruje się w swoich działaniach zaleceniami Zgromadzenia Ogólnego i takimi instrukcjami Rady Bezpieczeństwa, które może uznać za niezbędne do wydania."
"Środki podjęte przez Komisję, zgodne z zaleceniami Zgromadzenia Ogólnego, stają się natychmiast obowiązujące, chyba że Komisja wcześniej otrzymała inne instrukcje od Rady Bezpieczeństwa."
"Komisja będzie składać do Rady Bezpieczeństwa okresowe miesięczne raporty z postępu prac, lub częściej, jeśli będzie taka konieczność."
"Komisja sporządzi sprawozdanie końcowe na następną sesję zwyczajną Zgromadzenia Ogólnego i jednocześnie dla Rady Bezpieczeństwa."
C. Deklaracja.
"Tymczasowe Rządy każdego proponowanego Państwa złożą deklaracje niepodległości do Organizacji Narodów Zjednoczonych. Będą one zawierać następujące klauzule:"
Postanowienia ogólne
"Postanowienia zawarte w Deklaracji są uznawane za podstawowe prawo Państwa i żadna regulacja lub ustawa, rozporządzenie lub oficjalne zarządzenie nie będzie kolidować z tymi postanowieniami, ani dominować nad nimi."
Rozdział 1: Miejsca Święte, Religijne Budynki i Tereny
"Nie można uznać za nieważne lub osłabić istniejących praw odnoszących się do Świętych Miejsc i budynków sakralnych lub terenów."
"Powinien być zagwarantowany sowodny dostęp, możliwość odwiedzania i tranzytu do Miejsc Świętych, zgodnie z obowiązującymi prawami, dla wszystkich mieszkańców i obywateli innego Państwa i Miasta Jerozolima, a także dla cudzoziemców, bez względu na przynależność narodową, z zastrzeżeniem wymagań bezpieczeństwa narodowego, porządku publicznego i dobrych obyczajów."
"Podobnie, powinna być zagwarantowana wolność wyznania zgodnie z obowiązującymi prawami, z zastrzeżeniem utrzymania porządku publicznego i dobrych obyczajów."
"Miejsca Święte i budynki religijne i tereny muszą być zachowane. Nie są dozwolone żadne akty, które mogłyby umniejszyć ich sakralny charakter. Jeśli w którymkolwiek momencie Rząd uzna, że jakieś konkretne Święte Miejsce, religijny budynek lub teren wymaga pilnej naprawy, Rząd może zwrócić się do wspólnoty lub wspólnot o przeprowadzenie takiej naprawy. Jeśli działania nie zostaną podjęte w rozsądnym terminie, Rząd może je zrealizować samodzielnie kosztem społeczności lub społeczeństwa."
"Każde Święte Miejsce, religijny budynek lub teren, które zostały zwolnione z opodatkowania w dniu powstania Państwa, będą zwolnione od płacenia podatków."
"Zmiany opodatkowania nie mogą dyskryminować właścicieli lub najemców Miejsc Świętych, religijnych budynków lub terenów, lub umieszczać takich właścicieli lub najemców w mniej korzystnej sytuacji w stosunku do powszechnego systemu podatkowego przyjętego przez Zgromadzenie."
"Gubernator Jerozolimy ma prawo ustalić przepisy Konstytucji Państwa w stosunku do Miejsc Świętych, religijnych budynków i terenów będących w granicach Państwa i prawa wyznaniowe w stosunku do istniejących wspólnot religijnych, odnoszących się do obrzędów religijnych, miejsc, budynków i terenów. Otrzymuje on takie przywileje i immunitet konieczny do wykonywania swoich funkcji w Państwie."
Rozdział 2: Prawa Wyznaniowe i Mniejszości
"Wolność sumienia i prawo swobodnego korzystania z wszelkich form kultu, z zastrzeżeniem jedynie utrzymania porządku publicznego i moralności, powinny być zapewnione dla wszystkich."
"Nie wolno dyskryminować żadnego mieszkańca ze względu na rasę, religię, język czy płeć."
"Wszystkie osoby podlegające jurysdykcji Państwa mają prawo do równego traktowania przez prawo."
"Prawo rodzinne i osobisty status różnych mniejszości i ich interesów religijnych, w tym darowizny, zostaną zachowane."
"Nie wolno utrudniać działalności instytucji religijnych lub organizacje pożytku publicznego wszystkich wyznań lub dyskryminować ich przedstawicieli lub członków tych organów na gruncie jego religii lub narodowości, z wyjątkiem wymogów utrzymania porządku publicznego i dobrych obyczajów."
"Państwo zapewni odpowiednie szkolnictwo podstawowe i średnie dla mniejszości Arabskiej i Żydowskiej, odpowiednio, w ich własnym języku i ich kulturalnej tradycji."
"Każda społeczność ma prawo do utrzymywania swojej własnej szkoły w celu edukacji swoich członków we własnym języku, zgodnie z ogólnymi wymaganiami edukacyjnymi, jakie Państwo może narzucić. Zagraniczne placówki oświatowe będą kontynuować swoją działalność na podstawie ich dotychczasowych praw."
"Każdy obywatel Państwa ma zagwarantowaną wolność używania jakiegokolwiek języka w prywatnych stosunkach, w handlu, religii, prasie lub w publikacjach wszelkiego rodzaju, lub na zebraniach publicznych."
"Nie wolno wywłaszczać gruntów posiadanych przez Arabów w Państwie Żydowskim (przez Żydów w Państwie Arabskim), dopuszcza się jedynie na cele publiczne. We wszystkich przypadkach wywłaszczenia należy się pełne odszkodowanie ustalone przez Sąd Najwyższy."
Rozdział 3: Obywatelstwo, Konwencje Międzynarodowe i Zobowiązania Finansowe
1. Obywatelstwo
"Obywatele Palestyny mieszkający poza Miastem Jerozolima, a także Arabowie i Żydzi, którzy nie posiadają obywatelstwa Palestyny, a mieszkają w Palestynie poza Miastem Jerozolima, po uznaniu niepodległości otrzymują obywatelstwo Państwa w którym mieszkają i korzystają z pełni praw cywilnych i politycznych. Osoby w wieku powyżej osiemnastu lat, mogą zdecydować w terminie jednego roku od daty uznania niepodległości Państwa w którym mieszkają, o przyjęciu obywatelstwa innego Państwa, pod warunkiem, że nie dotyczy to Araba zamieszkującego na obszarze proponowanego Państwa Arabskiego chcącego wybrać obywatelstwo Państwa Żydowskiego i Żyda zamieszkującego na obszarze proponowanego Państwa Żydowskiego chcącego wybrać obywatelstwo Państwa Arabskiego. Korzystanie z tego prawa wyboru jest przeznaczone w celu łączenia żon i dzieci poniżej osiemnastu lat."
"Arabowie mieszkający na obszarze projektowanego Państwa Żydowskiego i Żydzi mieszkający na obszarze proponowanego Państwa Arabskiego, którzy podpisali zawiadomienie o zamiarze wyboru obywatelstwa innego Państwa kwalifikują się do głosowania w wyborach do Zgromadzenia Konstytucyjnego tego Państwa, ale nie w wyborach do Zgromadzenia Konstytucyjnego Państwa, w którym zamieszkują."
2. Konwencje Międzynarodowe
"Państwo jest zobowiązane przestrzegać wszystkich umów międzynarodowych i konwencji, zarówno ogólnych i szczegółowych, w których Palestyna była stroną. Z zastrzeżeniem możliwości wypowiedzenia takiego porozumienia i konwencji."
"Wszelkie spory w temacie stosowania i przedłużenia ważności konwencji międzynarodowych lub traktatów, podpisanych lub przestrzeganych przez obowiązkowe władze mandatowe w imieniu Palestyny kieruje się do Międzynarodowego Trybunału Sprawiedliwości zgodnie z postanowieniami Statutu Trybunału."
3. Zobowiązania Finansowe
"Państwo uznaje i spełnia wszystkie zobowiązania finansowe przejęte od obowiązkowych władz mandatowych Palestyny. Przepis ten obejmuje prawo urzędników do emerytury, odszkodowania i gratyfikacje."
"Obowiązki te powinny być spełnione poprzez udział we wspólnym Zarządzie Gospodarczym, w odniesieniu do zobowiązań mających zastosowanie do Palestyny jako całości, a indywidualnie w odniesieniu do tych stosowanych i naliczonego pomiędzy Państwami."
"Powinien być ustalony Sąd Roszczeń, powiązany ze Wspólną Radę Gospodarczą, składający się z jednego członka wyznaczonego przez Organizację Narodów Zjednoczonych, jednego przedstawiciela Wielkiej Brytanii i jednego przedstawiciel danego Państwa. Wszelkie spory między Zjednoczonym Królestwem i Państwami odnośnie nie uznanych przez nie roszczeń, powinny być kierowane do Sądu."
"Komercyjne koncesje udzielone w odniesieniu do jakiejkolwiek części Palestyny przed przyjęciem uchwały przez Zgromadzenie Ogólne powinny nadal obowiązywać zgodnie z ich warunkami, chyba że zostaną zmodyfikowane na drodze porozumienia między posiadaczem koncesji a Państwem."
Rozdział 4: Przepisy Różne
"Przepisy rozdziałów 1 i 2 deklaracji są gwarantowane przez Narody Zjednoczone, i nie wolno dokonać w nich żadnych zmian bez zgody Zgromadzenia Ogólnego Narodów Zjednoczonych. Każdy członek Organizacji Narodów Zjednoczonych ma prawo powiadomienia Zgromadzenie Ogólne o każdym złamaniu lub niebezpieczeństwie przekroczenia któregokolwiek z tych postanowień, a Zgromadzenie Ogólne może wówczas wydać takie zalecenia, jakie uzna za właściwe w danych okolicznościach."
"Wszelkie spory dotyczące stosowania lub interpretacji niniejszej deklaracji są przekazywane na wniosek którejkolwiek ze stron, do Międzynarodowego Trybunału Sprawiedliwości, chyba że strony zgodzą się na inny tryb uregulowania sporu."
D. Unia Gospodarcza i tranzyt.
"Tymczasowa Rada Rządu z każdego Państwa rozpocznie współpracę odnośnie Unii Gospodarczej i tranzytu. Zobowiązanie to jest sporządzane przez Komisję przewidzianią w sekcji B, paragraf 1, wykorzystując do tego współpracę przedstawicieli organizacji i organów z każdego z proponowanych Państw. Powinno ono zawierać przepisy mające na celu ustanowienie Unii Gospodarczej Palestyny i utworzenie innych odnoszących się do spraw będących przedmiotem wspólnego zainteresowania. Jeżeli do dnia 1 kwietnia 1948 Tymczasowe Rady Rządów nie rozpoczną współpracy, warunki unii zostaną wprowadzane w życie przez Komisję."
"Unia Gospodarcza Palestyny. Celami Unii Gospodarczej Palestyny są: Unia celna; Wprowadzenie wspólnego systemu walutowego ze stałym kursem walutowym; Działanie międzypaństwowych linii kolejowych i dróg na zasadach niedyskryminacji; usług pocztowych, telefonicznych i telegraficznych, portów i lotnisk uczestniczących w międzynarodowym handlu i usługach komercyjnych; Wspólny rozwój gospodarczy, szczególnie w odniesieniu do nawadniania, rekultywacji i ochrony gleb; Dostęp do wody i energii dla obu Państw i dla Miasta Jerozolimy na zasadach niedyskryminacyjnych."
"Tworzy się Radę Współpracy Gospodarczej, która składa się z trzech przedstawicieli każdego z dwóch Państw i trzech członków mianowanych przez Gospodarczą i Społeczną Komisję Narodów Zjednoczonych. Zagraniczni członkowie są powoływani w pierwszej kolejności na okres trzech lat; powinni oni służyć jako jednostki, a nie jako przedstawiciele Państw."
"Do zadań Rady Współpracy Gospodarczej należy realizacja bezpośrednio lub przez delegację środków niezbędnych do realizacji celów Unii Gospodarczej. Ma ono wszystkie uprawnienia organizacji i zarządzania niezbędne do wypełniania swoich funkcji."
"Państwa zobowiązują się do wprowadzenia w życie decyzji Rady Współpracy Gospodarczej. Decyzje Rady są podejmowane większością głosów."
"W przypadku braku zgody Państwa na podjęcie koniecznych działań, Rada może na drodze głosowania sześciu członków podjąć decyzję o wstrzymaniu części wpływów celnych, do których Państwo jest uprawnione w ramach Unii Gospodarczej. Jeżeli Państwo utrzyma brak współpracy, Rada może podjąć decyzję na drodze głosowania zwykłą większością głosów o wprowadzeniu dalszych sankcji jakie uzna za stosowne, w tym dysponowania funduszami, które zostały wstrzymane."
"W odniesieniu do rozwoju gospodarczego, do funkcji Rady należy planowanie, nadzorowanie i wspieranie wspólnych projektów rozwojowych, ale nie podejmuje takich projektów, chyba że za zgodą obu Państw oraz Miasta Jerozolimy w przypadku, gdy Jerozolima bierze bezpośredni udział w projekcie rozwoju."
"W odniesieniu do wspólnego systemu walutowego, waluty krążące w dwóch Państwach i Mieście Jerozolima są wydawane na podstawie upoważnienia Rady Współpracy Gospodarczej, która jest jedynym organem wydającym i ustalającym rezerwę obowiązkową waluty."
"O ile jest to zgodne z paragrafem 2 (b) powyżej, każde Państwo może prowadzić własny bank centralny, kontrolować własne podatki i politykę kredytową, jego zagraniczne papiery wartościowe i wydatki, przydzielać zezwolenia na przywóz i może prowadzić międzynarodowe operacje finansowe i kredytowe. W ciągu pierwszych dwóch lat po wygaśnięciu mandatu, Rada Współpracy Gospodarczej jest uprawniona do podjęcia takich środków, jakie mogą być konieczne do zapewnienia, aby łączne przychody dewizowe obu Państw z eksportu towarów i pozwoleń na usługi, były wystarczające do zapewnienia wystarczającej ilości przywożonych towarów i usług przeznaczonych do konsumpcji."
"Wszystkie podmioty gospodarcze nie podlegające Radzie Współpracy Gospodarczej podlegają swojemu Państwu."
"Wspólna taryfa celna nie może ograniczyć swobody handlu między Państwami oraz między Państwami i Miastem Jerozolima."
"Taryfy celne są sporządzane przez Komisję Taryf, składającą się z przedstawicieli każdego z Państw, w równych ilościach, i składane do Rady Współpracy Gospodarczej w celu zatwierdzenia większością głosów. W przypadku braku porozumienia w Komisji Taryf, Rada Współpracy Gospodarczej rozstrzyga punkty sporne. W przypadku gdy Komisja Taryf nie sporządzi żadnego harmonogramu w terminie określonym, Rada Współpracy Gospodarczej określa taryfę celną."
"Następujące pozycje powinny być uwzględnione we wspólnych kosztach i dochodach Rady Współpracy Gospodarczej: Koszty służby celnej i funkcjonowania wspólnych usług; Koszty administracyjne Rady Współpracy Gospodarczej; Zobowiązania finansowe administracji Palestyny, składające się z: Obsługa zadłużenia publicznego; Koszty świadczeń emerytalnych, obecnie wypłacane lub przypadające w przyszłości, zgodnie z zasadami ustanowionymi w paragrafie 3 w rozdziale 3 powyżej."
"Po spełnieniu wszystkich zobowiazań, nadwyżki dochodu z ceł i innych usług wspólnych zostaną podzielone w następujący sposób: nie mniej niż 5 procent i nie więcej niż 10 procent dla Miasta Jerozolimy, reszta zostaje sprawiedliwie przypisana do każdego Państwa przez Rady Współpracy Gospodarczej, w celu utrzymania wystarczającego i odpowiedniego poziomu usług rządowych i społecznych w każdym Państwie, wydatki obu Państw nie mogą przekroczyć kwoty przychodów Unia Gospodarcza o więcej niż około czterech milionów funtów każdego roku. Przyznana kwota może zostać dostosowana przez Radę w odniesieniu do poziomu cen, w stosunku do cen obowiązujących w chwili ustanowienia Unii. Po pięciu latach, zasady podziału wspólnych przychodów mogą zostać zmienione przez Radę Współpracy Gospodarczej na podstawie kryterium kapitałów własnych."
"Wszystkie międzynarodowe konwencje i traktaty wpływające na kursy taryf celnych, oraz usług komunikacyjnych na mocy jurysdykcji Rady Współpracy Gospodarczej, uznaje się w obu Państwach. W tych sprawach, te dwa Państwa są zobowiązane do działania zgodnie z większością Rady Współpracy Gospodarczej."
"Rada Współpracy Gospodarczej podejmuje starania w celu zabezpieczenia eksportu do Palestyny na zasadach sprawiedliwego i równego dostępu do rynków światowych."
"Wszystkie przedsiębiorstwa obsługiwane przez Radę Współpracy Gospodarczej wypłacą sprawiedliwe wynagrodzenia na jednolitej podstawie."
"Wolność tranzytu i wizyt. Zawarte przepisy opierają się na wolności tranzytu i odwiedzin wszystkich mieszkańców i obywateli obydwu Państw i Miasta Jerozolima, z zastrzeżeniem względów bezpieczeństwa, pod warunkiem, że każde Państwo i Miasto kontrolują miejsca zamieszkania na swoim terytorium."
"Rozwiązanie, zmiana i interpretacja porozumień. Każde porozumienie i traktat pozostaje w mocy przez okres dziesięciu lat. Obowiązuje on do czasu wypowiedzenia przez jedną ze stron, z okresem wypowiedzenia dwóch lat."
"W początkowym okresie dziesięciu lat, każde porozumienie i traktat może być zmienione wyłącznie za zgodą obu stron i za zgodą Zgromadzenia Ogólnego."
"Wszelkie spory dotyczące stosowania lub interpretacji tego porozumienia i każdej umowy wynikającej z niej, kieruje się na wniosek jednej ze stron, do Międzynarodowego Trybunału Sprawiedliwości, chyba że strony zgodzą się na inny tryb uregulowania sporu."
E. Aktywa.
"Aktywa obrotowe administracji Palestyny są przydzielane do Państw Arabskiego i Żydowskiego i Miasta Jerozolimy na zasadzie sprawiedliwości. Podział powinien być dokonany przez Komisję Narodów Zjednoczonych, o której mowa w sekcji III, sekcja B, paragraf 1 powyżej. Nieruchomości stają się własnością rządu terytorium, na którym się znajdują."
"W okresie od powołania Komisji Narodów Zjednoczonych i zakończenia Mandatu, obowiązkowe władze mandatowe, z wyjątkiem przypadku zwykłych operacji, powinny skonsultować się z Komisją w sprawie środków, które mogą dotyczyć likwidacji, zbycia lub obciążenia aktywów Rządu Palestyny, takich jak skumulowanej nadwyżki skarbowej, wpływów z emisji obligacji rządowych, gruntów państwowych lub wszystkich innych aktywów."
F. Członkostwo w ONZ.
"Kiedy niepodległość Państwa Arabskiego lub Żydowskiego zostanie ustanowiona w sposób przewidziany w tym planie, oraz zostanie podpisana deklaracja i zobowiązanie zgodnie z założeniami tego planu, należy rozważyć wniosek o przyjęcie do członkostwa w Organizacji Narodów Zjednoczonych zgodnie z artykułem 4 Karty Narodów Zjednoczonych."
Część II – Granice.
A. Państwo Arabskie.
"Powierzchnia Państwa Arabskiego w Zachodniej Galilei jest ograniczona od zachodu przez Morze Śródziemne i od północy granicą z Libanem, od An-Nakura do punktu Saliha. Stąd granica przebiega na południe, pozostawiając obszar zabudowany Saliha w Państwie Arabskim, do najbardziej wysuniętego na południe punktu tej wsi. Stąd wschodnia granica przebiega linią wiosek Alma, Richanijja i Tajtaba, następnie wzdłuż północnej linii granicznej wioski Mirun do połączenia się z linią graniczną Pod-Dystryktu Akka-Safed. Z linii tej wynika wschodni punkt wioski Farradijja, skąd linia graniczna przebiega główną drogą z Safedu do Akki. Z tego wynika, że granica przechodzi na zachód od Kafr Inan aż do linii granicznej Pod-Dystryktu Tyberiady, przechodząc na zachód od skrzyżowania dróg Akka-Safed z Lubja-Kafr Inan. Od południowo-zachodniego narożnika Kafr Inan granica podąża zachodnią granicą Pod-Dystryktu Tyberiady do punktu zamykającego granicę pomiędzy wsiami Maghar i Ajlabun, skąd wybrzusza się na zachód otaczając część wschodniej równiny Battuf, omijając zbiornik proponowany przez Agencję Żydowską do nawadniania terenów na południu i wschodzie."
"Granica powraca do granicy Pod-Dystryktu Tyberiady w punkcie zabudowanego obszaru Tur'an na drodze Nazaret-Tyberiada, i dalej biegnie na południe, najpierw wzdłuż granicy pod-dystryktu, a następnie przechodzi między Szkołą Rolniczą Kadoorie a Górą Tabor, do punktu na południe od podnóża Góry Tabor. Stąd biegnie na zachód, równolegle do linii horyzontalnej siatki 230, do północno-wschodniego narożnika wioski Tel Adaszim. Następnie biegnie do północno-zachodniego narożnika tych ziem, gdzie kieruje się na północny zachód, tak aby objąć w Państwie Arabskim źródła wody Nazaretu znajdujące się we wsi Jafa an-Naserije. Po osiągnięciu Ginegar, omija od wschodu północne i zachodnie granice tej ziemi do ich południowo-zachodniego narożnika, skąd przechodzi linią prostą do punktu na linii kolejowej Hajfa-Afula na pograniczu wiosek Sarid i Al-Mudżajdil. Jest to punkt przecięcia. Południowo-zachodnia granica obszaru Państwa Arabskiego w Galilei zaczyna się w tym punkcie, kierując się na północ wzdłuż wschodniej granicy Sarid i Gewat do północno-wschodniego narożnika Nahalal, następnie stamtąd omija całą ziemię Kefar ha-Choresz do centralnego punktu na południowej granicy wioski Ilut, skąd w kierunku zachodnim wzdłuż granicy wioski do wschodniej granicy Bet Lechem ha-Gelilit, skąd w kierunku zachodnim do północno-wschodniego narożnika Waldheim, a stamtąd na północny zachód do ziem wioski Szefaram do południowo-wschodniego narożnika Ramat Jochanan. Stąd biegnie na północ do punktu na drodze Hajfa-Szfar’am, na zachód od skrzyżowania z drogą do I’billin. Stamtąd kieruje się na północny wschód do punktu na południowej granicy I’billin położonego na zachód od drogi I’billin-al-Birwa. Stąd wzdłuż jej granicy do jego zachodniego punktu, skąd skręca na północ omijając całą ziemię wioski Tamra do jej północno-zachodniego narożnika i dalej do drogi Akka-Safed. Następnie biegnie na zachód po południowej stronie drogi Safed-Akka do granicy Dystryktu Galilea-Hajfa, skąd dochodzi do punktu granicznego na morzu."
"Granica w górzystej krainie Samarii i Judei rozpoczyna się przy rzece Jordan w Wadi Malih na południowy wschód od Beisan i biegnie na zachód do spotkania się z drogą Beisan-Jerycho i potem podąża zachodnią stroną drogi w kierunku północno-zachodnim do miejsca zbiegu granic Pod-Dystryktów Beisan, Nablus i Dżanin. Z tego punktu podąża około trzech kilometrów na zachód wzdłuż granicy Pod-Dystryktu Dżanin, a następnie skręca na północny zachód i przechodząc przez zabudowany teren wiosek Jalbun i Faku’a, dochodzi do miejsca spotkania granic Pod-Dystryktów Dżanin i Beisan w punkcie na północny wschód od Nuris. Stąd kieruje się na północny zachód do punktu na północ od terenu zabudowanego Zir'in, a następnie w kierunku zachodnim do linii kolejowej Afula-Dżanin, stąd na północny zachód wzdłuż linii granicznej Dystryktu do punktu przecięcia linię kolejową Hejaz. Stąd granica kiruje się na południowy zachód do ziem wioski Lajjun, które są w Państwie Arabskim, i przekracza drogę Hajfa-Dżanin w punkcie na granicy Dystryktów Hajfy i Samarii na zachód od Ajn al-Mansi. Najdalej wysuniętym na zachód punktem granicy jest wieś al-Butajmat. Stąd okrąża od północy i wschodu granice wioski Arara wracając do granicy Dystryktów Hajfy i Samarii w Wadi Ara, a następnie biegnie prosto na południowy wschód do punktu na linii kolejowej na wschód od wsi Kakun. Stąd biegnie wzdłuż linii kolejowej w pewnej odległości na wschód od stacji kolejowej Tulkarm. Stąd granica biegnie w połowie drogi między linią kolejową a drogą Tulkarm-Kalkilja-Dżaldżulja do punktu na wschód od stacji Ras El-Ein, skąd biegnie wzdłuż linii kolejowej, na wschód od niej, do punktu na południe od skrzyżowania linii kolejowej z drogą Hajfa-Lidda w rejonie Bajt Nabala, skąd przechodzi wzdłuż południowej granicy portu lotniczego Lidda do jego południowo-zachodniego narożnika, skąd w kierunku południowo-zachodnim do punktu położonego na zachód od zabudowanego obszaru Sarafand al-Amar, stąd na południe omijając po stronie zachodniej zabudowany obszar Abu al-Fadl do północno-wschodniego narożnika ziem Be’er Ja’akow. (Granica powinna być tak wyznaczona, aby umożliwić Państwu Arabskiemu dostęp do portu lotniczego.) Stąd granica omija zachodnią i południową granicę wioski Ramla do północno-wschodniego narożnika wioski al-Na’ani, stąd w linii prostej na wschód do najbardziej wysuniętego na południe punktu al-Barrija, wzdłuż wschodniej granicy tej wioski do południowej granicy wioski Innaba. Stąd podąża po północnej stronie drogi Jafa-Jerozolima aż do al-Qubab, gdzie przecina drogę docierając do granicy Abu Szusza. Biegnie wzdłuż wschodnich granic Abu Szusza, Sajdun i Chulda do najbardziej wysuniętego na południe punktu Chulda, skąd linią prostą do północno-wschodniego krańca Umm Kalkha, następnie na południe wzdłuż północnej granicy Umm Kalkha i Kazaza, do północnej i zachodniej granicy al-Mukhajzin do granicy Dystryktu Gazy, a stamtąd biegnie po ziemiach wiosek al-Masmija al-Kabira i Jasur do południowego punktu przecięcia, który jest w połowie drogi między zabudowanymi obszarami Jasur i al-Batani al-Szarki."
"Od południowego punktu przecięcia linia graniczna biegnie na północny zachód pomiędzy miejscowościami Gan Jawne i Barka do morza, i na południowy wschód do punktu na zachód od Kastina, skąd kieruje się na południowy zachód przechodząc przez teren zabudowany al-Sawafir al-Szarkija i Ibdis. Od południowo-wschodniego narożnika Ibdis biegnie na południe do zabudowanego obszaru Bajt Affa, przekracza drogę Hebron-al-Majdal na zachód od zabudowanego obszaru Irak Suwajdan. Stąd przebiega na południowy wschód wzdłuż zachodniej granicy wioski Al-Faludża do granicy Pod-Dystryktu Beer Szewa. Następnie biegnie przez ziemie plemienne Arab El-Jubaratdo punkt granicznego między Pod-Dystryktami Beer Szewy i Hebronu, skąd przechodzi w kierunku południowo-wschodnim do punktu na głównej drodze Beer Szewa-Gaza w odległości dwóch kilometrów od miasta Beer Szewa. Następnie wykręca na południowy zachód docierając do Wadi Sab do punktu położonego jeden kilometr na zachód od niej. Stąd kieruje się na południowy wschód i biegnie wzdłuż Wadi Sab docierając na odległość jednego kilometra od drogi Beer Szewa-Hebron, skąd wykręca na wschód i biegnie w linii prostej do Kusejfa docierając do punktu granicznego Pod-Dystryktów Beer-Szewa i Hebron. Następnie kieruje się na północny wschód, wcinając się pomiędzy pionowe linie siatki 150 i 160."
"Pięć kilometrów na północny wschód od Ras Ez-Zuweira kieruje się na północ, i mniej więcej siedem kilometrów na północ od En Gedi dociera do Morza Martwego, skąd skręca na wschód aby połączyć się z granicą Transjordanii na Morzu Martwym."
"Północna granica arabskiej części równiny nadmorskiej biegnie od południowego punktu przecięcia przechodząc między zabudowanymi terenami Gan Jawne i Barka. Stąd kieruje się na południowy zachód przechodząc przez ziemie al-Batani al-Szarki, wzdłuż wschodniej granicy ziem Bajt Daras i przez ziemie Dżulis, pozostawiając na zachodzie zabudowane obszary al-Batani al-Szarki i Julis, dociera do północno-zachodniego narożnika ziem Bajt Tima. Stąd biegnie na wschód od al-Jija przez ziemie wioski Barbara, wzdłuż wschodnich granic wiosek Bajt Jirja, Dajr Sunajd i Dimra. Od południowo-wschodniego narożnika Dimra granica przechodzi przez ziemie Bajt Hanun, pozostawiając na wschodzie żydowskie ziemie Nir Am. Od południowo-wschodniego narożnika Bajt Hanun linia biegnie na południowy zachód do Południowego Punktu równoległej linii siatki 100, następnie skręca na północny zachód na dwa kilometry, zawraca na południowy wschód i biegnie niemal linią prostą do granicy ziem wioski Khuza'a. W najdalej na wschód wysuniętym punkcie ziem Khuza’a wykręca na południe. Następnie biegnie w kierunku południowym wzdłuż pionowej linii siatki 90 do skrzyżowania z linią poziomą siatki 70. Następnie kieruje się na południowy wschód od Ruheiba, a następnie w kierunku południowym do punktu znanego jako al-Baha, za którym przecina główną drogę Beer Szewa-Audża al-Hafir. Stamtąd łączy się z Wadi al-Zaijatin na zachód od al-Subeita. Stamtąd skręca na północny wschód, a potem południowy wschód za tym Wadi i przechodzi na wschodzie do Wadi Nafkh. Następnie biegnie zakolami na południowy zachód wzdłuż Wadi Nafkh, Wadi 'Ajrim i Wadi Lassan do punktu, gdzie Wadi Lassan przecina granicę Egipską."
"Powierzchnia Arabskiej enklawy Jafy zajmuje część miejskiego obszaru Jafy, która leży na zachód od żydowskich dzielnic położonych w południowej części Tel Awiwu, na zachód od przedłużenia ulicy Herzla do skrzyżowania z drogą Jafa-Jerozolima, na zachód od ziem Mikwe Jisra’el, do północno-zachodniej granicy Holonu i północnej granicy Bat Jam."
B. Państwo żydowskie.
"Północno-wschodni sektor Państwa Żydowskiego (Wschodnia Galilea) jest ograniczony od północy i zachodu przez granice Libanu, a na wschodzie przez granice Syrii i Transjordanii. Obejmuje ona całość Doliny Hula, Jezioro Tyberiadzkie, cały Pod-Dystrykt Beisan, z granicą rozszerzoną o Wzgórza Gilboa i Wadi Malih. Stamtąd Państwo żydowskie rozciąga się na północny zachód, wzdłuż granic odnoszących się do Państwa Arabskiego. Żydowska sekcja równiny nadmorskiej rozciąga się od granicy Pod-Dystryktu Gazy i obejmuje takie miasta jak Hajfa i Tel Awiw, pozostawiając Jafę jako enklawę Państwa Arabskiego. Wschodnia granica Państwa Żydowskiego wynika z opisu granicy Państwa Arabskiego."
"Rejon Beer Szewy obejmuje całość Pod-Dystryktu Beer Szewy, włączając w to pustynię Negew i wschodnią część Pod-Dystryktu Gazy, z wyłączeniem miasta Beer Szewy i obszarów opisanych jako należących do Państwa Arabskiego. Obejmuje ona również pas ziemi wzdłuż Morza Martwego, rozciągający się od linii granicznej Pod-Dystryktów Beer Szewy i Hebronu do En Gedi, jak to opisano w odniesieniu do Państwa Arabskiego."
C. Miasto Jerozolima.
"Granice Miasta Jerozolimy są określone w zaleceniach dotyczących Miasta Jerozolimy. (Patrz Część III, sekcja B, poniżej)."
Część III – Miasto Jerozolima.
A. Specjalny Nadzór
"Miasto Jerozolima jest określone jako "corpus separatum" pozostającym pod specjalnym międzynarodowym nadzorem i administracją Narodów Zjednoczonych. Do wypełnienia obowiązków Władzy Administracyjnej w imieniu Narodów Zjednoczonych, zostaje powołana Rada Powiernicza."
B. Granice Miasta
"Miasto Jerozolima obejmuje obecną gminę Jerozolima oraz okoliczne wioski i miasteczka, najdalej wysunięta na wschód powinna być Abu Dis; najdalej na południe Betlejem, najdalej na zachód En Kerem (w tym także obszar zabudowany Moca); najdalej na północ Szu’afat, jak wskazano na załączonej mapie (aneks B)."
C. Statut Miasta
1. Rada Powiernicza
"Rada Powiernicza w terminie pięciu miesięcy od zatwierdzenia niniejszego planu, opracuje i zatwierdzi szczegółowy statut Miasta, który powinien zawierać, między innymi, treść następujących postanowień: Administracja rządowa; Specjalne cele."
"Władze administracyjne w wykonywaniu swoich obowiązków administracyjnych powinny realizować następujące szczególne cele: Chronić i zachować unikalne duchowe i religijne interesy zlokalizowanych na terenie miasta trzech wielkich światowych religii monoteistycznych, Chrześcijańskiej, Żydowskiej i Muzułmańskiej, w celu zapewnienia porządku i spokoju, a szczególnie pokoju religijnego w Jerozolimie; Zacieśnić współpracę między wszystkimi mieszkańcami miasta, w interesie własnym, jak również w celu promowania i wspierania pokojowego rozwoju wzajemnych stosunków między dwoma narodami w całej Ziemi Świętej, aby promować bezpieczeństwo, dobrobyt i każdy konstruktywny środek rozwoju mieszkańców ze szczególnym uwzględnieniem okoliczności i zwyczajów różnych narodów i wspólnot."
2. Gubernator i personel administracyjny
"Gubernator Jerozolimy powołuje Radę Powierniczą, która mu podlega i odpowiada przed nim. Powinien on zostać wybrany na podstawie specjalnych kwalifikacji, bez względu na przynależność państwową. Jednak nie może on być obywatelem żadnego Państwa w Palestynie."
"Gubernator reprezentuje Narody Zjednoczone w Mieście i wykonuje w ich imieniu wszelkie uprawnienia administracyjne, w tym prowadzenia spraw zewnętrznych. Będzie on wspomagany przez personel administracyjny sklasyfikowany jako międzynarodowi urzędnicy w rozumieniu Artykułu 100 Karty i wybrany gdy będzie to możliwe z mieszkańców miasta i reszty Palestyny na zasadach niedyskryminacyjnych. Szczegółowy plan organizacji administracji miasta zostanie złożony przez Gubernatora do Rady Powierniczej i zatwierdzony przez nią."
3. Lokalna Autonomia
"Istniejące na terenie miasta lokalne jednostki autonomiczne (wioski, miasteczka i gminy) posiadają szerokie kompetencje samorządu terytorialnego i administracyjnego."
"Gubernator bada i przedstawia do rozpatrzenia i decyzji Rady Powierniczej plan utworzenia specjalnych jednostek miejskich składających się, odpowiednio, z Żydowskich i Arabskich sekcji nowej Jerozolimy. Nowe jednostki miejskie będą nadal stanowić część obecnej gminy Jerozolimy."
4. Środki Bezpieczeństwa
"Miasto Jerozolima będzie zdemilitaryzowane; neutralność zostanie uznana i będzie chroniona, w jej granicach nie jest dozwolona obecność, ćwiczenia i działania formacji paramilitarnych."
"Gdyby administracja Miasta Jerozolimy stwarzała utrudnienia lub uniemożliwiała ze względu na brak współpracy lub sprzeciw jednej lub więcej grup ludności, Gubernator jest upoważniony do podjęcia takich środków, jakie mogą być konieczne do przywrócenia sprawnego funkcjonowania administracji."
"Aby pomóc w utrzymaniu wewnętrznego ładu i porządku, zwłaszcza dla ochrony Świętych Miejsc i budynków sakralnych i religijnych miejsc w mieście, Gubernator zorganizuje specjalną policję o odpowiedniej sile, której członkowie przyjmowani są spoza Palestyny. Gubernator ma prawo skierować takie środki budżetowe, jakie będą niezbędne do utrzymania tej formacji."
5. Rada Legislacyjna
"Rada Legislacyjna będzie wybierana przez dorosłych mieszkańców miasta bez względu na narodowość na podstawie powszechnego i tajnego prawa wyborczego i zasady proporcjonalności. Ma ona uprawnienia do uchwalania przepisów i podatków. Uchwały nie mogą kolidować z przepisami, które zostaną określone w Statucie Miasta, ani jakąkolwiek ustawą, rozporządzeniem lub urzędowym rozporządzeniem. Statut przyznaje Gubernatorowi prawo zawetowanie ustaw niezgodnych z przepisami, o których mowa w zdaniu poprzedzającym. Upoważnia go ona również do ogłaszania tymczasowych rozporządzeń w przypadku jeśli Rada nie podejmie na czas niezbędnych działań dla normalnego funkcjonowania administracji."
6. Wymiar Sprawiedliwości
"Statut przewiduje ustanowienie niezależnego systemu sądowniczego, w tym sądu apelacyjnego. Wszyscy mieszkańcy miasta podlegają im."
7. Unia Gospodarcza i Gospodarcza Porządek
"Miasto Jerozolima należy do Unii Gospodarczej Palestyny i przestrzega wszystkie porozumienia oraz o wszelkie traktaty wydane przez nią, jak również decyzje Rady Współpracy Gospodarczej. Siedziba Rady Współpracy Gospodarczej znajduje się na terytorium Miasta. Statut przewiduje regulacje w kwestiach gospodarczych nie objętych porządkiem Unii Gospodarczej, na podstawach równego traktowania i niedyskryminacji dla wszystkich członków Narodów Zjednoczonych i ich obywateli."
8. Wolność Tranzytu oraz Wizyt: Kontrola mieszkańców
"Wolność wejścia do i pobytu w granicach Miasta jest zagwarantowana dla mieszkańców lub obywateli Arabskiego i Żydowskiego Państwa, z zastrzeżeniem względów bezpieczeństwa i kwestii gospodarczych określonych przez Gubernatora pod kierunkiem Rady Powierniczej. Imigracja do, i mieszkanie wewnątrz granic miasta dla obywateli innych Państw podlega kontroli Gubernatora pod kierunkiem Rady Powierniczej."
"Stosunki z Arabskim i Żydowskim Państwem. Przedstawiciele Arabskiego i Żydowskiego Państwa są akredytowani u Gubernatora Miasta w celu ochrony interesów swoich Państw i obywateli w związku z międzynarodową administracją Miasta."
9. Urzędowe Języki
"Oficjalnymi językami w Mieście są arabski i hebrajski. Nie jest wykluczone przyjęcie jednego lub więcej dodatkowych języków roboczych, jeśli będzie to wymagane."
10. Obywatelstwo
"Wszyscy mieszkańcy stają się de facto obywatelami Miasta Jerozolimy, chyba że zdecydują się na obywatelstwo Państwa, tak jak Arabowie lub Żydzi wnoszący zamiar stania się obywatelami Arabskiego lub Żydowskiego Państwa odpowiednio, zgodnie z Częścią 1, sekcja B, paragraf 9, z tego planu."
"Rada Powiernicza dokona uzgodnień dotyczących ochrony konsularnej obywateli Miasta poza jego terytorium."
11. Wolności obywatelskie
"Mieszkańcy Miasta będą mieli zapewnione możliwości korzystania z praw człowieka i podstawowych wolności, w tym wolności sumienia, wyznania i kultu, języka, edukacji, słowa i prasy, a także stowarzyszania się i składania petycji, z zastrzeżeniem wymogów porządku publicznego i moralności."
"Wszystkich mieszkańców obowiązuje zakaz wszelkiego rodzaju dyskryminacji, ze względu na rasę, religię, język czy płeć."
"Wszystkie osoby w obrębie Miasta mają prawo do równej ochrony ze strony prawa."
"Powinny być respektowane prawo rodzinne, osobisty status poszczególnych osób i wspólnot religijnych i ich interesów, w tym fundacji."
"Nie wolno żadnymi środkami utrudniać lub zakłócać uroczystości religijnych lub działalności organizacji pożytku publicznego wszystkich wyznań lub dyskryminować przedstawicieli lub członków tych organów ze względu na jego religię lub narodowość, z zastrzeżeniem wymogów utrzymania porządku publicznego i moralności."
"Miasto zapewni odpowiednie szkolnictwo podstawowe i średnie dla Arabskich i Żydowskich wspólnot odpowiednio, w ich własnym języku i zgodnie z ich tradycji kulturowymi."
"Nie wolno odmówić lub ograniczyć prawa każdej społeczności do utrzymywania swojej własnej szkoły z edukacją swoich członków w swoim własnym języku, w zgodzie wymaganiami edukacyjnymi o ogólnym charakterze, nałożonymi przez Miasto. Zagraniczne placówki oświatowe będą kontynuować swoją działalność na podstawie ich dotychczasowych praw."
"Wolność każdego mieszkańca Miasta nie podlega żadnym ograniczeniom w swobodnym korzystaniu z dowolnego języka w prywatnych stosunkach, w handlu, w religii, w prasie lub w publikacjach wszelkiego rodzaju, lub na spotkaniach publicznych."
"Obowiązujące Prawa Świętych Miejsc odnoszące się do Miejsc Świętych i budynków sakralnych lub terenów nie mogą być ograniczone lub zabronione."
"Powinien być zabezpieczony bezpłatny dostęp do Miejsc Świętych i religijnych budynków lub miejsc, wraz z zabezpieczeniem swobodnego praktykowania kultu zgodnie z obowiązującymi prawami i stosownie do wymagań porządku publicznego i dobrych obyczajów."
"Miejsca Święte i religijne budynki lub miejsca będą zachowane. Nie jest dozwolony żaden akt, który mógłby naruszyć ich sakralny charakter. Jeśli Gubernator w dowolnym momencie uzna, że jakieś konkretne Święte Miejsce, budynek religijny lub miejsce wymaga pilnej naprawy, Gubernator może wezwać wspólnotę lub wspólnoty do przeprowadzenia takiej naprawy. Jeśli nie zostaną podjęte działania w rozsądnym terminie, Gubernator może ją zrealizować na koszt gminy lub gmin zainteresowanych."
"Brak opodatkowania odnosi się do każdego Świętego Miejsca, budynku religijnego lub terenu, który został zwolniony z opodatkowania w dniu powstania Miasta. Zmiany w opodatkowaniu nie mogą dyskryminować właścicieli lub najemców Świętych Miejsc, budynków religijnych lub terenów, lub stawiać takich właścicieli lub najemców w mniej korzystnej sytuacji w stosunku do pozostałych podatników w momencie przyjęcia uchwały przez Zgromadzenie."
12. Szczególne kompetencje Gubernatora w stosunku do Miejsc Świętych, budynków religijnych i terenów w Mieście i w każdej części Palestyny
"Ochrona Miejsc Świętych, budynków religijnych i terenów położonych w Jerozolimie jest szczególnym zadaniem Gubernatora. W odniesieniu do tych miejsc, budynków i terenów znajdujących się poza miastem w Palestynie, Gubernator określi, ze względu na kompetencje przyznane mu przez Konstytucje obu Państw, czy przepisy Konstytucji Arabskiego i Żydowskiego Państwa w Palestynie właściwie stosują i respektują prawa religijne."
"Gubernator jest również uprawniony do podejmowania decyzji na podstawie istniejących praw w przypadkach sporów, które mogą wyniknąć między różnymi wspólnotami religijnymi lub przy obrzędach religijnych społeczności w odniesieniu do Miejsc Świętych, budynków religijnych i terenów w każdej części Palestyny."
"W tym zadaniu może on być wspomagany przez radę konsultacyjną przedstawicieli różnych wyznań, działającą w charakterze doradczym."
D. Czas trwania specjalnych władz
"Statut opracowany przez Radę Powierniczą wejdzie w życie nie później niż do dnia 1 października 1948. Pozostanie w użyciu w pierwszej instancji przez okres dziesięciu lat, chyba że Rada Powiernicza uzna za konieczne przeprowadzenie ponownej analizy przepisów w terminie wcześniejszym. Po upływie tego okresu cały system podlega rozpatrzeniu przez Radę Powierniczą w świetle doświadczeń nabytych podczas jej funkcjonowania. Mieszkańcy miasta są następnie swobodnie wyrazić za pomocą referendum ich życzenia co do ewentualnych zmian reżimu Miasta."
Część IV – Parafowanie.
"Państwa, których obywatele w przeszłości cieszyli się w Palestynie przywilejami i imumnitetami cudzoziemców, w tym korzystali z jurysdykcji konsularnej i ochrony, proszone są o zrzeczenie się wszelkich praw odnoszących się do tego i utworzenie takich przywilejów i immunitetów w proponowanych Arabskim i Żydowskim Państwie i Mieście Jerozolima".
Reakcje na rezolucję.
Reakcje żydowskie.
Początkowo Agencja Żydowska skrytykowała rezolucję, mówiąc, że żydowska część Jerozolimy powinna znaleźć się w granicach państwa żydowskiego. Jednak po krótkim czasie większość żydowskich organizacji i Agencja Żydowska ogłosiły akceptację proponowanego podziału Palestyny. Jedynie skrajna nacjonalistyczna mniejszość takich organizacji jak Irgun i Lechi odrzuciła plan. Menachem Begin ostrzegał, że podział Palestyny nie przyniesie pokoju, ponieważ Arabowie zaatakują małe państwo żydowskie, „będzie to wojna o nasze życie i naszą przyszłość”.
Liczne relacje ówczesnych dzienników opisują radość żydowskich mieszkańców Palestyny na wieść o wyniku głosowania w sprawie podziału Palestyny. Do dzisiejszego dnia, izraelskie podręczniki historii wymieniają dzień 29 listopada 1947, jako najważniejszy na drodze do uzyskania niepodległości przez Izrael. Wiele izraelskich miast upamiętnia ten dzień nadając datę jako nazwę swoich ulic. Jednakże przy całej tej radości, Żydzi krytykują rozbicie terytorialne i brak ciągłości granic państwa żydowskiego.
Reakcje arabskie.
Społeczność arabska sprzeciwiła się rezolucji 181, twierdząc, że narusza ona prawa większości mieszkańców Palestyny. Arabowie spostrzegali plan podziału Palestyny jako niesprawiedliwy, ponieważ oddawał większość terytorium państwa w ręce stanowiącej mniejszość społeczności żydowskiej. Arabscy przywódcy mówili o „zepchnięciu Żydów do morza” i oczyszczeniu Palestyny z „syjonistycznej plagi”. W konsekwencji Arabowie doprowadzili do wybuchu wojny domowej w Mandacie Palestynie (1947–1948).
W przeddzień arabskiej inwazji w 1948, sekretarz generalny Ligi Państw Arabskich Abdul Rahman Azzam Hassan powiedział, że „będzie to wojna wyniszczająca, wielka masakra, która będzie przypominała masakry mongolskie i wyprawy krzyżowe”. Sześć dni później Azzam powiedział dziennikarzom „Walczymy o arabską Palestynę. Bez względu na wynik wojny Arabowie będą oferować Żydom równe prawa obywatelskie w arabskiej, a nie żydowskiej Palestynie. W obszarach, gdzie przeważają będą mieli pełną autonomię”.

</doc>
<doc id="2282486" url="https://pl.wikipedia.org/wiki?curid=2282486" title="Rob Darken">
Rob Darken



</doc>
<doc id="2282488" url="https://pl.wikipedia.org/wiki?curid=2282488" title="Ulrichstein (ujednoznacznienie)">
Ulrichstein (ujednoznacznienie)

Niemcy:

</doc>
<doc id="2282489" url="https://pl.wikipedia.org/wiki?curid=2282489" title="Błażej Brzeziński">
Błażej Brzeziński

Błażej Brzeziński (ur. 30 lipca 1987 w Aleksandrowie Kujawskim) – polski lekkoatleta specjalizujący się w biegach długich
Ośmiokrotny stawał na podium mistrzostw Polski seniorów – ma w dorobku dwa złota (Dębno 2011, bieg maratoński i Bydgoszcz 2013, bieg przełajowy na ok. 12 kilometrów), dwa srebra (Piła 2010, półmaraton i Warszawa 2013, maraton) oraz trzykrotnie brąz (Warszawa 2014 i 2016 w maratonie oraz Kwidzyn 2020, bieg przełajowy ok. 8 kilometrów).
Reprezentant Polski na mistrzostwach świata i Europy w biegach przełajowych.
Reprezentant Polski na mistrzostwach Europy w maratonie Zurych 2014 i Berlin 2018.
Zwycięzca 39. Maratonu Warszawskiego 2017.
Jego żoną jest biegaczka Aleksandra Brzezińska.

</doc>
<doc id="2282493" url="https://pl.wikipedia.org/wiki?curid=2282493" title="Michael Hughes">
Michael Hughes

Michael Eamon Hughes (ur. 2 sierpnia 1971 w Larne) – północnoirlandzki piłkarz występujący na pozycji pomocnika. Grający trener klubu St Neots Town.
Kariera klubowa.
Hughes seniorską karierę rozpoczynał w 1987 roku w północnoirlandzkim klubie Carrick Rangers. W 1988 roku trafił do angielskiego Manchesteru City z Division Two. W 1989 roku awansował z nim do Division One. W Manchesterze spędził jeszcze 3 lata.
W 1992 roku odszedł do francuskiego RC Strasbourg z Première Division. Pod koniec 1994 roku został stamtąd wypożyczony do angielskiego West Hamu z Premier League. Zadebiutował tam 4 grudnia 1994 roku w przegranym 1:2 pojedynku z Queens Park Rangers. W połowie 1996 roku Hughes podpisał kontrakt z West Hamem. Jego barwy reprezentował jeszcze przez ponad rok.
We wrześniu 1997 roku odszedł do Wimbledonu, także grającego w Premier League. W 2000 roku spadł z nim do Division One. Przez część sezonu 2001/2002 przebywał na wypożyczeniu w Birmingham City. Potem wrócił do Wimbledonu, gdzie spędził jeszcze rok.
W sierpniu 2003 roku Hughes przeszedł do innego zespołu Division One, Crystal Palace. W jego barwach zadebiutował 16 sierpnia 2003 roku w wygranym 1:0 spotkaniu z Watfordem. W 2004 roku awansował z zespołem do Premier League, ale w 2004 roku spadł z nim do Championship. W 2007 roku przeniósł się do Coventry City, także występującego w Championship. W 2008 roku odszedł z Coventry.
W 2009 roku Hughes został grającym trenerem zespołu St Neots Town.
Kariera reprezentacyjna.
W reprezentacji Irlandii Północnej Hughes zadebiutował 13 października 1991 roku w wygranym 2:1 meczu eliminacji Mistrzostw Europy 1992 z Austrią. 2 czerwca 1992 roku w zremisowanym 1:1 towarzyskim pojedynku z Niemcami strzelił pierwszego gola w kadrze. W latach 1991–2005 w drużynie narodowej rozegrał w sumie 72 spotkania i zdobył 5 bramek. Wcześniej grał też w kadrze U-21 oraz U-23.

</doc>
<doc id="2282494" url="https://pl.wikipedia.org/wiki?curid=2282494" title="Bethel (zespół)">
Bethel (zespół)



</doc>
<doc id="2282495" url="https://pl.wikipedia.org/wiki?curid=2282495" title="Hulunbuir">
Hulunbuir



</doc>
<doc id="2282496" url="https://pl.wikipedia.org/wiki?curid=2282496" title="Władysław Jezierski">
Władysław Jezierski

Władysław Jezierski, właśc. Jeziorski (ur. 27 sierpnia 1901 w Okuniewie, zm. 18 listopada 1975) – uczestnik wojny polsko-bolszewickiej, żołnierz Korpusu Ochrony Pogranicza i 2 Korpusu Polskiego.
Życiorys.
Urodził się 27 sierpnia 1901 r. w Okuniewie k. Warszawy (zabór rosyjski) w rodzinie chłopskiej. W listopadzie 1918 r. brał udział w rozbrajaniu placówek niemieckich w pow. Mińsk Mazowiecki. W lutym 1919 r. wstąpił do wojska – przydzielony został do 32 pułku piechoty, a następnie 42 pułku piechoty w Białymstoku. Brał udział w wojnie polsko-bolszewickiej, w czasie Bitwy Warszawskiej został ranny. Po wojnie zdemobilizowany, w kwietniu 1922 r. powrócił do wojska. Przez następne 10 lat pełnił służbę w 5 pułku piechoty Legionów w Wilnie, gdzie ukończył szkołę podoficerską i szkołę podoficerów zawodowych. W 1932 r. przeniesiony został do Korpusu Ochrony Pogranicza. Pełnił służbę w kompanii granicznej KOP „Dukszty”. Był między innymi dowódcą strażnic „Samanta” i Smołwy. W 1939 r. – po wkroczeniu na Wileńszczyznę wojsk sowieckich – przeszedł 20 września, wraz ze swoją jednostką granicę litewską, gdzie został internowany. Przebywał w obozach w Połądze i Wiłkowyszkach. Po zajęciu Litwy przez ZSRR latem 1940 r. wywieziony został do obozu Pawliszczew-Bor, następnie w czerwcu 1941 r. na Półwysep Kolski, a w lipcu do obozu w Suzdalu. Po zawarciu układu Sikorski-Majski stawił się we wrześniu 1941 r. ponownie do służby w ośrodku w Tatiszczewie k. Saratowa. Wyznaczony został zastępcą dowódcy plutonu zwiadowców pieszych w 13 pułku piechoty. Na bazie tego pułku, w trakcie późniejszej reorganizacji, powstał 13 Wileński batalion strzelców, w którego szeregach W.Jezierski przeszedł cały szlak wojenny, aż do rozwiązania baonu w 1947 r. Szlak ten prowadził przez Kirgistan, Persję, Irak, Palestynę, Egipt i Włochy. W czasie kampanii włoskiej – pełnił wtedy obowiązki szefa 4 kompanii 13 Wileńskiego batalionu strzelców – był dwukrotnie ranny ; 12 maja 1944 r. w pierwszych godzinach bitwy o Monte Cassino oraz 19 kwietnia 1945 r. nad rz. Gaiana k. Bolonii. Po zakończeniu działań wojennych Korpus stacjonował we Włoszech do 1946 r, po czym przeniesiony został do Wielkiej Brytanii. Po rozwiązaniu Polskich Sił Zbrojnych, wstąpił do Korpusu Przysposobienia i Rozmieszczenia. Do Polski W. Jezierski powrócił w listopadzie 1947. Zamieszkał razem z dziećmi w Kuślinie k. Nowego Tomyśla, gdzie pracował w gospodarstwie swojego krewnego, a następnie w spółdzielni rolniczej. W 1954 r. związał się z poznańską Spółdzielnią Spożywców, w której pracował początkowo jako ajent i kierownik sklepu, a od 1960 r. kierował kolejno dwoma jej klubami. W latach 60. i 70., korzystając ze sprzyjających w tym okresie warunków politycznych, zaangażował się bardzo w działalność społeczną na polu patriotyczno-wychowawczym. W klubach, jednostkach wojskowych i szkołach spotykał się z młodzieżą dzieląc się wspomnieniami i prowadząc prelekcje poświęcone dziejom Wojska Polskiego w czasie wojny. Szczególnie cieszyła go praca wśród uczniów Szkoły Podstawowej nr 25, która w 1972 r. obrała imię Bohaterów Monte Cassino. Za swoją działalność społeczną był wielokrotnie nagradzany i wyróżniany. Zmarł po ciężkiej chorobie 18 listopada 1975 r. Pochowany 21 listopada 1975 r. na Cmentarzu Junikowskim w Poznaniu (pole 22 kwatera 1-12-469).
Życie rodzinne.
Władysław Jezierski był dwukrotnie żonaty. Z pierwszą żoną Antoniną (zmarłą w czasie wojny) miał dwoje dzieci: Aldonę (ur. 1930) i Wiesława (ur. 1931). Z drugą żoną – Marianną Kwaśniewską z d. Bazarnik zawarł związek małżeński w 1951 r.

</doc>
<doc id="2282498" url="https://pl.wikipedia.org/wiki?curid=2282498" title="Stanisław Winiarczyk">
Stanisław Winiarczyk

Stanisław Jan Winiarczyk (ur. 1956) – polski lekarz weterynarii, profesor doktor habilitowany nauk weterynaryjnych, specjalność epizootiologia. Od 2022 dyrektor Państwowego Instytutu Weterynaryjnego - Państwowego Instytutu Badawczego.
Życiorys.
Do 2016 dziekan Wydziału Medycyny Weterynaryjnej Uniwersytetu Przyrodniczego w Lublinie, kierownik Katedry Epizootiologii i Kliniki Chorób Zakaźnych na tymże wydziale oraz członek zarządu Polskiego Towarzystwa Nauk Weterynaryjnych, kierownik specjalizacji lekarsko-weterynaryjnej "Choroby psów i kotów". Tytuł profesora otrzymał w 2002.18 września 2017 został doktorem honoris causa Lwowskiego Narodowego Uniwersytetu Medycyny Weterynaryjnej i Biotechnologii we Lwowie.
W 2019 został członkiem Rady Doskonałości Naukowej I kadencji.
W 2016 i w 2020 kandydat na rektora Uniwersytetu Przyrodniczego w Lublinie.
W grudniu 2022 został dyrektorem Państwowego Instytutu Weterynaryjnego – Państwowego Instytutu Badawczego.
Odznaczony Srebrnym (2004) i Złotym (2022) Krzyżem Zasługi.

</doc>
<doc id="2282499" url="https://pl.wikipedia.org/wiki?curid=2282499" title="Grzegorz (Czukow)">
Grzegorz (Czukow)

Grzegorz, imię świeckie Nikołaj Kiriłłowicz Czukow (ur. 1 lutego 1870 w Pietrozawodsku, zm. 5 listopada 1955 w Moskwie) – rosyjski biskup prawosławny, metropolita leningradzki w latach 1945–1955.
Życiorys.
Wczesna działalność.
Urodził się w rodzinie chłopskiej. W 1882, pod wpływem przybyłego do Pietrozawodska nowego biskupa pietrozawodskiego i karelskiego Pawła, został dzwonnikiem w jednej z parafii w mieście, co przesądziło o podjęciu przez niego później decyzji o wstąpieniu do stanu duchownego. W 1884 przerwał naukę w gimnazjum i wstąpił do seminarium duchownego w Ołońcu, które ukończył w 1889. Planował studia w jednej z rosyjskich akademii duchownych, jednak musiał z nich zrezygnować z powodu trudnej sytuacji finansowej rodziny. Otrzymał wówczas pracę w szkole duchownej w Pietrozawodsku. Planowane studia teologiczne rozpoczął w 1889, kończąc Petersburską Akademię Duchowną w 1895. W tym samym roku wrócił do Pietrozawodska jako inspektor szkół parafialnych w eparchii ołonieckiej.
Biały duchowny.
Dwa lata później został wyświęcony na kapłana (jako mężczyzna żonaty) i podjął pracę duszpasterską w soborze św. Aleksandra Newskiego w Pietrozawodsku. Za sprawą jego działalności jako inspektor szkół przyczynił się do wzrostu liczby ich uczniów oraz poprawy organizacji szkolnictwa. W 1911 został rektorem seminarium duchownego w Pietrozawodsku.
W 1918 wyjechał do Piotrogrodu. Sympatyzował z ideami ruchu Żywej Cerkwi, jednak nie zdecydował się na oficjalne wystąpienie z kanonicznego Rosyjskiego Kościoła Prawosławnego. W 1922 został uwięziony pod zarzutem czynnych protestów przeciwko konfiskacie majątku Rosyjskiego Kościoła Prawosławnego i skazany na śmierć przez rozstrzelanie. Ułaskawiony, spędził w więzieniu półtora roku. Po uwolnieniu organizował w Piotrogrodzie podziemne kursy teologiczne, wobec opanowania przez Żywą Cerkiew oficjalnych instytucji kształcenia teologicznego. W 1926 w ich ramach obronił pracę, na mocy której uzyskał tytuł magistra teologii. Kursy działały jeszcze przez dwa lata. Był także proboszczem soboru św. Mikołaja i Objawienia Pańskiego w Petersburgu.
Aresztowany w 1930 i uwolniony w roku następnym, w 1935 został zmuszony do wyjazdu z Leningradu do Saratowa. W mieście tym prawdopodobnie nie prowadził pracy duszpasterskiej, lecz porządkował swoje pisma i kazania. Do czynnej działalności w Cerkwi wrócił w październiku 1941.
Biskup.
13 października 1942 w Uljanowsku, gdzie przebywał "locum tenens" Patriarchatu Moskiewskiego metropolita Sergiusz, złożył wieczyste śluby mnisze z imieniem Grzegorz (jego żona zmarła, zaś wszystkie dzieci zginęły w czasie blokady Leningradu). 14 października tego samego roku został wyświęcony na biskupa saratowskiego. Od tego momentu zaliczał się do najbliższych współpracowników metropolity, a następnie patriarchy Sergiusza. Od 1942 był ponadto "locum tenens" eparchii stalingradzkiej, następnie również eparchii tambowskiej.
W 1944 przeniesiony na katedrę pskowską i porchowską, z równoczesnym objęciem tymczasowego zarządu nad eparchią leningradzką oraz eparchią ołoniecką. W czasie II wojny światowej mobilizował wiernych prawosławnych do wspierania wysiłku wojennego kraju. W 1944 udał się na zajęte przez Armię Czerwoną terytoria Litwy, Łotwy i Estonii, by ponownie ustanowić w nich eparchie podległe Patriarchatowi Moskiewskiemu (w dwudziestoleciu międzywojennym tamtejsze struktury prawosławne podlegały Patriarchatowi Konstantynopolitańskiemu bądź uzyskały od niego autokefalię).
Metropolita leningradzki.
7 września 1945 otrzymał godność metropolity leningradzkiego i nowogrodzkiego, nadal zarządzając eparchią pskowską. W tym samym roku odbył podobną podróż do Finlandii, gdzie usiłował doprowadzić do powrotu Fińskiego Kościoła Prawosławnego w jurysdykcję Rosyjskiego Kościoła Prawosławnego. Rozmowy między biskupem Grzegorzem a arcybiskupem Karelii i całej Finlandii Hermanem zakończyły się jednak inaczej: uznaniem autonomicznego statusu Kościoła Fińskiego, nawiązaniem oficjalnych kontaktów z hierarchią fińską oraz powołaniem do życia patriarszych parafii w Finlandii, którymi do 1954 osobiście zarządzał. Przyczynił się również do normalizacji stosunków między Patriarchatem Konstantynopolitańskim i Bułgarskim Kościołem Prawosławnym. Był autorem projektu ponownej organizacji szkół teologicznych Rosyjskiego Kościoła Prawosławnego; otrzymał tytuł naukowy doktora teologii. W 1947 prowadził zakończone fiaskiem negocjacje między Patriarchatem Moskiewskim a Metropolią Amerykańską, dotyczące statusu kanonicznego tej ostatniej.
W 1949 Leningradzka Akademia Duchowna przyznała mu, w uznaniu całokształtu działalności w Cerkwi, tytuł doktora "honoris causa" w dziedzinie teologii.
Wielokrotnie reprezentował Patriarchat Moskiewski w czasie wizyt zagranicznych w innych autokefalicznych Kościołach prawosławnych. W 1954 zrezygnował z zarządu patriarszymi parafiami w Finlandii oraz eparchią pskowską. Zmarł rok później wskutek udaru mózgu. Pochowany na cmentarzu Ławry św. Aleksandra Newskiego w Leningradzie.
W 2005 metropolita petersburski Włodzimierz poinformował o zamiarach podjęcia działań na rzecz kanonizacji metropolity Grzegorza.

</doc>
<doc id="2282501" url="https://pl.wikipedia.org/wiki?curid=2282501" title="Chrysolina fastuosa">
Chrysolina fastuosa



</doc>
<doc id="2282503" url="https://pl.wikipedia.org/wiki?curid=2282503" title="Adam Pastucha">
Adam Pastucha

Adam Pastucha (ur. 4 sierpnia 1954 r. w Cieszynie) – luterański działacz kościelny, działacz samorządowy, w latach 2001-2022 wiceprezes Konsystorza Kościoła Ewangelicko-Augsburskiego w RP.
Życiorys.
Od urodzenia mieszka w Dębowcu na Śląsku Cieszyńskim. W 1973 ukończył II Liceum Ogólnokształcące im. Mikołaja Kopernika w Cieszynie. Następnie studiował w Filii w Bielsku-Białej Politechniki Łódzkiej na Wydziale Mechanicznym. Studia ukończył w 1978 z tytułem magistra inżyniera mechanika o specjalności technologia maszyn.
W latach 1978–1999 pracował w Fabryce Automatyki Chłodniczej w Cieszynie, dochodząc do stanowiska głównego mechanika. Po przekształceniu zakładu w spółkę prawa handlowego został wybrany na członka rady nadzorczej, której był sekretarzem przez dwie kadencje. W latach 1999–2002 był dyrektorem firmy Jawal S.J.A. Sp. z o.o. w Gumnach koło Cieszyna. Od 2002 r. pracuje w Ewangelickim Domu Opieki "Emaus" w Dzięgielowie jako zastępca dyrektora, a od 2007 r. dyrektor.
Działacz samorządowy. W latach 1990-2010 był członkiem rady gminy Dębowiec, a w latach 1994-2006 jej przewodniczącym.
Jest aktywnym wiernym w Kościele Ewangelicko-Augsburskim w RP. Przez wiele lat był członkiem Rady Parafialnej parafii w Skoczowie. Członek Synodu Diecezjalnego Diecezji Cieszyńskiej. Od 1991 r. (przez kilka kadencji) był radnym Rady Diecezjalnej Diecezji Cieszyńskiej, a od 1996 do 2012 r. był jej kuratorem (najwyższa świecka funkcja w diecezji). Był wybierany do Synodu Kościoła X, XI, XII i XIII kadencji. Od roku 2001 był wiceprezesem Konsystorza Kościoła. 
W dniu 18 lutego 2013 r. prokurator Oddziałowego Biura Lustracyjnego w Katowicach wystąpił z wnioskiem do Sądu Okręgowego w Katowicach o wszczęcie postępowania lustracyjnego wobec Adama Pastuchy i uznanie, że złożył on niezgodne z prawdą oświadczenie lustracyjne z uwagi na zarejestrowanie go jako TW Zwiadu Wojsk Ochrony Pogranicza, o pseudonimie „PIOTR”. Od 2007 roku Pastucha zasiadał w Komisji Historycznej zajmującej lustracją luteran. 
Sąd Apelacyjny w Katowicach prawomocnym orzeczeniem z dnia 12 listopada 2015 r., utrzymał w mocy orzeczenie Sądu I instancji z dnia 9 czerwca 2015 r, który wydał orzeczenie uznające, iż Adam Pastucha złożył zgodne z prawdą oświadczenie lustracyjne. 
W 2022 ubiegał się o kolejną reelekcje na urzędzie Wiceprezesa Konsystorza. Synod wybrał jednakże Emira Kasprzyckiego.

</doc>
<doc id="2282504" url="https://pl.wikipedia.org/wiki?curid=2282504" title="Ewakuacja (piosenka)">
Ewakuacja (piosenka)

Ewakuacja (styl. EWAkuacja) – piosenka nagrana przez Ewę Farną i wydana na jej pierwszym singlu, który pochodził z trzeciego polskojęzycznego albumu Farnej, "Ewakuacja" (2010).
Piosenka dotarła na szczyt zestawienia AirPlay – Top, podobnie jak teledysk do utworu, który uplasował się na miejscu 1. notowania Top airplay TV. Utwór zdobył też nagrodę Viva Comet 2011 w kategorii Charts Award, a teledysk do niego zwyciężył w kategorii Teledysk Roku.

</doc>
<doc id="2282505" url="https://pl.wikipedia.org/wiki?curid=2282505" title="Wybory do Parlamentu Europejskiego we Włoszech w 1984 roku">
Wybory do Parlamentu Europejskiego we Włoszech w 1984 roku

Wybory do Parlamentu Europejskiego II kadencji we Włoszech zostały przeprowadzone 17 czerwca 1984 roku.
Wybory miały wyłonić 81 przedstawicieli którzy mieli reprezentować Włochy w Parlamencie Europejskim.
Wyniki.
Wybory do Parlamentu Europejskiego zakończyły się minimalnym zwycięstwem Włoskiej Partii Komunistycznej. Na drugim miejscu ze stratą zaledwie 126 tysięcy głosów uplasowała się Chrześcijańska Demokracja. Na dalszych miejscach uplasowały się Partia Socjalistyczna oraz Włoski Ruch Społeczny.
Frekwencja wyborcza wyniosła 83,5%.

</doc>
<doc id="2282507" url="https://pl.wikipedia.org/wiki?curid=2282507" title="Zamek Matsumae">
Zamek Matsumae

 – zamek położony w Matsumae, na południowym krańcu Hokkaido, w podprefekturze Oshima, w Japonii. Był siedzibą hanu Matsumae. Jest wybudowany w tradycyjnym stylu z okresu Edo. Nosi także nazwę .
Historia.
Wzniesiony w 1606 r. przez Yoshihiro Matsumae, spłonął w wielkim pożarze w 1637 r., ale został odbudowany dwa lata później. 
W 1850 r. zamek został zmodernizowany, zbudowano nowoczesne systemy obronne. W 1875 r., budynek administracyjny, trzy wieże i stanowiska artyleryjskie zostały zburzone, a w 1949 r. donżon oraz pozostałe bramy główne uległy zniszczeniu w pożarze. 
Zamek został odbudowany w 1950 r. (po uchwaleniu "Ustawy o ochronie dóbr kultury") i aktualnie jest budynkiem uznanym za skarb narodowy.

</doc>
<doc id="2282508" url="https://pl.wikipedia.org/wiki?curid=2282508" title="Marc Keller">
Marc Keller

Marc Keller (ur. 14 stycznia 1968 w Colmar) – były francuski piłkarz występujący na pozycji pomocnika.
Kariera klubowa.
Keller zawodową karierę rozpoczynał w 1986 roku w klubie FC Mulhouse z Division 2. W 1989 roku awansował z nim do Division 1, ale po roku wrócił do Division 2. W 1992 roku odszedł do zespołu RC Strasbourg, również występującego w Division 2. W 1992 roku awansował z zespołem do Division 1. W 1995 roku wygrał z nim Puchar Intertoto. W Strasbourgu spędził w sumie 5 lat.
W 1996 roku Keller trafił do niemieckiego Karlsruher SC. W Bundeslidze zadebiutował 17 sierpnia 1996 roku w zremisowanym 2:2 pojedynku z Hansą Rostock. 24 sierpnia 1996 roku w wygranym 3:1 spotkaniu z Borussią Mönchengladbach strzelił pierwszego gola w Bundeslidze. W KSC występował przez 2 lata.
W 1998 roku Keller podpisał kontrakt z angielskim West Hamem. W Premier League zadebiutował 12 września 1998 roku w wygranym 2:1 meczu z Liverpoolem. W 2000 roku, od września do października przebywał na wypożyczeniu w Portsmouth z Division One. W styczniu 2001 roku podpisał kontrakt z Blackburn Rovers (Division One). W tym samym roku zakończył karierę.
Kariera reprezentacyjna.
W reprezentacji Francji Keller zadebiutował 15 listopada 1995 roku w wygranym 2:0 meczu eliminacji Mistrzostw Europy 1996 z Izraelem. W latach 1995–1998 w drużynie narodowej rozegrał w sumie 6 spotkań i zdobył 1 bramkę.

</doc>
<doc id="2282514" url="https://pl.wikipedia.org/wiki?curid=2282514" title="Al Arabi Doha">
Al Arabi Doha



</doc>
<doc id="2282517" url="https://pl.wikipedia.org/wiki?curid=2282517" title="Challen Cates">
Challen Cates

Challen Cates (ur. 28 września 1969 w Roanoke w stanie Wirginia) – amerykańska aktorka oraz producentka filmowa.
Znana głównie z roli pani Knight z serialu młodzieżowego Nickelodeon "Big Time Rush". Wystąpiła także w innych serialach i filmach jak: ', "Zabójcze umysły", ' i wielu innych.
Filmografia.
Filmy
Seriale

</doc>
<doc id="2282518" url="https://pl.wikipedia.org/wiki?curid=2282518" title="Hesdey Suart">
Hesdey Suart

Hesdey Suart (ur. 30 stycznia 1986 w Capelle aan den IJssel) – holenderski piłkarz występujący na pozycji obrońcy.
Życiorys.
Przygodę z piłką nożną Suart rozpoczynał w juniorskiej drużynie Feyenoordu. Trafił stamtąd do SBV Vitesse, również występującego w Eredivisie, gdzie początkowo występował w drużynie młodzieżowej. Następnie został włączony do kadry seniorskiej, jednak grał tylko w rezerwach. Z Arnhem przeszedł do drugoligowego Helmond Sport na zasadzie wypożyczenia (sezon 2006/2007). Klub zdecydował się wykupić piłkarza, który reprezentował barwy zespołu także w dwóch kolejnych rozgrywkach. W sezonie 2009/2010 przeniósł się do AGOVV Apeldoorn.
24 lipca 2010 roku, podczas towarzyskiego meczu z przebywającą na zgrupowaniu w Holandii Cracovią, został dostrzeżony przez Tomasza Rząsę i rozpoczęto starania o sprowadzenie Suarta do Krakowa. Polski klub wykupił zawodnika za 150 tys. €, a Holender parafował 3-letni kontrakt 25 sierpnia tego roku. W ciągu dwóch sezonów rozegrał 33 spotkania w Ekstraklasie. Jesienią 2012 roku powrócił do ojczyzny, zostając zawodnikiem amatorskiego FC Presikhaaf Arnhem.
Życie prywatne.
Matka Suarta pochodzi z Curaçao, a ojciec jest Surinamczykiem.

</doc>
<doc id="2282519" url="https://pl.wikipedia.org/wiki?curid=2282519" title="Nikon (Łysenko)">
Nikon (Łysenko)

Nikon, imię świeckie: Paweł Karpowicz Łysenko (ur. 15 stycznia 1890 w Chodarowce - zm. w 1972) - biskup Rosyjskiego Kościoła Prawosławnego. 
Urodził się w rodzinie chłopskiej. W 1911 ukończył seminarium duchowne w Kijowie. W latach 1915-1917 służył w armii rosyjskiej. 20 maja 1917 został, jako mężczyzna żonaty, wyświęcony na diakona, zaś tydzień później - na kapłana. W 1922 został podniesiony do godności protoprezbitera; po tej dacie owdowiał. Służył kolejno w eparchiach połtawskiej, kijowskiej i charkowskiej. 29 września 1958 złożył wieczyste śluby mnisze z imieniem Nikon w Ławrze Troicko-Siergijewskiej. 
12 marca 1959 miała miejsce jego chirotonia na biskupa ufimskiego i stierlitamackiego. W 1963 przeniesiony na katedrę woroneską i lipiecką. Po roku z powodu choroby odszedł w stan spoczynku. Zmarł w 1972. 

</doc>
<doc id="2282520" url="https://pl.wikipedia.org/wiki?curid=2282520" title="Kpir">
Kpir



</doc>
<doc id="2282522" url="https://pl.wikipedia.org/wiki?curid=2282522" title="Straż Kresowa">
Straż Kresowa

Straż Kresowa, Towarzystwo Straży Kresowej – polska organizacja utworzona w lutym 1918 roku. Jej zadaniem było powiązanie ziem dawnego Wielkiego Księstwa Litewskiego z II Rzecząpospolitą i "obrona ziem na kresach wschodnich Polski położonych". Wspierała federacyjną politykę Józefa Piłsudskiego. Zajmowała się działalnością polityczną, oświatową i agitacyjną wśród ludności niepolskiej na wschodnich ziemiach pod polską administracją.
Powołana została 19 lutego 1918 roku w Lublinie, w celu obrony Chełmszczyzny przed oderwaniem od kompleksu ziem polskich. Postanowienia traktatu brzeskiego wywołały poruszenie, tak, że samorzutnie zawiązano organizację w celu obrony zagrożonych terenów Chełmszczyzny i Podlasia. Działalność Towarzystwa Straży Kresowej została faktycznie zawieszona w 1927 roku.
Władze Straży Kresowej w 1920 r..
Zarząd Straży Kresowej (29 lutego 1920 r.):
Komisja Rewizyjna:

</doc>
<doc id="2282524" url="https://pl.wikipedia.org/wiki?curid=2282524" title="Kuih">
Kuih

Kuih (także kueh, kué lub kway, z minnańskiego 粿 "koé") – drobne przekąski lub desery, charakterystyczne dla Archipelagu Malajskiego i prowincji w Południowych Chinach: Fujian i Guangdong. Kuih jest pojęciem bardzo szerokim, obejmuje ono ciasta, ciastka, pierożki, czy wypieki i jest robione z ryżu lub ryżu kleistego.
Kuih częściej gotuje się na parze niż piecze, dlatego też bardzo różnią się konsystencją, smakiem i wyglądem od zachodnich słodyczy. Smak jest najczęściej słodki, choć niektóre kuih są kwaśne.
Chińskie kuih.
Chińskie kuih – pisane "guo" (粿) lub gao (糕) – są zazwyczaj robione z przemielonej mąki ryżowej. Wiele rodzajów kuih jest robione z okazji świąt, jak Qingmingjie, czy Chińskiego Nowego Roku, jednakże spożywa się też wiele jako główne danie, lub przekąska na co dzień.
Przykłady:
Peranakańskie Kuih.
Nie są uznawane za posiłek, a jedynie za przekąski. Są integralną częścią świąt malezyjskich i singapurskich, jak Id al-Adha i Chiński Nowy Rok.
Zazwyczaj w północnych stanach Perlis, Kedah, Perak i Kelantan, kuih są słodkie, a w południowo-wschodnich stanach półwyspu, Negeri Sembilan, Melaka i Selangor, można znaleźć kwaśne.
Do peranakańskiego kuih dodaje się posiekanego kokosu, mleczka kokosowego, liści pandanu i cukru palmowego. Bazą kuih jest mąka ryżowa, ryż kleisty, mochiko (mąki z krótkoziarnistego ryżu) i tapioki. Innymi popularnymi dodatkami są mąka z tapioki i fasola złota. Nadają one kuih charakterystycznej miękkości, a zarazem stałej konsystencji.

</doc>
<doc id="2282527" url="https://pl.wikipedia.org/wiki?curid=2282527" title="Jan Malinowski (dyrygent)">
Jan Malinowski (dyrygent)

Jan Malinowski (ur. 7 czerwca 1915 w Honoratówce w powiecie rohatyńskim, zm. 22 grudnia 2001) – polski dyrygent, działacz muzyczny i pedagog.
Urodził się w Honoratówce w pobliżu miasta Stanisławów (dziś Iwano-Frankiwsk). Naukę gry na oboju rozpoczął w roku 1938 w Polskim Towarzystwie Muzycznym we Lwowie, lecz musiał ją przerwać z chwilą wybuchu II wojny światowej. W tym okresie pracował jako muzyk, grywając na oboju w orkiestrze symfonicznej w Drohobyczu.
Kolejnym etapem była przeprowadzka do Tbilisi w Gruzji, gdzie grał w Narodowym Teatrze Dramatycznym oraz w późniejszym okresie w Filharmonii Gruzińskiej.
Latem 1943 roku podczas formowania 1 Warszawskiej Dywizji Piechoty im. Tadeusza Kościuszki w Sielcach nad Oką Jan Malinowski wstąpił w szeregi Wojska Polskiego, gdzie przeszedł szlak bojowy aż do Kołobrzegu na stanowisku dyrektora teatru 3 Dywizji Piechoty im. Romualda Traugutta.
Po wojnie zamieszkał na Wybrzeżu, studiując muzykę w Gdańsku i Sopocie, a w roku 1953 uzyskał dyplom z dyrygentury w klasie prof. Bohdana Wodiczko. W tym też czasie pracował w Filharmonii Bałtyckiej oraz prowadził akademicki zespół Wyższej Szkoły Handlu Morskiego w Sopocie.
W roku 1954 przeprowadził się do Opola, gdzie w Opolskiej Orkiestrze Symfonicznej pracował na stanowisku dyrygenta. Równocześnie pracował w Państwowej Szkole Muzycznej. Przez 12 lat był kierownikiem artystycznym Zespołu Pieśni i Tańca „Opole”.

</doc>
<doc id="2282532" url="https://pl.wikipedia.org/wiki?curid=2282532" title="Linia wysokiego napięcia prądu stałego">
Linia wysokiego napięcia prądu stałego

Linia wysokiego napięcia prądu stałego – także HVDC () – sieć wysokiego napięcia przesyłająca prąd stały.
Sieci wysokiego napięcia.
W większości linii energetycznych wysokiego napięcia płynie prąd przemienny, którego kierunek zmienia się z częstotliwością 50 lub 60 Hz. Maszyny prądu przemiennego (zarówno silniki, jak i generatory) są znacznie prostsze i tańsze niż maszyny prądu stałego. Również napięcie łatwiej przekształcać w układach prądu przemiennego – za pomocą względnie taniego transformatora można napięcie z elektrowni podwyższyć, po to żeby przesłać energię na dużą odległość przy małych stratach (wystarczą małe przekroje przewodów), a następnie obniżyć je do wartości bezpiecznych dla użytkownika końcowego.
W przypadku linii przesyłowych prądu przemiennego ich długość jest ograniczona, gdyż część mocy przepływa gałęzią poprzeczną – tzw. moc ładowania linii. Graniczna długość zależy wtedy od typu linii (linia napowietrzna, linia kablowa) i jej obciążenia. Długości graniczne linii kablowych są dużo mniejsze niż linii napowietrznych, gdyż w liniach kablowych izolator dielektryczny zwiększa pojemność gałęzi poprzecznej. Pojęcie długości granicznej nie ma zastosowania dla linii prądu stałego, gdyż ładowanie linii zachodzi tylko w momencie włączenia zasilania.
Przy wykorzystaniu technologii HVDC do przesyłu prądu na dużych odległościach (powyżej 500 kilometrów liniami napowietrznymi i ponad 50 kilometrów kablami podmorskimi) bardziej opłacalny jest przesył prądu stałego. W tej metodzie przed przesyłem prąd zostaje przepuszczony przez prostownik, by po stronie odbiorcy przejść przez falownik, który zamienia prąd stały na prąd przemienny. Obecnie zarówno prostownik, jak i falownik jest najczęściej tym samym półprzewodnikowym układem przekształtnikowym, który może pracować w obu trybach w zależności od kierunku przesyłanej energii. Cały czas prowadzone są też badania nad nowymi technologiami umożliwiającymi przesył prądu stałego z niskimi stratami na coraz krótszych odcinkach sieci.
Topologie przekształtników HVDC.
W układach HVDC wykorzystywane są trzy topologie przekształtników:
Historia.
W 1882 roku Thomas Edison uruchomił pierwszą na świecie sieć elektroenergetyczną na szeroką skalę, która dostarczała 110 V prądu stałego do 59 klientów dolnego Manhattanu. W 1887 roku Nikola Tesla wniósł zgłoszenia patentowe związane z konkurencyjną formą dystrybucji energii znanej jako sieć prądu przemiennego.
W następnych latach miała miejsce zaciekła rywalizacja pomiędzy Teslą a Edisonem, dotycząca metody generowania i przesyłu energii, nazywana „walką o prąd przemienny”. Prąd przemienny (AC) zastąpił w końcu prąd stały (DC) w wytwarzaniu i rozdziale energii, ogromnie rozszerzając zakres i udoskonalając bezpieczeństwo i sprawność rozdziału energii elektrycznej. W ten sposób w końcu XIX wieku linie prądu przemiennego wyparły linie prądu stałego. Tym niemniej zarówno w Stanach Zjednoczonych, jak i w Europie funkcjonowały jeszcze przez długi czas ich niewielkie pozostałości, choć urządzenia wykorzystywane w nich wówczas nie były tak wygodne jak wynalezione później urządzenia elektroniki przemysłowej (prostowniki rtęciowe, tyrystory i IGBT) stosowane we współczesnych liniach przesyłowych prądu stałego.
Nowoczesna technologia HVDC zaczęła się rozwijać na większą skalę po roku 1930 w Szwecji w firmie ASEA. Pierwsza komercyjna linia powstała w ZSRR w 1951 i połączyła Moskwę z Kaszyrą. W 1954 podmorskim kablem HVDC ASEA połączyła z lądem stałym szwedzką wyspę Gotlandię. Było to pierwsze połączenie podmorskie.
Realizacje na świecie.
Najdłuższa linia HVDC znajduje się obecnie w Chinach i łączy Szanghaj z hydroelektrownią Xiangjiaba (długość linii napowietrznej: 1980 km, moc: 6400 MW). W 2012 została oddana do użytku linia HVDC "Rio Madeira" pomiędzy brazylijskim stanem Amazonas a regionem São Paulo, o długości linii napowietrznej ponad 2500 km.
HVDC w Polsce.
Podmorski kabel HVDC łączący Polskę i Szwecję oddano do użytku w sierpniu 2000 roku. Stacja przekształtnikowa po stronie polskiej znajduje się w okolicach Ustki, a po stronie szwedzkiej nieopodal miejscowości Karlshamn. Ponadto w grudniu 2015 uruchomiono połączenie systemów elektroenergetycznych Polski oraz Litwy. Stacja przekształtnikowa jest po stronie litewskiej. Sprzęgnięcie obu systemów spowodowało zamknięcie tzw. „pierścienia bałtyckiego” i umożliwia przesył energii pomiędzy pracującymi do tej pory osobno niezsynchronizowanymi systemami.

</doc>
<doc id="2282534" url="https://pl.wikipedia.org/wiki?curid=2282534" title="HVDC">
HVDC



</doc>
<doc id="2282542" url="https://pl.wikipedia.org/wiki?curid=2282542" title="Stanisław Michałek">
Stanisław Michałek

Stanisław Michałek (ur. 20 maja 1925 w Krakowie, zm. 19 czerwca 1997 w Opolu) – polski dyrygent i kompozytor.
Życiorys.
Studiował w Państwowej Wyższej Szkole Muzycznej w Krakowie dyrygenturę pod kierunkiem Waleriana Bierdiajewa oraz kompozycję u Artura Malawskiego.
Po studiach przeprowadził się do Wrocławia gdzie obejął stanowisko dyrygenta Orkiestry Symfonicznej Rozgłośni PR we Wrocławiu. W roku 1959 objął stanowisko pierwszego dyrygenta Państwowej Orkiestry Symfonicznej w Opolu.
Bibliografia.
Opolszczyzna, Ludzie, fakty, cyfry, ciekawostki, Opole, listopad 1961, str.20

</doc>
<doc id="2282545" url="https://pl.wikipedia.org/wiki?curid=2282545" title="Stanisław Kowalczyk (weterynarz)">
Stanisław Kowalczyk (weterynarz)



</doc>
<doc id="2282551" url="https://pl.wikipedia.org/wiki?curid=2282551" title="Era Śaka">
Era Śaka

Era Śaka – era hinduska, zaczynająca się 3 marca 78 r. n.e., używana powszechnie w Indiach i krajach Azji Południowo-Wschodniej, gdzie do dziś funkcjonuje równolegle do kalendarza buddyjskiego. W Indiach, na bazie księżycowego kalendarza Śaka stworzono oficjalnie uznany solarny Indyjski kalendarz narodowy.

</doc>
<doc id="2282552" url="https://pl.wikipedia.org/wiki?curid=2282552" title="Orka wiosenna">
Orka wiosenna

Orka wiosenna - orka wykonywana wiosną. Nie zaleca się stosowania orki wiosennej, ale Stosuje się ją jako zło konieczne w następujących przypadkach: 
Wiosenna orka powoduje przesuszenie roli oraz przemieszczenie do wierzchniej warstwy nasion chwastów. W przypadku przyorywania obornika lub ograniczania przemieszczania nasion chwastów, należy odpowiednio wykonać głębszą lub płytszą orkę wiosenną. Zawsze należy wykonywać orkę wiosenną w przypadku braku orki przedzimowej. Powinno się wtedy używać pługa z przedpłużkiem i dokonywać orki na średnią głębokość. Wykonywanie orki wiosennej zamiast orki przedzimowej jest poważnym błędem i powoduje opóźnienia w zabiegach agrotechnicznych, co może spowodować niedotrzymaniem terminów zabiegów uprawowych w przypadku roślin wczesnego siewu. W celu uzyskania lepszych efektów orki wiosennej, można zagregatować pług z broną, a po orce zastosować wał Campbella. Zamiast pługa do orki wiosennej korzystnie jest użyć pługofrezarki, która zostawia wyrównaną powierzchnię, co zmniejsza straty wody.

</doc>
<doc id="2282556" url="https://pl.wikipedia.org/wiki?curid=2282556" title="Charles de Coster">
Charles de Coster

Charles de Coster, właśc. Charles-Théodore-Henri de Coster (ur. 20 sierpnia 1827 w Monachium, zm. 7 maja 1879 w Brukseli) – belgijski powieściopisarz, piszący po francusku. Jego utwory przyczyniły się do pobudzenia belgijskiej świadomości narodowej i uważane są za początki belgijskiej literatury.
Twórczość.
Do najważniejszych dzieł de Costera należą "Legendy flamandzkie" i "Przygody Dyla Sowizdrzała".
"Legendy flamandzkie" ("Légendes flamandes") wydane w 1858 były pierwszym ważnym dziełem, w którym de Coster pokazał swój styl, będący pochodną stylu Rabelais'go i Montaigne'a, pełen archaizmów i stylizowany na dawne opowieści. Ze względu na jej wydźwięk zwana była później Biblią Flamandów lub Brewiarzem wolności. Legendy flamandzkie bardzo różniły się od ówczesnej literatury i zostały docenione dopiero po 20 latach.
W Polsce wydano jako "Wesołe bractwo tłustej gęby – legendy flamandzkie" w 1925. Przekładu dokonał Przecław Smolik.
"Przygody Dyla Sowizdrzała" (pełny tytuł "Legenda jako też bohaterskie, wesołe i sławne przygody Dyla Sowizdrzała i Jagnuszka Poczciwca w krajach flamandzkich i gdzie indziej"; "La Légende et les Aventures héroïques, joyeuses et glorieuses d'Ulenspiegel et de Lamme Goedzak au pays de Flandres et ailleurs"), wydane w 1867, uważane są za jego najważniejsze dzieło. Swobodnie adaptując wątki z legendy o Dylu Sowizdrzale, umieszcza je w XVI wieku na tle wojen religijnych i wyzwoleńczych.
Po polsku wydana po raz pierwszy w 1914.
W 1956 nakręcono film "Les Aventures de Till L'Espiegle" w koprodukcji francusko-NRD

</doc>
<doc id="2282559" url="https://pl.wikipedia.org/wiki?curid=2282559" title="Giani Kiriță">
Giani Kiriță

Giani Stelian Kiriță (ur. 3 marca 1977 w Bukareszcie) – piłkarz rumuński grający na pozycji środkowego lub prawego obrońcy, a także czasami defensywnego pomocnika. Od 2012 roku jest zawodnikiem klubu FCM Târgu Mureş.
Kariera klubowa.
Karierę piłkarską Kiriță rozpoczął w klubie Rocar Bukareszt. W 1996 roku zadebiutował w jego barwach w drugiej lidze rumuńskiej. Na początku 1997 roku odszedł na wypożyczenie do pierwszoligowego Dinama Bukareszt, w którym zadebiutował 19 kwietnia 1997 w meczu z Universitateą Cluj (3:0). Latem 1997 powrócił do Rocaru, a w 1998 roku ponownie został zawodnikiem Dinama. W Dinamie grał przez kolejne 5,5 roku. Wraz z Dinamem dwukrotnie wywalczył mistrzostwo Rumunii (2000, 2002), dwukrotnie wicemistrzostwo (1999, 2001) i trzykrotnie zdobył Puchar Rumunii (2000, 2001, 2003).
Latem 2003 roku Kiriță wyjechał do Turcji, a jego pierwszym klubem w tym kraju był Samsunspor. W tureckiej lidze zadebiutował 8 sierpnia 2003 w przegranym 1:3 domowym meczu z Beşiktaşem JK. W Samsunsporze grał przez dwa sezony.
W 2005 roku Kiriță odszedł z Samsunsporu do Gaziantepsporu. Swoje pierwsze spotkanie w klubie z miasta Gaziantep rozegrał 7 sierpnia 2005 w spotkaniu z Samsunsporem (3:2). Pobyt Rumuna w Gaziantepsporze trwał 2 lata.
W 2007 roku Kiriță podpisał kontrakt z MKE Ankaragücü. W stołecznym klubie swój debiut zanotował 11 sierpnia 2007 w derbach Ankary z BB Ankarasporem (2:1). W Ankaragücü grał przez rok.
W 2008 roku Kiriță ponownie zmienił klub i został zawodnikiem Bursasporu. Zadebiutował w nim 23 sierpnia 2008 w zwycięskim 2:1 wyjazdowym meczu z Gençlerbirliği OFTAŞ. W 2010 roku wywalczył z Bursasporem mistrzostwo Turcji, pierwsze w historii klubu.
W 2012 roku Kiriță przeszedł do FCM Târgu Mureş. Spadł z nim z pierwszej do drugiej ligi.
Kariera reprezentacyjna.
W reprezentacji Rumunii Kiriță zadebiutował 16 sierpnia 2000 roku w zremisowanym 1:1 towarzyskim meczu z Polską. Od 2000 do 2001 roku rozegrał w kadrze narodowej 4 mecze.

</doc>
<doc id="2282560" url="https://pl.wikipedia.org/wiki?curid=2282560" title="Giani Kirita">
Giani Kirita



</doc>
<doc id="2282565" url="https://pl.wikipedia.org/wiki?curid=2282565" title="Światowy Dzień Malarii">
Światowy Dzień Malarii

Światowy Dzień Malarii (ang. "World Malaria Day", fr. "Journée mondiale du paludisme") – święto ustanowione przez Światowe Zgromadzenie Zdrowia (WHA, WHO) w maju 2007 roku, upamiętniające globalną walkę z malarią. Obchodzone corocznie od 2008 roku w dniu 25 kwietnia. Jego celem jest wzrost świadomości społecznej dotyczącej malarii oraz redukcja skutków i skali choroby.
Historia.
W Afryce Światowy Dzień Malarii zastąpił Dzień Afryki. Został ustanowiony przez liderów 44 państw afrykańskich podczas pierwszego Afrykańskiego Szczytu w 2000 roku w Abudży (Nigeria), dotyczącego malarii. Od 2001 roku Afrykański Dzień Malarii był obchodzony 25 kwietnia w celu zwrócenia uwagi całego świata na sytuację zdrowotną panującą na kontynencie afrykańskim.
Podczas Światowego Dnia Malarii wszystkie kraje zapraszane są do ponownego potwierdzenia ich zaangażowania i czynnego włączenia się do walki z malarią.
7 września 2001 roku Zgromadzenie Ogólne ONZ ogłosiło lata 2001-2010 Dekadą Ograniczania Malarii w Krajach Rozwijających się, Zwłaszcza w Afryce (rezolucja 55/284).
Cele.
Celem obchodów jest:
Obchody.
Z okazji Światowego Dnia Malarii na całym świecie odbywają się konferencje i spotkania, przybliżające społeczeństwu tematykę związaną z zapobieganiem oraz leczeniem malarii.
W Polsce w 2009 roku patronat nad akcją sprawował Polski Czerwony Krzyż.

</doc>
<doc id="2282566" url="https://pl.wikipedia.org/wiki?curid=2282566" title="Koriyama">
Koriyama



</doc>
<doc id="2282567" url="https://pl.wikipedia.org/wiki?curid=2282567" title="Berenice Abbott">
Berenice Abbott

Berenice Abbott (ur. 17 lipca 1898 w Springfield, zm. 9 grudnia 1991 w Monson) – amerykańska fotografka, najbardziej znana ze swoich portretów postaci świata kultury okresu międzywojennego w Stanach Zjednoczonych, czy fotografii nowojorskiej architektury lat 30. XX wieku. 
Życie i twórczość.
Urodziła się w Springfield (Ohio) jako córka Charlesa E. Abbotta i Alice Bunn. Jej rodzice rozwiedli się wkrótce po urodzeniu Abbott, a ona została wychowana przez matkę w Columbus (Ohio). Po ukończeniu tamtejszych szkół publicznych w Cleveland, wstąpiła na Ohio State University, ale wycofała się po jednym semestrze dziennikarstwa (1917-1918). Wkrótce potem (1918 r.) wyjechała do Nowego Jorku, gdzie utrzymywała się z pracy jako kelnerka, modelka artysty i grająca w Provincetown Playhouse. Wówczas (1918 r.) zainteresowała się rzeźbą i do 1921 r. była uczennicą Antoine'a Bourdelle'a oraz Constantina Brâncuşiego. W trakcie swojej pracy poznała surrealistycznego fotografa Mana Raya – była jego asystentką i studiowała fotografię. Do 1921 r. Abbott zebrała wystarczająco dużo pieniędzy, by pojechać do Europy, gdzie kontynuowała naukę rzeźby w Paryżu i Berlinie, aż nagle porzuciła sztukę. W 1926 r. otworzyła w Paryżu fotograficzne studio portretowe. Stała się znana dzięki licznym portretom artystów (takich jak James Joyce, Jean Cocteau, Djuna Barnes, Marie Laurencin). W 1929 r. wróciła do Stanów Zjednoczonych, gdzie podjęła pracę reporterki. Oprócz fotografii portretowej zajęła się szczegółową dokumentacją fotograficzną Nowego Jorku. Zainspirowana fotografiami dawnego Paryża Eugène'a Atgeta (który był jej odkryciem), dokumentowała narastające zmiany w zabudowie Nowego Jorku, który w latach 30. XX wieku ulegał radykalnej przebudowie. Żeby przybliżyć szerszej publiczności spuściznę Atgeta (zm. 1927), zakupiła jego prace, w 1968 r. odsprzedane Museum of Modern Art. W latach 1934–1958 wykładała fotografię w New School for Social Research w Nowym Jorku. W 1935 r. przeprowadziła się do loftu w Greenwich Village z krytyczką sztuki Elizabeth McCausland, z którą mieszkała aż do jej śmierci w 1965 r. Abbott była skrytą lesbijką.
Bibliografia.
Teksty Berenice Abbott oraz prace o niej:

</doc>
<doc id="2282572" url="https://pl.wikipedia.org/wiki?curid=2282572" title="Taksonomia Blooma">
Taksonomia Blooma

Taksonomia Blooma jest to klasyfikacja celów nauczania w edukacji autorstwa Benjamina Blooma. Określa różne kategorie celów, jakie nauczyciele stawiają uczniom. Taksonomia ta po raz pierwszy zaprezentowana została w 1956 roku w publikacji "Taksonomia celów kształcenia, klasyfikacja celów edukacji, Podręcznik I: Sfera poznawcza". Publikacja uważana jest za podstawowe i niezbędne dzieło z zakresu szkolnictwa.
Wiele mitów wzrosło wokół taksonomii, prawdopodobnie z powodu ludzi, którzy informacje o niej czerpali z drugiej ręki. Sam Bloom wypowiedział się o podręczniku w ten sposób: "jedna z najczęściej cytowanych, ale najrzadziej czytanych książek w amerykańskiej edukacji".
Sfery.
Kluczem do zrozumienia taksonomii, jej zmian i uzupełnień na przestrzeni lat jest świadomość faktu, że oryginalny podręcznik dotyczył wyłącznie jednej z trzech sfer. Jednocześnie pojawiły się oczekiwania, że dodatkowy materiał wypracuje inne dziedziny. Bloom rozważył podjęcie takiej próby, co oświadczył w notatce z 1971 r.: "Idealnie byłoby, gdyby każda dziedzina posiadała własną taksonomię stworzoną we właściwym jej języku, bardziej szczegółową, zawierającą słownictwo wypracowane przez jej ekspertów, odzwierciedlającą właściwe jej podziały i poziomy kształcenia, z możliwymi nowymi kategoriami, ich kombinacjami oraz odpowiednimi pominięciami".
Taksonomia Blooma dzieli się na trzy sfery celów: poznawczą, afektywną i psychomotoryczną. Nauka na wyższych poziomach zależna jest od osiągnięcia wiedzy i umiejętności na niższych poziomach. Celem taksonomii Blooma jest motywowanie nauczycieli do koncentrowania się na wszystkich trzech dziedzinach, tworzących holistyczną (całościową) formę kształcenia.
Sfera poznawcza (kognitywna).
Umiejętności poznawcze koncentrują się wokół wiedzy, rozumienia i krytycznego myślenia. Wyróżniamy tu sześć poziomów:
1. Wiedza.
Wyodrębnianie z pamięci wcześniej wyuczonego materiału poprzez przypominanie faktów, terminów, podstawowych pojęć i odpowiedzi.
"Pytania typu: Jakie korzyści zdrowotne wynikają z jedzenia jabłek?"
2. Rozumienie.
Ukazywanie rozumienia faktów poprzez porządkowanie, porównywanie, tłumaczenie, interpretowanie, opisywanie oraz ustalanie głównych idei.
"Pytania typu: Porównaj korzyści zdrowotne z jedzenia jabłek i pomarańczy."
3. Zastosowanie.
Rozwiązywanie problemów w nowych sytuacjach poprzez zastosowanie nabytej wiedzy, faktów, technik i zasad w inny sposób.
"Pytania typu: Jakiego rodzaju jabłka są najlepsze do pieczenia ciasta, i dlaczego?"
4. Analiza.
Analiza informacji i ich podział na części poprzez rozpoznawanie motywów lub przyczyn. Wyprowadzanie wniosków i dowodów na poparcie twierdzeń.
"Pytania typu: Wymień cztery dania przyrządzane z jabłek i wyjaśnij, które z nich ma największe korzyści zdrowotne. Dostarcz argumentów, by uzasadnić swoje zdanie."
5. Synteza.
Zestawianie wszystkich informacji w innowacyjny sposób poprzez łączenie elementów w nowe struktury lub proponowanie alternatywnych rozwiązań.
"Pytania typu: Przekształć „niezdrowy” przepis na jabłecznik na „zdrowy”, zastępując wybrane składniki. Wyjaśnij korzyści zdrowotne wynikające z zastosowania wybranych składników zamiast poprzednich."
6. Ewaluacja (Ocena).
Przedstawianie i obrona opinii poprzez wyrażanie sądów o słuszności pomysłów lub jakości pracy w oparciu o założone cele.
"Pytania typu: Czy uważasz, że podawanie dzieciom szarlotki jako przekąski po szkole jest zdrowe? Uzasadnij."
Niektórzy krytycy taksonomii Blooma w sferze poznawczej aprobują istnienie tych sześciu kategorii, ale kwestionują ich kolejność. Ponadto, zmienione wydanie taksonomii Blooma przeniosło Syntezę na stopień wyższy niż Ewaluację. Niektórzy uważają, że trzy najniższe poziomy są uporządkowane hierarchicznie, natomiast trzy kolejne – równolegle. Inni natomiast twierdzą, że czasami lepiej jest przejść do Aplikacji przed wprowadzeniem pojęć. Takie myślenie wydaje się odnosić do sposobu uczenia się skoncentrowanego na problemie.
Sfera emocjonalna (uczuciowa, afektywna).
Umiejętności w sferze uczuciowej opisują sposób, w jaki ludzie reagują emocjonalnie, oraz ich zdolność do odczuwania bólu i radości innych (empatii). Cele afektywne zwykle prowadzą do wzrostu świadomości postaw, emocji i uczuć. Rozróżniamy pięć poziomów w sferze uczuciowej:
1. Postrzeganie.
Najniższy poziom, uwaga ucznia jest bierna. Bez tego poziomu uczenie się nie może wystąpić.
2. Odpowiadanie (Reakcja).
Uczeń aktywnie uczestniczy w procesie uczenia się, nie tylko odbiera bodziec, ale również na niego reaguje.
3. Wartościowanie.
Uczeń określa wartość obiektu, zjawiska lub informacji.
4. Organizowanie.
Uczeń potrafi zestawić różne wartości, informacje oraz pomysły i ulokować je we własnym schemacie; porównywanie, odnoszenie i opracowanie tego, co się umie.
5. Charakteryzowanie (Opisywanie).
Pewna dominująca cecha ucznia wywiera wpływ na jego zachowanie i staje się dla niego charakterystyczna.
Sfera psychomotoryczna.
Umiejętności w sferze psychomotorycznej opisują zdolność do manipulacji fizycznej narzędziem lub instrumentem, jak ręka lub młotek. Cele psychomotoryczne zwykle koncentrują się na zmianach i rozwoju zachowań oraz umiejętności.
Bloom i jego koledzy nie stworzyli podkategorii dla umiejętności w dziedzinie psychoruchowej, ale od tego czasu inni nauczyciele konstruowali własne taksonomie. Elizabeth Simpson (1972) wykreowała taką taksonomię, która przyczynia się do wyjaśnienia zachowań typowych dla uczniów i sportowców wyczynowych. Proponowane przez nią poziomy to:
1.Percepcja (postrzeganie).
Możliwość wykorzystania bodźców sensorycznych do prowadzenia aktywności ruchowej.
2.Postawa.
Gotowość do działania. Obejmuje stan umysłowy, fizyczny i emocjonalny. To trzy dyspozycje, które predestynują reakcje osoby na różne sytuacje (nastawienie, sposób myślenia).
3.Reagowanie kierowane.
Wczesne etapy uczenia się złożonych umiejętności, które obejmują naśladownictwo, próby i błędy. Efektywność uzyskuje się poprzez praktykę.
4.Mechanizm.
Jest to pośredni etap uczenia się złożonych umiejętności. Wyuczone reakcje stają się przyzwyczajeniem, a ruchy są wykonywane sprawnie, z pewnością siebie.
5.Jawne reagowanie kompleksowe.
Umiejętne wykonywanie czynności mechanicznych, które wymagają skomplikowanych wzorów ruchu. Sprawność jest sygnalizowana przez szybkie, dokładne i wysoce skoordynowane odtwarzanie, wymagające minimum energii. Ta kategoria obejmuje wykonywanie ruchów bez wahania.
6.Adaptacja (przystosowanie).
Umiejętności są dobrze rozwinięte. Jednostka może modyfikować wzorce ruchu, dopasowując je do wymagań.
7.Oryginalność.
Tworzenie nowych wzorców ruchowych w celu dopasowania ich do danej sytuacji lub konkretnego problemu. Efekty kształcenia podkreślają kreatywność opartą na wysoko rozwiniętych umiejętnościach.

</doc>
<doc id="2282574" url="https://pl.wikipedia.org/wiki?curid=2282574" title="Teatr 13 Rzędów">
Teatr 13 Rzędów

Teatr 13 Rzędów w Opolu – teatr alternatywny działający w latach 1958–1964 w Opolu.
Teatr 13 Rzędów w Warszawie – kabaret rewiowy działający w latach 1935–1938 w Warszawie

</doc>
<doc id="2282578" url="https://pl.wikipedia.org/wiki?curid=2282578" title="Piotr Pałka">
Piotr Pałka

Piotr Pałka (ur. 20 stycznia 1984) – polski lekkoatleta specjalizujący się w biegach długich.
Medalista mistrzostw Polski seniorów w biegu maratońskim ma w dorobku dwa brązowe medale (Dębno 2011 i Dębno 2012).
Rekord życiowy: maraton – 2:19:31 (15 kwietnia 2012, Dębno).

</doc>
<doc id="2282581" url="https://pl.wikipedia.org/wiki?curid=2282581" title="Zabytki w Opolu">
Zabytki w Opolu



</doc>
<doc id="2282584" url="https://pl.wikipedia.org/wiki?curid=2282584" title="Darrell Arthur">
Darrell Arthur

Darrell Antwonne Arthur (ur. 25 marca 1988 w Dallas) – amerykański koszykarz, występujący na pozycji niskiego lub silnego skrzydłowego.
W 2006 wystąpił w meczu gwiazd amerykańskich szkół średnich McDonald’s All-American, został też zaliczony do III składu Parade All-American i USA Today All-USA. Wybrano go także najlepszym zawodnikiem szkół średnich stanu Teksas (Texas Mr. Basketball).
College.
Arthur spędził na uczelni dwa lata, notując w barwach Kansas Jayhawks średnio 11,3 punktu i 5,5 zbiórki na mecz. W swoim drugim roku gry został wybrany do pierwszego składu konferencji Big 12. W tym samym sezonie przyczynił się do mistrzostwa kraju dla swojego zespołu, zdobywając 20 punktów i zbierając 10 piłek w finałowym meczu przeciwko Memphis.
NBA.
Memphis Grizzlies.
Arthur został wybrany w drafcie z 27. numerem przez New Orleans Hornets, ale został wymieniony do Portland Trail Blazers za gotówkę. Blazers z kolei wymienili go w wymianie pomiędzy trzema zespołami do Memphis Grizzlies. Trzecim zespołem w tym transferze byli Houston Rockets. 3 września 2008 Arthur, razem z byłym kolegą z uczelni, Mario Chalmersem został wyrzucony z obozu treningowego dla debiutantów z powodu oskarżeń związanych z marihuaną. Policja przyjechała do ich pokoju hotelowego w związku z alarmem pożarowym w okolicach drugiej w nocy. W ich pokoju miało się dać odczuć mocny zapach marihuany, ale nic nie zostało znalezione i nie wniesiono przeciwko nim zarzutów. Inny debiutant, Michael Beasley, także miał znajdować się w tym pokoju podczas interwencji policji, ale nie został wyrzucony z obozu. Beasley został później ukarany grzywną w wysokości 50 tysięcy dolarów za udział w tym incydencie. Arthur opublikował stanowisko, w którym zanegował jakikolwiek związek z marihuaną. Został ukarany przez ligę grzywną w wysokości 20 tysięcy dolarów za opuszczenie obozu, ale nie został ani ukarany, ani zawieszony za przewinienia związane z narkotykami.
Swój debiutancki sezon rozpoczął na ławce rezerwowych. W pierwszym spotkaniu przeciwko Houston Rockets zanotował double-double na poziomie 11 punktów i 15 zbiórek. Pobił tym samym rekord klubu pod względem największej liczby zbiórek w debiucie w barwach Grizzlies, należący do Benoit Benjamina z 1995 roku. W całym sezonie zagrał 76 meczów, z czego aż 64 razy w pierwszej piątce. Zajął miejsce w pierwszej dziesiątce debiutantów pod względem średniej zbiórek (4,6 - ósme miejsce), bloków (0,68 - siódme miejsce) i przechwytów (0,68 - dziesiąte miejsce). Przed kolejnym sezonem doznał kontuzji mięśnia piersiowego i przeszedł operację, która go wykluczyła z gry na początku rozgrywek. Opuścił pierwsze 50 meczów, wracając na ostatnie 32, podczas których notował średnio 4,5 punktu i 3,2 zbiórki na mecz.
Sezon 2009/10 był dla niego najlepszy w karierze. Zagrał w 80 spotkaniach, głównie jako rezerwowy i występował po średnio 20,1 minuty na mecz. Zanotował najlepsze w karierze średnie 9,1 punktu, 0,79 bloku i trafiał 49,7% rzutów z gry. Zanotował w tym sezonie 9 najlepszych strzelecko spotkań w karierze, a 13 lutego 2011 roku pobił rekord punktowy, rzucając 24 przeciwko Denver Nuggets. W kolejnych rozgrywkach nie zagrał ani jednego spotkania. Jeszcze przed sezonem doznał zerwania ścięgna Achillesa, co wykluczyło go z gry na całe rozgrywki. 29 czerwca 2012 Grizzlies zdecydowali się zastrzec jego kontrakt, dzięki temu Arthur został zastrzeżonym wolnym agentem.
13 lipca 2012 Arthur podpisał z Grizzlies nowy, trzyletni kontrakt, który opiewa na kwotę 9,6 miliona dolarów. Zagrał w 59 meczach sezonu 2012/13, notując średnio 6,1 punktu, 2,9 zbiórki przy skuteczności 45,1% z gry w trakcie 16,4 minuty gry.
Denver Nuggets.
27 czerwca 2013 Arthur został wymieniony do Denver Nuggets razem z wybranym z 55. numerem w drafcie Joffrey Lauvergnem w zamian za Kostę Koufosa. W barwach nowego zespołu wystąpił w 68 meczach, wychodząc raz w pierwszej piątce. Notował średnio 5,9 punktu i 3,1 zbiórki na mecz podczas 17,1 minuty gry. Pierwszy raz w karierze dał się poznać jako strzelec w rzutach za 3 punkty. W całych rozgrywkach oddał 64 takie rzuty, trafiając bardzo solidne 37,5% takich prób. 23 czerwca 2014 wykorzystał opcję w swoim kontrakcie, przedłużającą go na cały sezon 2014/15.
Phoenix Suns.
13 lipca 2018 trafił do Brooklyn Nets w wyniku wymiany. 20 lipca został wytransferowany do Phoenix Suns w zamian za Jareda Dudleya oraz chroniony wybór II rundy draftu 2021. 16 października został zwolniony.
Statystyki.
"Stan na koniec sezonu 2018/19"
NBA.
"Na podstawie Basketball-Reference.com"

</doc>
<doc id="2282585" url="https://pl.wikipedia.org/wiki?curid=2282585" title="Danuta Piskorowska">
Danuta Piskorowska

Danuta Piskorowska (ur. 17 lipca 1980) – polska lekkoatletka specjalizująca się w biegach długodystansowych i biegach górskich.
Treningi biegowe rozpoczęła w 2008. W 2011 zdobyła brązowy medal mistrzostw Polski seniorów w maratonie. Rok później ogłoszono, że podczas tego biegu wykryto u zawodniczki niedozwoloną substancję – co skutkuje utratą medalu oraz dwuletnią dyskwalifikacją. Po odwołaniu złożonym przez zawodniczkę i w związku ze zmianą przepisów antydopingowych w sierpniu 2012 przywrócono Piskorowskiej prawa zawodnicze.

</doc>
<doc id="2282592" url="https://pl.wikipedia.org/wiki?curid=2282592" title="Kościół Miłosierdzia Bożego w Wetlinie">
Kościół Miłosierdzia Bożego w Wetlinie

Kościół Miłosierdzia Bożego – dawny parafialny kościół rzymskokatolicki znajdujący się w Wetlinie w powiecie leskim, w gminie Cisna województwa podkarpackiego.
Historia.
Tereny obecnej parafii w Wetlinie zostały prawie całkowicie wyludnione w czasie operacji "Wisła". Życie powróciło tu w latach 60. za sprawą pracujących przy wyrębie lasu. Zachodziła coraz większa potrzeba stałego duszpasterstwa. 
Drewniany kościół w Wetlinie powstał w 1979 na miejscu krzyża, gdzie niegdyś odprawiano msze święte. Parafia w Wetlinie została erygowana 4 czerwca 1980 r. i powierzona Bernardynom. Obecnie parafia obejmuje 4 miejscowości i liczy około 500 wiernych. W Kalnicy powstał kościół dojazdowy.
Obok kościoła parafialnego pw. Miłosierdzia Bożego w latach 90. został wybudowany dom zakonny z licznymi pomieszczeniami dla grup rekolekcyjnych bądź wypoczynkowych.
W latach 2012–2017 obok świątyni drewnianej zbudowano murowany kościół pw. św. Jana Pawła II. W ołtarzu głównym nowej świątyni został umieszczony obraz Miłosierdzia Bożego, przeniesiony ze starego kościoła. 19 września 2020 został konsekrowany przez abpa Adama Szala. Stary kościół przestał pełnić funkcje kultowe.

</doc>
<doc id="2282595" url="https://pl.wikipedia.org/wiki?curid=2282595" title="Gustav Svensson">
Gustav Svensson

Gustav Johan Svensson (ur. 9 lutego 1987 w Göteborgu) – szwedzki piłkarz grający na pozycji defensywnego pomocnika.
Kariera klubowa.
Karierę piłkarską Svensson rozpoczął amatorskich klubach Azalea BK i ES Le Cannet-Rocheville. W 2001 roku podjął treningi w IFK Göteborg. W 2006 roku awansował do kadry pierwszej drużyny IFK. 2 maja 2006 zadebiutował w pierwszej lidze szwedzkiej w wygranych przez IFK 2:1 derbach Göteborga z GAIS. 28 sierpnia 2006 w meczu z Elfsborgiem (1:1) strzelił swojego pierwszego gola w rozgrywkach ligowych. W 2007 roku stał się podstawowym zawodnikiem IFK, w którym grał do połowy 2010 roku. Wraz z IFK wywalczył mistrzostwo Szwecji (2007), wicemistrzostwo (2009) i zdobył Puchar Szwecji (2008) oraz Superpuchar (2008).
W 2010 roku Svensson zmienił klub i został zawodnikiem Bursasporu, ówczesnego mistrza Turcji. Zadebiutował w nim 20 września 2010 w zwycięskim 3:0 wyjazdowym meczu z Gaziantepsporem. Jesienią 2010 wystąpił z Bursasporem w fazie grupowej Ligi Mistrzów.
11 lipca 2012 podpisał 3-letni kontrakt z Tawriją Symferopol. W 2014 roku wrócił do IFK.
W 2016 roku Svensson został piłkarzem chińskiego klubu Guangzhou R&amp;F FC. Zadebiutował w nim 4 marca 2016 w przegranym 1:2 domowym meczu z Hebei China Fortune.
Kariera reprezentacyjna.
W reprezentacji Szwecji Svensson zadebiutował 28 stycznia 2009 roku w wygranym 1:0 towarzyskim meczu z Meksykiem. Występował także w reprezentacji Szwecji U-21. W 2009 roku wystąpił z nią na Mistrzostwach Europy U-21, na których Szwecja zajęła 3.-4. miejsce.

</doc>
<doc id="2282603" url="https://pl.wikipedia.org/wiki?curid=2282603" title="Kościół i klasztor pw. św. Antoniego z Padwy w Zakopanem">
Kościół i klasztor pw. św. Antoniego z Padwy w Zakopanem

Kościół św. Antoniego na Bystrem w Zakopanem – niewielki kościół położony u stóp Nosala w Zakopanem. Posługują tu OO. Bernardyni. Od 2020 roku kościół pełni funkcję Sanktuarium Świętego Antoniego z Padwy.
Pomysł nabycia domu rekreacyjnego w Zakopanem powstał w 1893 r. W 1902 r. nabyto drewnianą willę na Bystrem. Posiadała ona półpubliczną kaplicę pw. św. Antoniego, gdyż bp krakowski Jan Puzyna nie pozwolił na budowę kościoła, ani klasztoru. Liczba kuracjuszy domu wynosiła kilka osób. W zimie willa stała pustkami. 
W 1939 r. dom został obsadzony stałymi mieszkańcami. W 1958 r. bracia postarali się o oficjalną erekcję klasztoru. Po zakończeniu II wojny światowej zbudowano w miejscu dotychczasowej dużą, nową kaplicę oraz przebudowano i powiększono dom. W 1976 r. kard. Karol Wojtyła powierzył Bernardynom posługę parafialną na Bystrem, Kozińcu i Pardałówce.

</doc>
<doc id="2282606" url="https://pl.wikipedia.org/wiki?curid=2282606" title="Jerzy Wieniawa-Długoszowski">
Jerzy Wieniawa-Długoszowski

Jerzy Józef Wieniawa-Długoszowski (ur. 19 grudnia 1898 w Częstochowie, zm. 11 maja 1931 w Grudziądzu) – major pilot Wojska Polskiego II RP, uczestnik I wojny światowej oraz wojny polsko-bolszewickiej, kawaler Orderu Virtuti Militari.
Życiorys.
Wywodził się z rodziny o patriotycznych tradycjach. Potomek powstańców listopadowych i styczniowych. Kuzyn Bolesława Wieniawy-Długoszowskiego. Jako nastolatek wziął udział w I wojnie światowej. Walczył w szeregach 1 pułku ułanów Legionów Polskich pułkownika Władysława Beliny-Prażmowskiego. Wraz z 1 pułkiem dotarł na Wołyń. W 1917 internowany w obozie w Szczypiornie. Wolność odzyskał w 1918. Jako podporucznik pilot walczył w wojnie polsko-bolszewickiej.
W 1920 awansował do stopnia kapitana i podjął pracę w Szefostwie Lotnictwa. Następnie sprawował funkcję instruktora w Bydgoskiej Szkole Pilotów. Od 1922 w 1 pułku lotniczym. Rok później był dowódcą 122. eskadry myśliwskiej. W 1925 mianowany na dowódcę 121. eskadry myśliwskiej. 1 września 1928 objął dowództwo III dywizjonu myśliwskiego 1 pułku lotniczego. 18 lutego 1930 został mianowany majorem ze starszeństwem z 1 stycznia 1930 i 2. lokatą w korpusie oficerów aeronautycznych.
Zginął 11 maja 1931 pod Grudziądzem podczas lotu ćwiczebnego samolotem typu SPAD 51C1. W pobliżu wsi Michael nastąpiła awaria silnika jego samolotu, a maszyna zderzyła się z linią wysokiego napięcia wpadając do stawu. Został pochowany na Cmentarzu Wojskowym na Powązkach w Warszawie (kwatera 15A-3-12).
Mąż Hanny z Zielińskich, ojciec Andrzeja i Marka Długoszowskich.

</doc>
<doc id="2282608" url="https://pl.wikipedia.org/wiki?curid=2282608" title="Bezpośredni wtrysk paliwa">
Bezpośredni wtrysk paliwa



</doc>
<doc id="2282609" url="https://pl.wikipedia.org/wiki?curid=2282609" title="Charakterystyka czasowa">
Charakterystyka czasowa

Charakterystyka czasowa – w teorii sterowania stanowi podstawowy opis działania układu regulacji. Wyróżnia się dwa typy charakterystyk czasowych:
Zaliczają się one do charakterystyk dynamicznych. Charakterystyki czasowe podobnie jak charakterystyki częstotliwościowe można określać doświadczalnie (w przybliżeniu), a zatem mogą stanowić podstawę do identyfikacji układu. Wyznaczają one jednoznaczny opis typu wejście-wyjście.
Istotny jest związek obu charakterystyk oraz ich powiązanie z transmitancją operatorową. Jeśli formula_1 jest charakterystyką skokową, a formula_2 charakterystyką impulsową, to są one powiązane równaniami:

</doc>
<doc id="2282610" url="https://pl.wikipedia.org/wiki?curid=2282610" title="Masów (ujednoznacznienie)">
Masów (ujednoznacznienie)

Zobacz też:

</doc>
<doc id="2282613" url="https://pl.wikipedia.org/wiki?curid=2282613" title="Agnieszka Zrada">
Agnieszka Zrada

Agnieszka Zrada, z domu Lewandowska (ur. 12 stycznia 1984) – polska lekkoatletka specjalizująca się w biegach długich.
Kariera.
Dwukrotna srebrna medalistka mistrzostw Polski seniorów w biegu maratońskim. Stawała na podium mistrzostw Polski juniorów oraz czempionatu młodzieżowców w biegu na 5000 metrów. 
Jako piętnastolatka reprezentowała Polskę w mistrzostwach świata kadetów (Bydgoszcz 1999) – zajęła 25. miejsce w biegu na 3000 metrów.
Rekordy życiowe: bieg na 5000 m – 16:52,38 (13 czerwca 1999, Wrocław); maraton – 2:42:30 (19 września 2010, Odense).

</doc>
<doc id="2282615" url="https://pl.wikipedia.org/wiki?curid=2282615" title="Kościół i klasztor pw. Matki Bożej Różańcowej w Żurawiczkach">
Kościół i klasztor pw. Matki Bożej Różańcowej w Żurawiczkach

Kościół Matki Bożej Różańcowej w Żurawiczkach - charakterystyczna, spiralna świątynia OO. Bernardynów, wybudowana w latach 80. jako kościół parafialny dla nowo powstającej parafii obejmującej miejscowości: Żurawiczki, Maćkówka i Zalesie.
W 1981 r. Kuria Arcybiskupia w Przemyślu wyraziła zgodę na budowę Kościoła w Żurawiczkach, a 7 października biskup Ignacy Tokarczuk dokonał poświęcenia i wmurowania kamienia węgielnego pod przyszłą budowę. 27 maja 1985 roku arcybiskup Ignacy Tokarczuk dokonał poświęcenia nowego kościoła, a 15 kwietnia 1993 r. erygował tutaj parafię, która obecnie liczy około 2500 osób (Maćkowka - 800, Zalesie - 450, Żurawiczki - 1250). 
W 1991 roku, z inicjatywy o. Jana Kantego Bartnika rozpoczęto pracę przy wznoszeniu nowego klasztoru 2 lipca 1993 roku, ówczesny prowincjał Ojców Bernardynów o. Czesław Gniecki erygował kanonicznie ten dom jako zakonny.

</doc>
<doc id="2282616" url="https://pl.wikipedia.org/wiki?curid=2282616" title="Manuel Piñeiro">
Manuel Piñeiro

Manuel Piñeiro Losada (ur. 1934 zm. 1998), kubański polityk komunistyczny, funkcjonariusz wywiadu.
Odpowiadał za organizację struktur kubańskich służb wywiadowczych po przejęciu władzy przez Fidela Castro, później pracował w ich kierownictwie. W latach 1964 - 1968 pełnił funkcję wiceministra spraw wewnętrznych. Następnie stanął na czele dyrekcji wywiadu ds. Ameryki Łacińskiej. Wspierał na tym stanowisku radykalne ruchy lewicowe w regionie.
Wchodził w skład Komitetu Centralnego Komunistycznej Partii Kuby od 1965 do przejścia na emeryturę w 1997. Zginął w wypadku samochodowym.

</doc>
<doc id="2282619" url="https://pl.wikipedia.org/wiki?curid=2282619" title="Żelazocyjanki">
Żelazocyjanki



</doc>
<doc id="2282623" url="https://pl.wikipedia.org/wiki?curid=2282623" title="Dolbadarn">
Dolbadarn

Dolbadarn – zamek położony malowniczo na skalistym wzgórzu nad jeziorem Llyn Padarn, od XIII wieku góruje nad drogą pomiędzy Llanberis i Betws-y-Coed. Wybudowany przez księcia Gwynedd, od 1230 do 1284 roku znajdował się w rękach walijskich, ponownie odżył w walijskiej historii w początkach XV wieku. Miłośnicy malarstwa romantycznego J.M. Turnera powinni odwiedzić ruiny zamku uwiecznionego przez malarza w cyklu obrazów.
Historia.
Zamek powstał jako twierdza strzegąca wejścia do doliny Nant Peris, wrót pasma gór Snowdonia. Wybudowana prawdopodobnie za sprawą Llywelyna Wielkiego księcia Gwynedd u podnóża pasma Snowdonii. Wybrano nie przypadkiem punkt o znaczeniu strategicznym, pozwalający każdemu garnizonowi stacjonującemu w tym miejscu skuteczne blokować ruch w kierunku serca Snowdonii. Zamek posadowiono na miejscu wcześniejszej fortecy, która istniała tu od VI wieku, chociaż nie zachowały się żadne ślady tamtejszej budowli.
Cechą charakterystyczną warowni jest okrągła masywna baszta - solidnie wykonana z łupków, wokół której zachował się obrys kamienny izb i obmurowania. Baszta ma wysokość ok. 14 m, a grubość muru około 26 cm. Nie zachowały się wewnętrzne stropy, ani wewnętrzne drewniane schody przypuszczalnie do najwyższego poziomu baszty nie prowadziły schody, ażeby się tam dostać należało dokonać wspinaczki po linie.
Jak w większości walijskich twierdz wejście do baszty znajduje się na poziomie pierwszego piętra. Parter był odpowiednikiem piwnicy, do której można się było dostać za pomocą drabiny poprzez specjalną zapadnie. W piwnicy istniało tylko jedno wąskie okno dostarczające świeżego powietrza i minimalną ilość światła. Wejście do Baszty było możliwe poprzez specjalną rampę znajdującą się u końca kamiennych schodów wejściowych.
Baszta posiadała kilka unikalnych cech. Jedną z nich była spuszczana kratownica, którą opuszczano z poziomu drugiego baszty oraz najwyższy poziom służący do obrony, do którego prowadziły kręte schody pomiędzy murami. Drugą cechą było istnienie trzech stropów wewnątrz baszty: parter pełniący rolę piwnicy, poziom pierwszy i poziom drugi. Większość walijskich zamków jak na przykład Zamek Dolwyddelan, posiadał jedynie dwa poziomy. Również spiralne schody pomiędzy poziomami zmieniające kierunki ze zgodnych na niezgodne z kierunkiem wskazówek zegara, niewątpliwie poprawiały cechy defensywne baszty. Nie jest pewne, ale antykwariusz Henryka VIII Tudora, John Lelland, dowodził, że zamek Dolbadarn był przez jakiś czas więzieniem, w którym Llywelyn Wielki przetrzymywał swojego brata Owaina ap Gruffudd podczas walk o kontrolę nad księstwem Gwynedd. Od roku 1250 Owain spędził w baszcie prawie 20 lat jako więzień swojego brata, przypuszczalnie na trzecim poziomie wieży.
Podczas zmagań o utrzymanie świeżo zdobytej państwowości, zamek Dolbadarn był broniony przez jednego z braci Llywelyna Dafydda ap Gruffudd. Jednak zamek i załoga uległa armii księcia Pembroke w 1283, kilka miesięcy później Llywelyn ap Gruffud, ówczesny książę Walii został podstępnie zwabiony w pułapkę i zgładzony przez anglików. Podobne losy spotkały księcia Dafydda ap Gruffudd, który schronił na wyżynie Carneddau. Gdzie został pojmany przez Anglików w czerwcu 1283, przewieziony do Shrewsbury, i stracony.
Podczas dwóch lat zamek stał opuszczony, a elementy drzewne używane do budowy pobliskiego zamku Caernarfon.
W 1400 Walijczykom udało się na krótko przepędzić Anglików, w niespełna 4 lata odzyskano całe terytorium, odzyskano również zamek Dolbadarn. Przez 10 lat ponownie załopotała na jego baszcie chorągiew walijska.
Podczas powstania Owaina Glyndywr, wykorzystano basztę Dolbadarn do przetrzymywania przeciwników powstania - między innymi Reginalda Grey, trzeciego barona Greya de Ruthyn oraz Daffyda Gama zagorzałego wroga Glyndwra.
Obecnie możemy oglądać jedynie zarys fundamentów zamku, które pozwalają odtworzyć hipotetyczny pierwotny wygląd zamku. Zamek posadowiony został na planie, litery L, z prostokątną wieżą połączoną murem obronnym z zachowaną obecnie basztą oraz prostokątnym dziedzińcem. Zamek znajduje się obecnie pod pieczą walijskiego stowarzyszenia ochrony dziedzictwa narodowego.

</doc>
<doc id="2282624" url="https://pl.wikipedia.org/wiki?curid=2282624" title="Benjamin Kiptoo">
Benjamin Kiptoo

Benjamin Kolum Kiptoo (ur. 1979) – lekkoatleta kenijski, maratończyk.
Sukcesy.
Kiptoo reprezentował Kenię podczas mistrzostw świata (2009), nie ukończył jednak biegu maratońskiego.

</doc>
<doc id="2282625" url="https://pl.wikipedia.org/wiki?curid=2282625" title="Żelazicyjanki">
Żelazicyjanki



</doc>
<doc id="2282627" url="https://pl.wikipedia.org/wiki?curid=2282627" title="Hipolit Jewniewicz">
Hipolit Jewniewicz

Hipolit Jewniewicz (1831-1903) – polski inżynier mechanik. Autor prac z zakresu wytrzymałości materiałów, hydrauliki, teorii sprężystości i mechaniki stosowanej. Profesor Instytutu Technologicznego w Petersburgu. Był jednym z organizatorów Szkoły Wawelberga i Rotwanda w Warszawie.

</doc>
<doc id="2282629" url="https://pl.wikipedia.org/wiki?curid=2282629" title="Biuletyn Statystyczny">
Biuletyn Statystyczny

Biuletyn Statystyczny – miesięcznik wydawany od 1957 roku w Warszawie przez Główny Urząd Statystyczny (początkowo w objętości 48 stron, później 166 stron). 
Zawartość: systematycznie aktualizowane miesięczne i kwartalne dane liczbowe o życiu gospodarczym i społeczno-kulturalnym kraju, kwartalne szacunki PKB, informacje z zakresu demografii, rynku pracy, wynagrodzeń, świadczeń społecznych, cen, pieniądza, finansów publicznych, rolnictwa, przemysłu, budownictwa, transportu, handlu. Wybrane dane według województw, sekcji i działów PKD, grupy przemysłowe MIGs, sekcje SITC, wybrane wyroby według PKWiU, grupy COICOP, sektory własności. Wybrane dane o państwach członkowskich Unii Europejskiej. 
Czasopismo jest wydawane w językach polskim i angielskim.

</doc>
<doc id="2282630" url="https://pl.wikipedia.org/wiki?curid=2282630" title="Hiszpański Instytut Handlu Zagranicznego">
Hiszpański Instytut Handlu Zagranicznego

Hiszpański Instytut Handlu Zagranicznego ("Instituto Español de Comercio Exterior" - ICEX) z siedzibą w Madrycie – instytucja publiczna rządu krajowego, powołaną dekretem królewskim jako Krajowy Instytut Rozwoju Eksportu ("Instituto Nacional de Fomento de la Exportación" - INFE), koordynowaną przez Ministerstwo Przemysłu, Turystyki i Handlu, Sekretariat Handlu Zagranicznego ("Ministerio de Industria, Turismo y Comercio", Secretaría General de Comercio Exterior) którego misją było wspieranie umiędzynarodowienia przedsiębiorstw hiszpańskich, przyczyniając się do ich konkurencyjności i wartości dodanej dla gospodarki jako całości. W 1987 zmieniono nazwę na obecną. Świadczy swoje usługi poprzez sieć 31 prowincjonalnych i terytorialnych dyrekcji handlowych w kraju i prawie 100 biur gospodarczych i handlowych za granicą. Utrzymuje też 13 centrów biznesu.
Siedziba.
Siedziba główna mieściła się przy Paseo de la Castellana 14 (-2016), obecnie przy "Paseo de la Castellana" 278.
Oddział ICEX w Warszawie zlokalizowany był przy ul. Świętokrzyskiej 36 (1990), obecnie przy ul. Genewskiej 16 (1996-).

</doc>
<doc id="2282632" url="https://pl.wikipedia.org/wiki?curid=2282632" title="Port lotniczy Koszalin/Kołobrzeg">
Port lotniczy Koszalin/Kołobrzeg



</doc>
<doc id="2282633" url="https://pl.wikipedia.org/wiki?curid=2282633" title="Gary Forero">
Gary Forero

Gary Forero (ur. 7 sierpnia 1979 w Bogocie, w Kolumbii) – kolumbijski aktor telewizyjny i model.

</doc>
<doc id="2282634" url="https://pl.wikipedia.org/wiki?curid=2282634" title="Order Wojskowy Chwały Narodowej">
Order Wojskowy Chwały Narodowej

Order Wojskowy Chwały Narodowej () – jednoklasowe odznaczenie wojskowe Republiki Chińskiej.
Ustanowione 8 listopada 1937. W hierarchii odznaczeń wojskowych zajmuje pierwsze miejsce, przed Orderem Wojskowym Niebieskiego Nieba i Białego Słońca. Przyznawany osobom, które zasłużyły się broniąc kraju przez obcą inwazją.

</doc>
<doc id="2282635" url="https://pl.wikipedia.org/wiki?curid=2282635" title="Grigorij Landsberg">
Grigorij Landsberg

Grigorij Samuiłowicz Landsberg (ros. Григорий Самуилович Ландсберг, ur. 22 stycznia 1890 w Wołogdzie, zm. 2 lutego 1957 w Moskwie) - rosyjski fizyk.
Początkowo uczył się w gimnazjum w Wołogdzie, później przeniósł się do Niżnego Nowogrodu, gdzie w 1908 ukończył gimnazjum ze złotym medalem. Studiował na Wydziale Fizyczno-Matematycznym Uniwersytetu Moskiewskiego, który ukończył w 1913 z dyplomem 1 stopnia i został wykładowcą tego uniwersytetu. W 1915 został zmobilizowany do rosyjskiej armii, służył w batalionie telegraficznym i później w laboratorium do walki z gazami bojowymi. Od 1918 do 1920 był adiunktem Omskiego Instytutu Rolniczego, później został pracownikiem Instytutu Biofizyki N.Zdrawa, jednocześnie wykładając fizykę w Moskiewskim Instytucie Inżynieryjnym, w 1923 został profesorem 2 Moskiewskiego Uniwersytetu Państwowego (obecnie Moskiewski Państwowy Instytut Pedagogiczny), na którym został kierownikiem katedry i działu fizyczno-technicznego. W 1932 został członkiem korespondentem, a w 1946 akademikiem Akademii Nauk ZSRR. Kilkukrotnie był na zagranicznych delegacjach naukowych, m.in. w Niemczech w 1927 i 1930, w Holandii w 1930, we Francji w 1945. W 1934 rozpoczął pracę w Instytucie Fizycznym Akademii Nauk ZSRR, otrzymując stopień doktora nauk fizyczno-matematycznych. Od 1945 do 1947 był profesorem Moskiewskiego Instytutu Mechanicznego, a od 1951 do 1957 Moskiewskiego Instytutu Fizyczno-Technicznego. Został pochowany na Cmentarzu Nowodziewiczym.
Autor prac w zakresie fizyki molekularnej, optyki oraz spektroskopii. Współodkrywca (wraz z Leonidem Mandelstamem) w 1928 roku zjawiska rozpraszania kombinacyjnego, zwanego zjawiskiem Ramana. Nazwa pochodzi od nazwiska Chandrasekhara Venkata Ramana, indyjskiego fizyka, któremu przypisuje się jego odkrycie. Efekt ten jest wykorzystywany praktycznie w spektroskopii Ramana.

</doc>
<doc id="2282637" url="https://pl.wikipedia.org/wiki?curid=2282637" title="Romuald Gantkowski">
Romuald Gantkowski

Romuald W. Gantkowski (ur. 14 lipca 1903 w Poznaniu, zm. 17 marca 1989 w Hollywood w USA) – polski reżyser filmowy, scenarzysta i aktor.
Życiorys.
W 1923 jako uczeń Romana Żelazowskiego ukończył Państwową Szkołę Dramatyczną w przedwojennym Poznaniu, gdzie grał w Teatrze Polskim.
Uchodził wówczas za urodzonego żartownisia i prowokatora, a jeden z jego happeningów zakończył się kompromitacją władz miasta, którym wmówił, że odwiedzi je delegacja z egzotycznego kraju Beludżystanu, którą udawali przebrani studenci.
Asystent reżysera Maxa Reinhardta w Berlinie, działacz społeczny na terenie emigracji polskiej w USA, usiłujący stworzyć tam stały polski teatr. Gdy to się nie powiodło pracował w dziale dubbingu (polskiego i niemieckiego) firmy Paramount Pictures w Nowym Jorku i Paryżu, a w 1935 powrócił do kraju.
W 1937 roku debiutował melodramatem "Płomienne serca" (wyświetlanym także pt. "Podchorąży") na podstawie własnego pomysłu i scenariusza. Film o losach podchorążych Wojska Polskiego II RP zdobył nagrodę ministrów: spraw wewnętrznych i spraw wojskowych na festiwalu filmowym w ramach Targów Wschodnich we Lwowie (1938).
Filmem "Geniusz sceny" utrwalił na taśmie filmowej najwybitniejsze kreacje teatralne Ludwika Solskiego, za co aktor otrzymał w 1939 roku nagrodę Festiwalu Filmowego w Wenecji. Latem 1939 rozpoczął zdjęcia do komedii "Przybyli do wsi żołnierze", której nie zdołano ukończyć przed wybuchem wojny. W czasie wojny należał do ekipy filmowej przygotowującej we Francji film o Wojsku Polskim we Francji. Po upadku Francji z uratowanych fragmentów zmontowano w Anglii film "Jeszcze Polska nie zginęła" w polskiej i angielskiej wersji językowej. Filmy Gantkowskiego stanowiły udany melanż sztuki z propagandą filmową - zwłaszcza polskich sił zbrojnych.
Resztę życia spędził na emigracji w Nowym Jorku i Hollywood, gdzie pracował przy produkcji filmowej. W 1941 zrealizował dokument, film barwny "The Land of My Mother" z udziałem i narracją Ewy Curie, w którym wykorzystano głównie wcześniejsze zdjęcia z reportażu "Malownicza Polska" ("Beautiful Poland"), specjalnie przygotowywanego na wystawę w Nowym Jorku (1939), a przez wiele lat uważanego mylnie za zaginiony. Jest to jedyny materiał dokumentujący w kolorze piękno II Rzeczypospolitej (1938).
Filmografia.
1944 : "Polski ruch podziemny" – z Billem Donovanem, dokumentalny (USA)
1941 : "The Land of My Mother" - dokumentalny z Ewą Curie
1939 : "Geniusz sceny - dokumentalny o" Ludwiku Solskim. 
1939 : "Przybyli do wsi żołnierze" - nieukończony
1939 : "Święty Andrzej Bobola" - planowany
1938 : "Dziewczyna szuka miłości" - w USA jako "Girl Looking For Love"
1937 : "Płomienne serca" – w USA jako "Hearts Aflame"

</doc>
<doc id="2282638" url="https://pl.wikipedia.org/wiki?curid=2282638" title="Benjamin Kolum Kiptoo">
Benjamin Kolum Kiptoo



</doc>
<doc id="2282645" url="https://pl.wikipedia.org/wiki?curid=2282645" title="Atylomyia">
Atylomyia

Atylomyia – rodzaj muchówek z rodziny rączycowatych (Tachinidae).

</doc>
<doc id="2282648" url="https://pl.wikipedia.org/wiki?curid=2282648" title="Adolf Langrod">
Adolf Langrod

Adolf Langrod (ur. 15 stycznia 1876 w Krakowie, zm. 14 października 1968 w Paryżu) – polski inżynier kolejnictwa pochodzenia żydowskiego.
Życiorys.
Urodził się w Krakowie w rodzinie żydowskiej jako syn Maurycego Majera Langroda i Anny Róży Reiss. Był stryjem Jerzego Stefana Langroda. W 1905 roku uzyskał na Politechnice Wiedeńskiej stopień doktora nauk technicznych. Zainicjował budowę polskich parowozów, był również ich konstruktorem. Jest autorem prac z zakresu budowy sieci trakcyjnych np: "Mechanika ruchu pociągów" i "Podstawy trakcji i konstrukcji parowozów" wyd. 1948 oraz "Teoria i projektowanie parowozów" wyd. 1954. Był organizatorem Oddziału Kolejowego na Wydziale Komunikacji Wydziałów Politechnicznych Akademii Górniczej. W 1954 roku przeszedł wraz z katedrą i Wydziałem Mechanicznym na Politechnikę Krakowską. Był profesorem zwyczajnym, Wydziału Mechanicznego Politechniki, gdzie pełnił funkcje prodziekana oraz kierownika Katedry Budowy Pojazdów Szynowych. Był członkiem honorowym Stowarzyszenia Inżynierów i Techników Mechaników Polskich.
Zmarł 14 października 1968 w Paryżu, gdzie został pochowany.

</doc>
<doc id="2282650" url="https://pl.wikipedia.org/wiki?curid=2282650" title="Józef Walecko">
Józef Walecko

Józef Walecko (ur. 17.10.1885 - zm. w 14.10.1925 roku w Opolu) – śląski działacz lewicowy. 
Był organizatorem lewicowego ruchu robotniczego w Nowej Wsi Królewskiej a później członkiem Komunistycznej Partii Niemiec. Jego pogrzeb w Opolu przerodził się w polityczną manifestację z udziałem kilku tysięcy robotników i radykalnej młodzieży z Opola i okolic. 
Imię Józefa Walecko nosi ulica w centrum Opola, niedaleko dawnego Cmentarza żydowskiego.

</doc>
<doc id="2282651" url="https://pl.wikipedia.org/wiki?curid=2282651" title="Arenas Guecho">
Arenas Guecho



</doc>
<doc id="2282654" url="https://pl.wikipedia.org/wiki?curid=2282654" title="Ntombi">
Ntombi

Ntombi, ur. ok. 1950 jako Ntombi laTfwala, od 1986 Królowa (Indovukazi) Eswatini (d. Suazi), głowa państwa wspólnie z królem Mswatim III.
Po śmierci króla Sobhuzy II (męża Ntombi) w 1982, wdowa po nim królowa Dzeliwe została regentką Suazi, lecz po aresztowaniu Dzeliwe i 9-dniowych rządach księcia Sozisa Dlamini w 1983 Ntombi została regentką. Kiedy w 1986 jej syn został koronowany na króla jako Mswati III, mianował swą matkę współ-królową z tytułem „Indovukazi” („Wielka Słonica” – królowa-matka). Ntombi jest uznawana za duchową głowę państwa, podczas gdy jej syn sprawuje administracyjne funkcje głowy państwa.

</doc>
<doc id="2282655" url="https://pl.wikipedia.org/wiki?curid=2282655" title="Manasaputra">
Manasaputra

Manasaputra (trl. manāsapūtra) – zbiorcza nazwa dla synów (mentalnych) Brahmy (hinduistycznego boga stwórcy), których powołał do życia siłą woli (umysłu, manasu).
Liczbę wszystkich manasaputrów źródła hinduistyczne określają jako siedem, dziewięć lub dziesięć .
Mahabharata.
Według eposu "Mahabharata" są to następujące postacie :
Wisznupurana.
Postacie jakie wskazuje "Wisznupurana" to :
Bhagawatapurana.
"Bhagawatapurana" podaje 10 imion synów zrodzonych z umysłu Brahmy:

</doc>
<doc id="2282656" url="https://pl.wikipedia.org/wiki?curid=2282656" title="Alfred Loisy">
Alfred Loisy

Alfred Firmin Loisy (ur. 28 lutego 1857 w Ambrières, zm. 1 czerwca 1940 w Ceffonds) – francuski katolicki ksiądz, profesor i teolog, który stał się sztandarową postacią modernizmu katolickiego. Był gorącym zwolennikiem biblijnej krytyki tekstualnej, jednak interpretował jej dane niezgodnie z Magisterium Kościoła. Jego poglądy zostały potępione przez Leona XIII oraz Piusa X. Jego książki zostały wpisane na indeks kościelny, a w 1908 r. został ekskomunikowany.
Kariera naukowa.
A. Loisy kształcił się w szkołach katolickich, w latach 1874–1879 był alumnem w Wyższym Seminarium Duchownym w Châlons, ostatnie dwa lata przed święceniami, 1878/1879, studiował w "Institut Catholique" w Paryżu. Został wyświęcony na kapłana 29 czerwca 1879 r. Po chorobie, w 1881 r. powrócił do paryskiego Instytutu jako wykładowca hebrajskiego. W 1899 odszedł z Instytutu i został zatrudniony w świeckiej uczelni "École pratique des hautes études". Po ekskomunice w 1908 r., otrzymał stanowisko wykładowcy w Collège de France, gdzie w stanie świeckim pracował do emerytury w 1931 r. Zmarł w 1940 r.
Poglądy.
Swe publikacje rozpoczął od „Pięciu Tez” dotyczących głównie zagadnień teologii biblijnej. Poruszał m.in. tematy autorstwa Pięcioksięgu, interpretacji opisu stworzenia w Księdze Rodzaju 1-3, podważył też tradycyjne nauczanie o natchnieniu Pisma Świętego.
W 1902 zainteresował się pracą A. van Harnacka, "Das Wesen des Christentums", w której protestancki teolog podważał zasadność powstania Kościoła. Pozycja Loisy’ego była mniej radykalna. Między 1901 a 1903 napisał m.in. następujące prace: "La Religion d’Israel", "Etudes évangéliques", "Autour d’un petit livre", oraz pozycję o Ewangelii Jana: "Le quatrième Evangile". Praca, która odbiła się najgłośniejszym echem nosiła tytuł "L’Evangile et L’Eglise".
Po ogłoszeniu przez papieża Piusa X dwóch dokumentów antymodernistycznych w 1907 r., w lipcu dekretu "Lamentabili Sane" oraz jesienią encykliki "Pascendi Dominici Gregis", Loisy sprzeciwił się Magisterium Kościoła, otwarcie wskazując miejsca w swych pismach, które wyrażały potępione w dokumentach Stolicy Apostolskiej tezy. W tym czasie napisał w swoim dzienniku:
Katoliccy komentatorzy stwierdzali, że dla Loisy’ego religia miała swe właściwe środowisko w tzw. wielkim społeczeństwie, które uznawał za spadkobiercę najszczytniejszych kart historii Kościoła. Podczas gdy moderniści pytali: "jak może ostać się Kościół?", dla Piusa X pytanie brzmiało: "jak ci panowie mogą być księżmi?" Loisy został ekskomunikowany z klauzulą "Vitandus" ("należy unikać") rok po opublikowaniu dokumentów anty-modernistycznych, 7 marca 1908 r.

</doc>
<doc id="2282658" url="https://pl.wikipedia.org/wiki?curid=2282658" title="Mecz piłkarski Francja-Bułgaria, 17 listopada 1993">
Mecz piłkarski Francja-Bułgaria, 17 listopada 1993



</doc>
<doc id="2282660" url="https://pl.wikipedia.org/wiki?curid=2282660" title="Chrześcijaństwo i pojęcie postępu">
Chrześcijaństwo i pojęcie postępu

Chrześcijaństwo i pojęcie postępu () – dzieło filozoficzne Emmanuela Mouniera z 1968 r., w którym podejmuje on problematykę religijną, eschatologiczną, historiozoficzną oraz społeczną.
Optymistyczna eschatologia Mouniera.
Wstępem do rozważań ma być interpretacja Apokalipsy Świętego Jana, a także wiele innych fragmentów Pisma Świętego ujmujących problem postępu ludzkiego w kontekście eschatologicznym. Mounier uważa, że chrześcijaństwo w Apokalipsie daje zarys rozumienia historii w ramach pewnej wskazówki mającej przezwyciężyć katastrofizm (który jest całkowicie obcy Francuzowi): "Wskazówka ta prowadzi więc raczej ku idei ciągłego, choć powikłanego, dwuznacznego i spornego rozwoju duchowego niż ku idei stopniowego upadku Historii pod ciężarem przekleństwa". Działanie Szatana w ostatnich dniach trwania świata rozumiane jest jako: "konwulsyjny nawrót, ograniczony w czasie i ostro odcinający się od poprzedniego okresu". Myśliciel przywołuje również jeden z listów świętego Piotra, w którym apostoł stwierdza, że dla Boga tysiąc lat jest jak jeden dzień. Spekuluje metafizycznie, że Wszechświat od całej historii człowieka jest o wiele większy, a czas wiąże się z miliardami lat (a nie z tysiącami lat ludzkiej historii). Wchodząc w kosmologię twierdzi, że historia ludzkości ściśle jest powiązana z losem Wszechświata. Postuluje on – bliską Ojcom Kościoła – solidarność z Wszechświatem: "Świat został rozbity, upadł wraz z człowiekiem, na skutek grzechu człowieka; zostanie podniesiony wraz z nim przez Tego, który rekapituluje".
Idea postępu.
Mounier zauważa, że pojęcie postępu nie jest do końca jasne. Proponuje więc cztery podstawowe uściślenia:
Nauka i technika wielką próbą.
Dla Mouniera nauka i technika są swoistego rodzaju cudami, wyraża on podziw dla ludzkiej racjonalności: "Dotarcie do najdalszych gwiazd, tworzenie i kierowanie życiem, osuszanie mórz, burzenie gór, wykorzystywanie energii mgławic, odsunięcie śmierci – nie ma takich osiągnięć, o których ośmielilibyśmy się twierdzić, że są niemożliwe dla ludzkości, jeśli rozporządza ona kilku tysiącami lat". Cud nauki wiąże się niestety z możliwością dokonania samobójstwa przez ludzkość: im bardziej poznajemy i zaczynamy władać siłami przyrody, tym większe jest niebezpieczeństwo zagłady czyhającej na człowieka. Jest to jednak niezbędny moment rozwoju ludzkości, okres dojrzałości i próby, pewna droga przez którą wszyscy muszą przejść, chociaż będzie wymagało to wielkiego heroizmu i odwagi.
Praca a postęp.
Postęp nieodłącznie wiąże się z pracą. Zaznaczone to już jest w Księdze Rodzaju (Rdz 1, 28): "Rozmnażajcie się, abyście zaludnili ziemię i uczynili ją sobie poddaną". Problem porusza także św. Jan Chryzostom, którego Francuz chętnie przywołuje: "Od początku Bóg ustanowił dla człowieka nakaz działania nie jako utrudzenie i karę, ale jako przysposobienie i naukę". Pojawia się tutaj także odniesienie do dialektyki wyzwolenia przez ciężką pracę: "być może ludzkość poprzez obowiązek pracy osiągnąć ma kres pracy, a w każdym razie pracy przytłaczającej". Z pracą wiąże się rozwój materialny. Materializm nie jest ani zły, ani dobry – jest to podejście neutralne, które może być stosowane zarówno do czynienia dobra jak i zła. Poglądy filozofa na pracę związane są z jego lewicowymi, socjaldemokratyzującymi poglądami społecznymi.
Światopoglądy religijne a niewłaściwa interpretacja postępu.
W postawach tradycjonalistycznych i konserwatywnych filozof zauważa pewne braki. Często występuje tutaj niebezpieczeństwo nieumiejętności dostosowania się do zmian: "I oto ujrzeliśmy, jak większość środowisk chrześcijańskich broniła rozpaczliwie tradycjonalizmu politycznego przeciw demokracji, niezmienności biologicznej przeciw ewolucjonizmowi". Pojawia się również krytyczne nawiązanie do chrześcijańskiego pesymizmu: "Niektórzy ludzie chętnie charakteryzują postawę chrześcijanina jako aktywny pesymizm. Istotnie, taka jest nasza filozofia złych dni. Sądzę jednak, że lepiej określa chrystianizm sformułowanie tragiczny optymizm. Wyklucza ono zarówno posępny profetyzm, jak i dobry humor zakrystii". Mounier uważa wręcz, że historyczny pesymizm jest sprzeczny z istotą chrześcijaństwa: "Ci, którzy w imię chrześcijaństwa rzucają na nią [ziemię] klątwę, nieświadomie jeszcze teraz wywołują z głębi historii różne odmiany spirytualizmu ucieczki (…)". Przestrzega równocześnie przed nadmiernym optymizmem, który się przejawia w bezkrytycznym modernizmie. Oprócz rozkwitu Królestwa Bożego, w świecie: "pracuje również rzeczywista siła Zła, która odnosi chwilowe, a czasem trwałe zwycięstwa". Ludzie, którzy kroczą drogą postępu, mogą zatracić umiejętność dostrzegania zła, przebiegle kryjącego się i uwodzącego człowieka na ścieżce historii.
Zbiorowy postęp ludzkości a chrześcijaństwo.
Podstawą myśli Francuza jest zbiorowość, jedność: "Ludzkość – jedna i solidarna – porusza się w czasie, który ma kierunek". Jedność ludzkości wiąże się z jednością Boga; Jego słowo zwraca się do ogółu, jest spoiwem miłości. Przywołać można tutaj sądy św. Hipolita, który uważał, że "Syn Boży wzywa nas, abyśmy wszyscy stworzyli w świętości jednego doskonałego człowieka". Mounier przybliża ten pogląd: "Chrześcijaństwo jest niewątpliwie religią zbawienia, ale zbawienia zbiorowego, a nawet kosmicznego; „chwała” jest uwieńczeniem odzyskanej jedności. Sąd Ostateczny jest sądem zbiorowym (…)". Pojawia się także nawiązanie do świętego Augustyna, który twierdził, że Adam na skutek grzechu upadł, rozbił się, a jego szczątki zapełniły cały świat. Francuz stwierdza: "Chrystus jest nie tylko przyjacielem odosobnionej od świata duszy, ale przede wszystkim jest Gromadzicielem tej rozproszonej ludzkości". Myśliciel – nawiązując do chrześcijaństwa – uważa, że postęp Wszechświata i człowieka jest już ściśle określony i zdefiniowany: "Przyszłość świata nie jest wydana na los szczęścia: świat jest już zbawiony, a warunki tego zbawienia zostały objawione. Historia nie jest wieczna – i historia, i świat, i czas mają koniec". Historiozofia chrześcijańska jest tutaj ukazana progresywnie i eschatologicznie; wiąże się to z „tragicznym optymizmem” i nieznajomością tajemnic dziejów. Mounier pyta więc: "Dlaczego Bóg nie stworzył natury i człowieka w stanie natychmiastowej doskonałości? Dlaczego istnieje ewolucja? Dlaczego chwiejny marsz historii? Chrześcijaństwo odpowiada: Bóg jest ojcem, nie paternalistą". Wyzwolenie człowieka ma odbyć się poprzez owoc jego wiedzy, trud pracy oraz poznanie cierpienia. Francuz ostatecznie stara się ukazać właściwy obraz chrześcijaństwa: "Chrześcijaństwo pełne nie jest chrześcijaństwem ucieczki. Chrześcijaństwo tragiczne nie jest chrześcijaństwem posępnym. Chrześcijaństwo surowe nie jest chrześcijaństwem wstecznym".

</doc>
<doc id="2282661" url="https://pl.wikipedia.org/wiki?curid=2282661" title="Cmentarz w Rembertowie">
Cmentarz w Rembertowie

Cmentarz w Rembertowie – rzymskokatolicki cmentarz znajdujący się w warszawskiej dzielnicy Rembertów.
Historia.
Powstał wraz z powstaniem tutejszej parafii 1 stycznia 1928. Cmentarz ma kształt prostokąta i trzy bramy.
Pochowani (m.in.).
Na cmentarzu znajduje się również wydzielona kwatera dziecięca.

</doc>
<doc id="2282664" url="https://pl.wikipedia.org/wiki?curid=2282664" title="Nuummioq">
Nuummioq

Nuummioq – pierwszy w historii pełnometrażowy film fabularny w całości zrealizowany na Grenlandii, z 2009 roku. Tytuł filmu oznacza w języku grenlandzkim mieszkańca Nuuk (stolicy Grenlandii).
Film został wyreżyserowany przez Otto Rosinga i Torbena Becha. Premiera filmu Nuummioq miała miejsce w Nuuk 31 października 2009 roku.

</doc>
<doc id="2282665" url="https://pl.wikipedia.org/wiki?curid=2282665" title="Sprawa zabójstwa Junko Furuty">
Sprawa zabójstwa Junko Furuty

 – brutalnie zamordowana siedemnastoletnia Japonka, uczennica wyższej szkoły średniej. Była gwałcona, katowana, podpalana przez ponad 44 dni. 4 stycznia 1989 roku została oblana benzyną i podpalona. Później jej ciało zabetonowano.
W listopadzie 1988 roku Junko została porwana przez czterech nastolatków (najstarszy miał 18 lat) i przetrzymywana w domu jednego z nich. Sprawcy kazali jej zadzwonić do domu i powiedzieć, że uciekła z domu i jest u koleżanki, po to, by rodzina nie zaczęła jej szukać. W ciągu tych 44 dni dziewczyna została zgwałcona około 400 razy. Mordercy wkładali żarówki do jej pochwy, a nawet fajerwerki do jej odbytu, a następnie odpalali. Była bita i wielokrotnie podpalana.
Mordercy.
Pomimo szokującej brutalności zbrodni, sąd zdecydował o ukryciu tożsamości chłopców, gdyż w trakcie popełniania czynu byli niepełnoletni. Jednak dziennikarze z popularnego magazynu Shuukan Bunshun odkryli tożsamość nastolatków i opublikowali dane osobowe:
W lipcu 1993 roku sąd niższej instancji skazał Hiroshiego Miyano, przywódcę całego przedsięwzięcia, na 17 lat więzienia, a po apelacji podwyższył mu wyrok do 20 lat pozbawienia wolności. Miyano miał 18 lat w chwili popełnienia zbrodni (w Japonii pełnoletność uzyskuje się w wieku 20 lat). Matka Miyano sprzedała dom, w którym torturowano i zamordowano dziewczynę, a pieniądze z jego sprzedaży (50 milonów yenów, ok. 425 tys. USD) przekazała rodzicom Furuty.
Nobuharo Minato został skazany na 9 lat pozbawienia wolności; w chwili popełnienia zbrodni miał 16 lat. Rodzicom i bratu Minato nie postawiono żadnych zarzutów. Po zwolnieniu z więzienia zamieszkał z matką. Yasushi Watanabe został skazany na 7 lat więzienia; w momencie morderstwa miał 17 lat. Jou Ogura został skazany na 8-letnią odsiadkę, został zwolniony w 1999 roku. Miał 17 lat w chwili zabójstwa. W 2004 r. został ponownie aresztowany, tym razem za napaść i pobicie znajomego. Skazano go na 7 lat więzienia, wyszedł już na wolność.
Wiele osób uznało, że wyroki, jakie wydano dla nastoletnich morderców, były zbyt niskie. Porywaczy chroniło jednak prawo, bo wszyscy byli nieletni w momencie popełnienia czynu.
Odniesienia w kulturze.
W 1995 roku Katsuya Matsumura stworzył film exploitation .
Inny film, ("Concrete") z 2004 roku, został oparty na jednej z książek opisujących morderstwo.
W 2006 roku japoński zespół The Gazette wydał album "Nil" z piosenką zatytułowaną „Taion” („Temperatura ciała”), która jest hołdem dla dziewczyny.
W 2012 roku amerykański artysta muzyczny Mr. Kitty wydał album „Eternity” z piosenką „44 Days”, która opisuje tragiczną historię Junko Furuty.

</doc>
<doc id="2282666" url="https://pl.wikipedia.org/wiki?curid=2282666" title="Kernel Holding">
Kernel Holding

Kernel Holding SA – (GPW: KER) – ukraińska spółka holdingowa prawa handlowego z siedzibą w Luksemburgu, notowana na giełdzie w Warszawie, prowadząca działalność w sektorze spożywczym.
Kernel Holding jest spółką holdingową utworzoną 15 czerwca 2005 roku i zarejestrowaną w Luksemburgu. Główny majątek spółki stanowią udziały w zakładach produkcyjnych i spółkach (tłocznie nasion oleistych, rafinerie, rozlewnie, sieć silosów zbożowych, magazyny i obiekty przeładunkowe w portach) w większości utworzonych i prowadzących działalność na Ukrainie.
Podstawowa działalność spółki Kernel to produkcja i eksport butelkowanego oleju słonecznikowego oraz śruty, handel hurtowy zbożem (głównie pszenicą, jęczmieniem i kukurydzą) oraz świadczenie usług logistycznych i transportowych.
Kernel Holding SA zadebiutował na giełdzie w Warszawie 23 listopada 2007 roku na podstawie prospektu z tzw. „paszportem europejskim”. Ogólna wysokość oferty wyniosła wtedy 546 402 000 zł i obejmowała 22 766 750 akcji.
Po sesji 27 listopada 2007 r. holding znalazł się na liście indeksów WIG oraz WIG-spożywczy, zaś 19 września 2008 roku wszedł do indeksu mWIG40. 19 marca 2011 roku spółka w wyniku kwartalnej rewizji indeksów weszła do indeksu WIG20. 20 marca 2015 roku spółka opuściła indeks WIG20 i aktualnie znajduje się w gronie spółek indeksu WIG30.
Największym udziałowcem spółki jest Namsen Limited, która obejmuje 38,98% udziałów (14 lipca 2020), a której właścicielem pakietu kontrolnego jest Andrij Werewski – prezes holdingu.

</doc>
<doc id="2282668" url="https://pl.wikipedia.org/wiki?curid=2282668" title="Kernel Holding S.A">
Kernel Holding S.A



</doc>
<doc id="2282671" url="https://pl.wikipedia.org/wiki?curid=2282671" title="Lubka Kołessa">
Lubka Kołessa

Lubka Kołessa (ukr. Любка Колесса; ur. 19 maja 1902 we Lwowie, zm. 15 sierpnia 1997 w Toronto, Kanada) – ukraińska pianistka i pedagog muzyczny.
Życiorys.
Pochodziła z muzykalnej lwowskiej rodziny. Jej wuj Fiłaret Kołessa był etnografem-muzykologiem, zajmującym się badaniami nad ludową muzyką ukraińską. Jej kuzyn Mykoła Kołessa był znanym ukraińskim kompozytorem i dyrygentem. Jej ojciec Ołeksandr Kołessa był posłem do Reichsratu Przedlitawii (parlament austriacki).
Pierwszych lekcji gry na fortepianie udzielała jej babka, uczennica polskiego profesora Konserwatorium Lwowskiego Karola Mikulego, ucznia Fryderyka Chopina. 
W roku 1904 rodzina Kołessów przeniosła się do Wiednia. Tam Lubka Kołessa rozpoczęła studia w Musikakademie Wien m.in. u ostatniego ucznia Franciszka Liszta, Emila von Sauera. Studia ukończyła dyplomem w roku 1920. Zaczęła występy na estradach koncertowych Europy, pod batutą znanych dyrygentów.
W roku 1928 rozpoczęła tourneé po miastach Polski. W tym samym roku nagrała sześć utworów na taśmach pianoli Welte-Mignon. W latach 1929–1930 doskonaliła grę pod kierunkiem Eugena d’Alberta.
13 marca 1939 wyszła w Pradze za mąż za brytyjskiego dyplomatę Jamesa Edwarda Tracy Philippsa, na dwa dni przed wkroczeniem wojsk hitlerowskich do Czechosłowacji.
W roku 1940 zamieszkała w Ottawie. Występowała w wielu krajach Ameryki Północnej i Południowej. W roku 1954 zakończyła działalność koncertową i poświęciła się pedagogice.
Od roku 1942 uczyła gry na fortepianie w Royal Conservatory of Music w Toronto, w latach 1955–1966 w École de Musique Vincent d’Indy w Montrealu, a także w McGill University, a w latach 1959–1960 w Ukraińskim Instytucie Muzycznym w Nowym Jorku i w Konserwatorium w Québecu.

</doc>
<doc id="2282672" url="https://pl.wikipedia.org/wiki?curid=2282672" title="Michaił Miller">
Michaił Miller

Michaił Aleksandrowicz Miller, ros. Михаил Александрович Милер (ur. 23 listopada 1883 we wsi Kamienno-Millerowskaja pod Rostowem nad Donem, zm. 15 lutego 1968 w Monachium) – rosyjski historyk-archeolog, etnolog, wykładowca akademicki, przewodniczący kolaboracyjnej Komisji do spraw Kozackich podczas II wojny światowej, emigracyjny pisarz i publicysta.
Ukończył gimnazjum klasyczne w Taganrogu, a następnie studia na wydziale historyczno-filologicznym uniwersytetu w Moskwie. Podczas studiów brał udział w wykopaliskach archeologicznych na ziemiach kozackich. W 1911 ukończył studia na wydziale prawniczym uniwersytetu w Charkowie. Został sędzią pokoju okręgu taganrogskiego. Następnie podjął pracę jako prawnik w kancelarii dońskiego banku rolniczego w Taganrogu. Jednocześnie zajmował się archeologią i etnografią ziem kozackich nad Donem. Był autorem książki pt. „Материальная культура Донских Низовых Казаков”. Po zakończeniu wojny domowej w Rosji zaczął pracować jako pedagog. Uczył historii w rostowskim instytucie pedagogicznym. Kontynuował też swoją działalność archeologiczno-krajoznawczą. Był członkiem komisji do spraw utworzenia muzeum dońskiego. W 1927 r. współtworzył muzeum krajoznawcze w Taganrogu, którego został dyrektorem. W tym samym roku napisał publikację pt. „Обследование памятников материальной культуры сев. побережья Азовского моря”. Od 1934 r. był profesorem historii starożytnej i archeologii na uniwersytecie rostowskiego instytutu pedagogicznego. W 1935 r. wydał 2 publikacje pt. „К вопросу о разви тии хозяйственных форм доклассового общества в бассейне Нижнего Дона” i „Отчет о работах экспедиции ГАИМК в Моздоке”. W 1939 r. stanął na czele katedry starożytności i archeologii uniwersytetu w Rostowie nad Donem. Opublikował wówczas książkę pt. „Танаис”. Po zajęciu miasta przez wojska niemieckie 24 lipca 1942 r., stanął na czele kolaboracyjnej Komisji do spraw Kozackich. Jednocześnie na polecenie Niemców prowadził wykopaliska archeologiczne, które miały udowodnić zamieszkiwanie ziem nad Donem w starożytności przez ludy germańskie. Na pocz. 1943 r. ewakuował się do Lwowa, a następnie do Wiednia. Po zakończeniu wojny zamieszkał w Göttingen, gdzie nauczał historii uchodźców ukraińskich. W 1946 r. został członkiem emigracyjnej Ukraińskiej Wolnej Akademii Nauk. W 1948 r. otrzymał stopień doktora filozofii na Wolnym Uniwersytecie Ukraińskim. Od 1951 r. był profesorem tego uniwersytetu. Jednocześnie w tym samym roku objął funkcję sekretarza naukowego w Instytucie Nauk nad ZSRR w Monachium. Napisał ok. 130 monografii, dotyczących sowieckiego życia naukowego, w tym „Археология в СССР” (1954) oraz „Дон и Приазовье в древности” w 3 tomach (1958-1961) i „Первобытный период в истории Нижнего Днепра” (1965). W ukraińskiej prasie emigracyjnej ukazywały się licznie jego artykuły o charakterze naukowym i politycznym.

</doc>
<doc id="2282677" url="https://pl.wikipedia.org/wiki?curid=2282677" title="Caffarelli">
Caffarelli

Gaetano Majorano (ur. 12 kwietnia 1710 w Bitonto, zm. 31 stycznia 1783) – włoski kastrat (sopran) i śpiewak operowy występujący pod pseudonimem scenicznym Caffarelli.

</doc>
<doc id="2282678" url="https://pl.wikipedia.org/wiki?curid=2282678" title="Panienka z okienka (powieść)">
Panienka z okienka (powieść)

Panienka z okienka – powieść historyczna dla młodzieży autorstwa Jadwigi Łuszczewskiej (Deotymy) opublikowana po raz pierwszy pod tytułem "Panienka" w 1893 r. w Warszawie, a pod obecną nazwą po raz drugi w 1898 roku. W 1959 powstała teatralna, a w 1964 filmowa adaptacja powieści.
Akcja toczy się w Gdańsku w XVII wieku. Treścią są dzieje miłości marynarza królewskiej floty wojennej i pięknej Hedwigi — dziewczyny uratowanej niegdyś z tureckiej niewoli i wychowanej przez gdańskiego rzemieślnika, wyglądającej często przez okno kamienicy nazywanej „Bursztynowym Domem”.

</doc>
<doc id="2282679" url="https://pl.wikipedia.org/wiki?curid=2282679" title="Gemünden">
Gemünden

Niemcy:
Osoby:
Zobacz też:

</doc>
<doc id="2282680" url="https://pl.wikipedia.org/wiki?curid=2282680" title="Gemuenden">
Gemuenden



</doc>
<doc id="2282681" url="https://pl.wikipedia.org/wiki?curid=2282681" title="Felda">
Felda

Niemcy:
Zobacz też:

</doc>
<doc id="2282682" url="https://pl.wikipedia.org/wiki?curid=2282682" title="Muecke">
Muecke



</doc>
<doc id="2282684" url="https://pl.wikipedia.org/wiki?curid=2282684" title="Schwalmtal">
Schwalmtal

Niemcy:

</doc>
<doc id="2282688" url="https://pl.wikipedia.org/wiki?curid=2282688" title="Wartenberg">
Wartenberg

Lokalizacje.
Czechy.
Dawna nazwa miejscowości:
Polska.
Dawne nazwy miejscowości:

</doc>
<doc id="2282689" url="https://pl.wikipedia.org/wiki?curid=2282689" title="Jonathan Hivert">
Jonathan Hivert

Jonathan Hivert (ur. 23 marca 1985 w Chambray-lès-Tours) – francuski kolarz szosowy jeżdżący w barwach grupy Direct Énergie.

</doc>
<doc id="2282690" url="https://pl.wikipedia.org/wiki?curid=2282690" title="Geva'ot Bar">
Geva'ot Bar



</doc>
<doc id="2282698" url="https://pl.wikipedia.org/wiki?curid=2282698" title="Czesław Drozd">
Czesław Drozd

Czesław Drozd (ur. 10 marca 1954) – hokeista, reprezentant Polski.
Życiorys.
Wychowanek Stilonu Gorzów, zawodnik występujący na pozycji obrońcy. Kolejne kluby: Baildon Katowice (1981/82), Polonia Bytom (1982/83 wicemistrz i 1983/84 mistrz polski), Jukurit 1988/89 i 1990-1991, HJK 1991/92 i 1992/93 oraz Ahmat Hyvinkää 1993-1994.
Zdobywca decydującej bramki w serii rzutów karnych w rewanżowym meczu półfinałowym z SC Dynamo Berlin, dzięki której to drużyna Polonii Bytom wygrała rywalizację w dwumeczu (3:1 u siebie i 4:6 na wyjeździe) i awansowała do turnieju finałowego Pucharu Europy 1985 r., który odbył się w Megève we Francji.

</doc>
<doc id="2282699" url="https://pl.wikipedia.org/wiki?curid=2282699" title="Tour of the Alps">
Tour of the Alps

Tour of the Alps, do 2016 r. pod nazwą Giro del Trentino – wieloetapowy wyścig kolarski rozgrywany corocznie we włoskim regionie Trydent-Górna Adyga.
Pierwsze dwie edycje wyścigu odbyły się w latach 1962–1963 i miały charakter rywalizacji jednodniowej, po czym na kilkanaście lat zaprzestano jej organizacji. W 1979 impreza została wznowiona już jako odbywający się corocznie wyścig wieloetapowy. W 1986, jedyny raz w jego historii, wyścig przybrał formułę rywalizacji drużynowej, bez indywidualnej klasyfikacji generalnej. Od 2005 wyścig należał do cyklu UCI Europe Tour – początkowo z kategorią 2.1, a od 2011 z kategorią 2.HC, a od sezonu 2020 został przeniesiony do cyklu UCI ProSeries.
Zwycięzcy.
Opracowano na podstawie:

</doc>
<doc id="2282700" url="https://pl.wikipedia.org/wiki?curid=2282700" title="Ageo">
Ageo

 – miasto w Japonii, na wyspie Honsiu, w aglomeracji Tokio, w prefekturze Saitama. Ma powierzchnię 45,51 km2 . W 2020 r. mieszkało w nim 227 020 osób, w 96 361 gospodarstwach domowych (w 2010 r. 223 882 osoby, w 87 406 gospodarstwach domowych).
W mieście rozwinął się przemysł środków transportu, maszynowy, włókienniczy oraz spożywczy. W Ageo znajduje się obserwatorium astronomiczne.

</doc>
<doc id="2282702" url="https://pl.wikipedia.org/wiki?curid=2282702" title="Chichibu">
Chichibu

 – miasto w Japonii, na wyspie Honsiu ("Honshū"), w prefekturze Saitama. 
Chichibu słynie z imponującej przyrody, w tym gór, które zapewniają możliwości uprawiania turystyki pieszej. Zalesione góry otaczające miasto przez wiele stuleci były ważnym ośrodkiem kultu górskiego (Shugendō), z istniejącymi do dziś sanktuariami, które kontynuują pradawne tradycje. 
Największym corocznym wydarzeniem w mieście jest Nocny Festiwal Chichibu, który odbywa się co roku w grudniu i jest zaliczany do trzech najlepszych festiwali obok Gion Matsuri w Kioto i Takayama Matsuri w Takayamie.
Chram Mitsumine.
Kompleks Mitsumine-jinja, składający się z wielu pawilonów, znajduje się na zalesionym terenie, na szczycie góry Mitsumine. Przy wejściu stoi skonstruowana w rzadkim stylu potrójna brama torii. Przed nią ustawione są dwa kamienne wilki zamiast kamiennych psów (komainu), zwykle ustawianych w takim miejscu. Chram ten bowiem czci japońskie wilki, wymarłe zwierzę, które było czczone jako strażnik przed nieszczęściem.
Jedną z charakterystycznych cech chramu są misterne rzeźby znajdujące się na wielu jego pawilonach, zwłaszcza na bramie Zuishin-mon i sali ofiarnej. Tego rodzaju zdobienia można zobaczyć tylko w kilku innych miejscach, w tym w kompleksie-mauzoleum Nikkō Tōshō-gū, w Nikkō.
Chram Chichibu.
Chram Chichibu-jinja jest znany z Nocnego Festiwalu Chichibu (Chichibu Yomatsuri), który odbywa się co roku na początku grudnia. Mówi się, że świątynia ma ponad 1000 lat, a jej obecne pawilony zostały zbudowane w 1592 roku przy wsparciu Ieyasu Tokugawy (1543–1616).
Sanktuarium jest dobrze znane ze swoich skomplikowanych rzeźb, które zdobią główną salę i zawierają przedstawienia stworzeń, takich jak: tygrysy, małpy i smoki. Wiele rzeźb zostało wykonanych przez tych samych artystów, którzy byli odpowiedzialni za dekoracje Nikkō Tōshō-gū w Nikkō. 
Chichibu Yomatsuri.
Chichibu Night Festival (Chichibu Yomatsuri) to święto chramu Chichibu-jinja. Odbywa się co roku 2 i 3 grudnia. Night Festival jest uważany za jeden z trzech największych festiwali w Japonii, pozostałe to: Gion Matsuri w Kioto i Takayama Matsuri. Wozy-platformy ("yatai") prezentowane w paradzie są bogato zdobione lampionami i pozłacanymi rzeźbami w drewnie, towarzyszy im muzyka bębnów i fletu.
Inną atrakcją festiwalu jest pokaz sztucznych ogni, który trwa prawie dwie i pół godziny, dając rzadką okazję podziwiania japońskich fajerwerków zimą. Wzdłuż ulic rozstawiane są stoiska sprzedające festiwalowe potrawy i ama-zake.
Park Hitsujiyama.
Park Hitsujiyama (Hitsujiyama Kōen) jest znany z pięknych pól floksów szydlastych ("shibazakura", "Phlox subulata"), które zwykle kwitną od końca kwietnia do początku maja.
Znajdują się one na południowym krańcu parku i są pokryte kwiatami w kolorach różu, fioletu i bieli. 

</doc>
<doc id="2282703" url="https://pl.wikipedia.org/wiki?curid=2282703" title="Brandon Rush">
Brandon Rush

Brandon Leray Rush (ur. 7 lipca 1985 w Kansas City, w stanie Missouri) – amerykański koszykarz, występujący na pozycji rzucającego obrońcy, mistrz NBA z 2015, obecnie zawodnik Larisy.
W 2005 wystąpił w meczu wschodzących gwiazd - Nike Hoop Summit.
Rush jest absolwentem uniwersytetu Kansas, na którym spędził dwa lata. W ostatnim roku wraz z uniwersytecką drużyną koszykówki zdobył mistrzostwo kraju. Przed ostatnim rokiem zgłosił się do draftu NBA, gdzie Portland Trail Blazers wybrali go z 13 numerem, jednak szybko został oddany do Indiany.
Przed sezonem 2011/12 został wymieniony za Lou Amundsona do Golden State Warriors.
10 lipca 2013, w ramach wymiany między trzema klubami, trafił do Utah Jazz.
22 lipca 2014 powrócił do Warriors, podpisując z tym klubem kontrakt. 8 lipca 2016 został zawodnikiem Minnesoty Timberwolves. 19 września 2017 zawarł umowę z Milwaukee Bucks. 14 października 2017 został zwolniony.
20 lutego 2018 podpisał 10-dniowy kontrakt z Portland Trail Blazers. Po upłynięciu umowy opuścił klub, nie rozgrywając w jego barwach żadnego spotkania.
22 listopada 2019 dołączył do greckiego zespołu Larisa.
Jego bracia JaRon i Kareem Rush są również koszykarzami.
Statystyki w NBA.
Na podstawie Basketball-Reference.com 
"Stan na koniec sezonu 2018/19"

</doc>
<doc id="2282704" url="https://pl.wikipedia.org/wiki?curid=2282704" title="Rudi Gutendorf">
Rudi Gutendorf

Rudi Gutendorf, właśc. Rudolf Gutendorf (ur. 30 sierpnia 1926 w Koblencji, zm. 13 września 2019) – niemiecki piłkarz, grający na pozycji napastnika, trener piłkarski.
Kariera piłkarska.
Kariera klubowa.
W 1944 rozpoczął karierę piłkarską w miejscowym klubie TuS Koblenz, w którym występował do zakończenia kariery w 1953.
Kariera trenerska.
Po zakończeniu kariery zawodniczej przeszedł szkolenie na kursach trenerskich Seppa Herbergera i otrzymał w 1954 licencję trenerską. W 1955 prowadził Blue Stars Zurych. Potem pracował w klubach FC Luzern, US Monastir, VfB Stuttgart i Saint Louis Stars. W 1968 po raz pierwszy objął stanowisko głównego trenera reprezentacji Bermudów. Jest rekordzistą w prowadzeniu narodowych reprezentacji. W swojej karierze trenerskiej prowadził narodowe reprezentacji 21 krajów: Chile, Boliwii, Wenezueli, Trynidadu i Tobago, Grenady, Antigui i Barbudy, Botswany, Australii, Nowej Kaledonii, Fidżi, Nepalu, Tonga, Tanzanii, Wysp Świętego Tomasza i Książęcej, Ghany, Chin, Zimbabwe, Mauritiusa, Rwandy, Samoa. W swojej karierze trenował także młodzieżową reprezentację Iranu. Również pracował z takimi klubami jak FC Schalke 04, Kickers Offenbach, Club Sporting Cristal, TSV 1860 Monachium, Real Valladolid, SC Fortuna Kolonia, Hamburger SV, Hertha BSC i Yomiuri SC.

</doc>
<doc id="2282706" url="https://pl.wikipedia.org/wiki?curid=2282706" title="Fukaya">
Fukaya

 – miasto w Japonii, na wyspie Honsiu, w prefekturze Saitama. Ma powierzchnię 138,37 km2 . W 2020 r. mieszkało w nim 141 336 osób, w 55 670 gospodarstwach domowych (w 2010 r. 144 555 osób, w 51 032 gospodarstwach domowych).

</doc>
<doc id="2282707" url="https://pl.wikipedia.org/wiki?curid=2282707" title="D.J. White">
D.J. White

Dewayne „D.J.” White Jr. (ur. 31 sierpnia 1986 w Tuscaloosa) – amerykański koszykarz, występujący na pozycji silnego skrzydłowego, obecnie zawodnik Bahcesehir Basketbol.
W 2004 wystąpił w trzech spotkaniach gwiazd amerykańskich szkół średnich – McDonald’s All-American, Jordan Classic, Nike Hoop Summit, został też uznany najlepszym zawodnikiem stanu Alabama (Alabama Gatorade Player of the Year). Zaliczono go do III składu USA Today’s All-USA i IV składu Parade All-American.
W dniu 24 lutego 2011, White i Morris Peterson trafili do Charlotte Bobcats za Nazra Mohammeda.
28 lutego 2013 roku zawodnik podpisał kontrakt z drużyną Boston Celtics.

</doc>
<doc id="2282710" url="https://pl.wikipedia.org/wiki?curid=2282710" title="Gyōda">
Gyōda

 – miasto w Japonii, na wyspie Honsiu, w prefekturze Saitama. Ma powierzchnię 67,49 km2 . W 2020 r. mieszkało w nim 78 671 osób, w 31 776 gospodarstwach domowych (w 2010 r. 85 801 osób, w 30 613 gospodarstwach domowych).
Miasto to otrzymało prawa miejskie 3 maja 1949 r.

</doc>
<doc id="2282712" url="https://pl.wikipedia.org/wiki?curid=2282712" title="Gienadij Wolnow">
Gienadij Wolnow



</doc>
<doc id="2282716" url="https://pl.wikipedia.org/wiki?curid=2282716" title="Aleksandr Aleksiejew">
Aleksandr Aleksiejew



</doc>
<doc id="2282717" url="https://pl.wikipedia.org/wiki?curid=2282717" title="Hannō">
Hannō

 – miasto w Japonii, na wyspie Honsiu, w prefekturze Saitama. Ma powierzchnię 193,05 km2 . W 2020 r. mieszkało w nim 80 391 osób, w 33 452 gospodarstwach domowych (w 2010 r. 83 546 osób, w 30 906 gospodarstwach domowych).

</doc>
<doc id="2282721" url="https://pl.wikipedia.org/wiki?curid=2282721" title="Hanyū">
Hanyū

 – miasto w Japonii, na wyspie Honsiu, w prefekturze Saitama. Ma powierzchnię 58,64 km2 . W 2020 r. mieszkało w nim 52 879 osób, w 21 089 gospodarstwach domowych (w 2010 r. 56 215 osób, w 19 440 gospodarstwach domowych).

</doc>
<doc id="2282723" url="https://pl.wikipedia.org/wiki?curid=2282723" title="Jan Gąsienica Ciaptak">
Jan Gąsienica Ciaptak

Jan Gąsienica Ciaptak (ur. 17 grudnia 1922 w Zakopanem, zm. 29 października 2009 tamże) – narciarz, olimpijczyk z Sankt Moritz, Oslo i Cortiny d’Ampezzo, trener. Przez długi czas znajdował się w pierwszej piętnastce narciarzy alpejskich świata, słynął ze świetnej techniki. W zawodach alpejskich często startował bez treningu. Słynne były przed laty pojedynki na nartach Ciaptaka z narciarzem Karlem Schranzem i Walterem Schusterem. Absolwent zasadniczej szkoły zawodowej. Zasłużony Mistrz Sportu i Honorowy Obywatel Miasta Zakopanego, w którym mieszkał. Rodzice – Maciej i Anna z domu Karpiel. Miał żonę, Helenę Gąsienicę Roj i syna Macieja (ur. 1954, mistrz Polski i akademicki mistrz świata w narciarstwie alpejskim).
Przebieg kariery.
Karierę sportową rozpoczął przed II wojną światową. Jego pierwszym klubem było SN PTT Zakopane. Pierwsze narty otrzymał od ojca. W 1939 w międzynarodowych zawodach w Suchym Żlebie na Kalatówkach zajął 4. miejsce w slalomie specjalnym (udział w nim brali także Austriacy i Niemcy) i zwyciężył w zawodach junior slalom.
Był trzykrotnym uczestnikiem igrzysk olimpijskich. W 1948 na olimpiadzie w Sankt Moritz wystartował w konkursie skoków, zajmując 36. miejsce (skoczył 53 m i 61 m) z notą 180,8 pkt. oraz w konkurencjach alpejskich: zjeździe (37. miejsce z czasem 3:21.3), slalomie specjalnym (nie ukończył konkurencji) oraz w kombinacji alpejskiej (31. miejsce i 31.12 pkt.). Reprezentanci Polski startowali na starym sprzęcie, a trasy, na których rywalizowali, oceniali jako trudne. Trasa zjazdu liczyła 3300 m długości i miała 890 m różnicy wysokości. Ciaptak nigdy nie hamował, nawet przed bramkami nie wytracał szybkości, stąd miał liczne kontuzje.
Na kolejnych igrzyskach, które odbyły się w Oslo w 1952, wystartował tylko w slalomie specjalnym, jednak konkurencji nie ukończył (ominął bramkę w drugim przejeździe).
Dwa lata później wziął udział w mistrzostwach świata w narciarstwie alpejskim w Åre, gdzie zajął 8. miejsce w trójkombinacji alpejskiej, 18. w slalomie oraz 23. w slalomie gigancie.
W igrzyskach w Cortinie d’Ampezzo wystartował tylko w slalomie, zajmując w nim 16. miejsce.
Karierę sportową zakończył w 1966 roku. Miał wówczas 44 lata. Równocześnie rozpoczął pracę na stanowisku trenera. W 1970 rozstał się ze sportem i podjął pracę taksówkarza w Zakopanem. Zmarł 29 października 2009 roku.

</doc>
<doc id="2282725" url="https://pl.wikipedia.org/wiki?curid=2282725" title="Hasuda">
Hasuda

 – miasto w Japonii, na wyspie Honsiu, w prefekturze Saitama. Ma powierzchnię 27,28 km2 . W 2020 r. mieszkało w nim 61 530 osób, w 25 462 gospodarstwach domowych (w 2010 r. 63 315 osób, w 23 461 gospodarstwach domowych).

</doc>
<doc id="2282728" url="https://pl.wikipedia.org/wiki?curid=2282728" title="Cassel">
Cassel



</doc>
<doc id="2282729" url="https://pl.wikipedia.org/wiki?curid=2282729" title="Anna Orlikowska">
Anna Orlikowska

Anna Orlikowska (ur. 1979 w Łodzi) – polska artystka współczesna, autorka fotografii, filmów video, instalacji.
W 2004 obroniła dyplom na Wydziale Grafiki i Malarstwa Akademii Sztuk Pięknych im. Władysława Strzemińskiego w Łodzi. W 2005 otrzymała wyróżnienie w konkursie Spojrzenia – Nagroda Fundacji Deutsche Bank. W 2009 otrzymała Grand Prix na Festiwalu Sztuki Młodych Przeciąg w Szczecinie. Odbyła rezydencje artystyczne w studiach w Berlinie, FACT Liverpool, Futura Center for Contemporary Art w Pradze oraz Center for the Arts w San Francisco.
Jej prace znajdują się w kolekcji m.in. Muzeum Sztuki w Łodzi i Zachęcie Narodowej Galerii Sztuki w Warszawie.
W latach 90. grała na gitarze basowej w zespole 19 Wiosen.

</doc>
<doc id="2282734" url="https://pl.wikipedia.org/wiki?curid=2282734" title="Hatogaya">
Hatogaya

 
 – byłe miasto w Japonii, na wyspie Honsiu, w prefekturze Saitama.
11 października 2011 roku Hatogaya została włączona do miasta Kawaguchi.

</doc>
<doc id="2282740" url="https://pl.wikipedia.org/wiki?curid=2282740" title="Aksjomat regularności">
Aksjomat regularności

Aksjomat regularności, aksjomat ufundowania – jeden z aksjomatów teorii mnogości w ujęciu aksjomatycznym Zermela-Fraenkla. Gwarantuje on, że zbiory budowane są zgodnie z intuicją, czyli że żaden zbiór nie jest swoim własnym elementem.
Aksjomat regularności zapewnia, że
Zapis formula_2 można zastąpić logicznie mu równoważnym formula_3 uzyskując równoważne zdanie:

</doc>
<doc id="2282744" url="https://pl.wikipedia.org/wiki?curid=2282744" title="Ryan Anderson">
Ryan Anderson

Ryan James Anderson (ur. 6 maja 1988 w Sacramento) – amerykański koszykarz, występujący na pozycji silnego skrzydłowego.
College.
Anderson przez dwa lata grał na uniwersytecie California. Łącznie zagrał dla nich 66 meczów, zdobywając w nich średnio 18,7 punktu i 9 zbiórek w trakcie 33 minut gry. W drugim sezonie został wybrany do drugiej piątki najlepszych zawodników całego kraju przez Sporting News, a także do pierwszej piątki konferencji All-Pac-10. Był najlepszym strzelcem konferencji w drugim roku gry ze średnią 21,1 punktu na mecz. Był pierwszym zawodnikiem w historii uczelni, który w jednym sezonie zdobył 600 punktów i zanotował 300 zbiórek.
NBA.
New Jersey Nets.
26 czerwca 2008 New Jersey Nets wybrali go z 21 numerem draftu. W NBA zadebiutował 29 października w spotkaniu przeciwko Washington Wizards. Zdobył 5 punktów, zanotował 3 zbiórki, 2 asysty, 1 przechwyt i 1 blok. Najlepsze spotkanie zagrał 15 grudnia z Toronto Raptors. Zdobył wtedy 21 punktów, zebrał 9 piłek i zanotował 2 asysty. 10 kwietnia 2009 w meczu przeciwko Detroit Pistons zdobył 20 punktów i trafił rekordowe 5 rzutów za trzy punkty w jednym meczu. Łącznie w całych rozgrywkach zagrał 66 meczów, z czego 30 razy w pierwszej piątce. Grał średnio po 19,9 minut, zdobywając w tym czasie 7,4 punktu i 4,7 zbiórek.
Orlando Magic.
25 czerwca 2009 wymieniony przez New Jersey Nets razem z Vince’em Carterem do Orlando Magic za Rafera Alstona, Tony’ego Battie i Courtneya Lee. W nowych barwach zadebiutował 28 października 2009 w meczu przeciwko Philadelphia 76ers. Zdobył w nim 16 punktów, czterokrotnie trafiając za 3 punkty i zebrał 5 piłek. W całym sezonie dwukrotnie zdobywał po 20 punktów i raz udało mu się trafić 5 rzutów za 3 punkty. W całym sezonie zagrał w 63 meczach, z czego w 6 w pierwszej piątce. Występował po 14,5 minuty na boisku, zdobywając w tym czasie 7,7 punktu i 3,2 zbiorki na mecz. 18 kwietnia zadebiutował w rozgrywkach play-off. W spotkaniu z Charlotte Bobcats zagrał 9 minut, nie zdobywając ani jednego punktu. W 9 rozegranych meczach na boisku grał przez 9,9 minuty na mecz. Zdobywał w tym czasie 2,6 punktu i 3,4 zbiórki.
21 stycznia 2011 wyrównał rekord punktowy, zdobywając 21 oczek przeciwko Toronto Raptors. Występ ten wzbogacił o 10 zbiórek i 1 przechwyt. 30 stycznia 2011 rzucił 23 punkty i zebrał 16 piłek przeciwko Cleveland Cavaliers. Najlepszy strzelecki występ zanotował 10 kwietnia. Rzucił wtedy 28 punktów i zebrał 10 piłek przeciwko Chicago Bulls. W całym sezonie zagrał 64 razy, z czego 14 razy w pierwszej piątce. Zdobywał 10,6 punktu na mecz i notował 5,5 zbiórki. W rozgrywkach play-off nie błyszczał, w sześciu meczach przeciwko Atlanta Hawks tylko raz przekroczył granicę 10 punktów. W 6 meczach grał średnio po 24,5 minuty, zdobywał średnio 4,7 punktu i 4,5 zbiórki na mecz.
W rozgrywkach 2011/12 od początku sezonu był zawodnikiem pierwszej piątki i zagrał w niej we wszystkich meczach. Już w meczu otwarcia przeciwko Oklahoma City Thunder pobił rekord życiowy trafiając 6 razy za 3 punkty. 16 stycznia 2012 w spotkaniu z New York Knicks poprawił ten wynik, trafiając siedmiokrotnie za 3 punkty i dołożył do tego nowy rekord życiowy – 30 punktów. 30 stycznia w spotkaniu przeciwko Philadelphia 76ers zanotował 20 zbiórek, z czego aż 11 na tablicy atakowanej. 26 marca 2012 w starciu z Toronto Raptors pobił rekord celnych rzutów za 3 w jednym meczu. Trafił aż ośmiokrotnie. W całym sezonie zdobywał 16,1 punktu na mecz i notował 7,7 zbiórki.
Za sezon 2011/12 otrzymał nagrodę dla zawodnika, który zrobił największy postęp w swojej grze. Zajął pierwsze miejsce w lidze pod względem liczby celnych rzutów za 3 punkty (166), a także pod względem oddanych (422). W play-off kolejny raz się nie sprawdził i w 5 meczach tylko trzykrotnie przekraczał granicę 10 punktów, ale ani razu jego skuteczność rzutów z gry nie wynosiła nawet 40%. W 5 rozegranych meczach zdobywał 9,6 punktu i dodawał do tego 4,6 zbiórki.
New Orleans Hornets/Pelicans.
11 lipca 2012 podpisał czteroletni kontrakt wart 34 miliony dolarów z Orlando Magic, po czym został wymieniony do New Orleans Pelicans za Gustavo Ayona. W nowych barwach zadebiutował 31 października 2012 w spotkaniu z San Antonio Spurs, zdobywając w nim 11 punktów. 23 listopada w meczu przeciwko Phoenix Suns wyrównał rekord kariery trafiając 8 razy za trzy punkty i pobił rekord strzelecki, zdobywając 34 punkty.
Houston Rockets.
9 lipca 2016 podpisał umowę z Houston Rockets.
31 sierpnia 2018 trafił w wyniku wymiany do Phoenix Suns.
6 lutego 2019 w wyniku transferu dołączył do Miami Heat. 6 lipca opuścił klub. 25 września został po raz kolejny w karierze zawodnikiem Houston Rockets. 18 listopada opuścił klub.
Statystyki.
NBA.
Na podstawie Basketball-Reference.com 
"Stan na koniec sezonu 2019/20"

</doc>
<doc id="2282748" url="https://pl.wikipedia.org/wiki?curid=2282748" title="Franco Trincavelli">
Franco Trincavelli

Franco Trincavelli (ur. 7 czerwca 1935, zm. 10 listopada 1983) – włoski wioślarz. Dwukrotny medalista olimpijski.
Brał udział w dwóch igrzyskach (IO 56, IO 60), na obu zdobywał medale w czwórce ze sternikiem. W 1956 Włosi triumfowali, cztery lata później zajęli trzecie miejsce. Podczas pierwszego startu osadę tworzyli również Alberto Winkler, Angelo Vanzin, Romano Sgheiz i Ivo Stefanoni.

</doc>
<doc id="2282751" url="https://pl.wikipedia.org/wiki?curid=2282751" title="Ebersburg">
Ebersburg

Niemcy:
Inne:

</doc>
<doc id="2282754" url="https://pl.wikipedia.org/wiki?curid=2282754" title="Cantores Misericordiae">
Cantores Misericordiae

Cantores Misericordiae – chór mieszany a cappella, wykonującym głównie motety religijne kompozytorów epoki renesansu. Jego repertuar obejmuje również elementy chorału gregoriańskiego, a także utwory współczesne i kolędy. Chór regularnie uczestniczy w oprawie mszy świętych w parafii pw. Miłosierdzia Bożego w Ząbkach. Zajmuje się również oprawą uroczystości w parafii.
Historia.
Chór powstał w 1998 roku przy parafii Miłosierdzia Bożego w Ząbkach. Założycielem i pierwszym dyrygentem chóru (do roku 2009) był Sylwester Mulik (1972–2010). Od 2009 roku chór prowadziła Elżbieta Tarasewicz, następnie Jan Pękala. Od 2011 roku opiekę nad chórem objął Zbigniew Szablewski.

</doc>
<doc id="2282755" url="https://pl.wikipedia.org/wiki?curid=2282755" title="Kalbach">
Kalbach

Niemcy:
Zobacz też:

</doc>
<doc id="2282757" url="https://pl.wikipedia.org/wiki?curid=2282757" title="Ivo Stefanoni">
Ivo Stefanoni

Ivo Stefanoni (ur. 5 czerwca 1936) – włoski wioślarz, sternik. Dwukrotny medalista olimpijski.
Brał udział w trzech igrzyskach (IO 56, IO 60, IO 64), na dwóch zdobywał medale w czwórce ze sternikiem. W 1956 Włosi triumfowali, cztery lata później zajęli trzecie miejsce. Podczas pierwszego startu osadę tworzyli również Alberto Winkler, Angelo Vanzin, Romano Sgheiz i Franco Trincavelli. W 1964 był członkiem ósemki (szóste miejsce).

</doc>
<doc id="2282759" url="https://pl.wikipedia.org/wiki?curid=2282759" title="Donté Greene">
Donté Greene

Donté Dominic Greene (ur. 21 lutego 1988 w Monachium w Niemczech) – amerykański koszykarz, występujący na pozycji niskiego lub silnego skrzydłowego, obecnie zawodnik Al Ahli Jeddah.
W 2007 wystąpił w trzech meczach gwiazd amerykańskich szkół średnich – McDonald’s All-American, Jordan Classic i Nike Hoop Summit. W drugim z wymienionych spotkań został uznany MVP.
Greene jest absolwentem uniwersytetu Syracuse. Następnie trafił do draftu NBA, gdzie Memphis Grizzlies wybrali go z 28 numerem, jednak szybko został oddany do Sacramento.
7 sierpnia 2017 podpisał po raz drugi w karierze umowę z dominikańskim Leones de Santo Domingo. 3 września został zawodnikiem libańskiego Sporting Al Riyadi Bejrut.
11 października 2019 dołączył do libańskiego Champville.
6 stycznia 2020 zawarł umowę z saudyjskim Al Ahli Jeddah.

</doc>
<doc id="2282761" url="https://pl.wikipedia.org/wiki?curid=2282761" title="Miejskie Przedsiębiorstwo Komunikacji w Radomiu Sp. z o.o.">
Miejskie Przedsiębiorstwo Komunikacji w Radomiu Sp. z o.o.



</doc>
<doc id="2282764" url="https://pl.wikipedia.org/wiki?curid=2282764" title="Miejskie Przedsiębiorstwo Komunikacyjne Sp. z o.o. w Radomsku">
Miejskie Przedsiębiorstwo Komunikacyjne Sp. z o.o. w Radomsku



</doc>
<doc id="2282765" url="https://pl.wikipedia.org/wiki?curid=2282765" title="Taurus PT-111/PT-138/PT-140/PT-145/PT-157">
Taurus PT-111/PT-138/PT-140/PT-145/PT-157



</doc>
<doc id="2282766" url="https://pl.wikipedia.org/wiki?curid=2282766" title="Miejskie Przedsiębiorstwo Komunikacyjne Spółka z o.o. w Tarnowie">
Miejskie Przedsiębiorstwo Komunikacyjne Spółka z o.o. w Tarnowie



</doc>
<doc id="2282767" url="https://pl.wikipedia.org/wiki?curid=2282767" title="Romano Sgheiz">
Romano Sgheiz

Romano Sgheiz (ur. 28 czerwca 1937) – włoski wioślarz. Dwukrotny medalista olimpijski.
Brał udział w czterech igrzyskach (IO 56, IO 60, IO 64, IO 68), na dwóch zdobywał medale w czwórce ze sternikiem. W 1956 Włosi triumfowali, cztery lata później zajęli trzecie miejsce. Podczas pierwszego startu osadę tworzyli również Alberto Winkler, Angelo Vanzin, Franco Trincavelli i Ivo Stefanoni. W 1964 był członkiem czwórki bez sternika (piąte miejsce), a w 1968 ponownie płynął w czwórce ze sternikiem (czwarte miejsce).

</doc>
<doc id="2282768" url="https://pl.wikipedia.org/wiki?curid=2282768" title="Lacrima">
Lacrima

Lacrima – polska grupa muzyczna wykonująca doom metal. Powstała w roku 1996 w Krakowie. Ówczesny skład tworzyli: Kuba Morawski, Marcin Talaga oraz Marcin Salasa.
Historia.
W lipcu 1997 r. zespół Lacrima zarejestrował swoje pierwsze demo "The Prisoners Of Time". Dwa lata później(1999 r.) została nagrana płyta "The Time Of Knights Return", która została dobrze przyjęta przez krytyków i znawców gatunku. Lata 1999-2002 były niesamowicie pechowe dla zespołu. Ciągły brak podstawowego składu zahamował rozwój i twórczość Lacrimy. W 2002 roku skład na tyle się ustabilizował, że grupa z powrotem mogła wziąć się do pracy, co w 2003 roku zaowocowało wydaniem mini albumu "Innocent Incarnations". Po nagraniu krążka, zespół praktycznie przestał istnieć. W 2007 roku udało się jednak skompletować skład, w którym zaczął tworzyć nowy materiał. Od 2009 roku zespół wznowił działalność koncertową. W 2010 roku zespół wyruszył w trasę od 13-16.11 z zespołem Kathaarsys. Ostatni koncert został zarejestrowany na DVD, które ukazało się na 15-lecie działalności zespołu. Najnowszy krążek zespołu zatytułowany Old Man`s Hands miał premierę 01.09.2011 roku. Płyta zawiera 8 utworów - 6 najnowszych nagranych w tym roku w Studiu 67 pod czujnym uchem Dominika Burzyma. Płyta utrzymana jest w
klimatach doom metalowych z czasów jego świetności - lat 90, jednak w nowoczesnym brzmieniu i oprawie. Pozostałe dwa utwory to zremasterowany utwór z 1996 roku oraz koncertowa wersja I Shouldn't pochodząca z DVD. Na płycie można też usłyszeć głos gościnnie występującej Hanki Swaryczewskiej, krakowskiej artystki - śpiewaczki operowej.

</doc>
<doc id="2282769" url="https://pl.wikipedia.org/wiki?curid=2282769" title="Zakład Komunikacji Miejskiej w Łasku">
Zakład Komunikacji Miejskiej w Łasku



</doc>
<doc id="2282770" url="https://pl.wikipedia.org/wiki?curid=2282770" title="Zakład Komunikacji Miejskiej w Myszkowie">
Zakład Komunikacji Miejskiej w Myszkowie



</doc>
<doc id="2282771" url="https://pl.wikipedia.org/wiki?curid=2282771" title="Zakład Komunikacji Miejskiej Sochaczew">
Zakład Komunikacji Miejskiej Sochaczew



</doc>
<doc id="2282773" url="https://pl.wikipedia.org/wiki?curid=2282773" title="Castelbello Ciardes">
Castelbello Ciardes



</doc>
<doc id="2282775" url="https://pl.wikipedia.org/wiki?curid=2282775" title="Zakład Komunikacji Miejskiej w Wałczu">
Zakład Komunikacji Miejskiej w Wałczu

Zakład Komunikacji Miejskiej Sp. z o. o. w Wałczu – firma świadcząca usługi przewozowe na terenie miasta Wałcz oraz gminy wiejskiej Wałcz.
Historia.
Na początku 1975 powołano i zorganizowano Komunikację Miejską jako jeden z Wydziałów Przedsiębiorstwa Gospodarki Komunalnej i Mieszkaniowej. 1 maja 1975 na ulice Wałcza wyjechał pierwszy autobus miejski, obsługujący linię nr 2 relacji: ul. Bydgoska – Olszynka.
Na lata 80. XX wieku przypadł okres najintensywniejszego rozwoju wałeckiej Komunikacji Miejskiej. W tych latach zakupione zostały nowe autobusy m.in.: trzynaście autobusów marki Autosan H9-35 oraz sześć marki Jelcz M11 oraz utworzono nowe linie. Komunikacją miejską objęta była większa część miasta Wałcz oraz gminy Wałcz.
1 marca 1991 decyzją miasta przekazano eksploatowane autobusy Przedsiębiorstwu Naprawy Taboru PKS, z którym to została podpisana umowa o świadczeniu usług komunikacyjnych. 1 kwietnia 1992 Przedsiębiorstwo Napraw Taboru PKS skomunalizowano tworząc Zakład Komunikacji Miejskiej.
1 maja 1999 dokonano kolejnego przekształcenia i utworzono spółkę Zakład Komunikacji Miejskiej Sp. z o.o. w Wałczu.
W okresie od 15 marca do 30 czerwca 2020 wskutek pandemii koronawirusa Zakład Komunikacji Miejskiej wstrzymał wykonywanie wszystkich swoich kursów. Skutkowało to nie podpisaniem umowy o świadczenie usług przewozowych przez gminę Wałcz. W związku z tym od 1 stycznia 2021 autobusy ZKM nie wyjeżdżały poza granice miasta Wałcz. 18 stycznia 2021 ZKM wznowił kursy do Strączna, Ostrowca i Szwecji, a 1 lutego 2021 do Kłębowca i Karsiboru. Od 1 czerwca 2021 Zakład Komunikacji Miejskiej przestał kursować do miejscowości na terenie gminy Wałcz. 28 czerwca 2021 ZKM ponownie wznowił kursy do Strączna, Ostrowca i Szwecji, a 1 stycznia 2022 do Wałcza Drugiego.
Linie autobusowe.
Zakład Komunikacji Miejskiej w Wałczu obsługuje 14 linii (stan na lipiec 2022):
Tabor.
Tabor Zakładu Komunikacji Miejskiej składa się z 14 autobusów (stan na lipiec 2022)

</doc>
<doc id="2282776" url="https://pl.wikipedia.org/wiki?curid=2282776" title="Alberto Winkler">
Alberto Winkler

Alberto Winkler (ur. 13 lutego 1932, zm. 14 czerwca 1981) – włoski wioślarz. Złoty medalista olimpijski z Melbourne.
Zawody w 1956 były jego jedynymi igrzyskami olimpijskimi. Triumfował w czwórce ze sternikiem. Osadę tworzyli również Romano Sgheiz, Angelo Vanzin, Franco Trincavelli i Ivo Stefanoni.

</doc>
<doc id="2282778" url="https://pl.wikipedia.org/wiki?curid=2282778" title="Austrophorocera">
Austrophorocera

Austrophorocera – rodzaj muchówek z rodziny rączycowatych (Tachinidae).

</doc>
<doc id="2282782" url="https://pl.wikipedia.org/wiki?curid=2282782" title="Alexis Ajinça">
Alexis Ajinça

Alexis Ajinça (ur. 6 maja 1988 w Saint-Étienne) – francuski koszykarz, występujący na pozycji środkowego.
W 2006 rozpoczął profesjonalną karierę, podpisując pierwszy kontrakt z drużyną Pau Orthez. Po rozegraniu zaledwie 2 spotkań w drużynie, został wypożyczony na kolejne rozgrywki do klubu Hyeres-Toulon. Tam spędził całe rozgrywki 2007-08, pokazując się z niezłej strony i przykuwając uwagę skautów także z NBA. Zgłosił się w związku z tym do draftu 2008.
Ajinça został wybrany w drafcie NBA 2008 z numerem 20 przez Charlotte Bobcats. W drużynie miał duża rywalizację na swojej pozycji, większość minut otrzymywali Emeka Okafor i Nazr Mohammed. 9 marca 2009 Ajinca został odesłany do drużyny filialnej - Sioux Falls Skyforce. W kolejnym sezonie władze klubu powtórzyły ten sam ruch i 30 listopada 2009 Ajinca trafił do Maine Red Claws.
13 lipca 2010 został wymieniony przez Charlotte Bobcats razem z Tysonem Chandlerem do Dallas Mavericks w zamian za Matta Carrolla, Ericka Dampiera, Eduardo Najerę i gotówkę. W klubie z Teksasu długo nie zabawił. Już 24 stycznia 2011, po rozegraniu zaledwie 10 meczów, został wymieniony przez Dallas Mavericks do Toronto Raptors razem z kwotą pieniężną, wyborem w drugiej rundzie draftu 2013 za prawa do Georgiosa Printezisa.
W listopadzie 2011 podczas lokautu zdecydował się na przeniesienie do ligi francuskiej. Podpisał najpierw kontrakt z Hyeres Toulon, a w trakcie rozgrywek przeniósł się do Strasbourga. 12 sierpnia 2012 zdecydował się przedłużyć kontrakt o kolejny rok. W sierpniu 2013 przedłużył kontrakt ze Strasbourgiem na sezon 2013/14.
18 grudnia 2013 opuścił Strasbourg, a dwa dni później podpisał kontrakt z New Orleans Pelicans. 21 grudnia 2013 zadebiutował w barwach nowego klubu w spotkaniu przeciwko Portland Trail Blazers i od razu ustanowił rekord kariery, zbierając 11 piłek z tablicy. Rekord kariery w punktach ustanowił 24 lutego 2014 przeciwko Los Angeles Clippers. Rzucił wtedy 19 punktów, trafiając 7 z 13 rzutów z gry, dołożył do tego 12 zbiórek, notując pierwsze w karierze double-double.
15 października 2018 został wysłany do Los Angeles Clippers w zamian za Wesleya Johnsona, po czym natychmiast go zwolniono. 28 grudnia dołączył do francuskiego ASVEL Lyon-Villeurbanne Basket. 8 marca 2019 opuścił klub.
Statystyki.
"Stan na koniec sezonu 2016/17"
NBA.
Na podstawie Basketball-Reference.com 

</doc>
<doc id="2282783" url="https://pl.wikipedia.org/wiki?curid=2282783" title="Angelo Vanzin">
Angelo Vanzin

Angelo Vanzin (ur. 8 lutego 1932, zm. 22 maja 2018) – włoski wioślarz. Złoty medalista olimpijski z Melbourne.
Zawody w 1956 były jego jedynymi igrzyskami olimpijskimi. Triumfował w czwórce ze sternikiem. Osadę tworzyli również Romano Sgheiz, Alberto Winkler, Franco Trincavelli i Ivo Stefanoni.

</doc>
<doc id="2282784" url="https://pl.wikipedia.org/wiki?curid=2282784" title="Networking">
Networking



</doc>
<doc id="2282785" url="https://pl.wikipedia.org/wiki?curid=2282785" title="Fulda (ujednoznacznienie)">
Fulda (ujednoznacznienie)

Niemcy:
Stany Zjednoczone:
Osoby:
Inne:
Zobacz też:

</doc>
<doc id="2282790" url="https://pl.wikipedia.org/wiki?curid=2282790" title="Tłusteńkie">
Tłusteńkie

Tłusteńkie (ukr. Товстеньке, "Towsteńke") – wieś na Ukrainie, w rejonie czortkowskim obwodu tarnopolskiego, w hromadzie Kolędziany. W 2001 roku liczyła 930 mieszkańców.
Historia.
Właścicielami dóbr ziemskich Tłusteńkie byli Kornel Horodyski (zm. 1898) i jego starszy syn Leon (1868–1927). 
W 1921 r. z inicjatywy księdza Iwana Bławatskiego wykonano pierwszy w Galicji pomnik ukraińskich Strzelców Siczowych i żołnierzy Ukraińskiej Armii Halickiej.
Przed rokiem 1934 wieś była samodzielną gminą. W II Rzeczypospolitej wieś włączono do gminy Czarnokońce Wielkie (powiat kopyczyniecki, województwo tarnopolskie). 
W 1921 r. wieś liczyła 415 zagród i 1925 mieszkańców, w tym 1289 Rusinów, 601 Polaków i 58 Żydów. W 1942 r. nacjonaliści ukraińscy zamordowali 6-osobową rodzinę żydowską, a w latach 1943–1944 z ich rąk zginęło 63 Polaków.
Po II wojnie światowej wieś znalazła się w ZSRR.

</doc>
<doc id="2282792" url="https://pl.wikipedia.org/wiki?curid=2282792" title="Żelewski VI">
Żelewski VI

Żelewski VI ("Zelewski, Dołęga odmienny") − kaszubski herb szlachecki, według Przemysława Pragerta odmiana herbu Dołęga.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu błękitnym podkowa srebrna z zaćwieczonym na barku krzyżem kawalerskim złotym; w niej pomiędzy ocelami takaż strzała ponad różą srebrną, czteropłatkową."
"Klejnot nad hełmem w koronie dwa pióra strusie, lewe błękitne."
"Labry błękitne, podbite srebrem."
Najwcześniejsze wzmianki.
Witraż z Sali Rajców w Lęborku, podpisany von Zelewski.
Herbowni.
Napis w Sali Rajców wskazuje, że herbu tego używał Eberhard von Zelewski (Żelewski) z Paraszyna, szambelan pruski w 1899, jeden z fundatorów. Jednakże Żelewscy z Paraszyna używali herbu Żelewski II, dlatego podpis pod witrażem może być błędny. Wprawdzie istnieli Żelewscy herbu Dołęga, ale nie mieszkali oni w okolicy.
Rodzina kaszubska tego samego nazwiska, z przydomkiem Bach, pieczętowała się herbem Żelewski, gałąź tej rodziny z Paraszyna używała herbu Żelewski II. Gałąź tej samej rodziny z Siemirowic używała herbu Żelewski III. Inni Zelewscy, osiadli w Prusach Wschodnich, używali herbu Żelewski IV. Jeszcze inni Zelewscy, osiadli w ziemi chełmińskiej i sztumskiej, używali herbu Żelewski V.

</doc>
<doc id="2282795" url="https://pl.wikipedia.org/wiki?curid=2282795" title="Somewhere">
Somewhere

Somewhere – utwór muzyczny z roku 1956, pochodzący z musicalu "West Side Story", który trafił na deski Broadwayu w 1957 roku. Kompozytorem dzieła jest Leonard Bernstein, natomiast autorem tekstu jest Stephen Sondheim. Producentem nagrania jest Goddard Lieberson. Fragment melodii kompozycji zapożyczony jest z V koncertu fortepianowego Beethovena. Także dłuższa fraza z „Somewhere”, wzoruje się na "Jeziorze łabędzim" Piotra Czajkowskiego.
Historia.
„Somewhere” pojawia się w drugim akcie musicalu, które wykonywane jest przez Reri Grist, wcielającą się w bohaterkę Consuelo. W 1957 roku pojawiło się na albumie zawierającym utwory wykorzystane w musicalu, a także w filmowej wersji produkcji z 1961 roku.
Inne wersje.
Od lat 60. utwór został nagrany przez wielu artystów. Wersja, jaką w 1964 roku przedstawił P.J. Proby, okazała się przebojem. Singiel dotarł do miejsca 6. brytyjskiego zestawienia. Rok później po „Somewhere” sięgnęło żeńskie trio The Supremes, choć ich wersja ujrzała światło dzienne dopiero w 2004 roku. Barbra Streisand nagrała utwór w 1985 roku, który został zamieszczony na jej płycie "The Broadway Album". Piosenka została wydana jako pierwszy singiel promujący płytę, często pojawiając się w koncertowym repertuarze Streisand. W latach 90. piosenkę nagrał Phil Collins, a także duet Pet Shop Boys, których wersja znalazła się na dodatkowym krążku albumu "Bilingual".

</doc>
<doc id="2282799" url="https://pl.wikipedia.org/wiki?curid=2282799" title="Samsung Galaxy 3">
Samsung Galaxy 3

Samsung Galaxy 3 (znany jako: Apollo, i5800) – smartfon produkcji firmy Samsung wyposażony w moduły Bluetooth, Wi-Fi, GPS oraz moduły łączności GPRS, EDGE (GSM) i WCDMA, HSDPA (UMTS). Urządzenie pracuje pod kontrolą systemu operacyjnego Android. Apollo wyposażony jest w dotykowy (pojemnościowy) wyświetlacz TFT LCD o przekątnej 3,2", czytnik kart pamięci microSD), złącze microUSB oraz złącze słuchawkowe jack 3,5 mm (minijack).

</doc>
<doc id="2282803" url="https://pl.wikipedia.org/wiki?curid=2282803" title="Smutna ballada na trąbkę">
Smutna ballada na trąbkę



</doc>
<doc id="2282804" url="https://pl.wikipedia.org/wiki?curid=2282804" title="Huenfeld">
Huenfeld



</doc>
<doc id="2282805" url="https://pl.wikipedia.org/wiki?curid=2282805" title="Roy Hibbert">
Roy Hibbert

Roy Denzil Hibbert (ur. 11 grudnia 1986 w Nowym Jorku) – amerykański koszykarz, pochodzenia jamajskiego, grający na pozycji środkowego, obecnie trener od rozwoju zawodników w klubie Philadelphia 76ers.
Hibbert jest absolwentem uniwersytetu Georgetown, gdzie grał w drużynie uczelnianej Georgetown Hoyas. Początkowo miał wziąć udział drafcie 2007, jednak pozostał na college. Rok później trafił do draftu NBA 2008, w którym został wybrany z numerem 17 przez Toronto Raptors, jednak szybko został oddany do Indiany. Uczestnik meczu gwiazd 2012 i 2014.
2 czerwca 2014 został wybrany do drugiej piątki defensorów sezonu 2013/14. Zajął też drugie miejsce w głosowaniu na obrońcę roku NBA.
9 lipca 2015 roku trafił w wyniku wymiany do zespołu Los Angeles Lakers, w zamian za przyszły wybór II rundy draftu NBA. 2 lutego 2017 został wymieniony do Milwaukee Bucks wraz ze Spencerem Hawesem, w zamiana za Milesa Plumlee oraz zobowiązania gotówkowe. 23 lutego 2017, zanim rozegrał jakiekolwiek spotkanie w barwach Bucks, został wysłany do Denver Nuggets w zamian za chroniony wybór II rundy draftu 2019.
18 lipca 2018 ogłosił zakończenie kariery zawodniczej.
9 sierpnia 2019 objął stanowisko trenera do spraw rozwoju zawodników w klubie Philadelphia 76ers.
Statystyki.
NCAA.
Na podstawie Sports-Reference.com 
NBA.
Na podstawie Basketball-Reference.com 

</doc>
<doc id="2282807" url="https://pl.wikipedia.org/wiki?curid=2282807" title="Dziewanna fioletowa">
Dziewanna fioletowa

Dziewanna fioletowa ("Verbascum phoeniceum" L.) – gatunek rośliny z rodziny trędownikowatych. We florze Polski ma status gatunku rodzimego, chociaż według niektórych opracowań jest kenofitem.
Rozmieszczenie geograficzne.
Występuje w Europie Południowej i Środkowej oraz na znacznej części obszaru Azji (Kaukaz, Turcja, Zachodnia Syberia, Kazachstan, Kirgistan, Chiny). W Polsce jest rzadka, występuje na niżu, z wyjątkiem północnej części. Najliczniej występuje w południowej i wschodniej części niżu. W Karpatach znana jest tylko z jednego stanowiska na Pogórzu Wielickim. Znajduje się w okolicach Sułkowic, na południowym, podszczytowym stoku wzgórza Babia Góra.
Biologia i ekologia.
Zazwyczaj roślina dwuletnia, hemikryptofit, czasami tylko roślina jednoroczna. W pierwszym roku wegetacji tworzy przy ziemi różyczkę liści, a dopiero w drugim roku wyrasta łodyga z kwiatostanem. Rośnie na słonecznych i suchych miejscach, na wzgórzach, łachach nadrzecznych, nasypach kolejowych. Preferuje gleby wapienne. Liczba chromosomów 2n = 32. W klasyfikacji zbiorowisk roślinnych gatunek charakterystyczny dla rzędu (O.) "Festucetalia valesiacae".
Zmienność.
Tworzy mieszańce z dziewanną austriacką, dz. drobnokwiatową, dz. kutnerowatą, dz. pospolitą, dz. rdzawą, dz. wielkokwiatową i innymi.
Zagrożenia i ochrona.
W 2014 roku dziewanna fioletowa została objęta ochroną częściową. Została umieszczona na polskiej czerwonej liście w kategorii NT (bliski zagrożenia).

</doc>
<doc id="2282810" url="https://pl.wikipedia.org/wiki?curid=2282810" title="Żeromski (kaszubski herb szlachecki)">
Żeromski (kaszubski herb szlachecki)

Żeromski (Zeromski, Brochwicz odmienny, Brochwicz IV odmienny) – kaszubski herb szlachecki. Nie należy mylić go z herbem o takiej samej nazwie, znanym z jedynego wizerunku pieczętnego z XVI wieku.
Opis herbu.
Herb znany przynajmniej w dwóch wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
Żeromski (Zeromski, Brochwicz odmienny, Brochwicz IV odmienny): "W polu czerwonym jeleń leżący naturalny, z głową w lewo i wzniesioną prawą przednią nogą; nad nim półksiężyc srebrny z twarzą, nad którym trzy gwiazdy złote - po jednej nad każdym rogiem i jedna, nieco niżej, w środku. Klejnot: nad hełmem w koronie pięć piór strusich. Labry: czerwone, podbite srebrem."
Żeromski odmienny (Zeromski, Brochwicz odmienny, Brochwicz IV odmienny): Jeleń jest srebrny, obie nogi podkurczone, księżyc jest złoty i bez twarzy, brak gwiazd za to na lewo, na prawo i w środku po kuli złotej.
Najwcześniejsze wzmianki.
Oba warianty wymienia "Nowy Siebmacher". Niewykluczone, że kule w wariancie drugim to źle odbite przez pieczęć gwiazdy (herb pochodzi z pieczęci z XVIII wieku). Wariant I wymieniają ponadto: Bagmihl ("Pommersches Wappenbuch") i Ledebur ("Adelsleksikon der Preussichen Monarchie").
Rodzina Żeromski.
Na Kaszubach istniały dwie rodziny tego nazwiska. Jedna to Żeromscy z Żeromina nad jeziorem Jasień, zaś druga to Żeromscy z Żuromina nad Jeziorem Raduńskim. Właściwe nazwisko tych drugich to Żuromscy. Pierwsza wzmianka o rodzinie pochodzi z 1570 (Szieromski), kolejna z 1608 (Wawrzyniec Żeromski, Andrzej Żeromski, Walenty Żeromski), 1662 (Zoromski). W wiekach XVII-XVIII rodzina posiadała dział w Częstkowie. W 1721 Ludwik Żeromski i Michał Żuromski posłowali na sejmik w Mirachowie. W 1764, Michał Żeromski posłował na sejm elekcyjny.
Herbowni.
Żeromski (Szieromski, Zeromski, Zeromsky, Zoromsky, Zuromski, Żeromiński, Żuromski) z Żeromina (przypisywano im ponadto także herb Brochwicz II, choć Pragert pisze, że bardziej poprawny byłby Brochwicz IV, który też ma jelenia leżącego). Herb Żeromskich z Żuromina jest nieznany.

</doc>
<doc id="2282812" url="https://pl.wikipedia.org/wiki?curid=2282812" title="Lufthansa Italia">
Lufthansa Italia

Lufthansa Italia S.p.A – nieistniejąca spółka zależna niemieckiego przedsiębiorstwa Lufthansa z siedzibą w kompleksie Leoni Centro w Mediolanie. Spółka oferowała loty między 2 lutego 2009 a 29 października 2011.
Flota.
W październiku 2010 średni wiek floty wynosił 13,1 roku.

</doc>
<doc id="2282814" url="https://pl.wikipedia.org/wiki?curid=2282814" title="Łysienie dyfuzyjne">
Łysienie dyfuzyjne

Łysienie dyfuzyjne – rodzaj stanu chorobowego objawiający się nadmierną utratą włosów, obejmującą obszar skóry głowy. Charakterystyczna dla stanu łysienia dyfuzyjnego jest rozproszona utrata włosów.
Przyczyny łysienia dyfuzyjnego.
Rozproszona utrata włosów określana mianem łysienia dyfuzyjnego na ogół związana jest ze stanem bardzo wysokiej gorączki. W momencie, w którym organizm chorego doświadcza stanu zwiększenia temperatury ciała w punkcie nastawczym przekraczającego normę, dochodzi z reguły do uszkodzenia struktury mieszków włosowych. Niemniej jednak przyczyny łysienia dyfuzyjnego upatrywać można również u pacjentów z nadczynnością tarczycy. W takim przypadku, kiedy ma miejsce nadmierna produkcja hormonów tarczycy bądź nadmierne pobudzenie, włosy chorego stają się cienkie i bardzo delikatne. Choroba w niemalże połowie przypadków prowadzi do łysienia dyfuzyjnego oraz zmniejszenia owłosienia na całym ciele. Nieco inny przebieg tego rodzaju łysienia związany jest z niedoczynnością tarczycy. Wówczas choroba postępuje powoli, natomiast włosy osoby chorej stają się przerzedzone, suche, szorstkie i łamliwe. Niekiedy dolegliwości towarzyszy także tzw. objaw Hertoghe’a, który polega na wyłysieniu 1/3 zewnętrznej części brwi. Wówczas analiza cebulki włosowej wykazuje dużą ilość włosów będących już w stanie spoczynku.
Leczenie.
Sama dolegliwość łysienia dyfuzyjnego jest związana ze stanem gorączki bądź też chorobami nadczynności oraz niedoczynności tarczycy. W związku z powyższym, leczenie dolegliwości uzależnione będzie od terapii podejmowanej w celach wyleczenia pacjenta z uprzednio wspomnianych chorób. W momencie wyleczenia chorego następuje z reguły powrót do poprzedniego stanu zdrowia, ponieważ łysienie dyfuzyjne wykazuje charakter odwracalny.

</doc>
<doc id="2282815" url="https://pl.wikipedia.org/wiki?curid=2282815" title="Bałkański bazar">
Bałkański bazar

Bałkański bazar (tytuł oryginalny: "Ballkan pazar") – albańsko-włoski film fabularny z roku 2011 w reżyserii Edmonda Budiny.
Fabuła.
Akcja filmu rozgrywa się w jednej z wiosek południowej Albanii, dokąd przybywają dwie cudzoziemki: Jolie i Orsola. Szukając miejsca, gdzie spoczywa ich dziadek i ojciec trafiają na jeden z najdziwniejszych bazarów, jakie spotkały w swoim życiu. Można na nim kupić i sprzedać „oryginalne” kości przodków.
Fabuła nawiązuje do wydarzeń, które rozegrały się w przeszłości we wsi Kosinë k. Përmetu, gdzie miejscowa ludność próbowała sprzedać władzom Grecji szczątki własnych przodków, jako ofiar wojny włosko-greckiej 1940–1941.

</doc>
<doc id="2282816" url="https://pl.wikipedia.org/wiki?curid=2282816" title="Aleksander Lutze-Birk">
Aleksander Lutze-Birk

Aleksander Wilhelm Lutze-Birk ps. "Stefan", "Dynamit Piroksilinowicz" (ur. 13 grudnia 1878 w Rydze, zm. 17 kwietnia 1974 w Warszawie) – polski inżynier, działacz niepodległościowy, członek Organizacji Bojowej PPS.
Życiorys.
Syn Jana i Eufrozyny z Kozłowskich. Był uczniem gimnazjum w Rydze, a następnie studentem Wydziału Mechanicznego Politechniki Ryskiej. Od 1900 do 1905 studiował na Politechnice w Zurychu, gdzie był współpracownikiem Ignacego Mościckiego. Od 1905 działał w Organizacji Bojowej PPS, był m.in. od września 1905 kierownikiem tajnego laboratorium wyrobu bomb i granatów w Warszawie. Był twórcą nowego rodzaju bomb służących do zamachów na carskich urzędników. Wraz z Józefem Montwiłł-Mireckim jeździł do Łodzi ucząc bojowców składania i rozbrajania granatów ręcznych. Przez Leona Wasilewskiego nazywany był żartobliwie „Dynamitem Proksilinowiczem”. Na początku 1907 zlikwidowano laboratorium, zaś Lutze-Birk został skierowany do Zakopanego na kurację zdrowotną.
We wrześniu 1908 był uczestnikiem „akcji pod Bezdanami” pod dowództwem Józefa Piłsudskiego.
W 1908 wycofał się z działalności politycznej i rozpoczął pracę na Politechnice Lwowskiej. Od 1914 do 1916 jako obywatel rosyjski był internowany w Brnie. W 1916 został docentem Politechniki Lwowskiej, a w latach 1916–1939 był jej wykładowcą. W listopadzie 1918 był uczestnikiem obrony Lwowa. Wraz z innymi inżynierami politechniki zorganizował m.in. warsztaty techniczne naprawiające uzbrojenie.
Od 1919 do 1923 pracował w służbie dyplomatycznej, m.in. od 1920 do 1923 był konsulem w Rydze. Od 1924 był dyrektorem technicznym fabryki konserw „Produkt” w Warszawie, od 1925 do 1933 urzędnikiem Ministerstwa Pracy i Opieki Społecznej.
Od 1927 do 1939 był jednocześnie wykładowcą Szkoły Głównej Gospodarstwa Wiejskiego. Od 1934 był wolnomularzem Wielkiej Loży Narodowej Polski.
Od 1933 do 1935 był naczelnikiem Biura technicznego Państwowego Monopolu Spirytusowego, zaś od 1935 do 1941 kierownikiem Centralnych Warsztatów Samochodowych, zaś od 1941 do 1944 pracownikiem wydziału Technicznego Zarządu Miejskiego w Warszawie. W okresie okupacji niemieckiej przejściowo więziony przez Niemców. W jego mieszaniu przy ul. Pilickiej 36 przechowywany był sprzęt łączności do obsługi Komendy Głównej AK w trakcie powstania warszawskiego.
Od 1945 do 1954 był pracownikiem Zjednoczenia Przemysłu Spirytusowego. Był uczestnikiem Klubu Krzywego Koła, zaś w lutym 1961 jednym z założycieli tajnej loży wolnomularskiej „Kopernik”.
Aleksander Lutze-Birk spoczywa na cmentarzu Stare Powązki w Warszawie (kwatera 224-2-3).

</doc>
<doc id="2282819" url="https://pl.wikipedia.org/wiki?curid=2282819" title="Schronienie (film)">
Schronienie (film)



</doc>
<doc id="2282820" url="https://pl.wikipedia.org/wiki?curid=2282820" title="Łysienie dziedziczne">
Łysienie dziedziczne

Łysienie dziedziczne – choroba o podłożu genetycznym. Łysienie dziedziczne dotyczy zarówno kobiet jak i mężczyzn. Stan chorobowy ujawnia się wraz z wiekiem. Za jego bezpośrednią przyczynę uznaje się reakcję chemiczną dihydrotestosteronu (DHT) z genetycznie podatnymi mieszkami włosowymi. Choroba dotyka głównie mężczyzn między dwudziestym a pięćdziesiątym rokiem życia.
Przyczyny.
Przyczyną występowania dolegliwości łysienia dziedzicznego jest dihydrotestosteron (DHT). Wchodzi on w reakcję chemiczną z podatnymi na jego działanie, mieszkami włosowymi. Podatność mieszków ma charakter genetyczny. Z tego względu w celu oszacowania możliwości wystąpienia choroby, zalecane jest określenie historii łysienia w rodzinie potencjalnego pacjenta. Niekiedy za przyczynę łysienia dziedzicznego uznawano także podeszły wiek pacjenta. Miało to związek z faktem, że zmiana hormonów w organizmie następowała z reguły w podeszłym wieku. Niemniej jednak w wybranych przypadkach ten rodzaj łysienia może pojawić się na nawet u pacjentów po dwudziestym roku życia. W przypadku mężczyzn hormon testosteron wchodzi w reakcję z enzymem (znanym, jako 5 – alfa reduktaza). W następnej kolejności jest on konwertowany do dihydrotestosteronu (DHT), który wpływa zmniejszenia mieszków włosowych, powodując w ten sposób proces utraty włosów.
Przebieg.
Za początek choroby uznaje się zmniejszenie grubości włosów oraz ich nadmierne wypadanie. W przypadku mężczyzn proces ten – w początkowej fazie – obejmuje okolice skroni i okolicę ciemieniową. W fazie zaawansowanej skóra głowy pokryta jest włosami już tylko na obrzeżach, z boków i tyłu głowy. Choroba dotyka około 50% mężczyzn do momentu osiągnięcia przez nich wieku 50 lat. W przypadku kobiet stan chorobowy jest zarówno rozleglejszy, jak i jednocześnie mniej widoczny. Pierwsze dolegliwości dotykają okolicy środka głowy, natomiast linia włosów nad czołem i skrońmi zwykle nie ulega zmianom. Z reguły nie dochodzi do całkowitego wyłysienia, co ma bezpośredni związek z mniejszą zawartością testosteronu obecnego w organizmie kobiety. Dolegliwość dotyka około 40% kobiet przed osiągnięciem wieku 50 lat. Łysienie dziedziczne może rozpocząć się we wczesnym wieku. Jest ono najczęstszym typem utraty włosów. 
Leczenie.
Do metod wyeliminowania utraty włosów zalicza się:
Pacjenci dotknięci problemem łysienia dziedzicznego powinni wzbogacić swoją dietę w witaminy A, D i E. Ta terapia nie stanowi rozwiązania problemu, jest jednak zalecana ze względu na efekt wzmocnienia włosów. Komfort życia mogą poprawić peruki. Peruki z włosów naturalnych lub włosów syntetycznych mogą prezentować się naturalnie i być trudne do odróżnienia od naturalnych pasm.

</doc>
<doc id="2282822" url="https://pl.wikipedia.org/wiki?curid=2282822" title="Babia Góra (ujednoznacznienie)">
Babia Góra (ujednoznacznienie)



</doc>
<doc id="2282823" url="https://pl.wikipedia.org/wiki?curid=2282823" title="Tann">
Tann

Niemcy:
Szwajcaria:
Osoby:
Inne:
Zobacz też:

</doc>
<doc id="2282824" url="https://pl.wikipedia.org/wiki?curid=2282824" title="Thann">
Thann

Francja:
Zobacz też:

</doc>
<doc id="2282825" url="https://pl.wikipedia.org/wiki?curid=2282825" title="WNBA">
WNBA



</doc>
<doc id="2282829" url="https://pl.wikipedia.org/wiki?curid=2282829" title="Jan Lipowski">
Jan Lipowski

Jan Lipowski (ur. 20 lutego 1912 r. w Zakopanem, zm. 5 maja 1996 w Zakopanem) – narciarz, trener, olimpijczyk z St.Moritz 1948.
Był zawodnikiem Wisły Zakopane. Zdobył mistrzostwo Polski w slalomie specjalnym w 1936 r.. Był wicemistrzem Polski w 1935 roku w kombinacji norweskiej oraz w zjeździe w 1937 r.
Na igrzyskach olimpijskich w 1948 r. nie ukończył slalomu specjalnego na skutek upadku w drugim przejeździe. Po zakończeniu kariery był trenerem.

</doc>
<doc id="2282830" url="https://pl.wikipedia.org/wiki?curid=2282830" title="José Alberto Soto">
José Alberto Soto



</doc>
<doc id="2282831" url="https://pl.wikipedia.org/wiki?curid=2282831" title="Żukowski (herb szlachecki)">
Żukowski (herb szlachecki)

Żukowski ("Walka, Sas pruski odmienny") – kaszubski herb szlachecki.
Opis herbu.
Herb występował przynajmniej w trzech wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
Żukowski I ("Walka, Sas pruski odmienny"): "W polu czerwonym półksiężyc złoty, nad nim miecz srebrny; po obu stronach rękojeści po gwieździe złotej. Klejnot: nad hełmem w koronie godło na ogonie pawim. Labry czerwone, podbite srebrem."
Żukowski Ia ("Sas pruski odmienny"): Inny klejnot - miecz na opak nad półksiężycem złotym, na ogonie pawim.
Żukowski II ("Zukowski, Zuchowski, Walka odmienny, Sas pruski odmienny"): Półksiężyc z twarzą, klejnot to sam ogon pawi.
Najwcześniejsze wzmianki.
Wariant pierwszy wymieniany przez Dachnowskiego ("Herbarz szlachty Prus Królewskich", jest to pierwsza wzmianka) i"Nowego Siebmachera". Wariant Ia wzmiankowany przez Dachnowskiego. Wariant II wymieniany przez Ledebura ("Pommersches Wappenbuch") i "Nowego Siebmachera".
Rodzina Żukowskich.
Rodzina o nazwisku odmiejscowym od Żukowa koło Nowej Cerkwi lub Żukówka koło Parchowa. Pierwsze wzmianki o rodzinie z Żukówka pochodzą z 1599 (Paweł, heretyk), kolejna z 1608 (Paweł i Wojciech, oraz Marcin, Michał, Maciej, ci ostatni to odrębni Żukowscy, biorący nazwisko od Żukówka). Żukowscy z Żukowa wzmiankowani po raz pierwszy w 1570 (trzech Żukowskich). Byli drobną szlachtą, z samego krańca Kaszub. Posiadali działy we wsiach Chwarzno (powiat kościerski), Kęsowo i Wlewsk. W połowie XVII wieku wymieniani jeszcze jako właściciele części we wsiach Malachin, Osowo oraz na Warmii. W XVIII oprócz gniazda posiadali także Stawiska koło Kościerzyny oraz Drzonowo i Zegartowice. Rodzina wydała kilku urzędników ziemskich niskiego szczebla i posłów.
Herbowni.
Żukowski (Suckowski, Szuckowski, Zuchowski, Zukowski).

</doc>
<doc id="2282832" url="https://pl.wikipedia.org/wiki?curid=2282832" title="Stanislav Lusk">
Stanislav Lusk

Stanislav Lusk (ur. 12 listopada 1932, zm. 6 maja 1987) – czeski wioślarz. W barwach Czechosłowacji dwukrotny medalista olimpijski.
Brał udział w trzech igrzyskach (IO 52, IO 56, IO 60), na dwóch zdobywał medale. W 1952 triumfował w czwórce ze sternikiem. Osadę tworzyli również Karel Mejta, Jiří Havlis, Jan Jindra i Miroslav Koranda. W 1960 był trzeci w ósemce.

</doc>
<doc id="2282834" url="https://pl.wikipedia.org/wiki?curid=2282834" title="Izabela Aviz">
Izabela Aviz

Izabela Aviz (ur. 21 lutego 1397 w Évorze, zm. 17 grudnia 1471) – infantka portugalska i poprzez małżeństwo księżna Burgundii.
Urodziła się jako córka króla Portugalii Jana I Dobrego i jego żony królowej Filipy. Jej starszym bratem był przyszły król Portugalii Edward I. 
25 lipca 1429 poślubiła w Lizbonie "per procura" dwukrotnie owdowiałego księcia Burgundii Filipa III Dobrego, zostając jego trzecią żoną. Ceremonię powtórzono 7 stycznia 1430 w Brugii, w obecności obojga małżonków. Para miała trzech synów:

</doc>
<doc id="2282835" url="https://pl.wikipedia.org/wiki?curid=2282835" title="Tramwaje w Klużu-Napoce">
Tramwaje w Klużu-Napoce

Tramwaje w Klużu-Napoce − system komunikacji tramwajowej działający w rumuńskim mieście Kluż-Napoka.
Historia.
Pierwszą część z 13 km linii oddano do eksploatacji 1 października 1987. Pierwszy odcinek linii zaczynał się przy dworcu kolejowym a kończyła przy kombinacie maszynowym CUG. Kolejną część trasy oddano do użytku 10 listopada 1987. Następnej linii do osiedla Gheorgheni do tej pory nie zrealizowano.
Linie.
Stan z 9 kwietnia 2020 r.
Tabor.
Pierwszymi tramwajami eksploatowanymi w Klużu były wagony V2A i V3A. W latach 1997−1999 sprowadzono z Berlina 26 wagonów Tatra KT4D. Kolejne tramwaje sprowadzono w 2002 z Magdeburga były to tramwaje typu Tatra T4D w ilości 18 sztuk. W styczniu 2009 sprowadzono z Poczdamu tramwaje Tatra KT4DM.
23 grudnia 2011 zawarto wstępną umowę z polskim przedsiębiorstwem Pesa w sprawie dostawy 12 tramwajów z rodziny Swing. Decyzję zaskarżyło konkurencyjne przedsiębiorstwo Astra Vagoane Călători, a Krajowa Rada Rozpatrywania Skarg uznała skargę za zasadną, ale od decyzji komisji odwołała się natomiast PESA i 22 marca 2012 sąd apelacyjny w Klużu przyznał rację bydgoskiemu przedsiębiorstwu. Umowę podpisano 28 marca, a pierwszy pojazd ma dotrzeć do miasta przed otwarciem nowej linii tramwajowej pod koniec maja 2012, a kolejne będą dostarczane do końca roku.
Tabor eksploatowany liniowo według stanu z 9 kwietnia 2020 r.:

</doc>
<doc id="2282839" url="https://pl.wikipedia.org/wiki?curid=2282839" title="Józef Marusarz">
Józef Marusarz

Józef Marusarz (ur. 25 stycznia 1926 w Zakopanem, zm. 3 kwietnia 1996 tamże) – narciarz, olimpijczyk z St.Moritz 1948, Oslo 1952 i Cortina d’Ampezzo 1956, pięciokrotny mistrz Polski w konkurencjach alpejskich, akademicki mistrz świata, architekt.
Ukończył studia na Wydziale Architektury Politechniki Krakowskiej. Swoją karierę narciarską rozpoczął jako nastolatek w SN PTT. W wieku 13 lat wystartował po raz pierwszy w zawodach narciarskich razem z seniorami zajmując 25. miejsce w biegu zjazdowym i 14 w kombinacji alpejskiej. Po wojnie kontynuował uprawianie sportu.
Był wielokrotnym medalistą mistrzostw Polski w konkurencjach alpejskich:
Był akademickim mistrzem świata w zjeździe (1949), kombinacji alpejskiej (1949) i slalomie gigancie (1953). Dwukrotny zwycięzca Memoriału B.Czecha i H.Marusarzówny.
Trzykrotnie brał udział w igrzyskach olimpijskich. W 1948 roku zajął 35. miejsce w zjeździe, 31. miejsce w slalomie specjalnym i 27. miejsce w kombinacji alpejskiej. W roku 1952 wystartował w biegu zjazdowym zajmując 43. miejsce oraz w slalomie gigancie zajmując 48. miejsce. Na kolejnych igrzyskach (1956) wystartował tylko w slalomie gigancie zajmując 35. miejsce.
W 1964 zakończył karierę sportową i podjął pracę w Biurze Planowania w Zakopanem. Pracował w zawodzie architekta rok w Wiedniu, trzy lata w Kanadzie. Po powrocie przez rok pracował w Bielsku, a następnie przeniósł się do Zakopanego. Był synem Jędrzeja Marusarza, bratem Andrzeja Marusarza i stryjecznym bratem Stanisława Marusarza. Został pochowany na Pęksowym Brzyzku (kw. P-II-3).

</doc>
<doc id="2282841" url="https://pl.wikipedia.org/wiki?curid=2282841" title="Marian Zabłocki">
Marian Zabłocki

Marian Zabłocki (ur. 1 lutego 1924 w Jarosławiu, zm. 20 stycznia 2011 w Krakowie) – polski naukowiec, prof. dr hab. inż., specjalista silników spalinowych, związany z Politechniką Krakowską.
Życiorys.
Syn Wincentego Zabłockiego herbu Łada (agronoma, absolwenta Akademii Rolniczej w Dublanach, weterana pierwszej wojny światowej) i Olgi z d. Trusz, nauczycielki, pochodzącej z inteligenckiej rodziny rusińskiej; jej wujem i ojcem chrzestnym Mariana był Cyryl Czerlunczakiewicz. Dzieciństwo spędził w Szówsku k. Jarosławia, gdzie jego ojciec sprawował funkcję zarządcy tamtejszych dóbr ks. Witolda Czartoryskiego (1864–1945). Następnie rodzina przeprowadziła się do Jarosławia, gdzie w okresie okupacji ukończył Państwową Szkołę Budownictwa.
Po zakończeniu drugiej wojny światowej podjął studia na Wydziale Komunikacji Akademii Górniczej w Krakowie, które ukończył w 1951, od 1946 pracując jako asystent w Katedrze Silników Samochodowych i Lotniczych. W latach 1953–1954 był słuchaczem studiów uzupełniających w zakresie fizyki doświadczalnej na Uniwersytecie Jagiellońskim. W roku 1961 uzyskał tytuł doktora nauk technicznych na Wydziale Mechanicznym Politechniki Krakowskiej (rozprawa doktorska „Przystosowanie silnika wysokoprężnego do napędu dwupaliwowego, a to olejem napędowym i gazem generatorowym”), w 1965 wydał rozprawę habilitacyjną „Zagadnienia spalania w silnikach dwupaliwowych z zapłonem samoczynnym, zasilanych paliwem ciekłym i gazowym”. W 1974 r. został profesorem nauk technicznych.
Szczególne zasługi położył na polu badań nad silnikami wysokoprężnymi, toksycznością spalin oraz stosowaniem paliw alternatywnych; w tych dziedzinach był uznanym autorytetem międzynarodowym. Aktywnie współpracował z polskimi zakładami przemysłu motoryzacyjnego (m.in. WSK Mielec, ZM Wola, WSW Andrychów) i zagranicznymi (głównie niemieckimi i austriackimi) jednostkami badawczo-naukowymi. Na jego dorobek naukowy składa się m.in. 11 monografii, 7 książek o tematyce silnikowej, 6 patentów i kierowanie 9 projektami Komitetu Badań Naukowych.
Związany z Politechniką Krakowską od początków jej istnienia, prof. Zabłocki był wieloletnim kierownikiem jej Zakładu Silników Wysokoprężnych, sprawował też m.in. funkcje prodziekana Wydziału Mechanicznego PK i dyrektora Instytutu Pojazdów Samochodowych i Silników Spalinowych tamże.
Od 1968 przewodniczący Sekcji Silników Spalinowych przy Oddziale Wojewódzkim SIMP w Krakowie, w latach 1975–1984 członek Rady Głównej NOT, od 1981 przewodniczący Komisji Motoryzacji PAN, przewodniczący Komisji Naukowo-Problemowej Motoryzacji PAN w Krakowie w l. 1981–1996, w l. 1995–2004 pracownik Instytutu Nafty i Gazu; członek Międzynarodowej Rady Silników Spalinowych CIMAC oraz jeden z twórców i sekretarz Polskiego Komitetu Krajowego CIMAC w l. 1977–1996. Członek Rad Naukowych Instytutu Lotnictwa, Przemysłowego Instytutu Motoryzacji oraz przy Ministrze Przemysłu Maszynowego.
Odznaczony Złotym Krzyżem Zasługi (1973), Krzyżem Kawalerskim Orderu Odrodzenia Polski (1977), Medalem Komisji Edukacji Narodowej (1977) oraz licznymi odznakami NOT, SIMP i zakładów przemysłowych; laureat nagród ministra nauki i szkolnictwa wyższego oraz ministra przemysłu maszynowego.
Pochowany na Cmentarzu Rakowickim w Krakowie, w grobowcu rodzinnym.

</doc>
<doc id="2282842" url="https://pl.wikipedia.org/wiki?curid=2282842" title="Robert Gasperowicz">
Robert Gasperowicz

Robert Gasperowicz (ur. 29 grudnia 1969) – polski muzyk, kompozytor, gitarzysta i wokalista. Gasperowicz współpracował z takimi grupami muzycznymi jak: Slashing Death, Otoczenie, Mad Joy, Sweet Noise, Third Degree, Desecrator, Samo oraz Nyia.

</doc>
<doc id="2282843" url="https://pl.wikipedia.org/wiki?curid=2282843" title="Jan Pawlica">
Jan Pawlica

Jan Pawlica (ur. 3 listopada 1923 r. w Zakopanem, zm. 18 października 1972 r. tamże) – narciarz, olimpijczyk z St. Moritz 1948.
Mistrz Polski w slalomie specjalnym w 1946 roku oraz wicemistrz w 1947 i 1950 r. Był również brązowym medalistą w kombinacji alpejskiej w 1946 i 1947 roku.
Na igrzyskach olimpijskich w 1948 r. nie ukończył biegu zjazdowego z powodu kontuzji (złamał nogę). Pochowany na Nowym Cmentarzu przy ulicy Nowotarskiej w Zakopanem (kw. L-A-1).

</doc>
<doc id="2282847" url="https://pl.wikipedia.org/wiki?curid=2282847" title="José Luis Redrado Marchite">
José Luis Redrado Marchite

José Luis Redrado Marchite OH (ur. 19 marca 1936 w Fustiñana) – hiszpański duchowny katolicki, biskup, sekretarz Papieskiej Rady ds. Duszpasterstwa Służby Zdrowia w latach 1998-2011.
Życiorys.
Wstąpił do zakonu bonifratrów, 11 lipca 1965 otrzymał święcenia kapłańskie. Pełnił różne funkcje w swoim zakonie. W latach 1986-2011 był sekretarzem Papieskiej Rady ds. Duszpasterstwa Służby Zdrowia.
Episkopat.
6 grudnia 1998 został wyniesiony przez Jana Pawła II do godności biskupa ze stolicą tytularną "Aufinium". Sakry biskupiej 6 stycznia 1999 r. udzielił mu papież Jan Paweł II. Jest pierwszym członkiem zakonu bonifratrów, który został biskupem. 14 lipca 2011 przeszedł na emeryturę, a jego następcą został Jean-Marie Mate Musivi Mupendawatu.

</doc>
<doc id="2282850" url="https://pl.wikipedia.org/wiki?curid=2282850" title="Urbanistyka Gryfic">
Urbanistyka Gryfic

Urbanistyka Gryfic – koncepcja planistyczna dotycząca powstania i rozwoju miasta Gryfice.
Badania archeologiczne.
Na terenie Starego Miasta, w latach 60. XX w. przeprowadzone zostały doraźne badania powierzchniowe, a od ok. 20 lat specjalistyczne badania archeologiczne. Wykonywane były w czasie robót budowlanych, w trakcie których zmodernizowano infrastrukturę. W kilku partiach Starego Miasta odkopano źródła materialne, z okresu późnego średniowiecza. Tuż przy ul. Wałowej, w południowej jej części (S) odkopano relikty muru miejskiego oraz zarejestrowano poziom osadowy fosy. Fragmenty fortyfikacji miejskich odkopano również przy ul. Klasztornej.
Dalsze odkrycia zarejestrowały warstwy kulturowe przy ul. Niepodległości (XIV-XV w.) natomiast przy ul. ks. S. Ruta – sondaże i wykopy liniowe odsłoniły fragmenty drewnianego moszczenia, które były wykonane z dranic i belek. Według archeologów stanowiły one część ulicy oraz fragmenty zabudowy mieszkalno-gospodarczej (XIII-XIV w.)
Plan katastralny miasta.
Współczesny plan katastralny Gryfic wyraźnie ujmuje akcenty staromiejskiej zabudowy. Wchłonięte zostały one przez nowożytne elementy zabudowy od południa, zachodu i północy miasta. Stare miasto o wrzecionowatym kształcie obejmuje obszar obecnego śródmieścia – zajmuje przestrzeń o obwodzie 650 m i od 200-350 m rozpiętości, z regularną siatką ulic podłużnych, tj. Wojska Polskiego i Niepodległości oraz poprzecznych – Podgórnej, Kościelnej, Strzeleckiej, Młyńskiej, Szewskiej, Brackiej i Nadrzecznej, przecinających się pod kątem prostym. Granicę Starego Miasta natomiast wyznaczają ulice: Wałowa, Murarska, Klasztorna, Nabrzeżna i Leśna.
Centralną część tego układu wyznaczał do sierpnia 2010 r. – prostokątny rynek (84 x 80 m) z kościołem farnym (kościół WNMP) i przedzielonym wąskim pasem zabudowy. Po przebudowie – w kształt dawnego rynku została wtopiona niecka typu ablacyjnego. Staromiejski układ urbanistyczny jest charakterystyczny dla typu rzędowego, spotykanego w pomorskich miastach portowych.
Zmiany urbanistyczne.
Plan powstały podczas lokacji miasta w 1262 r. na prawie lubeckim uległ zmianie, o czym świadczy obecność centralnego placu, który przez wiele stuleci spełniał funkcję miejsca targowego. W lubeckim układzie urbanistycznym rolę tę piastowała główna ulica (cecha charakterystyczna dla prawa lubeckiego), podobnie jak to ma miejsce w układzie urbanistycznym Gdańska (Długi Targ). Po zmianach, które najprawdopodobniej powstały na skutek budowy kościoła farnego, usytuowania głównego rynku i późniejszej budowy miejskiego ratusza – układ ten przetrwał do XVII w. Maria Miśkiewicz na łamach swojej publikacji "Europa wczesnego średniowiecza. V-XIII wiek" wskazywała, że w XIII w., w miastach przebudowywano założenia urbanistyczne na skutek pojawienia się rynków wewnątrz (łac.) "civitas".
Jeszcze do XIX w. miasto usytuowane na obszarze Starego Miasta było obwarowane murami obronnymi, które zostały wzmocnione dodatkowo wałem ziemnym (XVII w.), poza odcinkiem od strony południowo-zachodniej. Dalsze umocnienia nastąpiły w 1807 r. Od połowy XIX w. rozpoczęto ich powolną rozbiórkę na skutek ich nieprzydatności i rozbudowy urbanistycznej miasta.
Powolna rozbudowa ośrodka nastąpiła już w II poł. XVII w. o przedmieście kamieńskie i trzygłowskie (na południe i południowy wschód od miasta), także o tzw. Nowe Miasto w I poł. XIX w. (dziś Osiedle XXX-lecia na prawobrzeżu rzeki Regi – strona wschodnia) oraz dalsze w stronę zachodnią i północną, szczególnie po 1945 r. Ostatecznie rozbudowa w 2008 r. osiągnęła obszar 1240 ha przy rozciągłości zabudowań miejskich w kierunku południkowym – ok. 2,6 km i równoleżnikowym – ok. 2,7km.
Regularną zabudowę Greifenberga (dziś Gryfice), która objęła stopniowo wszystkie strony Starego Miasta, można datować na pierwszą dekadę XX w. Do tego celu wykorzystano dawne trakty, które zmieniono w ulice. We współczesnej zabudowie nieregularny układ urbanistyczny miasta obserwujemy szczególnie na jego obrzeżach. Dominuje tu budownictwo mieszkalne wielorodzinne (typ blokowisk osiedlowych) i jednorodzinne.
Projekt H. Jansena.
Na uwagę zasługuje niezrealizowana do końca koncepcja przebudowy miasta, według planu prof. dr Hermanna Jansena, znanego europejskiego architekta, który dla miasta Greifenberg (dziś Gryfice) stworzył nowy projekt zabudowy (19-22 marca 1928 r.) W koncepcji H. Jansena założony został harmonijny układ miasta w kierunku wschodnim, południowym i zachodnim. Projekt zakładał rozbudowę dotychczasowych i budowę nowych osiedli mieszkaniowych, z uwzględnieniem dodatkowych obszarów zielonych, których H. Jansen był zwolennikiem.
Północna część miasta miała być przeznaczona na tzw. część przemysłową, w której już funkcjonowała m.in. miejscowa cukrownia. Stare Miasto miało być otoczone pasem zieleni, na wschodzie obejmując park miejski, cmentarz, promenadę, na zachodzie natomiast pas ogrodów rozbudowany o już istniejący tzw. "ogród różany" (niem.) "Rosengarten"). Projekt rozbudowy i przebudowy miasta zakładał również zmianę dotychczasowych ciągów komunikacyjnych, budowę obwodnicy i nowej przeprawy mostowej. Do dziś w Muzeum Architektury Politechniki w Berlinie (niem. "Architekturmuseum der Technischen Universität") zachowało się 8 projektów tegoż autora, które tyczyły miasta Greifenberg in Pommern (dziś Gryfice).
Gryfice dziś.
W Gryficach obecnie jest 114 ulic, 3 ronda (koło bramy Wysokiej im. księcia Warcisława III, u zbiegu ulic Kościuszki i ks. St. Ruta oraz Mickiewicza i 3–Maja) i 1 plac – Zwycięstwa. Miasto podzielone jest na cztery osiedla, wśród których dominują dwa – os. Słoneczne (osiedle nr 1) i os. XXX-lecia (osiedle nr 3).

</doc>
<doc id="2282851" url="https://pl.wikipedia.org/wiki?curid=2282851" title="Jerzy Schindler">
Jerzy Schindler

Jerzy Schindler (ur. 5 lutego 1923 r. w Zakopanem, zm. 10 maja 1992 r. w Krakowie) – narciarz, olimpijczyk z St.Moritz 1948.
Był wicemistrzem Polski. Reprezentował Polskę na igrzyskach olimpijskich w 1948 r. w biegu zjazdowym zajmując 67. miejsce oraz w kombinacji alpejskiej nie kończąc jednak tej konkurencji.

</doc>
<doc id="2282854" url="https://pl.wikipedia.org/wiki?curid=2282854" title="Krasnodębski">
Krasnodębski

Krasnodębski (albo "Sławęcin") – polski herb szlachecki, odmiana herbu Pobóg.
Opis herbu.
Opis zgodnie z klasycznymi regułami blazonowania:
W polu błękitnym na barku złotej podkowy półtora krzyża złotego.
Klejnot: nad hełmiem w koronie pół charta srebrnego w obróży ze smyczą.
Labry: błękitne, podbite złotem.
Wedł. T. Chrząńskiego istniała nieokreślona odmiana "Pobóga" z tym samym godłem tylko srebrnym, w klejnote pół też samego charta w lewo.
Wedł. T. Gajla istniał herb odosobniony Sławęcin: w polu błękitnym na barku srebrnej podkowy półtora krzyża złotego; w klejnote trzy pióra strusie; labry błękitne, podbite srebrem.
Herbowni.
Według Gajla:
Krasnodębski: Krasnodębski.
Sławęcin: Krasnodębski, Sikorski, Skrzypkowski, Wroczeński.
Znani herbowni.
Według Bonieckiego i Uruskiego:
Pomyłka herbowa.
Według opracowania Aleksandra Włodarskiego "Krasnodębscy herbu Krzywda" z 1927 roku wszystkie wyżej wymienione osoby pieczętowały się herbem Krzywda. Pomyłki dopuścił się Kacper Niesiecki w swoim herbarzu "Korona Polska". Na dowód przedstawił Włodarski dwa dokumenty:
Za Niesieckim pomyłkę powtórzyli członkowie Heroldii Królestwa Polskiego, przyznając legitymacje szlacheckie członkom rodu, a następnie Uruski i Boniecki w swoich herbarzach.
Herbem Pobóg odmiana Krasnodębski, przed Heroldią Królestwa Polskiego oraz w Cesarstwie Rosyjskim, w latach 1836 - 1861, zostali wylegitymowani następujący Krasnodębscy:

</doc>
<doc id="2282857" url="https://pl.wikipedia.org/wiki?curid=2282857" title="Jan Jindra">
Jan Jindra

Jan Jindra (ur. 6 marca 1932 w Trzeboniu, zm. 20 września 2021) – czeski wioślarz. W barwach Czechosłowacji dwukrotny medalista olimpijski.
Brał udział w trzech edycjach letnich igrzysk olimpijskich (XV Letnie Igrzyska Olimpijskie Helsinki 1952, XVI Letnie Igrzyska Olimpijskie Melbourne 1956, XVII Letnie Igrzyska Olimpijskie Rzym 1960), podczas dwóch zdobywał medale. W 1952 triumfował w czwórce ze sternikiem. Osadę tworzyli również Stanislav Lusk, Karel Mejta, Jiří Havlis i Miroslav Koranda. W 1960 był trzeci w ósemce.

</doc>
<doc id="2282860" url="https://pl.wikipedia.org/wiki?curid=2282860" title="Tramwaje we Frankfurcie nad Odrą">
Tramwaje we Frankfurcie nad Odrą

Tramwaje we Frankfurcie nad Odrą – system komunikacji tramwajowej działający w niemieckim mieście Frankfurt nad Odrą od 23 stycznia 1898 roku.
Historia.
1879−1913.
Pierwszy projekt wybudowania dwóch linii tramwaju konnego zgłosiła firma "Wolff &amp; Comp"., ale ta oferta została odrzucona ze względu na koszty. Przyjęto za to inną ofertę złożoną przez "Sindikat für Financirung Bau und Betrieb von Secundär für Pferdebahnen". Firma ta zaproponowała wybudowanie także dwóch linii tramwaju konnego: jedną towarową do kopalni węgla brunatnego oraz linię pasażerską, która miałaby kursować pomiędzy Bahnhof a Berlinerstr. Po pertraktacjach firma otrzymała zgodę tylko na linię towarową. 1 lutego 1881 uruchomiono linię kolejki towarowej. Po wybudowaniu tej linii zaczęto rozważać budowę elektrowni i tramwajów elektrycznych. W 1894 zwołano komisje w sprawie budowy tramwajów. Podczas trwania komisji miano wybrać rodzaj napędu gazowy lub elektryczny, ostatecznie wybrano napęd elektryczny. Do budowy tramwajów wybrano firmę AEG z Berlina. Koncesja udzielona AEG obejmowała budowę elektrowni oraz tramwajów elektrycznych. Koncesji udzielono na okres 50 lat, po upływie tego okresu tramwaje miały nieodpłatnie przejść na rzecz miasta. Tramwaje zaczęły kursować na trzech liniach 20 stycznia 1898. Nie uruchomiono tylko odcinka do dworca kolejowego, który otwarto dopiero 6 lutego. Odcinek do dworca kolejowego był bardzo stromy. Po otwarciu sieć składała się z trzech jednotorowych linii o długości 9,5 km, wszystkie linie spotykały się na Wilhelmsplatz.
Linie były oznaczane kolorami:
Linia czerwona docierała do Słubic.
W 1898 przedłużono linię zieloną do Rzeźni. W 1899 firma AEG sprzedała przedsiębiorstwo firmie "Lokalbahn" z Berlina. W grudniu 1899 oddano do użytku czwartą linię niebieską, która kursowała na trasie Logenstr. – Koszary. Długość sieci liczyła 12 km.
1914−1938.
Po wybuchu I wojny światowej brakowało węgla, więc by zaoszczędzić na energii, niektóre linie zostały skrócone. W 1922 powstało przedsiębiorstwo F.E.W (Frankfurckie Zakłady Elektryczne). Udziały w tej firmie miały po 50% miasto oraz "Lokalbahn". W okresie największej inflacji cena biletu na tramwaj kosztowała 100 mld marek, dla porównania w 1898 cena biletu wynosiła 10 fenigów. W 1924 przywrócono ruch na zamkniętych odcinkach. W tym roku także zmieniono system oznaczania linii z kolorów na numery:
oraz zmieniono trasy linii:
W październiku 1925 linię nr 3 wydłużono do Chausseehaus, a linię nr 4 zlikwidowano. Wszystkie linie kursowały co 10 min. W 1927 przedłużono linię nr 2 do stadionu w Słubicach, wybudowana linia była od początku dwutorowa. Rozpoczęto wówczas przebudowę linii na dwutorowe. W latach 30 XX w. linię nr 2 przedłużono do osiedla Westkreuz.
1939−1989.
W czasie II wojny światowej, w sierpniu 1944, wstrzymano ruch pasażerski, a tramwaje przewoziły tylko pocztę i towary do dworca kolejowego, a w lutym 1945 całkowicie wstrzymano ruch tramwajów. W czasie bombardowań miasta ucierpiała zajezdnia oraz torowiska. Pierwszą linię po zakończeniu działań wojennych uruchomiono 10 lipca 1945, była to linia nr 3. Pod koniec sierpnia funkcjonowała także linia nr 1. 28 września uruchomiono linię nr 2, ale tylko na terenie Frankfurtu. W grudniu 1946 "F.E.W." stało się własnością miasta.
W 1947 zmieniono przebieg linii tramwajowych:
W 1948 powstało państwowe przedsiębiorstwo "VEV Frankfurt Oder". W 1957 linię nr 2 poprowadzono nową ulicą Karl-Marx-Strasse. W 1960 wydano zarządzenie według którego w miastach poniżej 300 tys. mieszkańców miano zlikwidować tramwaje. Zarządzenie to wycofano w 1974. Oddano wtedy też nową linię tramwajową od Platz der Republik do Oderallee o długości 2,36 km. W 1976 przedłużono linię nr 3 do nowej końcówki Kopernikusstr, a w lipcu uruchomiono linię nr 4, która kursowała na trasie Kopernikusstr. – Stadion. 20 września 1982 uruchomiono linię nr 5 na trasie Neuberesinchen – Westkreuz o długości 2,3 km.
W 1983 zmieniono przebieg wszystkich linii:
W 1985 uruchomiono linię nr 6 która kursowała na trasie Neuberesinchen – Grosse Oderstrassse. W 1988 otwarto nowy odcinek trasy do Markendorf po którym kursowała linia nr 7. Po otwarciu linii do Markendorf długość linii wynosiła 43,8 km.
Po 1990.
W 1992 powstało przedsiębiorstwo "SVF". W latach 90. zmniejszyła się liczba przewożonych pasażerów toteż postanowiono poprawić jakość usług. W Heilbronn opracowano plan ratowania komunikacji miejskiej we Frankfurcie. Wyremontowano niemal całą sieć tramwajową, zaczęto stawiać praktyczne wiaty, a na niektórych przystankach pojawiły się wyświetlacze informujące o czasie oczekiwania na pojazd danej linii. W marcu 2006 na podstawie referendum postanowiono, że linia do Słubic nie będzie budowana.
Tramwaje w prawobrzeżnym Frankfurcie (dzisiejsze Słubice).
Tramwaje wyjechały po raz pierwszy na słubickie ulice 23 stycznia 1898 roku. Od 21 grudnia 1899 tzw. "„Rote Linie”" (linia czerwona) nadal docierała do domu strzeleckiego, jednak ruszała z dworca kolejowego w południowo-centralnej części miasta. Prześwit toru (rozstaw szyn) wynosił 1000 mm.
W 1927 roku linia została przedłużona do stadionu przy obecnej ulicy Sportowej. Pętla tramwajowa mieściła się na terenie dzisiejszego bazaru miejskiego między ulicą Kupiecką i ulicą Sportową. Mimo wszystko wydłużona trasa linii nr 2 funkcjonowała jedynie w środy, soboty i niedziele. To zmieniło się dopiero w 1936 roku, kiedy to linia nr 2 kursowała już w okolice stadionu każdego dnia. Przeprowadzono modernizację linii dobudowując drugi tor.
W 1945 roku po podziale miasta na część polską: Słubice i niemiecką: Frankfurt nad Odrą, niemożliwe stało się funkcjonowanie komunikacji tramwajowej, utrzymano ją tylko we Frankfurcie. Komunikację tramwajową w Słubicach używano jeszcze do rozbiórki zniszczonych budynków i ostatecznie wyłączono ją 28 września 1945 roku. Tym samym Słubice dołączyły do innych polskich miejscowości, w których zrezygnowano z kontynuowania tej poniemieckiej formy transportu z pobudek ekonomicznych (m.in. Gubin 1904-1938, Kostrzyn nad Odrą 1903-1945, czy Zgorzelec 1897-1945).
18 lipca 2011 roku we Frankfurcie nad Odrą przedstawiciele władz obu miast odbyli spotkanie ws. ekspertyzy dotyczącej możliwości połączenia obu miast linią tramwajową i przebiegu najkorzystniejszego wariantu. Rzeczoznawcy uznali, że inwestycja jest możliwa i opłacalna. Opracowano cztery warianty przebiegu linii w Słubicach, a za optymalny uznano wariant linii do placów Przyjaźni, Wolności i Bohaterów. Planowana trasa ma 1,7 km długości, a koszt budowy to 10,5 mln euro.
Pomysł linii tramwajowej blokowany był jednak przez brak wyraźnej aprobaty mieszkańców Frankfurtu, którzy w referendum opowiedzieli się za rezygnacją z realizacji wspólnej komunikacji miejskiej ze Słubicami w formie tramwaju. Tak więc od 9 grudnia 2012 na terenie Frankfurtu nad Odrą i Słubic kursuje linia autobusowa nr 983.
Linie.
We Frankfurcie działa 5 linii tramwajowych:
Zajezdnie.
Pierwszą zajezdnię wybudowano przy Bachstrasse. W 1924 dobudowano drugą halę. W lutym 1944 na miasto spadły pierwsze bomby, z infrastruktury tramwajowej ucierpiał tylko budynek zajezdni. W 1988 otwarto nową zajezdnię. W starej zajezdni uruchomiono Muzeum Techniki i Komunikacji. W muzeum zgromadzono:
We Frankfurcie działa także "Klub Miłośników Starych Tramwajów", wywodzi się on z "SVF".
Tabor.
W roku otwarcia posiadano 18 wagonów silnikowych i 6 doczepnych zakupionych we Wrocławiu i Kolonii. Pod koniec 1898 posiadano 24 wagony silnikowe. W 1927 zakupiono 6 wagonów doczepnych z fabryki w Görlitz (128–133), a w 1928 kolejne 5 wagonów silnikowych (nr 48–52) i 2 wagony doczepne (nr 134, 135). Kolejne dostawy nowego taboru pochodziły z fabryki w Wismar, dostarczyła ona w 1929 5 wagonów silnikowych (53–57) i w 1936 sześć kolejnych wagonów (nr 39–41 i 58–60). Z powodu bombardowań miasta w 1945 zostało zniszczonych 9 wagonów silnikowych oraz 24 doczepne. Do 1952 naprawiono większość taboru. W 1954 otrzymano pierwszy po wojnie tramwaj, był to wagon LOWA typu EB54 (wagon doczepny), a w 1955 tramwaj silnikowy ET54. Od 1957 rozpoczęto dostawy tramwajów Gotha typu T57 (wagony silnikowe) i B57 (wagony doczepne), których do 1961 dostarczono 12 sztuk, kursowały one w składach dwu wagonowych. W 1967 otrzymano z Halle pierwszy tramwaj jednokierunkowy. W kolejnych latach otrzymano 5 wagonów doczepnych. W latach 70. otrzymano 12 wagonów silnikowych i 13 doczepnych typu Reko. Od końca lat 70. rozpoczęto dostawy używanych tramwajów Gotha z innych miast. W 1980 zakończono eksploatację wagonów przedwojennych.
Do 1988 sprowadzono łącznie 105 wagonów w tym:
W lipcu 1987 otrzymano pierwsze tramwaje z zakładów ČKD typu Tatra KT4D w liczbie 4 sztuk.
W 1988 we Frankfurcie było łącznie 120 wagonów:
W 1990 otrzymano ostatnie 12 tramwajów Tatra KT4D. W latach 1994–1995 zakupiono osiem niskopodłogowych tramwajów GT6M produkcji ADtranz. Rozpoczęto modernizację tramwajów Tatra KT4 oraz kasację niepotrzebnych tatr i wagonów dwuosiowych.
Obecnie w eksploatacji znajduje się łącznie 27 wagonów:

</doc>
<doc id="2282861" url="https://pl.wikipedia.org/wiki?curid=2282861" title="Städel Museum">
Städel Museum

Städel Museum (również: "Städelsches Kunstinstitut und Städtische Galerie") − muzeum sztuki we Frankfurcie nad Menem.
Zostało powołane do życia na początku XIX w. przez frankfurckiego bankiera Johanna Friedricha Städla jako akademia sztuk pięknych. W 1815 Städel przekazał miastu w testamencie swą kolekcję malarstwa i powołał instytut sztuki, którego zadaniem było kształcenie artystów i opieka nad zbiorami. W l. 1830-1843 szkołę prowadził Philip Veit. W 1878 nad brzegiem Menu wzniesiono neorenesansowy gmach muzeum (rozbudowany w 1920 i 1990). 
Galeria obejmuje dzieła artystów włoskich (Sandro Botticelli, Andrea del Verrocchio, Pietro Perugino), niderlandzkich (Jan van Eyck, Rogier van der Weyden, Hugo van der Goes), holenderskich (Rembrandt, Frans Hals, Jan Vermeer), niemieckich (Albrecht Altdorfer, Albrecht Dürer), wśród nich tak znane obrazy, jak: "Madonna z Lukki" Jana van Eycka, "Oślepienie Samsona" Rembrandta, "Geograf" Vermeera van Delft oraz jedna z trzech wersji "Odjazdu na Cyterę" Antoine’a Watteau.
W zbiorach muzeum znajduje się ok. 25 tys. rysunków i 65 tys. rycin.

</doc>
<doc id="2282863" url="https://pl.wikipedia.org/wiki?curid=2282863" title="Wolany (województwo kujawsko-pomorskie)">
Wolany (województwo kujawsko-pomorskie)

Wolany – osada w Polsce położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość administracyjnie należała do województwa bydgoskiego.

</doc>
<doc id="2282864" url="https://pl.wikipedia.org/wiki?curid=2282864" title="Test Drive (gra komputerowa)">
Test Drive (gra komputerowa)

Test Drive – wyścigowa gra komputerowa, pierwsza część z serii "Test Drive" wyprodukowana przez Distinctive Software i wydana przez Accolade dnia 6 czerwca 1987. Grafika gry została uznana za oszałamiającą jak na lata 80. Gra została sprzedana w 500 tysiącach egzemplarzy. Pierwsza część została wydana na DOS (była to pierwsza prawdziwa gra wyścigowa na ten system operacyjny), Atari ST, Commodore 64, Apple II i Amigę.

</doc>
<doc id="2282878" url="https://pl.wikipedia.org/wiki?curid=2282878" title="Order Przyjaznych Chmur">
Order Przyjaznych Chmur

Order Przyjaznych Chmur () – odznaczenie cywilne Republiki Chińskiej.
Ustanowiony w 1941. Przyznawany za znaczący wkład w rozwój kraju. Dzieli się na 9 klas:

</doc>
<doc id="2282879" url="https://pl.wikipedia.org/wiki?curid=2282879" title="Opiliaceae">
Opiliaceae

Opiliaceae – rodzina w większości pasożytniczych roślin z rzędu sandałowców, licząca 10 rodzajów i 33–36 gatunków. Najbardziej zróżnicowany rodzaj – "Agonandra" (liczy 10 gatunków) występuje w tropikach Ameryki Środkowej i Południowej. Pozostałe rodzaje występują w tropikalnej Afryce, Azji i w północnej Australii.
Morfologia.
Zawsze zielone krzewy i niewielkie drzewa, tylko drzewa z rodzaju "Agonandra" osiągają do 40 m wysokości. Liście są skrętoległe, ogonkowe, pojedyncze i całobrzegie. Kwiaty drobne zebrane w niewielki kwiatostan wyrastający w kątach liści. W większości przypadków obupłciowe, choć u niektórych gatunków są i rozdzielnopłciowe. Promieniste, zwykle 4-5-krotne, rzadko 3-krotne. Okwiat drobny lub całkowicie zredukowany. Pręciki występują w takiej samej liczbie jak listki okwiatu. Zalążnia jest górna. Owocem jest pestkowiec, o cienkiej owocni, mięsistym mezokarpie i drewniejącym endokarpie. Zawiera pojedyncze, duże nasiono.
Systematyka.
Rodzina siostrzana dla sandałowcowatych. W przeszłości łączona była często z przemierżlowatymi.
Według bazy "Vascular Plant Families and Genera" do rodziny należy 10 rodzajów.
Zastosowanie.
Owoce kilku gatunków lokalnie są jadane. W Malezji spożywa się gotowane młode pędy niektórych gatunków. Korzenie i kora innych ma zastosowanie lecznicze.

</doc>
<doc id="2282880" url="https://pl.wikipedia.org/wiki?curid=2282880" title="Andrea Schiavone">
Andrea Schiavone

Andrea Schiavone, właśc. Andrea Meldolla lub Andrija Medulič (ur. ok. 1510 w Szybeniku w Dalmacji, zm. 1 grudnia 1563 w Wenecji) – włoski malarz i grafik okresu manieryzmu.
W roku 1535 przybył do Wenecji. Był uczniem Bonifacia Veronesa oraz Parmigianina w Bolonii (1527-1530).
Malował obrazy o tematyce religijnej i mitologicznej. Wykonywał też rysunki i ryciny oraz zdobił skrzynie wyprawne (tzw. cassoni). W latach 1556-1557 wykonał tonda w weneckiej Biblioteca Marciana.

</doc>
<doc id="2282885" url="https://pl.wikipedia.org/wiki?curid=2282885" title="Reimond Manco">
Reimond Manco

Reimond Orángel Manco Albarracín (ur. 23 sierpnia 1990 w Limie) – peruwiański piłkarz z obywatelstwem wenezuelskim, występujący najczęściej na pozycji ofensywnego pomocnika, obecnie zawodnik peruwiańskiego Sport Boys.
Znany między innymi z kontrowersyjnych zachowań Manco urodził się w stolicy Peru, Limie, jednak większość dzieciństwa spędził w Wenezueli. Piłkę nożną zaczął uprawiać zawodowo w wieku piętnastu lat, w peruwiańskiej szkółce piłkarskiej Cantolao. Po kilku miesiącach został piłkarzem młodzieżowego zespołu Alianzy Lima. Do pierwszego zespołu został włączony wiosną 2007 i w kwietniu zadebiutował w lidze peruwiańskiej. W latach 2008–2010 był zawodnikiem holenderskiego klubu PSV Eindhoven, w barwach którego rozegrał dwa spotkania w Eredivisie, a także jeden mecz w Lidze Mistrzów UEFA. Z PSV wypożyczany był do holenderskiego Willem II oraz peruwiańskiego Juan Aurich. Latem 2010 definitywnie przeniósł się do drużyny z siedzibą w Chiclayo. Wiosną 2011 przebywał na wypożyczeniu w Atlante. Jego umowa z meksykańskim zespołem została rozwiązana z winy zawodnika w marcu. Po powrocie do Juan Aurich wywalczył z zespołem mistrzostwo Peru w rozgrywkach Descentralizado 2011. Wiosną 2012 został dyscyplinarnie odsunięty od składu i wypożyczony do Leónu de Huánuco.
W połowie 2012 roku Manco wyjechał do Kataru, podpisując umowę z Al-Wakrah SC, gdzie jednak przez pół roku nie zagrał w żadnym spotkaniu. Szybko powrócił do ojczyzny, na zasadzie wypożyczenia, przechodząc do drużyny beniaminka pierwszej ligi, Club Universidad Técnica de Cajamarca.
W 2005 roku Manco reprezentował Wenezuelę na Mistrzostwach Ameryki Południowej U–15, jednak ostatecznie zdecydował się występować w peruwiańskiej kadrze. Podczas gry w reprezentacji Peru U–17 został wybrany najlepszym piłkarzem Młodzieżowych Mistrzostw Ameryki Południowej 2007, co zaowocowało wieloma ofertami z klubów europejskich. W tym samym roku awansował z reprezentacją narodową do ćwierćfinału Mistrzostw Świata U–17. Wystąpił w czterech meczach na Mistrzostwach Ameryki Południowej U–20 2009. W seniorskiej kadrze Peru zadebiutował 6 lutego 2008 w meczu z Boliwią.
Życie prywatne.
Manco przyszedł na świat w Lurín, jednej z najbiedniejszych dzielnic stolicy Peru, Limy, jako syn José Manco i Angeli Marii Albarracín. Posiada trzy siostry, jego kuzynem jest inny peruwiański piłkarz – Paulo Albarracín. W 1992 roku rodzice Manco zadecydowali o przeprowadzce do krewnych, mieszkających w Wenezueli. Zawodnik mieszkał w tym kraju do ósmego roku życia, a następnie w latach 2003–2005. Idolami piłkarskimi Manco są Jefferson Farfán, Carlos Tévez, Rodrigo Palacio oraz Juan Román Riquelme.
W wieku osiemnastu lat Manco wziął ślub z modelką Fiorellą Vento. Uroczystość miała miejsce 29 stycznia 2009 w Lurín. Para rozstała się kilkanaście miesięcy później. Później spotykał się z innymi modelkami, Fiorellą Alzamorą i Shirley Aricą.
Kariera klubowa.
Alianza.
Po powrocie do Peru matka nastoletniego wówczas Manco, widząc u syna ponadprzeciętny talent do gry w piłkę, zapisała go do szkółki piłkarskiej Academia Cantolao. W 2002 roku, w barwach Cantolao młody zawodnik wziął udział w szwedzkim Gothia Cup – największym na świecie młodzieżowym turnieju. Z pierwszych zarobionych dzięki grze w piłce pieniędzy Manco sfinansował operację matki oraz umożliwił ojcu leczenie cukrzycy.
Podczas gry w Cantolao Manco został zauważony przez skautów stołecznej Alianzy. Niedługo dołączył do rezerw tego klubu i występował na przemian w zespole do lat siedemnastu i dwudziestu. Do seniorskiej drużyny dołączył na początku sezonu 2007. Szansę debiutu w peruwiańskiej Primera División otrzymał od trenera Gerardo Pelusso w wieku szesnastu lat, 7 kwietnia 2007 w wygranym 2:0 spotkaniu z Alianzą Atlético de Sullana, wchodząc na plac gry w 87 minucie za Júniora Rossa. We wrześniu 2007 nowym szkoleniowcem Alianzy został Chilijczyk Miguel Ángel Arrué, który zaczął dawać szansę gry młodym piłkarzom, którzy uczestniczyli w MŚ U–17 2007. Pierwszą bramkę w lidze peruwiańskiej Manco strzelił 2 grudnia 2007 w wygranym 3:2 spotkaniu z Coronelem Bolognesi. Kolejne dwa gole zdobył 23 marca 2008 w zremisowanym 1:1 meczu z José Gálvez oraz 25 czerwca 2008 w wygranej 2:1 konfrontacji z Universidadem César Vallejo. W grudniu 2007 został wybrany przez internautów sportowcem roku w Peru – w głosowaniu wyprzedził surferkę Sofíę Mulánovich oraz tenisistę Luisa Hornę. 24 lutego 2008, niedługo po podpisaniu kontraktu z PSV Eindhoven, który miał zacząć obowiązywać dopiero od 1 lipca, Manco wywołał poruszenie w mediach swoją wypowiedzią, jakoby marnuje czas w Peru grając dla Alianzy. Później przeprosił kibiców i piłkarzy klubu za swoje słowa. Zawodnik był także podejrzany o rozpoczęcie 24 maja 2008 bójki w dyskotece, czemu jednak zaprzeczył.
PSV.
W 2007 roku, podczas Mistrzostw Ameryki Południowej U–17, dobra forma prezentowana przez Manco została dostrzeżona przez Pieta de Vissera, skauta ówczesnego mistrza Holandii – PSV Eindhoven. De Visser porównał go do młodego Jeffersona Farfána, reprezentanta Peru i zawodnika drużyny z Eindhoven. Zainteresowane zatrudnieniem wychowanka Academii Cantolao były też kluby takie jak Boca Juniors, River Plate, Real Madryt, Liverpool, Chelsea, Inter Mediolan, A.C. Milan, ACF Fiorentina i FC Barcelona. W lutym 2008 piłkarz, razem ze swoim ojcem, agentem Raúlem Gonzálezem i prezydentem Alianzy Carlosem Franco, udał się do Holandii na negocjacje dotyczące kontraktu, był także obecny na ligowym meczu PSV z sc Heerenveen. 9 lutego 2008 oficjalna strona PSV podała informację, iż Manco podpisał z zespołem pięcioletni kontrakt. Holenderski klub wykupił go z Alianzy za sumę 2 milionów dolarów (30% kwoty zgodnie z wcześniejszą umową otrzymała Academia Cantolao). Była to najwyższa transakcja w historii peruwiańskiego futbolu. Jednocześnie Alianza i PSV zawarły trzyletnią umowę o współpracy. W przedsezonowym meczu towarzyskim z angielskim Newcastle United (2:2) Manco strzelił pierwszego gola w barwach nowego zespołu. W oficjalnym meczu pierwszej drużyny zawodnik zadebiutował 23 września 2008 w wygranej 3:0 konfrontacji z rezerwami PSV, w drugiej rundzie Pucharu Holandii. Premierowy mecz w Eredivisie 18-letni Peruwiańczyk rozegrał 29 listopada 2008 z sc Heerenveen. Spotkanie zakończyło się wynikiem 2:2, a Manco pojawił się na placu gry w 81 minucie i kilka sekund później zanotował asystę przy kontaktowym trafieniu Danny'ego Koevermansa. Za ten występ były zawodnik Alianzy otrzymał dobre recenzje. Drugie, a zarazem ostatnie spotkanie ligowe w barwach klubu z Eindhoven peruwiański pomocnik rozegrał 6 grudnia 2008 z FC Groningen. Pojawił się na boisku w doliczonym czasie gry za Danko Lazovicia. Podczas gry w Eindhoven Manco nie potrafił wywalczyć sobie miejsca w podstawowej jedenastce PSV, mając za konkurentów do gry w składzie Balázsa Dzsudzsáka, Danny'ego Koevermansa, Danko Lazovicia, Nordina Amrabata i Olę Toivonena. Do nieudanego pobytu w PSV przyczyniły się także częste kontuzje odnoszone przez piłkarza oraz nie najlepsze stosunki z trenerem Fredem Ruttenem, który trenował Manco jesienią 2009.
Manco w barwach PSV brał także udział w Lidze Mistrzów UEFA 2008/2009. Jedyny występ w tych rozgrywkach zanotował 9 grudnia 2008, kiedy to drużyna prowadzona przez Huuba Stevensa przegrała 1:3 z Liverpoolem w szóstej kolejce rundy grupowej. Peruwiańczyk zmienił w 80 minucie Edisona Méndeza. PSV ostatecznie zajęło ostatnie miejsce w liczącej cztery drużyny grupie i nie awansowało do fazy pucharowej.
Willem II.
2 lutego 2009 Manco na zasadzie wypożyczenia do końca sezonu 2008/2009 zasilił holenderski zespół Willem II. W barwach ekipy z Tilburga rozegrał dwa spotkania w Eredivisie: 13 lutego przeciwko Utrechtowi (0:2, grał do 61 minuty) i 28 lutego przeciwko Heracles Almelo (0:3, wszedł w 67 minucie). W obydwóch spotkaniach piłkarz spisał się poniżej oczekiwań. Na zakończenie rozgrywek drużyna Willem II zajęła dwunaste miejsce w tabeli (na osiemnaście zespołów).
Juan Aurich.
22 grudnia 2009 ogłoszono, że rundę wiosenną sezonu 2010 Manco spędzi w ojczyźnie, w zespole Juan Aurich. Głównym powodem jego powrotu do rodzinnego kraju była chęć regularnej gry, która pozwoliłaby mu się dostać do składu reprezentacji narodowej. Peruwiańczyk związał się z nową drużyną półrocznym wypożyczeniem. Pierwsze oficjalne spotkanie w klubie z siedzibą w Chiclayo rozegrał 28 stycznia 2010 przeciwko meksykańskiemu Estudiantes Tecos. Mecz ten, wygrany ostatecznie przez Juan Aurich 2:0, odbył się w rundzie wstępnej Copa Libertadores, natomiast Manco wystąpił w nim przez pełne 90 minut. Swój debiut ligowy w barwach Aurich reprezentant Peru zanotował 15 lutego 2010 w zakończonej remisem 1:1 konfrontacji Juan Aurich z Melgar. 19-latek wybiegł na boisko w podstawowym składzie i w 62 minucie otrzymał drugą żółtą i w konsekwencji czerwoną kartkę. Pierwszą bramkę dla Juan Aurich Manco strzelił 17 marca 2010 w spotkaniu ze swoim byłym klubem, Alianzą Lima, wchodzącym w skład czwartej kolejki fazy grupowej Copa Libertadores. Podwyższył wówczas prowadzenie swojego zespołu na 3:1 (ostateczny wynik meczu to 4:2). Podczas rozgrywek pierwszej rundy ligi peruwiańskiej w sezonie Descentralizado 2010 Manco wystąpił w 21 spotkaniach (w tym 18 wyjściowej jedenastce), strzelając dwie bramki (21 marca w wygranym 3:0 meczu ze Sport Boys oraz 20 czerwca w zremisowanym 1:1 spotkaniu z Universidadem San Martín). Jego drużyna zajęła szóste miejsce (na szesnaście zespołów) w ligowej tabeli z dorobkiem 48 punktów na koncie. Latem 2010 zatrudnieniem Manco było zainteresowane pięć ekip hiszpańskiej Primera División – CA Osasuna, Atlético, Real Saragossa, Deportivo La Coruña oraz RCD Mallorca. Ostatecznie 16 lipca 2010 władze klubu Juan Aurich wykupiły z PSV Eindhoven 19-latka za nieujawnioną kwotę. Zawodnik związał się z drużyną trzyletnią umową. W ligowej rundzie jesiennej (tzw. Liguilli) pojawił się na boisku 8 razy, strzelając bramkę 28 października w wygranym 3:1 spotkaniu ze Sportem Huancayo. Na koniec sezonu Descentralizado 2010 Manco utrzymał ze swoją drużyną szóstą lokatę w tabeli, co umożliwiło Juan Aurich występy w Copa Sudamericana 2011. W grudniu 2010 20-letni zawodnik był łączony z transferem do kanadyjskiego Toronto FC.
Manco w barwach Juan Aurich brał udział w turnieju Copa Libertadores 2010. W rozgrywkach tych Peruwiańczyk rozegrał siedem spotkań (dwa w fazie wstępnej – z Estudiantes Tecos – oraz pięć w fazie grupowej – po dwa z Estudiantes i Alianzą, a także jedno z Bolívarem), strzelając bramkę w meczu z Alianzą. Jego zespół zajął trzecie, przedostatnie miejsce w grupie, nie kwalifikując się do 1/8 finału.
Atlante.
30 grudnia 2010 Manco na zasadzie rocznego wypożyczenia został zawodnikiem meksykańskiego zespołu Atlante FC z siedzibą w mieście Cancún. Trener drużyny, Miguel Herrera, przyznał, iż chciał sprowadzić 20-latka do swojego klubu już wcześniej, będąc szkoleniowcem Tecos UAG. Młody Peruwiańczyk zastąpił w Atlante swojego rodaka, Johana Fano, który po wywalczeniu tytułu króla strzelców ligi powrócił do ojczyzny, do Universitario de Deportes. Manco przyleciał do Meksyku 5 stycznia 2011. W nowej drużynie 20-latek zadebiutował 15 stycznia, w wygranym 3:0 spotkaniu drugiej kolejki sezonu Clausura 2011 z Cruz Azul. Zmienił wówczas w 65 minucie Mario Ortiza i zanotował asystę przy trafieniu Christiana Bermúdeza na 2:0. W barwach zespołu Atlante Manco wystąpił w meksykańskiej Ligi MX jeszcze sześciokrotnie, trzy razy wychodząc na plac gry w wyjściowej jedenastce – w 4 kolejce z Pueblą (2:0), 5 kolejce z Guadalajarą (0:2) oraz w 6 kolejce z San Luis (0:0).
10 marca 2011 Manco spóźnił się na trening zespołu Atlante. Na ćwiczenia przybył w bardzo złej kondycji fizycznej. Szkoleniowiec Miguel Herrera i klubowy medyk Juan Manuel Mejía poddali Manco badaniom lekarskim, które wykazały, że znajdował się on pod wpływem alkoholu. Zawodnik usprawiedliwiał swoje spóźnienie domniemanym porwaniem – według wersji Peruwiańczyka został on napadnięty wraz z kuzynem dzień wcześniej w Cancún przez uzbrojonych mężczyzn, jednak ostatecznie udało im się uciec i ukryć w domu trenera przygotowania fizycznego Atlante. W wyniku tej sytuacji Manco rzekomo stracił telefon komórkowy, pieniądze i biżuterię. Piłkarz zgłosił porwanie do sądu stanowego Quintana Roo. Tutaj wyszły na jaw rozbieżności w zeznaniach piłkarza i jego kuzyna (Manco twierdził, że porywaczy było pięciu, a kuzyn mówił o dwóch napastnikach). Na nagraniach z kamer bezpieczeństwa nie zarejestrowano obecności zawodnika i całego zajścia. Dyrektor generalny Atlante, José Antonio García, oznajmił o natychmiastowym rozwiązaniu umowy z Peruwiańczykiem z winy zawodnika, który przychodząc na trening pod wpływem alkoholu poważnie naruszył zasady panujące w klubie. García nazwał Manco mitomanem i przestępcą oraz uznał, że z premedytacją chciał on opuścić klub. Po tym zajściu piłkarz powrócił do ojczyzny i otrzymał ofertę z peruwiańskiej drużyny Sport Boys, rozważał także zakończenie kariery piłkarskiej. Władze zespołu Juan Aurich, z którego Manco wypożyczony był do Atlante, postanowiły nie interweniować w tej sprawie. 24 marca prokurator generalny miasta Cancún ogłosił, iż wniesiona do sądu przez Manco sprawa porwania została unieważniona z powodu fałszywych zeznań gracza, natomiast piłkarzowi w razie ponownego przybycia do Cancún grozi nawet aresztowanie.
Przez następne cztery miesiące Manco pozostawał bez klubu. W tym czasie wziął udział w telewizyjnym reality–show "Amigos y Rivales". Na początku sierpnia 2011 wznowił treningi z zespołem Juan Aurich, prowadzonym przez kolumbijskiego szkoleniowca Diego Umañę. 6 października tego samego roku Peruwiańska Federacja Piłki Nożnej zezwoliła zawodnikowi na występy w oficjalnych meczach Juan Aurich. Swój pierwszy mecz po powrocie do drużyny z Chiclayo Manco rozegrał 15 października w lidze peruwiańskiej ze swoim byłym klubem Alianzą Lima (0:1), kiedy to w 60 minucie zmienił Andersona Cueto. 14 grudnia 2011 Juan Aurich w play–offowym trójmeczu zwyciężył z macierzystym zespołem Manco, Alianzą Lima (1:2, 1:0, 0:0, 3:1 po rzutach karnych), zapewniając sobie pierwszy w historii klubu tytuł mistrza Peru. 21-letni pomocnik pojawił się na placu gry tylko w ostatnim z meczów z Alianzą, w roli rezerwowego.
León de Huánuco.
Pod koniec stycznia 2012 Manco został dyscyplinarnie odsunięty od pierwszej drużyny Juan Aurich, po tym, jak ponownie przyszedł na trening pod wpływem alkoholu. Zarząd klubu zaczął szukać nowego zespołu dla zawodnika; ostatecznie po kilku dniach został on wypożyczony na rok do peruwiańskiego pierwszoligowca – Leónu de Huánuco. W prowadzonej przez urugwajskiego szkoleniowca Aníbala Ruiza ekipie zadebiutował 6 lutego 2012 w meczu towarzyskim z Santiago Wanderers, kiedy to pojawił się na placu gry w drugiej połowie, zanotował asystę przy trafieniu Ramóna Cardozo i obejrzał czerwoną kartkę. Pierwsze oficjalne spotkanie dla Leónu rozegrał 4 marca tego samego roku, wygrane 1:0 z Inti Gas w lidze, wychodząc na plac gry w wyjściowej jedenastce. Podczas czterech miesięcy spędzonych w klubie rozegrał sześć spotkań, z czego cztery w pierwszym składzie i zanotował dwie żółte kartki. Gdy odchodził z Leónu, jego drużyna zajmowała siódme miejsce w tabeli.
Al-Wakrah.
W maju 2012 Manco podpisał czteroletnią umowę z katarskim zespołem Al-Wakrah SC. Prezes Juan Aurich, Edwin Oviedo, wspólnie z zawodnikiem poleciał do Kataru w celu sfinalizowania negocjacji. Kwota transferu oscylowała wokół czterech milionów dolarów. Sam Manco entuzjastycznie podszedł do gry w Al-Wakrah i jednocześnie zadeklarował chęć powrotu do reprezentacji Peru na eliminacje do Mistrzostw Świata 2014. Z gażą 100 tysięcy dolarów miesięcznie został jednym z najlepiej opłacanych graczy w lidze katarskiej. Trzy miesiące później, z powodu przekroczenia limitu obcokrajowców w drużynie, Manco nie został uwzględniony przez sztab szkoleniowy przy ustalaniu składu na przedsezonowe zgrupowanie, natomiast zarząd Al-Wakrah postanowił wypożyczyć zawodnika do innego klubu. Sam piłkarz zaprzeczył tym informacjom i zapewnił, że trenuje z resztą zespołu, jednak ostatecznie nie rozegrał żadnego oficjalnego spotkania w barwach Al-Wakrah i występował jedynie w rezerwach klubu. Jednym z ważniejszych czynników, które zadecydowały o jego niepowodzeniu w Katarze, była zmiana trenera – zaraz po transferze Manco Adnan Dirjal został zastąpiony przez Mehmeda Baždarevicia. Po kilku miesiącach piłkarz powrócił do Peru, gdzie rozpoczął negocjacje transferowe z tamtejszymi i brazylijskimi drużynami – Fluminense FC, CR Flamengo i São Paulo. W jednym z wywiadów uznał, iż ostatnie trzy lata w jego karierze były dla niego straconym czasem.
UTC.
W styczniu 2013 Albert Cabanillas, dyrektor generalny klubu UTC de Cajamarca, który w poprzednim sezonie po dziewiętnastu latach przerwy awansował do pierwszej ligi peruwiańskiej, ogłosił, że Manco zasilił zespół na zasadzie sześciomiesięcznego wypożyczenia. W nowym zespole zadebiutował 24 lutego 2013 w wygranym 3:1 ligowym meczu z Ayacucho FC. Niemal od razu został podstawowym zawodnikiem UTC, szybko osiągnął bardzo wysoką formę, i, jak sam przyznał, odzyskał motywację i radość z gry w piłkę. Jego świetne występy zaowocował zainteresowaniem ze strony czołowego peruwiańskiego zespołu Sporting Cristal, a także rozpoczęły dyskusję w mediach o ewentualnym powrocie zawodnika do reprezentacji kraju.
Kariera reprezentacyjna.
Wybór kadry.
Manco podczas pobytu w Wenezueli po raz pierwszy zaczął grać w piłkę, występował także w tamtejszej reprezentacji do lat 15 na Młodzieżowych Mistrzostwach Ameryki Południowej 2005 w Boliwii. Wiele osób błędnie uważało, że zawodnik urodził się na wenezuelskiej wyspie Margarita i z tego powodu powinien w przyszłości reprezentować barwy dorosłej kadry Wenezueli. Serafín Boutureira, przewodniczący komisji ds. reprezentacji Wenezueli, Amleto Bonaccorso, trener reprezentacji Wenezueli do lat 17 oraz Rafael Esquivel, prezes Wenezuelskiego Związku Piłki Nożnej, kilkakrotnie kontaktowali się w tej sprawie z Manco i jego rodzicami. Ostatecznie 12 marca 2007, po rozmowie rodziców niepełnoletniego zawodnika z władzami Peruwiańskiej Federacji Piłkarskiej Manco zdecydował się wystąpić w kadrze Peru. W wywiadzie, którego udzielił kilka dni później agencji prasowej Andina, powiedział:
U–17.
Manco w 2007 roku został powołany przez Juana José Oré na Mistrzostwa Ameryki Południowej U–17 w Ekwadorze. Peruwiańska reprezentacja zajęła pierwsze miejsce w liczącej pięć drużyn grupie A, notując dwa zwycięstwa (2:1 z Brazylią oraz 4:1 z Boliwią), remis (0:0 z Ekwadorem) i porażkę (1:3 z Chile). Manco strzelił po jednym golu w spotkaniach z Brazylią i Boliwią. W rundzie finałowej jego zespół zajął czwarte miejsce (na sześć drużyn) po zwycięstwie z Wenezuelą (2:1), remisach z Ekwadorem (2:2) i Argentyną (1:1) oraz porażkach z Brazylią (0:4) i Kolumbią (0:3). W tej fazie rozgrywek zawodnik Alianzy zanotował trafienie w spotkaniu z Ekwadorem. Ostatecznie Peruwiańczycy zakwalifikowali się na Mistrzostwa Świata U–17 w Korei Południowej, natomiast Manco został wyróżniony nagrodą dla najlepszego gracza południowoamerykańskich mistrzostw, pokonując w oficjalnym plebiscycie CONMEBOL Brazylijczyka Lulinhę, Kolumbijczyka Cristiana Nazaritha oraz Argentyńczyka Eduardo Salvio. Po sensacyjnym zwycięstwie z Brazylią w fazie grupowej filigranowy Peruwiańczyk został porównany przez brazylijską prasę do Romário.
W sierpniu 2007 Manco brał udział w Mistrzostwach Świata do lat 17. Wystąpił wówczas we wszystkich meczach drużyny narodowej – w fazie grupowej, którą Peruwiańczycy zakończyli na pierwszym miejscu, rozegrał spotkania z Koreą Południową (1:0), Togo (0:0) oraz Kostaryką (1:0). W 1/8 finału, w meczu z Tadżykistanem, Manco zdobył bramkę w 13 minucie, wykorzystał także swoją jedenastkę w serii rzutów karnych, wygranej ostatecznie przez Peru 5:4. Zespół peruwiański odpadł z turnieju w ćwierćfinale po porażce 0:2 z Ghaną. Podczas gry w reprezentacji U–17 Manco pełnił rolę lidera prowadzonej przez Juana José Oré peruwiańskiej drużyny.
U–20.
W 2009 roku Manco brał udział w mistrzostwach Ameryki Południowej U–20 w Wenezueli. Wystąpił we wszystkich czterech spotkaniach peruwiańskiej kadry: z Ekwadorem (1:2), Kolumbią (0:1), Argentyną (1:2) i Wenezuelą (1:3). W ostatnim z wymienionych spotkań został ukarany czerwoną kartką w 54 minucie gry. Ostatecznie prowadzona przez Héctora Chumpitaza reprezentacja Peru z czterema porażkami na koncie zajęła ostatnie, piąte miejsce w grupie B, nie kwalifikując się do rundy finałowej.
Dorosła reprezentacja.
W dorosłej kadrze narodowej Peru Manco zadebiutował za kadencji José del Solara, 6 lutego 2008 w przegranym 1:2 towarzyskim spotkaniu z Boliwią. 17-latek wszedł wówczas na plac gry w 62 minucie, zmieniając Sidneya Faiffera.
13 października 2010, po przegranym 0:1 wyjazdowym spotkaniu towarzyskim z Panamą, Manco, wraz z innymi reprezentantami Peru, Jeffersonem Farfánem i Johnem Galliquio, udał się do dyskoteki, gdzie przebywał do późnych godzin porannych. Urugwajski selekcjoner Sergio Markarián odsunął trzech piłkarzy od kadry. Później Manco w wywiadach wielokrotnie przepraszał za swoje zachowanie. Nie znalazł się w składzie na rozgrywany w Argentynie turniej Copa América 2011, gdzie Peruwiańczycy doszli do półfinału i zajęli trzecie miejsce. W czerwcu 2013 Markarián ogłosił, że Manco zostanie powołany na najbliższe spotkania reprezentacji.
Statystyki kariery.
Klubowe.
Ostatnia aktualizacja: 1 stycznia 2013.
Legenda:
Reprezentacyjne.
Ostatnia aktualizacja: 1 stycznia 2013.
Styl gry.
Manco jest kreatywnym, dynamicznym i zwrotnym graczem. Jednymi z jego największych atutów są ponadprzeciętnie rozwinięta technika oraz zmiana tempa gry. Peruwiańczyk posiada także dobrą szybkość, przyspieszenie i drybling, często zalicza asysty przy trafieniach kolegów z drużyny. Precyzyjnie wykonuje stałe fragmenty gry. Mankamentem ofensywnie grającego zawodnika jest natomiast stosunkowo mała liczba strzelanych goli, z reguły nie potrafi też ustabilizować swojej formy. Teófilo Cubillas, legendarny piłkarz peruwiański, ogłosił Manco swoim następcą. Filigranowy pomocnik był także porównywany do Ronaldinho, Lionela Messiego czy Hugo Sotila.

</doc>
<doc id="2282887" url="https://pl.wikipedia.org/wiki?curid=2282887" title="Místico">
Místico

Luis Ignascio Almanza Urive Alvirde (ur. 22 grudnia 1982) – meksykański wrestler występujący w CMLL pod pseudonimem Caristico, a w innych federacjach pod pseudonimem Místico, Sin Cara i Myzteziz.
Przeszłość.
Místico walczył wcześniej w federacjach lucha libre na terenie Meksyku, z czego w jednej z największych – CMLL, do której powrócił w 2016 roku. Poza występami w Meksyku Mistico walczył też w Japonii.
Kariera w WWE.
30 stycznia 2011 Magazine SuperLuchas potwierdził, że Urive podpisał kontrakt z WWE. 24 lutego w WWE odbyła się konferencja prasowa w Meksyku dot. wprowadzenia Urive pod nowym gimmickiem, Sin Cara, co oznacza „Bez twarzy”. 25 marca 2011 Sin Cara zadebiutował w WWE na RAW w Assembly Hall w Champaign, Illinois, pokonując Primo. 28 marca WWE ogłosiła, że Sin Cara będzie miał swój telewizyjny debiut 4 kwietnia. Sin Cara zaatakował mistrza Stanów Zjednoczonych Sheamusa, ratując byłego mistrza Daniela Bryana. W tym samym tygodniu na SmackDown Sin Cara zaatakował Jacka Swaggera. 11 kwietnia na Raw Sin Cara pokonał Primo. W następnym tygodniu w Londynie Sin Cara współpracował z Johnem Ceną, by pokonać mistrza WWE The Miza i Alexa Rileya.
SmackDown (po 2011).
Podczas WWE Draft 2011 Sin Cara został przeniesiony na SmackDown, gdzie po raz pierwszy wystąpił jako część rosteru 29 kwietnia, zwyciężając Jacka Swaggera. Sin Cara następnie rozpoczął storyline z Chavo Guerrero. Ich feud zakończył się na Over the Limit, gdzie Urive wygrał. Sin Cara zaczął wtedy walczyć z Danielem Bryanem przeciw Cody’emu Rhodesowi i Tedowi DiBiase. 1 lipca na gali SmackDown Sin Cara został pokonany przez Christiana.
17 lipca Sin Cara uczestniczył w drugiej gali Money in the Bank, ale nie zdołał wygrać meczu, ponieważ opuścił ring z powodu kontuzji. Następnego dnia WWE ogłosiła, że Sin Cara został zawieszony na 30 dni. Postać Sin Cary powróciła 12 sierpnia na SmackDown, jednak była grana przez zawodnika z FCW – Jorge Ariasa (lepiej znanego jako Incognito lub Hunico), bo Urive nadal odbywał swoje zawieszenie. Urive wrócił do WWE 20 sierpnia. 26 sierpnia odnotowano, że Urive został wysłany do domu z tapingu SmackDown, a Arias ponownie pojawił się w telewizji jako Sin Cara. „Faceless” zaatakował Daniela Bryana.
Na tapingu SmackDown z 16 września Urive powrócił jako oryginalny Sin Cara, konfrontując się z „oszustem”. 19 września na RAW, oryginalny Sin Cara miał zmierzyć się z Codym Rhodesem, ale przed rozpoczęciem meczu został zaatakowany przez „oszusta”. W następnym tygodniu Arias przedstawił swój nowy, czarny strój. Konflikt trwał aż do Hell in a Cell, gdzie Urive wygrał. W celu odróżnienia ich od siebie, WWE zaczęła używać nazw Sin Cara „Azul” (niebieski) i Sin Cara „Negro” (czarny). Po przegranej z mistrzem WWE Alberto Del Rio 7 października, Sin Cara „Azul” został ponownie zaatakowany przez Sin Carę „Negro”. Rywalizacja doprowadziła ich do meczu „Mask vs. Mask”, gdzie Sin Cara „Azul” zwyciężył, demaskując Sin Carę „Negro”. Zdemaskowany Sin Cara „Negro” zmienił gimmick na Hunico i kontynuował rywalizację z Sin Carą. 20 listopada na gali Survivor Series, Sin Cara i Hunico byli po przeciwnych stronach w dziesięcioosobowym Tag-Team matchu, z którego Sin Cara został wyeliminowany po odniesieniu kontuzji, gdy wyskakiwał poza ring. Później ogłosił, że doznał pęknięcia ścięgna rzepki, które wymaga operacji i wyeliminuje go z akcji na sześć do dziewięciu miesięcy. Powrócił na SmackDown 1 czerwca 2012 roku w nowym, czerwonym stroju. Na Money in The Bank 2012 miał szansę zdobyć walizkę dla pasa wagi ciężkiej, jednak mu się to nie udało. Zaczął współpracować w tag teamie z Reyem Mysterio. Na Night of Champions 2012 miał szansę zdobyć pas Intercontinental Championship w Fatal-4-Wayu w walce z Reyem Mysterio, Codym Rhodesem i The Mizem, lecz pas zachował The Miz. W 2014 roku Ignascio Alvirde został zwolniony, a jego miejsce jako Sin Cara zajął Hunico.

</doc>
<doc id="2282902" url="https://pl.wikipedia.org/wiki?curid=2282902" title="Ermin z Lobbes">
Ermin z Lobbes

Ermin(o) z Lobbes, łac. "Erminus" (ur. w Herly koło Laonu w Pikardii, zm. 25 kwietnia 737 w opactwie Lobbes koło Charleroi w Hainaut) – kapłan, benedyktyński mnich, drugi opat Lobbes (ok. 711-737), święty Kościoła katolickiego.
Studiował w laońskiej szkole katedralnej (fr. "Cathédrale Notre-Dame de Laon"). Święcenia kapłańskie przyjął z rąk biskupa Medelgeriusza. Po śmierci swojego nauczyciela i pierwszego opata Lobbes św. Ursmara został jego następcą.
Wspomnienie liturgiczne św. Ermina obchodzone jest w dzienną pamiątkę śmierci.

</doc>
<doc id="2282903" url="https://pl.wikipedia.org/wiki?curid=2282903" title="GID">
GID

GID "Group ID, group identifier" – numeryczny identyfikator grupy w systemie operacyjnym Unix i systemach uniksopodobnych.
W systemach uniksowych, konta użytkowników przydzielane są do grup. Dana grupa posiada ściśle określone prawa dostępu do systemu plików z uprawnieniami. Korzystanie z grup umożliwia nadawanie uprawnień użytkownikom przez superużytkownika w sposób zorganizowany, np. prawa do uruchamiania programów, dostęp do plików, drukarek, skanerów i innych urządzeń peryferyjnych. Część zadań o charakterze administracyjnym również może zostać powierzona wybranym grupom, a przez to użytkownikom przypisanym do danej grupy.
Podczas tworzenia konta, jest ono automatycznie przydzielane do grupy głównej, "primary group". GID grupy głównej jest domyślnie równy UID. Definicje wszystkich grup znajdują się w pliku /etc/group według schematu:
gdzie:

</doc>
<doc id="2282904" url="https://pl.wikipedia.org/wiki?curid=2282904" title="Tramwaje w Cagliari">
Tramwaje w Cagliari

Tramwaje w Cagliari – system komunikacji tramwajowej działający głównie we włoskim mieście Cagliari na Sardynii. Połączenia tramwajowe z Cagliari wykonywane do pobliskich miast Monserrato, Selargius i Settimo San Pietro są częścią tego systemu komunikacji tramwajowej.
Historia.
Prace nad pierwszą linią tramwajową trwały pomiędzy czerwcem 2004 a majem 2007. Tramwaje w Cagliari uruchomiono 17 marca 2008 na trasie o długości 6,45 km. Z powodu poprowadzenia linii trasą kolejki wąskotorowej rozstaw toru wynosi 950 mm.
Prace nad rozszerzeniem linii trwały przez całe lata 2010–2019: w 2010 rozpoczęto prace nad przedłużeniem linii 1 z Monserrato Gottardo do kliniki Uniwersytetu w Cagliari (Policlinico Universitario), a w 2012 rozpoczęto prace nad linią 2 z Monserrato Gottardo do pobliskiego miasta Settimo San Pietro. Rozszerzenie linii 1 do kliniki zostało uruchomione 14 lutego 2015, a 3 kwietnia tego samego roku uruchomiono linię 2 z Monserrato Gottardo do Settimo San Pietro.
Tabor.
Do obsługi linii zamówiono 6 tramwajów Škoda 06T, dostarczonych w 2007. Później zwiększono liczbę zamówionych tramwajów do 9. Tramwaje 06 T są wagonami pięcioczłonowymi, częściowo niskopodłogowymi, o długości 30 m. Pierwsze tramwaje do Cagliari dotarły w 2007, pozostałe miały dotrzeć w 2013.
Dawny system tramwajowy.
Cagliari miało system tramwajowy od 1893 do 1973. W maksymalnym zakresie miał sześć linii.

</doc>
<doc id="2282917" url="https://pl.wikipedia.org/wiki?curid=2282917" title="Diecezja Rio de Janeiro i Olinda-Recife">
Diecezja Rio de Janeiro i Olinda-Recife

Diecezja Rio de Janeiro i Olinda-Recife – diecezja Kościoła prawosławnego w Polsce działająca na terenie Brazylii.

</doc>
<doc id="2282919" url="https://pl.wikipedia.org/wiki?curid=2282919" title="Clayton J. Woodworth">
Clayton J. Woodworth

Clayton J. Woodworth (ur. 1870, zm. 18 grudnia 1951) – amerykański działacz religijny, członek Międzynarodowych Badaczy Pisma Świętego, a później Świadków Jehowy. W 1918 roku został członkiem zarządu Towarzystwa Strażnica. Był współautorem książki "Dokonana tajemnica", a także pierwszym redaktorem naczelnym czasopisma „Złoty Wiek” znanego obecnie jako „Przebudźcie się!”.
Życiorys.
Wczesne lata.
Clayton J. Woodworth urodził się w Stanach Zjednoczonych. W grudniu 1894 roku pełnoczasowy kaznodzieja Badaczy Pisma Świętego zaznajomił go z wierzeniami tej grupy religijnej w jego domu w Scranton w stanie Pensylwania. Clayton był wówczas krótko po ślubie. Napisał list do prezesa Towarzystwa Strażnica, Charlesa T. Russella: "Jesteśmy młodym małżeństwem, związanym z nominalnym kościołem od około dziesięciu lat; ale teraz ufamy, że przechodzimy z jego ciemności do światła nowego dnia, który obecnie świta poświęconym dzieciom Najwyższego. (...) Na długo przed poznaniem się gorąco pragnęliśmy służyć Panu, jeśli byłoby to jego wolą, w charakterze misjonarzy na terenie zagranicznym".
Wkrótce wraz z żoną (z domu Arthur) należeli do miejscowego zboru. W 1906 roku urodził im się syn Clayton J. (junior), który w latach 40. XX wieku usługiwał jako dyrygent kongresowej orkiestry Świadków Jehowy.
W roku 1909 był napisał dodatki nazwane „Berejskim podręcznikiem nauczycieli biblijnych”, zawierające m.in. komentarze do wielu wersetów, odsyłacze do publikacji Towarzystwa Strażnica, skorowidz tematyczny, listę wersetów nieautentycznych, tabele chronologiczne i 12 map. Zostały one opublikowane w wydaniu Biblii zamówionym przez Towarzystwo Strażnica i nazwanym „Wydaniem Badaczy Pisma Świętego”.
Służba.
W roku 1912 został członkiem Towarzystwa Strażnica i rodziny Betel w Brooklynie. W roku 1915 w wyniku reorganizacji został skierowany do prowadzania działalności kaznodziejskiej w terenie, później powrócił do Betel. 17 lipca 1917 roku Towarzystwa Strażnica wydało książkę "Dokonana tajemnica", którą zredagował wspólnie z George’em H. Fisherem. Książkę ta, będącą komentarzem do Księgi Objawienia, Pieśni nad Pieśniami oraz Księgi Ezechiela została częściowo oparta na tym, co o tych księgach napisał C.T. Russell oraz uzupełniona komentarzami i wyjaśnieniami redaktorów. 
W maju 1918 roku władze federalne nakazały aresztowanie głównych przedstawicieli administracji Towarzystwa Strażnica wraz z redaktorami książki. Zostali oni osadzeni w więzieniu federalnym w Atlancie oraz oskarżeni o szpiegostwo na rzecz Niemiec (trwała wtedy I wojna światowa). 21 czerwca 1918 roku siedmiu z ośmiu oskarżonych otrzymało wyrok 20 lat więzienia. W efekcie przeprowadzonej przez Badaczy kampanii na rzecz ich uwolnienia, 25 marca 1919 roku Clayton J. Woodworth i pozostali więźniowie po decyzji sędziego Sądu Najwyższego Stanów Zjednoczonych Louisa Brandeisa, opuścili więzienie za kaucją. 5 maja 1920 roku wycofano oskarżenie, a aresztowani zostali oczyszczeni ze wszystkich zarzutów.
1 sierpnia 1919 roku został ponownie członkiem rodziny Betel. Jesienią 1919 roku został redaktorem „Złotego Wieku” (od roku 1937 pod tytułem „Pociecha”, późniejsze „Przebudźcie się!”) – usługiwał w tym charakterze do roku 1946. Artykuły pisał w domu i w Biurze Głównym w Nowym Jorku.
W lutym 1929 roku podczas swojej dwutygodniowej wizyty na Bahamach, popłynął łodzią z Nassau na Wielkie Abaco, gdzie rozpoczął działalność kaznodziejską. Zaprojektował męską kamizelkę z zewnętrznymi kieszeniami na publikacje Świadków Jehowy oraz damską torebkę o takimż przeznaczeniu, których używali wówczas głosiciele. Woodworth działał również w stacji radiowej WBBR. W 1943 roku owdowiał. W roku 1951 zachorował na raka krtani. Zmarł 18 grudnia 1951 roku w wieku 81 lat i został pochowany na Staten Island w Nowym Jorku. 

</doc>
<doc id="2282922" url="https://pl.wikipedia.org/wiki?curid=2282922" title="Gail Kim">
Gail Kim

Gail Kim-Irvine (ur. 20 lutego 1977 w Toronto) – kanadyjsko-amerykańska wrestlerka i modelka pochodzenia koreańskiego. W latach 2005–2008 i od 2011 r. pracuje w amerykańskiej federacji Impact Wrestling (dawniej Total Nonstop Action Wrestling). W latach 2005–2007 pełniła w TNA rolę valet Jeffa Jarretta i tag teamu America’s Most Wanted, później zaś zdobyła nowo powstałe TNA Women’s World Championship. Sięgnęła po nie siedmiokrotnie, co czyni ją najbardziej utytułowaną wrestlerką tej federacji. Była również jednokrotną TNA Knockouts Tag Team Championką, posiadając mistrzostwo z Madison Rayne. W 2016 r. została włączona, jako pierwsza kobieta, do TNA Hall of Fame. Od 2017 r. pełni obowiązki jednej z producentów w Impact Wrestling.
Karierę zawodniczą rozpoczęła w 2000 r. Występowała w licznych kanadyjskich i amerykańskich federacjach sceny niezależnej. W latach 2002–2004 oraz 2008–2011 rywalizowała w World Wrestling Entertainment (WWE), gdzie została pierwszą Divą, która zdobyła WWE Women’s Championship w swoim debiutanckim pojedynku.
W 2012 r. Pro Wrestling Illustrated ogłosił Gail Kim najlepszą zawodniczką na świecie. Przez wielu fanów i osób ze środowiska wrestlingu jest uznawana za jedną z najlepszych zapaśniczek w historii wrestlingu.
W 2018 r. zakończyła karierę wrestlerki.
Dzieciństwo i młodość.
Gail Kim urodziła się 20 lutego 1977 r. w Toronto. Uczęszczała do tamtejszej szkoły średniej York Memorial Collegiate Institute. Kim pasjonowała się sportem i zdrowym trybem odżywiania. Uprawiała liczne dyscypliny sportu: koszykówkę, siatkówkę, piłkę nożną, baseball i badminton. Po opuszczeniu York Memorial Collegiate Institute studiowała kinezjologię na University of Toronto, następnie przeniosła się Ryerson University i studiowała dietetykę. Oprócz nauki zajmowała się modelingiem i grała w reklamach telewizyjnych.
Kariera wrestlerki.
Kanadyjska scena niezależna (2000–2002).
Przed uzyskaniem stopnia naukowego na Ryerson University Kim zdecydowała się zostać wrestlerką i dołączyła do Ron Hutchison's School of Pro Wrestling w Toronto. Dodatkowy trening odbyła pod okiem Roba Etchevarriego w Squared Circle Pro Wrestling Gym. Zadebiutowała w grudniu 2000 r., zakładając maskę i walcząc jako „The Queen of Cats” La Felina w Apocalypse Wrestling Federation (AWF), działającej w południowym Ontario. Jej główną rywalką w federacji była Tracy Brooks. 25 listopada 2001 r. Brooks pokonała Kim w Mask vs. Hair matchu, tym samym La Felina musiał zdjąć maskę i ujawnić swoją tożsamość. Wrestlerka uzyskała tytuł Divy Roku 2001 w internetowym głosowaniu fanów AWF.
Występy Kim nie ograniczyły się jedynie do AWF, ponieważ walczyła w innych organizacjach kanadyjskiej i amerykańskiej sceny niezależnej, m.in. w Border City Wrestling, Northern Championship Wrestling i Insane Wrestling Federation. We wrześniu 2002 r. wzięła udział w pierwszej odsłonie World Xtreme Wrestling's Elite 8 Tournament, przegrywając z Brooks w półfinale zawodów, wcześniej zaś zwyciężyła Nikki Roxx i April Hunter.
World Wrestling Entertainment (2002–2004).
W 2001 r. Jason Sensation przedstawił Gail Kim pracowniczce World Wrestling Federation (WWF) Norze Greenwald (znanej jako Molly Holly). Namówiła ona Kim, aby wysłała nagrania ze swoich występów zarządowi WWF. W październiku 2002 r. podpisała kontrakt z WWE (w maju tr. federacja zmieniła nazwę). Przez osiem miesięcy trenowała w federacji rozwojowej Ohio Valley Wrestling (OVW) oraz rywalizowała w house showach i dark matchach. W tym czasie wielokrotnie mierzyła się z Dawn Marie, zwłaszcza w Bra and Panties matchach, oraz kilku walkach drużynowych. 9 czerwca 2003 r. organizacja zaczęła emitować na "Raw" spoty promujące debiut Kim. Jej wizerunek był inspirowany postaciami z trylogii Matrix.
Wrestlerka zanotowała pierwszy występ w WWE w programie "Raw", walcząc 30 czerwca 2003 r. w siedmioosobowym Battle Royalu, którego stawką było WWE Women’s Championship posiadane przez Jazz. Kanadyjka wygrała spotkanie po pokonaniu ostatniej zawodniczki – Victorii. W czasie czterotygodniowego panowania zdołała obronić mistrzostwo w walce przeciwko Molly Holly, lecz 28 lipca musiała uznać jej wyższość. 4 sierpnia przeszła heel turn, atakując Trish Stratus, z winy której dwa tygodnie wcześniej przegrały Tag Team match z Victorią i Holly. Nawiązawszy współpracę z Holly, prowadziły pomyślny feud ze Stratus, zanim ta otrzymała pomoc ze strony Lity. 21 września na gali Unforgiven Kim i jej partnerka przegrała Tag Team match z przeciwniczkami. Cztery zawodniczki kontynuowały spór do listopada, kiedy to Kanadyjka nabawiła się kontuzji prawego obojczyka.
Kim powróciła na "Raw" w kwietniu 2004 r. i natychmiast odnowiła sojusz z Holly. W następnym miesiącu dwukrotnie zmusiła do poddania mistrzynię Victorię w Singles matchu (3 maja) i Six Women Tag Team matchu (10 maja), zapewniając sobie walkę o tytuł na gali Bad Blood (13 czerwca). 7 czerwca przegrała z Litą, wskutek czego zwyciężczyni i Trisha Stratus zostały dodane do planowanej walki. Stratus wygrała Fatal Four Way match na Bad Blood, zdobywając WWE Women’s Championship.
Kim uczestniczyła w siedmioosobowym Battle Royalu rozegranym 19 października na gali Taboo Tuesday, podczas którego Stratus obroniła tytuł mistrzowski. Piętnaście dni później federacja niespodziewanie zwolniła Kanadyjkę w wyniku cięcia kosztów.
Scena niezależna (2005).
Po odejściu z WWE walczyła w federacjach z różnych stron świata. 22 stycznia 2005 r. wzięła udział w gali NWA Mid–Atlantic zorganizowanej przez National Wrestling Alliance Mid Atlantic Championship Wrestling i National Wrestling Alliance w Korei Południowej. Tego dnia we współpracy z Lollipop pokonały Malię Hosakę i Nidię. W lutym zwyciężyła Nidię w meksykańskiej organizacji Toryumon Mexico. Cztery miesiące później Kim i Tarantula Gomez odnieśli zwycięstwo nad El Fuego i Shantelle Stevens na kanadyjskiej gali W1W/GCW Super Show. 26 czerwca zadebiutowała w World Series Wrestling (WSW) w Melbourne, przegrywając z Nidią. Drugiego dnia wydarzenia wygrała z nią w walce rewanżowej. Następnego wieczoru wraz z A.J. Stylesem pokonali Nidię i Christophera Danielsa.
Total Nonstop Action Wrestling (2005–2008).
America’s Most Wanted (2005–2007).
Wrestlerka podpisała kontrakt z Total Nonstop Action Wrestling 6 września 2005 r. i zadebiutowała w roli czarnego charakteru 8 października w odcinku programu "TNA Impact!", zostając menedżerką Jeffa Jarretta i America’s Most Wanted (James Storm i Chris Harris). Często interweniowała w pojedynkach podopiecznych. Pierwszą walkę stoczyła 16 lipca 2006 r. na Victory Road, gdy wspólnie z AMW przegrali z A.J. Stylesem, Christopherem Danielsem i Sireldą w mieszanym Six Person Tag Team matchu. 13 sierpnia na Hard Justice pokonała Sireldę.
Po rozpadzie AMW Kim, aby nie stracić pracy, zdecydowała się na początku 2007 r. stanąć u boku Jamesa Storma, lecz podczas Final Resolution (14 stycznia) przeszła przemianę w pozytywnego bohatera, gdy nie zgodziła się na brutalne zachowanie podopiecznego wobec Peteya Williamsa. Po meczu została zaatakowana przez niego i jego nową menedżerkę, Jackie Moore. Kim i Willims przegrali z parą antagonistów w mieszanym Tag Team matchu na Against All Odds (12 lutego) oraz w Double Bullrope matchu na Destination X (11 marca). W czasie kolejnej gali, Lockdown (15 kwietnia), pokonała Moore w Six Sides of Steel Cage matchu, następnie zaś w odcinku programu "TNA Impact!", wyemitowanego 3 maja, zakończyła feud, odnosząc nad nią zwycięstwo w Street Fight matchu (po jednym z kopnięć wybiła Moore dwa zęby). W czerwcu zaczęła pomagać Erikowi Youngowi w jego sporze z Bobbym Roodem i Ms. Brooks. Na Slammiversary (17 czerwca) interwencja Kim umożliwiła Youngowi odniesienie zwycięstwa w pojedynku i uwolnienie się spod kurateli Roode'a. Na Victory Road (15 lipca) pokonali przeciwników w mieszanym Tag Team matchu, a na kolejnej gali, Hard Justice (12 sierpnia), uchroniła Younga przed osmołowaniem i obrzuceniem pierzem po przegranym Humilation matchu. Ostatecznie kara została wykonana na Ms. Brooks.
Mistrzyni Knockouts i odejście (2007–2008).
Kim została ogłoszona pierwszą TNA Women’s Knockout Championką, wygrywając dziesięcioosobowy Gauntlet match na gali Bound for Glory (14 października). Panowanie rozpoczęła od obrony tytułu w meczu przeciwko Roxxi Laveaux, ODB i Angel Williams na Genesis (11 listopada). W tym samym miesiącu wdała się w konflikt z Awesome Kong, który został uznany przez znawców tematyki wrestlingowej za jeden z najlepszych żeńskich rywalizacji w historii wrestlingu i ceniony za brutalność i intensywność walk. Celem jej rywalki było zdobycie pasa mistrzowskiego. Ich pierwszy pojedynek odbył się na Turning Point (2 grudnia), który zakończył się dyskwalifikacją Kong. Po meczu wściekła Amerykanka wyładowała swój gniew na sędzim, Angelinie Love oraz Velvet Sky, na końcu zaś rzuciła Kim na leżące w ringu metalowe krzesełko. Kolejne tygodnie upłynęły pod znakiem bójek obu zawodniczek. Na Final Resolution (6 stycznia 2008 r.) pokonała przeciwniczkę w No Disqualification matchu, jednakże w odcinku programu "TNA Impact!" następującym po gali (10 stycznia) Kim utraciła TNA Women’s Knockout Championship na rzecz rywalki, której pomogła debiutująca Raisha Saeed. Jednocześnie Kanadyjka została kontuzjowana przez Kong, która uderzyła trzykrotnie jej plecami o matę ringu. 24 stycznia odebrała tytuł Knockoutki Roku 2007. Podczas uroczystości została zaatakowana przez Kong, niebawem zaś wraz z ODB zmierzyły się z nią w przegranym pojedynku na Destination X (9 marca). Miesiąc później na Lockdown (13 kwietnia) Kim i ODB zwyciężyły Kong i Saeed w Tag Team matchu.
W trakcie rywalizacji z Kong rozpoczęła feud z The Beautiful People (Angelina Love i Velvet Sky), zwyciężając Sky 13 marca i stając się celem ataku członkiń grupy. 20 marca i 1 maja, wraz z ODB, pokonały je w Tag Team matchach. Na Sacrifice (11 maja) wygrała TNA Knockouts Makeover Battle Royal, czym zapewniła sobie walkę o tytuł mistrzowski. Pojedynek ten odbyła 15 maja z Awesome Kong, lecz interwencja Love zaprzepaściła jej wysiłki. Podczas Slammiversary (8 czerwca) Kim, ODB i Roxxi odniosły zwycięstwo nad The Beautiful People i Moose w Six Women Tag Team matchu. Następnie Kim wygrała z Love na Victory Road (13 lipca), zaś na Hard Justice razem z Taylor Wilde i ODB pokonały Love, Sky i Kong.
Ostatnim akordem sporu z Awesome Kong, a zarazem ostatnim pojedynkiem Kim w federacji, był nieudany dla niej Street Fight match, rozegrany 21 sierpnia. Opuściła TNA z końcem sierpnia. Wiele walk z pierwszego pobytu Kim w TNA otrzymało od Dave’a Meltzera wysokie noty, 3–, 3¼– lub 3½–gwiazdkowe na 5 możliwych do uzyskania.
Scena niezależna (2006–2008).
W latach 2006–2008 rywalizowała w federacjach: Blood Sweet And Ears, Universal Wrestling Federation 2006, Funking Conservatory, Maryland Championship Wrestling, Jersey All Pro Wrestling, Ballpark Brawl i Big Time Wrestling.
Trzykrotnie podejmowała próbę wywalczenia Funking Conservatory Women’s Championship. Dwie z nich, 5 listopada 2006 r. i 27 maja 2007 r., zakończyły się niepowodzeniem. W trzeciej walce, 23 marca 2008 r., zdobyła mistrzostwo po zwycięstwie nad Claudią Reiff. W październiku tr. Dory Funk Jr. pozbawił ją tytułu, ponieważ już jako zawodniczka WWE nie mogła pojawić się w innych federacjach.
Powrót do WWE (2008–2011).
Opuściwszy TNA, Kim odnowiła kontrakt z WWE pod koniec 2008 r. Pojawiła się na "SmackDown" 27 marca 2009 r. w roli ulubienicy publiczności, atakując uczestniczki meczu o Divas Championship, Maryse – heelową mistrzynię oraz Michelle McCool. Trzy dni później weszła w skład zwycięskiej drużyny w 18–Diva Tag Team matchu na "Raw". Podczas WrestleManii XXV (pierwszy występ Kim na tej gali), rozegranej 5 kwietnia, wzięła udział w 25–Diva Miss WrestleMania Battle Royalu. W odcinku "SmackDown" z 17 kwietnia wygrała z Maryse, czym zapewniła sobie pojedynek z nią o mistrzostwo kobiet, jednak tydzień później nie wykorzystała tej szansy.
W czerwcu została przeniesiona na "Raw" w toku wymiany 15 zawodników między brandami Raw, SmackDown i ECW. 10 sierpnia zdobyła drugie miano pretendentki do tytułu po zwycięstwie nad Beth Phoenix, Kelly Kelly i Alicią Fox w Fatal Four Way matchu, ostatecznie ponosząc porażkę tydzień później z Mickie James. Na Bragging Rights (25 października) reprezentowała Raw wspólnie z Meliną i Kelly Kelly w przegranym starciu z zespołem SmackDown (Michelle McCool, Beth Phoenix i Natalya). W Five on Five Survivor Series Elimination matchu na Survivor Series (22 listopada) walczyła po zwycięskiej stronie – w Teamie Meliny.
Na początku 2010 r. uczestniczyła w turnieju, którego zwyciężczynie miały zmierzyć się o zawieszone Divas Championship. W drodze do finału triumfowała nad Jillian Hall i Alicią Fox, aby w końcowym meczu na "Raw" (22 lutego) ponieść porażkę z Maryse. Pierwotnie ten mecz miał odbyć się na Elimination Chamber (21 lutego), tymczasem władze federacji zmieniły plan, prezentując walkę Maryse i Kim przeciwko Team LayCool (Michelle McCool i Layla El). Jej rezultatem była wygrana LayCool na skutek opuszczenia Kim przez jej sojuszniczkę. Następnie Kanadyjka wraz z drużyną nie poradziły sobie z tag teamem McCoole i Layli, Fox, Vickie Guerrero i Maryse w 10–Diva Tag Team matchu podczas WrestleManii XXVI (28 marca). 20 czerwca odbył się Fatal Four Way match, na którego szali znalazło się mistrzostwo kobiet z udziałem Kim, Eve Torres (mistrzyni), Maryse i Fox; nową Divas Championką został Fox.
Na początku 2011 r. rywalizowała w kilku meczach, jak również została dziewczyną Daniela Bryana, asystując mu przy ringu w jego pojedynkach. Gdy menedżerki Bryana, Nikki i Brie Bella, odkryły, że ich podopieczny całował się z Kim za kulisami, zaatakowały Kanadyjkę. Bella Twins ponowiły napaść 30 stycznia na Royal Rumble oraz następnego dnia na "Raw", zaś 7 lutego Kim, Eve Torres i Tamina zwyciężyły bliźniaczki i Melinę. 21 lutego Nikki i Bella pokonały ją i Eve Torres w Tag Team matchu, natomiast 28 lutego Kim przegrała miano pretendentki do tytułu mistrzowskiego w wyniku oszustwa sióstr. 7 marca pomogła Torres zachować WWE Divas Championship w jej starciu przeciwko Nikki Belli. Gdy Daniel Bryan został przeniesiony na "SmackDown" w kwietniu, konflikt zakończył się.
Przed upływem pierwszej połowy 2011 r. zaczęła rywalizować z Meliną, ponieważ ta nazwała ją „okropną przyjaciółką”. Pojedynki między obiema zawodniczkami odbywały się głównie na "Superstars", w których zwycięstwa odnosiła Kim – 30 maja i 23 czerwca. 1 sierpnia uczestniczyła w Battle Royalu, mającym wyłonić kandydatkę do walki z mistrzynią kobiet. Krótko po rozpoczęciu meczu sama się z niego wyeliminowała. Niedługo potem wyjawiła, że WWE poinstruowało ją, aby odpadła z meczu w przeciągu minuty, dlatego wybrała najprostsze rozwiązanie. 5 sierpnia ogłosiła na Twitterze swoje odejście, jednak WWE nie zwolniło jej do czasu wygaśnięcia kontraktu. Chwila ta nadeszła 30 września, gdy organizacja usunęła profil zawodniczki ze swojej strony internetowej. Kim wyjaśniła przyczyny opuszczenia WWE w jednym z wywiadów: 
Scena niezależna (od 2011).
Zawodniczka walczyła w latach 2011–2017 na amerykańskiej, brytyjskiej i francuskiej scenie niezależnej, uczestnicząc w galach takich federacji, jak: International Wrestling Cartel, Family Wrestling Entertainment, Impact Wrestling Revolution, Southside Wrestling Entertainment, British Championship Wrestling, Absolute Intense Wrestling, Keystone Pro Wrestling, Association Bitteroise de Catch i Pro Wrestling Blitz. Wystąpiła również na gali w Georgetown w Gujanie.
2 maja 2015 r. na gali Impact Wrestling Revolution Day of Destiny pokonała Madison Rayne w walce o zawieszone IWR Diamond Championship, broniąc je w 29 sierpnia tego roku przeciwko Velvet Sky na IWR Rise of Revolution. Natomiast 18 lipca przegrała walkę z Kay Lee Ray na SWE Great Expectations, którego stawką było Queen of Southside Championship. 22 lipca 2016 r. zwyciężyła Heidi Katrinę podczas gali ABC Arena Catch VII we Francji, zdobywając ABC Women’s Championship.
Powrót do TNA/Impact Wrestling (od 2011).
Współpraca z Madison Rayne i Karen Jarrett (2011–2012).
20 października 2011 r. powróciła do TNA, nawiązując współpracę z Madison Rayne i wiceprezydent Knockoutek, Karen Jarrett. Jednocześnie zaatakowała ówczesną mistrzynię kobiet, Velvet Sky, czego efektem było obranie przez nią roli złego charakteru. 3 listopada Kim i Rayne pokonały TnT (Tara i Brooke Tessmacher) w pojedynku o TNA Knockouts Tag Team Championship. Broniły go sukcesywnie 10 listopada (Mickie James i Velvet Sky) oraz 5 stycznia 2012 r. (James i Traci Brooks). Na Turning Point (13 listopada) Kanadyjka odebrała Sky TNA Knockouts Championship, w którego utrzymaniu stoczyła serię walk z James: 11 grudnia na Final Resolution i 29 grudnia w programie "Impact Wrestling" (oba zwycięstwa zawdzięczała interwencji Rayne), jak również na Genesis (8 stycznia) po dyskwalifikacji Mickie, która użyła niedozwolonego przedmiotu). Tym samym została drugą zawodniczką, po swojej tag team partnerce, która posiadała oba żeńskie tytuły jednocześnie. 2 lutego Rayne doprowadziła do przegranej Kim w Non Title matchu z Tarą, przypadkowo uderzając „przyjaciółkę”. Od tego czasu ich relacje uległy pogorszeniu, zwłaszcza po ich kłótni na Against All Odds (12 lutego) w czasie walki Kanadyjki z Tarą o pas mistrzowski kobiet oraz wygranej Rayne w dziesięcioosobowym Battle Royalu, którego stawką było miano pretendentki do najważniejszego tytułu Knockoutek. Dalsze tarcia nastąpiły w wyniku nieporozumień podczas obopólnych spotkań. 8 marca utraciły pasy drużynowe na rzecz ODB i Erica Younga. Na Victory Road (18 marca) obroniła mistrzostwo przeciwko Rayne, po czym 29 marca pogodziły się, nadal tworząc tag team.
15 kwietnia na Lockdown odniosła zwycięstwo nad Velvet Sky, dzięki rozproszeniu uwagi rywalki przez Rayne, w Steel Cage matchu w obronie TNA Knockouts Championship. Potem Kim doznała dwóch porażek z Brooke Tessmacher, które pozwoliły przeciwniczce zmierzyć się z nią na Sacrifice (13 maja) o mistrzostwo kobiet; Kanadyjka wygrała to spotkanie. 17 maja ponownie obroniła tytuł, tym razem w Three Way matchu przeciwko Sky i Tessmacher. 10 maja na Slammiversary jej 210-dniowe panowanie dobiegło końca, ponieważ przegrała w kolejnym starciu z Brooke. 12 lipca nie zdołała odebrać jej tytułu w walce rewanżowej.
W drugiej połowie 2012 r. jej rola uległa ograniczeniu. Oprócz dwóch przegranych wieloosobowych pojedynków o miano pretendentki do meczu o tytuł mistrzowski (2 sierpnia, 15 listopada), wplątana została w konflikt między Tarą a Brooke Tessmacher oraz walczyła w pojedynczych spotkaniach z Tessmacher i Mickie James.
Rywalizacja z Taryn Terrell, Madison Rayne, Angeliną Love i Havok (2013–2014).
13 stycznia 2013 r. na Genesis wdała się w konflikt z sędzią Taryn Terrell. Popełniła ona błąd podczas pięcioosobowego Gauntlet matchu, odliczając Kim w chwili, gdy położyła nogę pod dolną linę. Niedopatrzenie sędzi uniemożliwiło Kanadyjce odniesienie zwycięstwa nad ostatnią rywalką, Velvet Sky, i uzyskanie miana pretendentki do walki o TNA Knockouts Championship. 17 stycznia w programie "Impact Wrestling" Kim zaczęła dyskusję z Terrell w trakcie swojej walki rewanżowej ze Sky, co w konsekwencji przyczyniło się do jej porażki. Miesiąc później odbył się Four Way Elimination match o mistrzostwo kobiet, w którym Kanadyjka zmierzyła się ze Sky, Tarą i Miss Tessmacher. Podczas spotkania Kim nie chciała dostosować się do jednego z poleceń Terrell, dlatego ta zmusiła ją do tego siłą. Sky wykorzystała zamieszanie, przypięła rywalkę i zdobyła tytuł. Konflikt Kim i Terrell zaognił się na Lockdown (10 marca), gdy doszło między nimi do bójki, po czym Kanadyjka musiała po raz czwarty uznać wyższość członkini The Beautiful People. 14 marca sędzia otrzymała ostrzeżenie, wedle którego jej następny atak na jakąkolwiek zawodniczkę będzie oznaczał zwolnienie z federacji. Mimo zakazu, sprowokowana przez Kim, uderzyła ją w trakcie Tag Team matchu. 21 marca Kim domagała się wyrzucenia rywalki, lecz Brooke Hogan, opiekująca się dywizją Knockoutek, odwołała Terrell z funkcji arbitra i ogłosiła nową zawodniczką TNA. Tydzień później Kanadyjka został wyzwana przez nią na pojedynek, jednak zamiast walki wywiązała się między nimi bójka, w której uczestniczyły również Tara i Velvet Sky. 4 kwietnia Kim i Tara pokonały rywalki w Tag Team matchu, natomiast 11 kwietnia Terrell szybko rozprawiła się z Kanadyjką. Niecały miesiąc później Kim i Tara przegrały z Mickie James i Terrell w kolejnym Tag Team matchu, po czym zaatakowały je. 9 maja Kim, niezadowolona z postawy Tary w przegranym meczu z James i Sky, pobiła ją, a w kolejnym odcinku "Impact Wrestling" kontuzjowała nogę Sky w Non Title matchu. 23 i 30 miały miejsce bójki Terrell i Kim. Kulminacją ich feudu był Last Knockout Standing match na Slammiversary (2 czerwca), który wygrała Terrell. Recenzenci dali wysokie noty temu spotkaniu.
11 lipca Kim pokonała Terrell w Ladder matchu, zyskując miano pretendentki do mistrzostwa kobiet, jednak 25 lipca nie zdołała wygrać z TNA Knockouts Championką Mickie James. Jednocześnie posprzeczała się z sędzią, ODB, co doprowadziło do rozpoczęcia sporu między nimi. Tydzień później zmierzyły się ze sobą, ale żadna z nich nie odniosła zwycięstwa, ponieważ obie zostały wyliczone poza ringiem. 15 sierpnia w Impact Wrestling: Hardcore Justice ODB przypięła Kanadyjkę w Three Way Hardcore matchu, w którym uczestniczyła również James. 29 sierpnia przegrała z rywalką w Two Out of Three Falls matchu stosunkiem 2:1, nie uzyskując w ten sposób miana pretendentki do tytułu mistrzowskiego.
Na Bound for Glory (20 października) Kim zawiązała sojusz z Lei’D Tapą, którego pierwszym owocem było zwycięstwo nad ODB i Brooke i zdobycie po raz trzeci TNA Knockouts Championship, zaś 31 października interwencja partnerki pozwoliła jej utrzymać tytuł w walce z ODB. Przez kilka tygodni broniła mistrzostwo w Open Challenge matchach z Hannah Blossom, Candice LeRae i Lauren Dennis. 12 grudnia wyzwanie rzuciła zawodniczce ODB, co spotkało się z atakiem na nią ze strony Kanadyjki i Tapy. Napadniętą Jessickę Kresę uratowała powracająca do federacji Madison Rayne. Tydzień później obie drużyny rozegrały Tag Team match zakończony porażką antagonistek. Na Imapct Wrestling: Genesis uległa Rayne, tracąc TNA Knockouts Championship. 30 stycznia 2014 r. razem ze swoją partnerką przegrały z Velvet Sky i nową mistrzynią. 20 lutego odbył się Non Title Street Fight match, podczas którego Tapa odwróciła uwagę Madison, co pozwoliło Kim odnieść zwycięstwo w pojedynku. 2 marca Kim triumfowała nad rywalką w Non Title matchu na gali w Tokio, natomiast na Lockdown nie zdołała odebrać jej tytułu mistrzowskiego w Steel Cage matchu. Ta porażka nadwyrężyła dobre relacje Gail Kim i Lei’D Tapy. Gdy 13 marca Tapa przypadkowo doprowadziła do przegranej Kanadyjki z debiutantką – Brittany, po meczu doszło między nimi do bójki. Później Kim wygrała z byłą pomocniczką programie "Impact Wrestling", kończąc tym samym karierę Tapy w TNA.
10 kwietnia zmierzyła się z Angeliną Love, Brittany i ODB w Four Way matchu, której zwyciężczyni miała spotkać się z Madison Rayne na Sacrifice w walce o tytuł kobiet. Kim został przypięta przez Love po tym, jak Velvet Sky oślepiła ją sprejem. Dwa tygodnie później przeszła face turn, pierwszy raz od czasu powrotu do TNA, pomagając Rayne odeprzeć napaść The Beautiful People, lecz tego samego wieczoru przegrały Tag Team match z rywalkami. Kim i Love kontynuowały spór, kilkukrotnie atakując się nawzajem. 12 czerwca została kandydatką do meczu o TNA Knockouts Championship, posiadanego przez Love, na gali Slammiversary (15 czerwca) po zwycięstwie nad Rayne i Brittany. Mimo uzyskanej szansy, przegrała starcie z mistrzynią. 26 czerwca współpracował z dawną rywalką, Taryn Terrell, w Tag Team matchu, odnosząc zwycięstwo nad członkiniami The Beautiful People. Przypiąwszy Love, otrzymała możliwość zrewanżowania się jej za przegraną na Slammiversary. 3 lipca odebrała rywalce mistrzostwo, zostając czterokrotną zdobywczynią tego wyróżnienia. W kolejnych tygodniach sukcesywnie broniła tytuł: w Four Way matchu przeciwko Love, Rayne i Brittany (10 lipca) oraz w pojedynku z Velvet Sky w programie "TNA Xplosion" (23 lipca). 24 lipca stawiła czoło Terrell, lecz mecz zakończył się bez rozstrzygnięcia z powodu interwencji The Beautiful People. Wybrawszy Terrell, Love i Sky za swoje przeciwniczki w poprzednim tygodniu, pokonała je 14 sierpnia i utrzymała TNA Knockouts Championship. Wygrana Kim z Angeliną Love w Last Knockout Standing matchu na Hardcore Justice (20 sierpnia) doprowadziła do końca rywalizacji obu zawodniczek.
Kim obroniła TNA Knockouts Championship 3 września, zwyciężając Terrell. Po meczu debiutująca Havok zaatakowała uczestniczki meczu, zaś tydzień później skonfrontował się z Kanadyjką. Kim stanęła w obronie mistrzostwa kobiet 1 października przeciwko Havok, mimo że przed meczem przeciwniczka kontuzjowała jej lewe ramię; ze względu na stan zdrowia przegrała starcie i utraciła tytuł. Powróciła 5 listopada z zamiarem odebrania jej mistrzostwa, lecz doznała drugiej porażki. Dwa tygodnie później wzięła udział w wygranym przez Terrell Three Way matchu o TNA Knockouts Championship; trzecią zawodniczką była Havok.
Rywalizacja z The Dollhouse i Marią (2015–2016).
Na początku 2015 r. mierzyła się w wieloosobowych starciach o TNA Knockouts Championship (7 stycznia, 30 stycznia, 20 marca) oraz nieskutecznie zabiegała o miano pretendentki do tego tytułu (10 i 24 kwietnia). W tym czasie odbyła również ostatni pojedynek z Havok zakończony dyskwalifikacją przeciwniczki, która uderzyła sędziego. 1 maja zaczęła feud, współpracując z Awesome Kong, przeciwko nowo powstałej grupie o nazwie The Dollhouse, złożonej z Terrell, Jade i Marti Belle. W następnym tygodniu Kim i Kong zostały pokonane przez The Dollhouse w 3–on–2 Handicap matchu. Wkrótce rywalizacja skupiła się na sprawach osobistych, gdy Terrell wypowiadała się w niewybredny sposób o mężu Kanadyjki i jego dwóch córkach, zaś 29 maja wygrała z pomocą Jade i Belle z Kim w Six Sides of Steel Cage match, łamiąc jej palec i zabierając obrączkę ślubną. Po dłuższej przerwie Kim powróciła z chęcią zemsty nad The Dollhouse. 15 lipca pomogła Brooke odebrać Terrell mistrzostwo kobiet po 238 dniach panowania oraz obronić je 29 lipca w walce przeciwko Belle. W sierpniu dwukrotnie pokonała członkinie The Dollhouse, najpierw 5 sierpnia w meczu przeciwko wszystkim trzem rywalkom, później 19 sierpnia w Six Sides of Steel Cage Handicap matchu przeciwko Jade i Belle. Dokonawszy rozliczenia z grupą, 19 września zdobyła po raz piąty w karierze TNA Knockouts Championship po pokonaniu Brooke, Kong i Lei’D Tapy. Na Bound for Glory (4 października) obroniła tytuł mistrzowski w walce z Kong.
Od października do grudnia brała udział w turnieju TNA World Title Series. Dwaj finaliści tych zawodów mieli zmierzyć się o TNA World Heavyweight Championship. W swojej grupie przegrała z Brooke i odniosła zwycięstwa nad Awesome Kong i Madison Rayne, uzyskując sześć punktów i awansując do następnej rundy. W 1/8 finału poniosła porażkę z meksykańskim zawodnikiem Tigre Uno.
Na początku 2016 r. zaczęła wspierać The Beautiful People, w zastępstwie za Angelinę Love (ciąża), w rywalizacji z The Dollhouse (Jade, Marti Belle i Rebel), m.in. walcząc zwycięsko z Awesome Kong o TNA Knockouts Championship. Kulminacją sporu był Lethal Lockdown match na Lockdown. Podczas wydarzenia Rayne została zaatakowana przez nieznanego napastnika, dlatego Kim zwróciła się do nielubianej przez siebie Marii, aby zajęła miejsce niedysponowanej wrestlerki w walce z przeciwniczkami. Ta zgodziła się pomóc, mimo to gdy nadszedł jej czas, odwróciła się od sojuszniczek i doprowadziła do ich porażki z trzema członkiniami The Dollhouse. Tydzień później Kim wdała się w sprzeczkę z Marią, w czasie której Jade uderzyła ją pasem mistrzowskim i domagała się walki o tytuł kobiet. Kanadyjka podjęła wyzwanie i pokonała rywalkę, jednakże 5 kwietnia utraciła mistrzostwo na jej rzecz; trzecią uczestniczką starcia była Rayne. 19 kwietnia Kim została porwana przez Decay (Abyss, Crazzy Steve i Rosemary) podczas siedmioosobowego Ladder matchu, na którego szali znalazło się przywództwo nad dywizją Knockoutek (wygrała go Maria). Później wyszło na jaw, że była kartą przetargową grupy w negocjacjach z Beer Money, Inc. (James Storm i Bobby Roode) odnośnie do rywalizacji o TNA World Tag Team Championship. 26 kwietnia oskarżyła Marię, że maczała palce w jej porwaniu. „First Lady of Proffesional Wrestling” zaprzeczyła temu zarzutowi, jednocześnie wyznaczyła jej walkę z Rosemary jako zadośćuczynienie. Podczas pojedynku Maria odciągnęła uwagę sędziego, co w konsekwencji doprowadziło do przegranej Kim. Dwa tygodnie później Kanadyjka zmierzyła się z Jade w starciu mistrzowskim przerwanym atakiem Sienny, nowej podopiecznej Marii. 24 maja zwyciężyła napastniczkę w pojedynku, zatrzymując pracę w federacji. W czasie Slammiversary (12 czerwca) została dodana do walki o TNA Knockouts Championship, o które rywalizowały Sienna i Jade. Pierwotnie miała zmierzyć się z Marią, ale ta z powodu złamanej ręki nie mogła zmierzyć się z Kim. Podczas gali nową mistrzynią została Sienna.
Kim odbyła walkę rewanżową z Siennę o mistrzostwo kobiet 28 czerwca, ale przegrała pojedynek, podobnie jak Fatal Four Way match z tą samą zawodniczką, Jade i Marti Belle, rozegrany 12 lipca. 21 lipca została niespodziewanie zaatakowana przez Madison Rayne podczas spotkania wszystkich Knockoutek w ringu, zwyciężając ją w następnym tygodniu. W sierpniu kontynuowała rywalizację z Marią, która nasyłała w czasie jej walk swoje pomocniczki – Siennę i Allie. 15 września Kim wygrała siedmioosobowy Gauntlet match dzięki czemu mogła zawalczyć z Marią o TNA Knockouts Championship na Bound four Glory (2 października).
TNA Hall of Fame i kontuzja (2016–2017).
Na Bound for Glory została ogłoszona, jako pierwsza kobieta, szóstym członkiem TNA Hall of Fame. Wygłosiła oficjalną mowę, a podczas całej ceremonii włączenia zawodniczce towarzyszyły: Christy Hemme, Taryn Terrell, Awesome Kong i Dixie Carter. Tego samego wieczoru pokonała Marię, w ten sposób zdobywając TNA Knockouts Championship po raz szósty w karierze (taką samą liczbą posiadań legitymuje się Angelina Love). 6 października Kanadyjka zwyciężyła Siennę, lecz ta wraz z Laurel Van Ness i Marią zaatakowały ją po zakończeniu meczu. 13 października odniosła zwycięstwo nad byłą mistrzynią w No Disqualification matchu, tym samym ich rywalizacja dobiegła końca.
10 listopada ogłosiła Jade swoją następczynią. Atak na nie ze strony Rosemary przerwał rozmowę obu wrestlerek. Tydzień później zawiesiła tytuł mistrzowski z powodu kontuzji pleców. 1 grudnia towarzyszyła Jade w przegranym przez nią Steel Cage matchu z Rosemary o zawieszone TNA Knockouts Championship, natomiast 26 stycznia 2017 r. pocieszała podopieczną po kolejnej porażce z nową mistrzynią. Rosemary wykorzystała nieuwagę Kim i Jade, aby wykonać ponowny atak.
7 marca poinformowała na Twitterze, że jej kontrakt z Impact Wrestling wygasł, ale powróci do federacji, gdy w pełni wyleczy kontuzję.
Odejście na emeryturę i rola producentki; rywalizacja z Tessą Blanchard (od 2017).
2 lipca Kim zasiadła na widowni podczas gali Slammiversary, aby obserwować walkę o zunifikowany tytuł mistrzowski kobiet, w której Sienna zwyciężyła Rosemary. 13 lipca ogłosiła, że zakończy karierę zawodniczą wraz z końcem 2017 r. 17 sierpnia nie zdołała odebrać Siennie GFW Knockouts Championship na GFW Impact: Destination X, gdyż uniemożliwiła to interwencja powracającej do federacji Taryn Terrell. Intensywna rywalizacja tocząca się między Kim, Allie, Terrell i Sienną skłoniła Karen Jarrett do ustalenia Four Way matchu między nimi na Bound for Glory (5 listopada). Dodała również, że jej stawką będzie tytuł mistrzowski posiadany przez Siennę. 19 października Impact Wrestling poinformował, że Terrell odeszła z federacji, z tego względu zapowiadany pojedynek zmieniono na Triple Threat match. Kim pokonała Siennę i Allie na Bound for Glory, zostając siedmiokrotną Impact Knockouts Championką, co uczyniło ją najbardziej utytułowaną zawodniczką w historii Impact Wrestling, po czym w odcinku "Impactu!" z 16 listopada, nagranym 6 listopada, zawiesiła tytuł mistrzowski i ogłosiła zakończenie kariery zawodniczej w federacji. Po odejściu na emeryturę objęła stanowisko producentki i agentki w Impact Wrestling, oprócz tego współpracuje z Knockoutkami nad rozwojem ich umiejętności.
Wobec stosowania nieczystych metod przez Tessę Blanchard w obronie Impact Knockouts Championship, w grudniu 2018 r. Gail Kim została ustanowiona sędzią specjalną pojedynku mistrzyni z Tayą Valkyrie, który miał odbyć się na Impact Wrestling Homecoming (6 stycznia 2019 r.), aby zapobiec jakiejkolwiek nieuczciwości. Podczas meczu, w odpowiedzi na ataki na nią ze strony Blanchard, Kim wykonała mistrzyni swoją akcję kończącą, umożliwiając Valkyrie zdobycie tytułu kobiet. W "Impakcie!" z 11 stycznia 2019 Blanchard wykorzystała finisher Kim, Eat Defeat, do zwycięstwa nad Cali Collins, po czym tydzień później zaatakowała za kulisami Kanadyjkę i kilku pracowników federacji. Władze Impact Wrestling zawiesiły była mistrzynię za ten czyn do 15 lutego. Po przegranym pojedynku z Jordynne Grace Blanchard wyładowała swój gniew na jednym z pracowników federacji, jednak Kim przerwała jej poczynania, wyrzucając ją siłą z ringu. Kanadyjka, członkini zarządu Impact Wrestling i emerytowana wrestlerka, nie mogła postąpić w ten sposób, dlatego otrzymała karę tygodniowego zawieszenia. 29 marca „The Empress of the Knockouts”, zgodnie z życzeniem Blanchard, przeprosiła ją za doprowadzenie do jej zawieszenia na przełomie stycznia i lutego oraz pozbawienia jej szansy obrony mistrzostwa Knockoutek. Zrezygnowała także z funkcji członka zarządu federacji i ponownie zyskała status aktywnej zawodniczki, aby rozprawić się z Blanchard. Ogłosiwszy tę wiadomość, zaatakowała rywalkę. Dwa tygodnie później wmieszała się w pojedynek Blanchard, chcąc odebrać jej niedozwolony przedmiot, co doprowadziło do porażki rywalki z Madison Rayne. Na Rebellion (28 kwietnia) Blanchard pokonała ją, po czym oddała jej hołd i obie uściskały się.
Ostatnie występy na scenie niezależnej (2017–2018).
Podczas gali Pro Wrestling Blitz o nazwie PWB Wrestlefest 8, zorganizowanej 12 sierpnia 2017 r., pokonała Tayę Valkyrie. W dwóch październikowych galach Impact Wrestling Revolution (7 i 21 października) zwyciężyła odpowiednio Rebel i Ivelisse. Na Smash CANUSA Classic 2017 (3 grudnia), reprezentując Kanadę, uległa Allie, będącej przedstawicielką Stanów Zjednoczonych. 16 grudnia poniosła porażkę z Britt Baker podczas gali federacji IWR. Ostatni mecz w karierze odbyła 3 lutego 2018 r. podczas wydarzenia organizowanego przez federację Southside Wrestling, kiedy to wygrała z Kasey Owens.
KAYfABE (od 2020).
W marcu 2020 Gail Kim, Lita i Christy Hemme ogłosiły powołanie do życia serialu telewizyjnego o nazwie KAYfABE. Opowiada on w udramatyzowany sposób o życiu kobiet, które postanowiły rozpocząć przygodę z wrestlingiem.
Życie osobiste.
Gail Kim poślubiła Roberta Irvine’a, szefa kuchni, 10 maja 2012 r. Para poznała się w programie "Dinner: Impossible". W 2017 r. przyznano jej amerykańskie obywatelstwo.
Inne media.
Kim pozowała topless w kampanii reklamowej telefonii komórkowego w Korei Południowej. W 2007 r. znalazła się na liście Forbesa 40 „Najpiękniejszych singielek w Ameryce”. Dwa lata później zagrała w niezależnym thrillerze psychologicznym pt. "Royal Kill". 13 października 2011 r. wzięła udział, wspólnie z The Mizem, Johnem Morrisonem, Kofim Kingstonem, Heathem Slaterem i Eve Torres, w odcinku programu "BrainSurge" poświęcony federacji WWE. 18 sierpnia 2012 r. ceremonia ślubna Kim i Irvine’a została pokazana w jednym z odcinków programu Irvine’a, "Restaurant: Impossible".
Kim jest grywalną postacią w " WWE SmackDown vs. Raw 2010" i " WWE SmackDown vs. Raw 2011".

</doc>
<doc id="2282926" url="https://pl.wikipedia.org/wiki?curid=2282926" title="Alxa Zuoqi">
Alxa Zuoqi

Alxa Zuoqi ("lewa chorągiew Alxa"; chiń. 阿拉善左旗; pinyin: "Ālāshàn Zuǒ Qí") – chorągiew w północnych Chinach, w regionie autonomicznym Mongolia Wewnętrzna, w związku Alxa. W 1999 roku liczyła 134 223 mieszkańców.

</doc>
<doc id="2282928" url="https://pl.wikipedia.org/wiki?curid=2282928" title="Alxa Youqi">
Alxa Youqi

Alxa Youqi ("prawa chorągiew Alxa"; chiń. 阿拉善右旗; pinyin: "Ālāshàn Yòu Qí") – chorągiew w północnych Chinach, w regionie autonomicznym Mongolia Wewnętrzna, w związku Alxa. W 1999 roku liczyła 23 870 mieszkańców.

</doc>
<doc id="2282929" url="https://pl.wikipedia.org/wiki?curid=2282929" title="Glikopeptydy">
Glikopeptydy

Glikopeptydy – peptydy, które zawierają ugrupowania węglowodanów (glikany) przyłączone kowalencyjnie do łańcuchów bocznych aminokwasów, które stanowią pozostałości peptydu. Cząsteczka cukru może być połączona z peptydem przez atom azotu, tlenu lub węgla.
W medycynie niektóre glikopeptydy używane są jako antybiotyki ze względu na swoje właściwości bakteriobójcze:

</doc>
<doc id="2282930" url="https://pl.wikipedia.org/wiki?curid=2282930" title="Glikopeptyd">
Glikopeptyd



</doc>
<doc id="2282931" url="https://pl.wikipedia.org/wiki?curid=2282931" title="Prospect Avenue (stacja metra na Fourth Avenue Line)">
Prospect Avenue (stacja metra na Fourth Avenue Line)

Prospect Avenue – stacja metra nowojorskiego, na linii D, N i R. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Ninth Street i 25th Street. Została otwarta 13 września 1915.

</doc>
<doc id="2282935" url="https://pl.wikipedia.org/wiki?curid=2282935" title="Ejin Qi">
Ejin Qi

Ejin Qi ("chorągiew Ejin"; chiń. 额济纳旗; pinyin: "Éjìnà Qí") – chorągiew w północnych Chinach, w regionie autonomicznym Mongolia Wewnętrzna, w związku Alxa. W 1999 roku liczyła 16 159 mieszkańców.

</doc>
<doc id="2282938" url="https://pl.wikipedia.org/wiki?curid=2282938" title="25th Street">
25th Street

25th Street – stacja metra nowojorskiego, na linii D, N i R. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Prospect Avenue i 36th Street. Została otwarta 13 września 1915.

</doc>
<doc id="2282940" url="https://pl.wikipedia.org/wiki?curid=2282940" title="Tramwaje w Braszowie">
Tramwaje w Braszowie

Tramwaje w Braszowie – zlikwidowany system komunikacji tramwajowej w rumuńskim mieście Braszów.
Historia.
Tramwaje w Braszowie uruchomiono 23 sierpnia 1987. Jedyną wybudowaną linią o długości 7 km była linia nr 101 jej trasa wiodła od położonych na północy miasta zakładów Rulmentul dalej obok dworca kolejowego, osiedle mieszkaniowe Astra do położonej w pobliżu fabryki pojazdów "Roman" pętli Saturn. Tramwaje zamknięto 18 listopada 2006. Powodem zawieszenia kursowania linii był zły stan taboru i torowisk a przede wszystkim spadek zapotrzebowania na przewozy na trasie tramwaju. Zajezdnia tramwajowa znajdowała się przy Alei 13 Grudnia.
Tabor.
W 1987 w Braszowie było 8 tramwajów V3A, których później było 16 oraz doszły nowe tramwaje V2A. W 1997 sprowadzono z Niemiec sześć składów trzyosiowych tramwajów M5.65 + m5.65 z Monachium. Ostatni egzemplarz tego typu zezłomowano w 2003 roku. Kolejne tramwaje do Braszowa sprowadzono w 2000, było to 10 wagonów Düwag GT6 pochodzących z Frankfurtu nad Menem. W 2002 roku sprowadzono 12 wagonów T4D i 6 B4D z Lipska. Wagony po likwidacji sieci zostały zezłomowane.

</doc>
<doc id="2282941" url="https://pl.wikipedia.org/wiki?curid=2282941" title="Hans Hermannstädter">
Hans Hermannstädter

Hans Hermannstädter (ur. 2 lutego 1918 w Cristian zm. 30 grudnia 2006 w Augsburgu) – rumuński piłkarz ręczny. Uczestnik Igrzysk Olimpijskich w 1936 w Berlinie. Na igrzyskach zagrał w meczu z Austrią

</doc>
<doc id="2282942" url="https://pl.wikipedia.org/wiki?curid=2282942" title="Chelatowanie">
Chelatowanie



</doc>
<doc id="2282943" url="https://pl.wikipedia.org/wiki?curid=2282943" title="Verbascum phoeniceum">
Verbascum phoeniceum



</doc>
<doc id="2282945" url="https://pl.wikipedia.org/wiki?curid=2282945" title="Bazyli (Osborne)">
Bazyli (Osborne)

Bazyli, imię świeckie Alfred Osborne (ur. 12 kwietnia 1938 w Aleksandrii) – były biskup prawosławny, początkowo służący w jurysdykcji Rosyjskiego Kościoła Prawosławnego, następnie Patriarchatu Konstantynopolitańskiego. 
Życiorys.
Od 1940 żył w Stanach Zjednoczonych. Od 1958 do 1962 służył w jednostkach armii amerykańskiej we Francji. W czasie studiów na uniwersytecie w Buffalo dokonał konwersji na prawosławie. Przed 1966 przeprowadził się do Anglii, gdzie w latach 1966–1971 studiował w Oxfordzie teologię. W 1969 metropolita suroski Antoni wyświęcił go na diakona; Alfred Osborne był mężczyzną żonatym. Po czterech latach przyjął święcenia kapłańskie i został proboszczem parafii Zwiastowania w Oxfordzie. W 1993 otrzymał godność protoprezbitera. 7 marca tego samego roku, po śmierci żony, złożył wieczyste śluby mnisze, po czym otrzymał godność archimandryty i przyjął chirotonię na biskupa siergijewskiego, wikariusza eparchii suroskiej. Uroczystość ta odbyła się w soborze Zaśnięcia Matki Bożej i Wszystkich Świętych w Londynie. 30 lipca 2003, na krótko przed śmiercią metropolity Antoniego, został "locum tenens" eparchii suroskiej. 
W 2006 biskup Bazyli zwrócił się do patriarchy moskiewskiego i całej Rusi Aleksego II z prośbą o zgodę na przejście w jurysdykcję Patriarchatu Konstantynopolitańskiego. W liście deklarował chęć dołączenia, razem z popierającymi go parafiami i duchowieństwem, do Zachodnioeuropejskiego Egzarchatu Parafii Rosyjskich. Patriarcha Aleksy II nie wyraził zgody na ten krok i zażądał od biskupa wycofania swojej prośby do patriarchy Konstantynopola Bartłomieja, zaś po jego odmowie – zawiesił go w obowiązkach. W eparchii suroskiej doszło do podziałów wśród duchowieństwa i wiernych, które miała zakończyć praca komisji, do której powołano arcybiskupa chersoneskiego Innocentego, arcybiskupa berlińskiego i niemieckiego Marka oraz dwóch innych duchownych Patriarchatu Moskiewskiego. 8 czerwca 2006 Synod Patriarchatu Konstantynopola ogłosił, iż biskup Bazyli został przyjęty w jego jurysdykcję jako biskup tytularny Amfipolis, wikariusz arcybiskupa Komany Gabriela. W 2007 Synod Rosyjskiego Kościoła Prawosławnego uznał tę decyzję za ważną. 
Jesienią 2009 biskup Bazyli złożył prośbę o przeniesienie w stan spoczynku, która została przyjęta 5 października tego samego roku. 20 lutego 2010 arcybiskup Komany Gabriel poinformował o pozbawieniu biskupa Bazylego święceń kapłańskich oraz stanu zakonnego na jego własną prośbę – duchowny wyraził wcześniej chęć ponownego założenia rodziny.

</doc>
<doc id="2282946" url="https://pl.wikipedia.org/wiki?curid=2282946" title="Żychcki">
Żychcki

Żychcki ("Drzewica odmienny, Zychcki") – kaszubski herb szlachecki. Według Alfreda Znamierowskiego odmiana herbu Leliwa, zaś według Przemysława Pragerta, jest to odmiana herbu Drzewica.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu czerwonym półksiężyc złoty, nad nim i pod nim po takiejż gwieździe. Klejnot: nad hełmem w koronie samo godło. Labry czerwone, podbite złotem."
Najwcześniejsze wzmianki.
Herb wymieniany przez Dachnowskiego ("Herbarz szlachty Prus Królewskich") i Niesieckiego.
Rodzina Żychckich.
Drobnoszlachecka rodzina o nazwisku odmiejscowym od wsi Żychce koło Konarzyn. Pierwsze wzmianki o rodzinie pochodzą z 1570 (Szicziński, czyli Żychciński oraz "a Sziczken"), kolejna z 1620 (nn Żychcki brał udział w bitwie pod Cecorą) i 1648 (Prądzyński, Andrzej Zaica, Maciej Rozek, Andrzej Grzanka, Paweł Rozek, nazwiska te stały się przydomkami). Następne wzmianki pochodzą z 1662 i 1717. Rodzina posiadała oprócz gniazda także części wsi Łąkie, a jeden przedstawiciel, Grzanka-Żychcki był jednym z właścicieli Kępina koło Żychc. Rodzina nie piastowała żadnych urzędów, ale jeden Żychcki, Józef, posłował na sejm elekcyjny w 1704. Jakaś gałąź tej rodziny miała osiąść na Żmudzi, gdzie odnotowano ją w 1648.
Herbowni.
Żychcki (Zychciński, Zychcki, Zychecki, Zychocki, Zycki, Żychocki, Żychtski, Życki) z przydomkami Prądzyński, Zaica, Rozek, Grzanka (Grząka, Gskrąka).
Rodzinie tej przypisuje się też czasami Drzewicę bez odmiany.

</doc>
<doc id="2282947" url="https://pl.wikipedia.org/wiki?curid=2282947" title="Nabłonek jelitowy">
Nabłonek jelitowy



</doc>
<doc id="2282949" url="https://pl.wikipedia.org/wiki?curid=2282949" title="C. difficile">
C. difficile



</doc>
<doc id="2282950" url="https://pl.wikipedia.org/wiki?curid=2282950" title="Horqin Youyi Qianqi">
Horqin Youyi Qianqi

Horqin Youyi Qianqi ("prawa przednia chorągiew Horqin"; chiń. 科尔沁右翼前旗; pinyin: "Kē’ěrqìn Yòuyì Qián Qí") – chorągiew w północno-wschodnich Chinach, w regionie autonomicznym Mongolia Wewnętrzna, w związku Hinggan. W 1999 roku liczyła 369 868 mieszkańców.

</doc>
<doc id="2282954" url="https://pl.wikipedia.org/wiki?curid=2282954" title="Horqin Youyi Zhongqi">
Horqin Youyi Zhongqi

Horqin Youyi Zhongqi ("prawa środkowa chorągiew Horqin"; chiń. 科尔沁右翼中旗; pinyin: "Kē’ěrqìn Yòuyì Zhōng Qí") – chorągiew w północno-wschodnich Chinach, w regionie autonomicznym Mongolia Wewnętrzna, w związku Hinggan. W 1999 roku liczyła 240 997 mieszkańców.

</doc>
<doc id="2282958" url="https://pl.wikipedia.org/wiki?curid=2282958" title="Jalaid Qi">
Jalaid Qi

Jalaid Qi ("chorągiew Jalaid", "Dżalajid Choszuu"; chiń. 扎赉特旗; pinyin: "Zālàitè Qí") – chorągiew w północno-wschodnich Chinach, w regionie autonomicznym Mongolia Wewnętrzna, w związku Hinggan. W 1999 roku liczyła 390 001 mieszkańców.

</doc>
<doc id="2282960" url="https://pl.wikipedia.org/wiki?curid=2282960" title="Morgan Aeromax">
Morgan Aeromax

Morgan Aeromax – brytyjski sportowy samochód osobowy klasy Gran Turismo wytwarzany ręcznie przez firmę Morgan Motor Company od stycznia 2008 roku. Po raz pierwszy zaprezentowany publiczności 2 marca 2005 roku podczas genewskich targów motoryzacyjnych - Geneva Motor Show. Auto powstało w iście ekspresowym tempie - zaledwie 4 miesiące upłynęły od chwili powstania pierwszych szkiców do chwili zaprezentowania gotowego prototypu. 
Aeromax to zamknięta odmiana (nadwozie coupé) Morgan Aero 8, którą przygotowano m.in. dla uczczenia jubileuszu 100-lecia istnienia firmy Morgan (2009), w limitowanej liczbie 100 indywidualnie numerowanych egzemplarzy. Do napędu użyto, umieszczonego wzdłużnie z przodu, silnika N 62 produkcji BMW, w układzie V8 o pojemności 4,4 litra (4398 cm3). Moc przenoszona jest na oś tylną poprzez 6-biegową, manualną lub automatyczną skrzynię biegów ZF.
Auto, mimo wysmakowanej stylizacji retro nadwozia, wyposażono również w osiągnięcia nowoczesnej techniki motoryzacyjnej: z przodu - reflektory ksenonowe, z tyłu - światła w technologii LED (zapożyczone z Lancii Thesis), dwie poduszki powietrzne wraz z czujnikami Siemensa, układ ABS produkcji Boscha, klimatyzację, elektrycznie podnoszone szyby, tempomat, układy pomiaru i monitorowania temperatury i ciśnienia opon. 
Hamulce firmy AP Racing - tarczowe, wentylowane, sześciozaciskowe, o średnicy tarcz 348 mm z przodu i dwuzaciskowe 332 mm z tyłu. Ogumienie stanowią opony BF Goodrich o rozmiarach 245/30 na 20-calowych obręczach kół ("felgach").
Samochody firmy Morgan mają (również współcześnie) przestrzenne ramy z drewna.
Nie inaczej jest z konstrukcją modelu Aeromax, którego podwozie wprawdzie wykonano z aluminium, nadwozie jednak oparte jest o ramę, wykonaną z jesionu.
Jednym ze znanych nabywców kosztującego 110 000 £ samochodu był Richard Hammond - jedna z najbardziej rozpoznawalnych gwiazd światka dziennikarzy motoryzacyjnych, prezentera znanego wśród miłośników motoryzacji, brytyjskiego programu Top Gear ("Najwyższy bieg").

</doc>
<doc id="2282961" url="https://pl.wikipedia.org/wiki?curid=2282961" title="Chris Nicholl">
Chris Nicholl

Christopher John „Chris” Nicholl (ur. 12 października 1946 w Wilmslow) – północnoirlandzki piłkarz występujący na pozycji obrońcy. Trener piłkarski.
Kariera klubowa.
Nicholl zawodową karierę rozpoczynał w 1965 roku w angielskim zespole Burnley z Division One. Spędził tam rok, w ciągu którego nie zagrał tam w żadnym meczu. W 1966 roku odszedł do Witton Albion. W 1968 roku trafił zaś do Halifaxu Town z Division Four. Po roku spędzonym w tym klubie przeszedł do Luton Town z Division Three. W 1970 roku awansował z nim do Division Two. W Lutonie spędził jeszcze 2 lata.
Na początku 1972 roku Nicholl odszedł do Aston Villi z Division Three. W tym samym roku awansował z nią do Division Two. W 1975 roku zdobył z zespołem Puchar Ligi Angielskiej. Awansował z nim również do Division One. W 1977 roku ponownie zdobył z klubem Puchar Ligi Angielskiej.
W połowie 1977 roku Nicholl przeszedł do Southamptonu z Division Two. Zadebiutował tam 20 sierpnia 1977 roku w zremisowanym 1:1 pojedynku z Brighton &amp; Hove Albion. W 1978 roku awansował z klubem do Division One. W 1979 roku dotarł z nim do finału Pucharu Ligi Angielskiej, jednak Southampton uległ tam ekipie Nottingham Forest.
W 1983 roku odszedł do Grimsby Town z Division Two, gdzie w 1985 roku zakończył karierę.
Kariera reprezentacyjna.
W reprezentacji Irlandii Północnej Nicholl zadebiutował w 1974 roku. W 1982 roku został powołany do kadry na Mistrzostwa Świata. Zagrał na nich w meczach z Jugosławią (0:0), Hondurasem (1:1), Hiszpanią (1:0) i Austrią (2:2) i Francją (1:4). Z tamtego turnieju Irlandia Północna odpadła po drugiej rundzie.
W latach 1974–1983 w drużynie narodowej Nicholl rozegrał w sumie 52 spotkania i zdobył 3 bramki.

</doc>
<doc id="2282962" url="https://pl.wikipedia.org/wiki?curid=2282962" title="Pierrot (przedsiębiorstwo)">
Pierrot (przedsiębiorstwo)

 – japońskie studio anime, założone w 1979 roku przez byłych pracowników Tatsunoko Production. Siedziba główna znajduje się w Mitaka, Tokio.
Logotypem firmy jest twarz clowna. Słowo Pierrot zostało zapożyczone od klasycznej postaci Pierrot.
"Yu Yu Hakusho" oraz "Saiyuki", dwie z serii wyprodukowanych przez studio, zdobyły nagrodę „Anime Grand Prix Award” w konkursie Animage w latach 1993 oraz 2000.
Seriale telewizyjne.
1980–1984.
Opracowane na podstawie źródła.
1985–1989.
Opracowane na podstawie źródła.
1990–1994.
Opracowane na podstawie źródła.
1995–1999.
Opracowane na podstawie źródła.
2000–2004.
Opracowane na podstawie źródła.
2005–2009.
Opracowane na podstawie źródła.
2010–2014.
Opracowane na podstawie źródła.
2015–2019.
Opracowane na podstawie źródła.
Filmy.
do 2001.
Opracowane na podstawie źródła.
od 2001.
Opracowane na podstawie źródła.

</doc>
<doc id="2282963" url="https://pl.wikipedia.org/wiki?curid=2282963" title="Rasy z uniwersum Mass Effect">
Rasy z uniwersum Mass Effect

Lista przedstawia najważniejsze rasy pojawiające się w uniwersum serii "Mass Effect", na którą w chwili obecną składa się m.in. pięć gier wraz z dodatkami, cztery książki oraz cztery serie komiksów. W serii wspomina się, że w galaktyce żyją dziesiątki inteligentnych ras, jednakże z nazwy wymienione zostały jedynie poniższe. Uniwersum zamieszkane jest również przez wiele nieinteligentnych form życia, takich jak miażdżypaszcze, pyjaki czy varreny.
Uwaga: nazwy ras występujących w uniwersum "Mass Effect" zapisywane są małymi literami, z wyjątkiem Żniwiarzy i Zbieraczy oraz nazw własnych, takich jak Republika Asari czy Związek Salariański. Odmiany nazw podane zostały za oficjalnym polskim tłumaczeniem gier.
Rasy zrzeszone w Cytadeli.
Problem komunikacji pomiędzy rasami, z których każda posługuje się własnym językiem i jego dialektami, rozwiązany został przez wbudowane na omnikluczach urządzenia, które w czasie rzeczywistym tłumaczy wypowiedzi na język każdego z rozmówców. Niewiele osób uczy się języków innych ras, co przez większość uważane jest za stratę czasu. Wyjątek stanowią próby zrozumienia mów wymarłych ras oraz pewne zwroty i wyrażenia, takie jak specyficzne nazwy (np. "ardat-yakshi" ze starego dialektu asari) czy quariańskie "Keelah se’lai" („Za ojczyznę, którą mam nadzieję kiedyś zobaczyć”).
Asari.
Jednopłciowa rasa z wyglądu przypominająca niebieskoskórych ludzi. Z ludzkiego punktu widzenia asari są płci żeńskiej, w takiej formie zwracają się do nich bohaterowie, a w momencie narodzin otrzymują żeńskie imiona. Asari mogą rozmnażać się ze sobą (wtedy jedna ze stron przyjmuje funkcję „ojca”) bądź z innymi gatunkami, bez względu na płeć partnera. Posiadają umiejętność dostrojenia swojego układu nerwowego do układu innych ras, co umożliwia rozmnażanie. Asari uważają, że przedstawicielki gatunku powinny krzyżować się z innymi rasami w celu zapewnienia lepszych predyspozycji genetycznych zarówno dziecku, jak i całemu gatunkowi. Dzięki „ojcu” będącemu przedstawicielem innego gatunku młoda asari zyskuje część właściwych dla niego zachowań czy umiejętności, np. jeśli matka skrzyżuje się z kroganinem, dziecko może nabyć krogańską odporność bądź przejąć część ich nieokrzesanego zachowania. „Czystokrwiste” asari narażone są na ostracyzm ze strony innych przedstawicielek gatunku, uważających, że poprzez skrzyżowanie się dwóch przedstawicielek gatunku dziecko nie zyskuje żadnych korzyści genetycznych, aczkolwiek większość asari jest zbyt miła, aby otwarcie wypowiadać takie osądy w obecności takiej osoby. Dziecko zrodzone z dwóch asari ma również większą szansę na stanie się "ardat-yakshi" („demon nocnych wiatrów” w danym dialekcie asari) – osobnikiem, który powoduje śmierć swoich partnerów seksualnych poprzez wyniszczenie ich układu nerwowego.
Rodzinną planetą asari jest Thessia, na której istnieją połączone ze sobą wolne miasta, zbliżone do starogreckich polis. Spośród wszystkich ras w przestrzeni Rady asari są najliczniejsze, najpotężniejsze i najbardziej szanowane. Szacunek do nich wynika prawdopodobnie z faktu, że jako pierwsze od czasów protean rozwinęły technologię pozwalającą na międzygwiezdne podróże oraz odkryły Cytadelę i nauczyły się, jak z niej korzystać, co zapewniło im niezbywalne miejsce w Radzie. Asari są otwarte na pomoc innym, szanują różnorodność kulturową, jak również seksualną, przez co niektórzy uważają je za rozwiązłe, te jednak uważają takie oskarżenia za bezzasadne.
Są rasą najbardziej rozwiniętą pod względem ekonomicznym – ich kultura, produkty i rozrywki zdominowały całą galaktykę. Znane są ze swoich centrowych poglądów, stawiają na stabilizację oraz rozwój ekonomiczny i kulturalny. Nie mają swojego rządu, zaś uznawany przez nie ustrój można nazwać e-demokracją, bowiem wszystkie sprawy polityczne dyskutowane są na chat-roomach.
Mogą żyć tysiące lat, w ciągu życia przechodząc przez trzy okresy: dziewiczy (około 350 lat), w którym używają życia (często zostając najemniczkami bądź striptizerkami) i starają się zdobyć wiedzę; okres matrony (350-700), w którym stabilizują się i zaczynają myśleć o założeniu rodziny (chociaż niektóre robią to już w wieku około 100 lat) i znalezieniu miejsca w społeczeństwie, oraz matki (750-1000), które to należą do elity społecznej, zajmują się kulturą i polityką oraz wychowywaniem następnych pokoleń. Matki są najbardziej szanowanymi obywatelkami, zaś ich opinie w kwestiach politycznych często zyskują posłuch młodszych przedstawicielek gatunku. Wśród asari istnieją również kierujące się specjalnym kodeksem (zbliżonym do "bushidō") egzekutorki, które całe swoje życie poświęcają walce ze złem, "de facto" stojąc ponad prawem w celu egzekwowania go, w czym pod pewnym względem przypominają Widma.
Drelle.
Humanoidalne istoty wyglądem przypominające gady o ludzkich twarzach, żyją do 85 lat. Pochodzą z suchej, jałowej i pokrytej skalistymi pustyniami planety Rakhana. Postępująca w szybkim tempie industrializacja i przeludnienie zaczęły przynosić katastrofalne skutki, kiedy to i tak już niezbyt urodzajna planeta zaczęła obumierać. Drelle, nie dysponujący technologią umożliwiającą podróże międzygwiezdne, zostali ocaleni przez hanarów, którzy w ciągu dziesięciu lat przetransportowali tysiące mieszkańców Rakhany na swoją rodzimą planetę Kahje. Pozostali na planecie drelle wyginęli, zaś ich zagładę przyspieszyły ciągłe walki o resztki surowców. Od tego czasu drelle koegzystują z hanarami, będąc też członkami galaktycznej wspólnoty.
Większość drelli jest zadowolona z życia na Kahje i są wdzięczni hanarom za to, że uratowali ich rasę, aczkolwiek niektórzy autsajderzy oraz część hanarów postrzega ich jako obywateli drugiej kategorii. Mimo wszystko drelle przystosowali się do panujących na planecie hanarskich obyczajów, stając się szanowanymi i przydatnymi społeczeństwu obywatelami.
Są politeistami, wśród ich bogów wyróżnia się między innymi bóstwo myśliwych Amonkirę, bóstwo macierzyństwa i ochrony Arashu oraz bóstwo oceanów i życia pośmiertnego Kalahirę.
Elkorowie.
Słoniopodobna, wolno wysławiająca się rasa. Ponieważ między sobą komunikują się za pomocą subtelnych gestów niezrozumiałych dla innych ras i feromonów, w kontaktach z innymi rasami opisują swoje emocje, np.: „Irytacja. Nie mam teraz czasu”. Sama wypowiedź pozbawiona jest jakichkolwiek emocji i akcentów.
Hanarzy.
Wyglądem przypominają ziemską meduzę. Pochodzą oni z planety Kahje, w większości pokrytą przez oceany. Choć są stworzeniami morskimi, mogą także żyć na lądzie, co jednak znacznie ogranicza ich zdolności ruchowe. Na pierwszy rzut oka składają się tylko z tułowia i dziesięciu długich, około dwumetrowych macek, na których stoją. Porozumiewają się za pomocą luminescencji i bardzo rzadko używają własnych imion, mówią o sobie w trzeciej osobie liczby pojedynczej, np. „ten się zgadza”, zamiast „zgadzam się”. Choć wyglądają na niegroźne istoty, to ich organizmy wydzielają silne toksyny, których używają do obrony. Z reguły są to jednak pokojowo nastawieni obcy, którzy wysoko cenią rozwój duchowy.
Ludzie.
Ludzie przedstawieni w grze w niewielkim stopniu różnią się od współcześnie żyjących. Ze względu na postępy w medycynie, które umożliwiły wyeliminowanie większości znanych chorób, ludzie dożyć mogą około stu pięćdziesięciu lat. Dzięki rozmaitym wszczepom i zabiegom osobniki w wieku sześćdziesięciu lat mogą wyglądać na o połowę młodsze. Ze wszystkich znanych ras w galaktyce ludzie cechują się największą różnorodnością genetyczną. Podobnie jak współcześnie, ludzie osiągają dojrzałość w wieku osiemnastu lat – w tym wieku zazwyczaj kończą edukację, bezpośrednio po niej zaczynając pracę bądź szkolenia wojskowe.
Rasa ludzka jako ostatnia, przynajmniej jak dotąd, odkryła technologię umożliwiającą korzystanie z przekaźników masy, w 2148 odnajdując na Marsie proteańskie ruiny. Dziewięć lat później roku rozpoczęła się tzw. wojna pierwszego kontaktu – ludzkość po raz pierwszy zetknęła się z obcą rasą, turianami, którzy zaatakowali ziemskie siły chcące skorzystać z przekaźnika masy, którego użycie zostało zakazane przez konwencje Cytadeli. Konflikt pomiędzy ludźmi a turianami został zakończony przez Radę, nim zdążył eskalować na większą skalę, co mogło prowadzić do zachwiania stabilności w galaktyce. Po zakończeniu konfliktu, w 2165 roku, ludzkość otrzymała własną ambasadę w Cytadeli.
Najważniejszą ludzką organizacją jest Przymierze Systemów, w skład którego wchodzą najpotężniejsze ziemskie mocarstwa. Przymierze, działające w interesie całej ludzkości, zajmuje się kwestiami politycznymi, badawczo-naukowymi i militarnymi. Do innych ludzkich organizacji należy m.in. Cerberus – niepopieranie przez Przymierze skrajnie ksenofobiczne ugrupowanie kierowane przez Człowieka Iluzję, znane ze swojej niechęci do obcych ras.
Salarianie.
Kolejna rasa wchodząca w skład Rady Cytadeli. Ich przedstawiciele są wysocy, chudzi i mają niebieską lub zieloną skórę. Wyglądem przypominają płazy. Błyskawicznie myślą i mówią, a ich metabolizm jest bardzo szybki, więc dożywają najwyżej czterdziestu lat. Ze względu na swoją wrodzoną ciekawość salarianie są głównie naukowcami i szpiegami.
Społeczeństwo salarian przypomina średniowieczny system feudalny, a władzę w klanach sprawują głównie kobiety - Dalatrassy.
Turianie.
Rasa, która jako trzecia uzyskała miejsce w Radzie za stłumienie Rebelii Krogańskich. W wyniku ewolucji na metalicznej planecie blisko ich słońca ich ciało pokryte jest pancerzem, który nadaje im specyficzny wygląd – łuskowaty grzebień na głowie, 3 szpony u rąk i nóg. Tak jak quarianie tylko oni mają prawoskrętne animokwasy, przez co kontakt z lewoskrętnym białkiem może być dla nich zabójczy. Żyją mniej więcej tyle samo, co ludzie i są z nimi w jawnym sporze z powodu konfliktu znanego jako Wojna Pierwszego Kontaktu.
Volusowie.
Rasa, która musi przebywać w specjalnych kombinezonach z maskami do oddychania. Są niscy i grubi z powodu wysokiej grawitacji na swojej planecie. Zorganizowani są w plemiona, choć rzadko dochodzi między nimi do konfliktów. To oni utworzyli jedną galaktyczną walutę i dzięki swojej działalności, jako jedni z najliczniejszych bankierów i kupców utrzymują jej stabilność. Nie posiadają wielkiej marynarki wojennej, ani sił lądowych - tuż po Krogańskiej Rebelii oddali się pod obronę turian. 
Rasy niezrzeszone w Cytadeli.
Wiele ras w galaktyce nie jest zrzeszonych w Cytadeli, jednakże te zamieszkujące w przestrzeni Rady zazwyczaj respektują ustanawiane przez nią prawa. Niektóre rasy odmówiły uznania władzy Cytadeli (batarianie), zostały usunięte z członkostwa przez Radę (kroganie i quarianie) lub nigdy oficjalnie nie nawiązały kontaktu z Cytadelą (vorche). Nieliczne rasy są otwarcie wrogie wobec ras Cytadeli, jak również do niej nienależących (Zbieracze, gethy, Żniwiarze). Rasy spoza Przestrzeni Cytadeli podlegają jednak opodatkowaniu, gdy przebywają na jej terenie, a także spotykają się z nieufnością innych ras (co w rezultacie prowadzi do zakazu pobytu na niektórych planetach, np. Ilium, lub posiadania floty w Przestrzeni Cytadeli).
Batarianie.
Rasa charakteryzująca się dwiema parami oczu. Batarianie są cieszącą się niezbyt dobrą opinią rasą, która odizolowała się od reszty galaktyki. Inne rasy nie lubią Batarian głównie za to, że ich społeczeństwo opiera się na podziałach kastowych i niewolnictwie. Sami Batarianie najbardziej nienawidzą ludzi, gł. z powodu konkurencji jaką stanowią w kolonizacji nowych światów. Dwie pary oczu pomagają im w negocjacjach, ponieważ druga osoba nigdy nie wie, w które oczy patrzeć.
Gethy.
Syntetyczna rasa stworzona przez quarian w charakterze taniej siły roboczej. Gethy zyskały jednak świadomość i zbuntowały się przeciwko swoim twórcom, co doprowadziło do wojny domowej, w wyniku której quarianie musieli opuścić swoją rodzinną planetę. Przez wiele stuleci gethy nie opuszczały swojego systemu, Mgławicy Perseusza.
Po trzystu latach tułaczki quarianie przypuszczają szturm na flotę gethów, co może zakończyć się niemalże całkowitym wyginięciem którejś z ras bądź rozejmem. W przypadku zwycięstwa gethów lub rozejmu gethy zyskują świadomość dzięki zmodyfikowanym fragmentom kodu Żniwiarzy.
Kroganie.
Wojownicza rasa wywodząca się z Tuchanki. W momencie spotkania z innymi rasami Cytadeli nie byli jeszcze rasą w pełni rozwiniętą kulturowo, a udostępnienie im zaawansowanych technologii przyczyniło się do rozpoczęcia rebelii krogańskich, których skutkiem było zastosowanie przez inne rasy broni biologicznej ograniczającej płodność krogan. Choroba, nazywana genofagium, sprawia, że umiera 99.9% krogańskich dzieci i płodów.
Lewiatani.
Lewiatani to starożytna wodna rasa panująca w galaktyce przed powstaniem Żniwiarzy. Uważali się za szczyt ewolucji, traktując inne rasy z pogardą i wykorzystując je jako swoje sługi. Po pojawieniu się Żniwiarzy, Lewiatani nie chcąc dopuścić do całkowitej zagłady swojego gatunku, ukryli się, przez eony obserwując rozwój i zagładę kolejnych cykli. 
Opiekunowie.
Owadopodobna rasa występująca tylko w Cytadeli, w żaden sposób nie komunikująca się z innymi rasami. Jedynym celem ich istnienia jest konserwacja i naprawa stacji, a raz na pięćdziesiąt tysięcy lat umożliwienie przedostania się do galaktyki Żniwiarzy w celu unicestwienia wszelkiego organicznego życia.
Quarianie.
Galaktyczni nomadzi, którzy po wygnaniu z rodzinnej planety Rannoch przez gethy podróżują w Wędrownej Flocie, liczącej około pięćdziesiąt tysięcy statków i zamieszkanej przez siedemnaście milionów mieszkańców. Ze względu na przebywanie od 300 lat we Flocie, mają bardzo słaby układ immunologiczny i poza nią zmuszeni są nosić specjalne skafandry i hełmy w celu zapobieżenia infekcjom i chorobom. Tak jak turianie mają prawoskrętne aminokwasy. Budową ciała przypominają ludzi, jednak są chudsi oraz mają trzy palce u rąk i dwa palce u nóg. W grze nie pokazano ich twarzy, które zasłonięte są przez hełmy ich kombinezonów.
Każda z tysięcy jednostek rządzona jest przez kapitana, zaś każda jednostka posiada przedstawiciela w Konklawe – organie ustanawiającym i respektującym prawa, przeprowadzającym procesy i podejmującym inne decyzje administracyjne. Ponad Konklawe znajduje się licząca pięciu członków Rada Admiralicji, która może uchylić decyzję Konklawe, po czym jej skład zostaje rozwiązany i wybierani zostają do niej nowi przedstawiciele.
Każdy quarianin musi opuścić Wędrowną Flotę w celu odbycia Pielgrzymki, która trwać może wiele lat i kończy się w momencie pozyskania prezentu, który przydać może się Flocie bądź jednostkom, jak np. zapasy żywności, nowy statek bądź szczególnie ważne informacje. Ukończenie Pielgrzymki równoznaczne jest z uzyskaniem dorosłości, co wiąże się ze zmianą „nazwiska” i jednostki. Przed wyruszeniem w Pielgrzymkę quarianie przedstawiają się Imię’Nazwisko nar XXX („dziecko urodzone na statku XXX”), po osiągnięciu dorosłości z kolei – Imię’Nazwisko vas YYY („członek załogi statku YYY”).
Za najcięższe przestępstwa osobnicy zostają wygnani z Wędrownej Floty – ponieważ powierzchnia życiowa we Flocie jest bardzo ograniczona, nie stosuje się kar więzienia, a z racji stosunkowo niewielkiej liczebności quarian nawet najwięksi zbrodniarze nie są karani śmiercią. Po wygnaniu z Floty quarianie zostają pozbawieni przywileju używania nazwy swojej jednostki, dla społeczności stając się „vas Nedas” (znikąd). Jeśli wygnany quarianin bądź quarianka doczeka się potomka, dziecko zostaje przyjęte do Wędrownej Floty. Przykładem wygnanego quarianina był Golo znany z książki "".
W ostatniej części "Mass Effect" quarianie przypuszczają ostateczny szturm na gethy, starając się odzyskać Rannocha. Może się to zakończyć całkowitym zniszczeniem Wędrownej Floty, a co za tym idzie wyginięciem prawie całej populacji quarian, pokonaniem gethów i odzyskaniem planety lub rozejmem. W tym ostatnim przypadku obie rasy zamieszkują na Rannochu i wspólnymi wysiłkami podejmują się odbudowania go. 
Vorche.
Nisko rozwinięta rasa charakteryzująca się szybką regeneracją uszkodzonych komórek. Niektórzy twierdzą, że vorchów od zwierząt odróżnia jedynie zdolność mowy. Żyją około dwudziestu lat.
Yahgowie.
Prymitywna, izolowana przez radę rasa, której przedstawicielem okazuje się być Handlarz Cieni. Są więksi, masywniejsi i drapieżniejsi niż kroganie. Mają grube czułka podobne do salariańskich, specyficzne 3 szczęki ułożone w trójkąt oraz 4 pary oczu, po dwóch parach ułożonych w kwadrat na każdej połowie twarzy. Mają zdolność perfekcyjnego odczytywania mowy ciała każdego gatunku, dzięki czemu potrafią stwierdzić kto kłamie.
60 lat temu naukowcy Cytadeli odkryli ich planetę, na której żyli jak ludzie w XX wieku na swojej, jednak zamordowali obcych badaczy, kiedy tylko zobaczyli. Rada Cytadeli od tego wydarzenia uznała ich planetę za strefę zakazaną ze względu na drapieżny styl bycia tubylców. 
Zbieracze.
Tajemnicza insektoidalna rasa, przez wielu uważana za mit. Zbieracze co kilkadziesiąt lat pojawiają się w przestrzeni Cytadeli, oferując nieznane technologie w zamian za dostarczenie kilkudziesięciu reprezentantów konkretnej rasy wyróżniających się na tle pozostałych jej członków, np. leworęcznych. Podczas eksploracji uszkodzonego pojazdu Zbieraczy w "Mass Effect 2" okazuje się, że Zbieracze są zindoktrynowanymi i znacznie „usprawnionymi” przez Żniwiarzy proteanami.
Żniwiarze.
Wysoce zaawansowana rasa maszyn, twórcy Cytadeli i przekaźników masy. Co pięćdziesiąt tysięcy lat powracają do galaktyki, aby zniszczyć w niej wszelkie inteligentne organiczne życie. Ostatnimi ofiarami Żniwiarzy byli proteanie, wcześniej podobny los mógł spotkać m.in. opiekunów. Są głównymi wrogami w całej trylogii "Mass Effect". W pierwszej części występuje jedynie Suweren, który okazuje się wykorzystywać gethy i Sarena do sprowadzenia swoich pobratymców. W czasie walki o Cytadelę zanim udaje mu się otworzyć przekaźnik do ciemnej przestrzeni, gdzie rezydują Żniwiarze przejmuje kontrolę nad turianinem i staje do walki z Shepardem, jednak sterowane przez niego zombie z Arteriusa zostaje zniszczone przez zespół komandora, co przeciąża jego tarcze i ostatecznie doprowadza podczas walki z Przymierzem do jego zniszczenia. W drugiej części Zwiastun wykorzystuje Zbieraczy, zmienionych zindokrynowanych protean do stworzenia z porywanych w Układach Terminusa ludzkich kolonistów Żniwiarza na ich podobieństwo. W nierównej walce Żniwiarz ten będący określany mianem „ludzkiej larwy” przegrywa z komandorem Shepardem i ginie. Zwiastun daje więc sygnał reszcie ze swojej rasy do ataku na Drogę Mleczną. Pod koniec trzeciej części można zdecydować o ich losie przez wystrzał z Tygla: zniszczenie ich i wszystkich SI (czerwony strzał Tygla), przejęcie kontroli (niebieski) lub synteza (zielony). Mogą też wygrać jeśli Shepard go nie użyje, ale przy następnych żniwach poniosą klęskę.
Rasy z Andromedy.
W galaktyce Andromedy okazuje się, że istnieje wiele rozmaitych ras. W gromadzie Helejosa na przykład, do której trafiają członkowie Inicjatywy Andromeda żyją zarówno nieufni angarowie jak i agresywni kettowie.
Kettowie.
Agresywna rasa, która podbiła gromadę Helejosa 80 lat przed dotarciem Inicjatywy. Okazuje się, że poszukuje ruin Porzuconych oraz zwalcza każdego, kto się im nie podporządkuje. Kieruje nimi tajemniczy Archont. Przez pewien czas kolonizatorzy z Drogi Mlecznej uważali ich za twórców Plagi, która uszkodziła arkę Hyperion i Nexusa, stację i kwaterę główną. Podczas zderzenia tego drugiego z nią zginęła Jien Garson, kierowniczka programu. Prawdopodobnie ich imperium ze stolicą na Sarhesen włada całą galaktyką, ponieważ Archont jest tylko dowódcą regionalnych sił ekspedycyjnych. W czasie ataku na świątynię (w rzeczywistości placówkę badań genetycznych) okazuje się, że kettowie są eugenokratyczni - w wyniku stagnacji genetycznej podbijają kolejne rasy, a rozmnażać się mogą wyłącznie poprzez Apoteozę. Kettowie pobierają ważne cechy genetyczne angarów, a następnie wpuszczają DNA Archonta, by pojmany przedstawiciel rasy stał się jednym z nich.
Angarowie.
Rasa podbita przez kettów, niegdyś wysoce rozwinięta technologicznie. Ich ojczystą planetą jest Havarl, zwany przez Inicjatywę po rozpoczęciu podróży arek Habitatem 3. Stawiają opór okupantom, są nieufni wobec przybyszów z innej galaktyki, jednak po uratowaniu Moshae Sjefy ze świątyni apoteozy przez ruch oporu - organizacja Evfry de Tershaav jaka walczy z kettami w wojnie partyzanckiej - Inicjatywa jest widziana jako sojusznik. Gdy angarowie dowiadują się, iż żołnierze kettów to tak naprawdę zmienieni na podobieństwo Archonta angarowie grupa ta rośnie w siłę. Istnieje też grupa ksenofobów walcząca z każdym kto nie jest angarem - Roekaarzy - pod dowództwem Akksula.
Porzuceni.
Syntetyczna rasa wysoce zaawansowanych robotów, wiele ich budowli i maszyn ma ponad 400 lat, więc sama rasa mogła powstać w czasach gdy załoga Normandii walczyła ze Zbieraczami. W gromadzie Helejosa ich ruiny można spotkać na niemal każdej planecie. Obiekt zainteresowania Archonta, który szuka Meridianu - centrum sterowania wszystkimi kryptami w Helejosie. Prawdopodobnie w XXII wieku zbuntowali się przeciwko swoim twórcom jakimi byli jardaanowie i tym samym doprowadzili do uwolnienia Plagi, ale też i destabilizacji środowisk na planetach.
Jardaanowie.
Tajemnicza rasa wymarła przed przybyciem Andromedy. Rdzenni mieszkańcy gromady Helejosa w galaktyce Andromeda, twórcy angarów oraz Porzuconych. Kiedy Inicjatywa ruszyła w Andromedzie wybuchła potężna broń, w wyniku czego doszło do uwolnienia Plagi na masową skalę.
Wymarłe rasy.
Arthennowie.
Rasa wymarła około trzystu tysięcy lat przed wydarzeniami przedstawionymi w grze, wzmiankowana jedynie w "Mass Effect 2" podczas eksploracji niezbadanych światów. Uważa się, że ich rodzimą planetą była Helyme w układzie Zelene, pod względem atmosfery i warunków życia zbliżona do Ziemi. Przypuszczalnie wszystkie złożone formy życia wyginęły w wyniku użycia broni biologicznej, w związku z czym lądowanie na planecie jest zakazane. Możliwe jest również, że rasa została zniszczona przez Żniwiarzy kilka cykli przed proteanami. Za taką wersją przemawiają odnalezione na sąsiednich planetach ślady cywilizacji arthennów oraz dowody potwierdzające, że dawniej planety zostały zaatakowane z potężnego działa orbitalnego.
Proteanie.
Wysoko rozwinięta rasa, która padła ofiarą rasy Żniwiarzy pięćdziesiąt tysięcy lat przed wydarzeniami przedstawionymi w grach. Początkowo to im przypisywano stworzenie Cytadeli i przekaźników masy. Z dialogów z Javikiem załoga Normandii dowiedziała się, że wbrew temu co sądzono nie byli jedyną rasą - stworzyli imperium, w którym dziesiątki rozmaitych ras znajdowały się pod protektoratem jego rasy.
Raknii.
Pokojowo usposobiona rasa przypominająca owady, która prawdopodobnie pod wpływem Żniwiarzy stała się niezwykle agresywna. Agresja ta przyczyniła się do trwających kilka stuleci wojen raknii, zakończonych całkowitym zniszczeniem gatunku przez krogan. Saren Arterius i Matka Benezja odnaleźli jajo królowej raknii, dzięki czemu udało im się wskrzesić gatunek. W zależności od decyzji gracza królową raknii można zabić, co prawdopodobnie skutkuje ostateczną eksterminacją gatunku, bądź oszczędzić, dzięki czemu gatunek ma szansę się odrodzić.
Zeiophowie.
Na wzmiankę o tej rasie natrafia się podczas eksplorowania niezbadanych światów. Nieznane są żadne bliższe dane na temat zeiophów, wiadomo jedynie, że na ich rodzimej planecie Armeni w układzie Knossos zaraz pod powierzchnią znajdują się dziesiątki grobowców. Ludzkość wyraziła zainteresowanie badaniami nekropolii, jednakże Rada, uważając miejsca pochówku za świętość, odmówiła, w związku z czym ludzie od dziesięciolecia starają się uzyskać sądowe pozwolenie na badania.
Zha'tilowie.
Rasa z czasów protean. Powstali oni, gdy rasa zha połączyła się z SI w celu zwiększenia swojej inteligencji. Wyginęli w czasie walk z imperium. Javik mówi w rozmowie z Shepardem, że byli tym samym czym w cyklu ludzi są gethy.
Nieinteligentne formy życia.
Miażdzypaszcze.
Gigantyczne i śmiertelnie niebezpieczne stworzenia, osiągające długość kilkunastu metrów, spotykane na niektórych planetach niezbadanego świata. Zamieszkują pod ziemią, wyskakując spod niej, gdy wyczują ruch na powierzchni. Podczas krogańskiego rytuału wejścia w dorosłość walka z miażdżypaszczą jest ostatnim i najtrudniejszym zadaniem – zdarza się, że przez stulecia żadnej ekipie nie udaje się pokonać stworzenia. W "Mass Effect 2" miażdzypaszczę udaje się pokonać Shepardowi i Gruntowi, zaś ostatnim kroganinem przed nimi, któremu się to udało, był Urdnot Wrex kilka lat wcześniej. W "Mass Effect 3" pojawia się Kalros, ogromna miażdżypaszcza nazwana matką wszystkich miażdżypaszczy.
Pyjaki.
Niegroźne małpopodobne stworzenia zamieszkujące wiele planet galaktyki.
Varreny.
Gadzie drapieżne czworonogi pochodzące z rodzimej planety krogan, Tuchanki. Przez wygląd nazywane są rybopsami, mają zdolności szybkie adaptacyjne i szybko się rozmnażają. Kroganie i batarianie używają ich jako psów bojowych albo myśliwskich.
Zombie.
Inteligentne formy życia zmienione przez technologię Żniwiarzy zwaną Smoczymi Zębami w bezmyślne potwory. W "Mass Effect" pojawiają się głównie ludzkie zombie, na samym końcu gry martwy Saren zostaje zamieniony w turiańskie zombie. W "Mass Effect 2" występują różne odmiany ludzkich: obrzydlistwo – czerwony ludzki zombie, który wybucha w chwili śmierci, pomiot – troje zombie połączonych w jedną wielką kulę, które pokrywają chodzącą armatę, pretorianin – latająca machina wojenna podobna kształtem do krabów, dysponuje potężną biotyką. W "Mass Effect 3" stanowią większość sił zbrojnych Żniwiarzy, pojawiają się jeszcze zombie innych gatunków niż ludzkie: kanibale – przetworzeni batarianie pochłaniający poległych zombie, aby się zregenerować, grasanci – turiańskie zombie, zdolne do wytwarzania dodatkowego pancerza sojuszniczym jednostkom, brutale – zombie powstałe z połączenia turian i krogan, atakuje silnymi atakami wręcz, pustoszyciele – zombie raknii wyposażone w wyrzutnie rakiet, banshee – zmutowane asari władające potężną biotyką, kosiarze – dużych rozmiarów latające zombie stworzone ze zwierzęcia z Tuchanki, ojczystej planety krogan.

</doc>
<doc id="2282964" url="https://pl.wikipedia.org/wiki?curid=2282964" title="Abag Qi">
Abag Qi

Abag Qi ("chorągiew Abag"; chiń. 阿巴嘎旗; pinyin: "Ābāgā Qí") – chorągiew w północnych Chinach, w regionie autonomicznym Mongolia Wewnętrzna, w związku Xilin Gol. W 1999 roku liczyła 41 589 mieszkańców.

</doc>
<doc id="2282965" url="https://pl.wikipedia.org/wiki?curid=2282965" title="Sonid Zuoqi">
Sonid Zuoqi

Sonid Zuoqi ("lewa chorągiew Sonid"; chiń. 苏尼特左旗; pinyin: "Sūnítè Zuǒ Qí") – chorągiew w północnych Chinach, w regionie autonomicznym Mongolia Wewnętrzna, w związku Xilin Gol. W 1999 roku liczyła 32 143 mieszkańców.

</doc>
<doc id="2282967" url="https://pl.wikipedia.org/wiki?curid=2282967" title="Sonid Youqi">
Sonid Youqi

Sonid Zuoqi ("prawa chorągiew Sonid"; chiń. 苏尼特右旗; pinyin: "Sūnítè Yòu Qí") – chorągiew w północnych Chinach, w regionie autonomicznym Mongolia Wewnętrzna, w związku Xilin Gol. W 1999 roku liczyła 68 169 mieszkańców.

</doc>
<doc id="2282968" url="https://pl.wikipedia.org/wiki?curid=2282968" title="Muniśwaran">
Muniśwaran

Muniśwaran () – w ludowym hinduizmie bóstwo opiekuńcze wioski (gramadewata), chroniące zwłaszcza dzieci. Wyobrażany w postaci antropomorficznej lub np. za pomocą kamienia.

</doc>
<doc id="2282971" url="https://pl.wikipedia.org/wiki?curid=2282971" title="Gare des Arcs – Draguignan">
Gare des Arcs – Draguignan

Gare des Arcs - Draguignan – stacja kolejowa w Les Arcs-sur-Argens, w departamencie Var, w regionie Prowansja-Alpy-Lazurowe Wybrzeże, we Francji. Jest stacją węzłową na linii Marsylia-Ventimiglia oraz Les Arcs - Draguignan. Znajduje się na wysokości 63 m n.p.m.
Stacja jest obsługiwana przez pociągi TGV z lub do Paryża, Nicei, Lille czy Brukseli, pociągi Corail Téoz do Nicei i Bordeaux, Corail Lunéa oraz TER Provence-Alpes-Côte d'Azur.
Pociągi TER kursują, średnio co 50 minut między 6:30 i 19:00.
Stacja obsługuje 52 gminy departamentu Var tym Draguignan oraz zatokę Saint-Tropez.

</doc>
<doc id="2282972" url="https://pl.wikipedia.org/wiki?curid=2282972" title="Hector Faubel">
Hector Faubel



</doc>
<doc id="2282975" url="https://pl.wikipedia.org/wiki?curid=2282975" title="Dong Ujimqin Qi">
Dong Ujimqin Qi

Dong Ujimqin Qi ("wschodnia chorągiew Ujimqin"; chiń. 东珠穆沁旗; pinyin: "Dōng Wūzhūmùqìn Qí") – chorągiew w północnych Chinach, w regionie autonomicznym Mongolia Wewnętrzna, w związku Xilin Gol. W 1999 roku liczyła 63 672 mieszkańców.

</doc>
<doc id="2282976" url="https://pl.wikipedia.org/wiki?curid=2282976" title="Xi Ujimqin Qi">
Xi Ujimqin Qi

Xi Ujimqin Qi ("zachodnia chorągiew Ujimqin"; chiń. 西珠穆沁旗; pinyin: "Xī Wūzhūmùqìn Qí") – chorągiew w północnych Chinach, w regionie autonomicznym Mongolia Wewnętrzna, w związku Xilin Gol. W 1999 roku liczyła 73 309 mieszkańców.

</doc>
<doc id="2282980" url="https://pl.wikipedia.org/wiki?curid=2282980" title="Tommy Cassidy">
Tommy Cassidy

Thomas "Tommy" Cassidy (ur. 18 listopada 1950 w Belfaście) – północnoirlandzki piłkarz występujący na pozycji pomocnika. Trener piłkarski.
Kariera klubowa.
Cassidy seniorską karierę rozpoczynał w 1968 roku w północnoirlandzkim Glentoranie. W 1970 roku zdobył z nim mistrzostwo Irlandii Północnej. W tym samym roku trafił do angielskiego Newcastle United z Division One. W tych rozgrywkach zadebiutował 7 listopada 1970 roku w przegranym 0:2 pojedynku z Southamptonem. W 1974 roku dotarł z zespołem do finału Pucharu Anglii, jednak Newcastle uległ tam 0:3 Liverpoolowi. W 1976 roku dotarł z klubem natomiast do finału Pucharu Ligi Angielskiej, jednak zespół Newcastle przegrał tam 1:2 z Manchesterem City. W 1978 roku Cassidy spadł z klubem do Division Two. W Newcastle spędził jeszcze 2 lata.
W 1980 roku odszedł do Burnley z Division Three. W 1982 roku awansował z nim do Division Two. W 1983 roku przeszedł do cypryjskiego APOEL-u Nikozja. W 1984 roku zdobył z nim Puchar Cypru. W tym samym roku zakończył karierę.
Kariera reprezentacyjna.
W reprezentacji Irlandii Północnej Cassidy zadebiutował 15 maja 1971 roku w przegranym 0:1 towarzyskim pojedynku z Anglią. W 1982 roku został powołany do kadry na Mistrzostwa Świata. Zagrał na nich w meczu z Hiszpanią (1:0). Z tamtego turnieju Irlandia Północna odpadła po drugiej rundzie.
W latach 1971–1982 w drużynie narodowej Cassidy rozegrał w sumie 24 spotkania i zdobył 1 bramkę.

</doc>
<doc id="2282981" url="https://pl.wikipedia.org/wiki?curid=2282981" title="Taibus Qi">
Taibus Qi

Taibus Qi ("chorągiew Taibus"; chiń. 太仆寺旗; pinyin: "Tàipúsì Qí") – chorągiew w północnych Chinach, w regionie autonomicznym Mongolia Wewnętrzna, w związku Xilin Gol. W 1999 roku liczyła 208 105 mieszkańców.

</doc>
<doc id="2282982" url="https://pl.wikipedia.org/wiki?curid=2282982" title="Diplomatic Immunity">
Diplomatic Immunity

Diplomatic Immunity – debiutancki album amerykańskiego zespołu hip-hopowego The Diplomats. Został wydany 25 marca, 2003 roku. Album został zatwierdzony jako złoto przez RIAA.

</doc>
<doc id="2282984" url="https://pl.wikipedia.org/wiki?curid=2282984" title="Port lotniczy Halmstad">
Port lotniczy Halmstad

Port lotniczy Halmstad (IATA: HAD, ICAO: ESMT) – port lotniczy położony w Halmstad, w regionie Halland, w Szwecji.

</doc>
<doc id="2282985" url="https://pl.wikipedia.org/wiki?curid=2282985" title="Xianghuang Qi">
Xianghuang Qi

Xianghuang Qi ("żółta obramowana chorągiew"; chiń. 镶黄旗; pinyin: "Xiānghuáng Qí") – chorągiew w północnych Chinach, w regionie autonomicznym Mongolia Wewnętrzna, w związku Xilin Gol. W 1999 roku liczyła 28 576 mieszkańców.

</doc>
<doc id="2282988" url="https://pl.wikipedia.org/wiki?curid=2282988" title="Test Drive 2">
Test Drive 2



</doc>
<doc id="2282989" url="https://pl.wikipedia.org/wiki?curid=2282989" title="Ninja Commando 5">
Ninja Commando 5

Ninja Commando 5 – trzeci pełny album studyjny zespołu Nagły Atak Spawacza, wydany w 1998 roku nakładem wytwórni R.R.X.

</doc>
<doc id="2282990" url="https://pl.wikipedia.org/wiki?curid=2282990" title="Test Drive II The Duel">
Test Drive II The Duel



</doc>
<doc id="2282991" url="https://pl.wikipedia.org/wiki?curid=2282991" title="Zhengxiangbai Qi">
Zhengxiangbai Qi

Zhengxiangbai Qi ("biała prosta i obramowana chorągiew"; chiń. 正镶白旗; pinyin: "Zhèngxiāngbái Qí") – chorągiew w północnych Chinach, w regionie autonomicznym Mongolia Wewnętrzna, w związku Xilin Gol. W 1999 roku liczyła 73 204 mieszkańców.

</doc>
<doc id="2282993" url="https://pl.wikipedia.org/wiki?curid=2282993" title="Zhenglan Qi">
Zhenglan Qi

Zhenglan Qi ("niebieska prosta chorągiew"; chiń. 正蓝旗; pinyin: "Zhènglán Qí") – chorągiew w północnych Chinach, w regionie autonomicznym Mongolia Wewnętrzna, w związku Xilin Gol. W 1999 roku liczyła 78 999 mieszkańców.

</doc>
<doc id="2282995" url="https://pl.wikipedia.org/wiki?curid=2282995" title="Aleksandr Spirkin">
Aleksandr Spirkin

Aleksander Spirkin (ros. Александр Георгиевич Спиркин: "Aleksander Georgijewicz Spirkin"; ur. 24 grudnia 1918 w obwodzie saratowskim, zm. 28 czerwca 2004) – radziecki i rosyjski filozof oraz psycholog.
Życiorys.
W 1941 roku ukończył Instytut defektologii w Moskwie. W roku 1948 obronił pracę kandydacką o G. Plechanowie. Stopień doktora nauk filozoficznych uzyskał w 1959 roku za rozprawę o pochodzeniu świadomości. Od 1946 roku wykładał filozofię i psychologię w uczelniach Moskiewskich. Został profesorem w 1970 roku. W latach 1971–1975 był wiceprezydentem Towarzystwa Filozoficznego ZSRR. 26 listopada 1974 roku Aleksander Spirkin został przyjęty w poczet członków Akademii Nauk ZSRR. Na współzawodnictwie podręczników dla uczelni w 1988 roku pierwszą nagrodę przyznano podręcznikowi profesora Spirkina "Zasady filozofii".

</doc>
<doc id="2282996" url="https://pl.wikipedia.org/wiki?curid=2282996" title="The Duel Test Drive II">
The Duel Test Drive II



</doc>
<doc id="2282997" url="https://pl.wikipedia.org/wiki?curid=2282997" title="Test Drive II">
Test Drive II



</doc>
<doc id="2282998" url="https://pl.wikipedia.org/wiki?curid=2282998" title="Tuquan">
Tuquan

Tuquan (chiń. 突泉县; pinyin: "Tūquán Xiàn") – powiat w północno-wschodnich Chinach, w regionie autonomicznym Mongolia Wewnętrzna, w związku Hinggan. W 1999 roku liczył 307 359 mieszkańców.

</doc>
<doc id="2283000" url="https://pl.wikipedia.org/wiki?curid=2283000" title="Duolun">
Duolun

Duolun (chiń. 多伦县; pinyin: "Duōlún Xiàn") – powiat w północnych Chinach, w regionie autonomicznym Mongolia Wewnętrzna, w związku Xilin Gol. W 1999 roku liczył 103 316 mieszkańców.

</doc>
<doc id="2283002" url="https://pl.wikipedia.org/wiki?curid=2283002" title="São Gonçalo do Sapucaí">
São Gonçalo do Sapucaí

São Gonçalo do Sapucaí – miasto i gmina w Brazylii, w stanie Minas Gerais. Znajduje się w mezoregionie Sul e Sudoeste de Minas i mikroregionie Santa Rita do Sapucaí.

</doc>
