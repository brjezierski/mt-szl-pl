<doc id="2285766" url="https://pl.wikipedia.org/wiki?curid=2285766" title="J. Bernlef">
J. Bernlef

J. Bernlef, właśc. Hendrik Jan Marsman (ur. 14 stycznia 1937 w Sint Pancras, zm. 29 października 2012 w Amsterdamie) – holenderski pisarz, poeta i tłumacz.
Życiorys.
Urodził się w Sint Pancras, wsi leżącej w okolicach Alkmaaru, wychował się w Amsterdamie, gdzie mieszkał do ostatnich lat życia. Po maturze (1955) pracował w księgarni, potem w latach 1956–1958 odbył służbę wojskową. W tym czasie powstały jego pierwsze utwory poetyckie, publikowane na łamach prasy. W latach 1960–1964 pracował w przedsiębiorstwie księgarskim, potem zaczął utrzymywać się z pisania i przekładów. Między 1958 a 1971 r. redagował pismo artystyczne "Barbarer", później od 1977 r. kwartalnik krytyczno-literacki "Raster".
Zadebiutował w 1960 r. tomem wierszy "Kokels". Szerszą popularność zdobył wydaną w 1984 r. powieścią zatytułowaną "Hersenschimmen", podejmującą temat starczej demencji. Książka ta stała się podstawą filmu nakręconego w 1987 r. przez Heddy Honigmanna oraz sztuki teatralnej, wystawionej w 2006 r. w reżyserii Guya Cassiersa.
W 1994 r. J. Bernlef otrzymał prestiżową nagrodę im. P.C. Hoofta.
Publikował swe utwory pod pseudonimami Ronnie Appelman, J. Grauw, Cas den Haan, S. den Haan, oraz Cas de Vries. Interesował się jazzem, poświęcając swojej pasji muzycznej kilka książek.
Przekładał na język niderlandzki twórczość wielu poetów amerykańskich i szwedzkich, m.in. Marianne Moore, Elizabeth Bishop oraz Tomasa Tranströmera.
W przekładzie na język polski ukazały się dwa tomiki, zawierające wybór poezji Bernlefa, przełożone przez Jerzego Kocha: "Martwa natura z morszczynem", Kłodzko 1988, oraz "Golden delicious", Wrocław 1991. Opublikowany został również przekład najsłynniejszej jego powieści pt. "Hersenschimmen", jako "Niewdzięczna pamięć" w przekładzie Alicji Oczko, Warszawa 2010.

</doc>
<doc id="2285767" url="https://pl.wikipedia.org/wiki?curid=2285767" title="GelSprinter">
GelSprinter



</doc>
<doc id="2285769" url="https://pl.wikipedia.org/wiki?curid=2285769" title="Tomanowy Przechód">
Tomanowy Przechód

Tomanowy Przechód – płytka przełęcz w Tomanowym Grzbiecie oddzielającym najwyższą część Wąwozu Kraków od Doliny Tomanowej w polskich Tatrach Zachodnich. Znajduje się w tym grzbiecie pomiędzy Kazalnicą (ok. 1680 m) a Niedźwiedziem (ok. 1660 m). Stoki północne opadają do Zadniego Kamiennego, w stokach południowych znajduje się płytki żleb opadający do Niżniej Polany Tomanowej. Czasami Tomanowy Przechód jest błędnie lokalizowany powyżej Kazalnicy, na szlaku turystycznym przez Czerwone Żlebki. Faktycznie zaś znajduje się w odległości kilkudziesięciu metrów na zachód od szlaku i około 20 m niżej.
Rejon przełęczy jest trawiasty i znajduje się w górnej granicy piętra kosodrzewiny. Teren powyżej przełączki jest trawiasto-skalisty z pojedynczymi kępami niziutkiej kosodrzewiny. Górna część obydwu stoków jest porośnięta kosodrzewiną, a stoki południowe poniżej kosodrzewiny porasta las. W okolicy Tomanowego Przechodu na powierzchni kilku arów występują skały krystaliczne, co w masywie Ciemniaka jest wyjątkiem.

</doc>
<doc id="2285773" url="https://pl.wikipedia.org/wiki?curid=2285773" title="Marian Jeżak">
Marian Jeżak

Marian Jeżak (ur. 26 września 1928 w Krynicy, zm. 14 maja 2013 w Łapach) – polski hokeista, trener, olimpijczyk z Oslo 1952, żołnierz.
Był 8-krotnym mistrzem Polski w latach: 1950 z KTH Krynica, 1953–1957, 1959, 1961 z Legią Warszawa oraz wicemistrzem Polski w 1949 z KTH Krynica i w 1958, 1960 z Legią Warszawa. W reprezentacji Polski w której wystąpił 45 razy i strzelił 9 bramek.
Uczestnik mistrzostw świata w roku 1955 gdzie Polska zajęła 7 miejsce. Na igrzyskach olimpijskich w 1952 r. zajął 6 miejsce.
Po zakończeniu kariery zawodniczej został trenerem. Prowadził ŁKS Łódź, Legię Warszawa, Pomorzanina Toruń oraz jugosłowiański Partizan Belgrad, a także reprezentację Polski.

</doc>
<doc id="2285774" url="https://pl.wikipedia.org/wiki?curid=2285774" title="Agnes Milowka">
Agnes Milowka

Agnes Milowka, właśc. Agnieszka Milówka (ur. 23 grudnia 1981 w Częstochowie, zm. 27 lutego 2011) − australijska nurek jaskiniowa pochodzenia polskiego, badaczka i odkrywczyni.
Życiorys.
Agnieszka Milówka ukończyła studia na australijskich uniwersytetach w zakresie archeologii morskiej (Flinders University, 2007),
biznesu, marketingu i organizacji produkcji artystycznych (Victoria University, 2008), historii i sztuki (University of Melbourne 2005). Prezydent klubu nurkowego przy Uniwersytecie Melbourne (MUUC) w latach 2003 do 2005.
Pracowała jako naukowiec i nurek w kilku znaczących projektach naukowych związanych z archeologią podwodną.
W czasie ekspedycji koordynowanej przez Wiktoriańskie Towarzystwo Speleologiczne w 2009 z Jamesem Arundale'em przedłużyła system podziemnej rzeki Elk River o ponad 1,4 km, który po kolejnych odkryciach został uznany za najdłuższym taki system w Wiktorii.
W 2009 w czasie wyprawy do jaskiń Cocklebiddy (Australia) osiągnęła środkowy punkt linii położonej przez Craiga Challena w 2008, będący rekordem na przebycie najdłuższej jaskini w Australii przez kobietę.
Pracowała jako podwodny asystent dla produkcji filmowej "Water's Journey", japońskiego kanału telewizyjnego (Channel Japan TV Asahi &amp; Karst Productions).
Brała udział jako podwodny asystent w specjalnej ekspedycji prowadzonej na zlecenie kanału telewizyjnego National Geographic (Nova TV Special) do błękitnych studni głębinowych na Karaibach (grudzień 2008), która poprzedzała australijską wyprawę w poszukiwaniu podobnych dziur w stanie Queensland w Australii (październik 2009).
W 2009 pracowała jako asystent fotografa w czasie wyprawy do jaskiń Karaibów (Bahamas Caves), co zaowocowało opublikowaniem kilku z jej zdjęć na stronach National Geographic. Jej podwodne zdjęcia stanowią (od roku 2007) część biblioteki multimedialnej popularnego oprogramowania do tworzenia stron internetowych WebEasy Professional, jednego z przodujących na świecie producentów oprogramowania Avanquest Software.
W 2010 w czasie pracy i pobytu na Florydzie (Stany Zjednoczone) położyła ponad 4 kilometry nowej linii w systemie podwodnych jaskiń, z których najbardziej znaczącą była jaskinia Mission Spring. W sierpniu 2010 razem z Jamesem Tolandem dokonała połączenia jaskiń Peacock Springs and Baptizing Spring (Floryda, USA), otwierając nowe przejście o długości ponad 3 kilometrów.
Brała udział jako prezenter i edytor w produkcji telewizyjnej serii „AMP” (Agnes Milowka Project, 2010), który zawiera podwodne zdjęcia filmowe wykonane przez Wesa Skilesa, reżysera i filmowca.
Była popularyzatorem nurkowania jaskiniowego, brała udział jako wykładowca i prezenter w wielu konferencjach poświęconych technicznemu nurkowaniu, m.in. OZTek 2009, EuroTek 2010.
Zagrała jako kaskader w filmie Jamesa Camerona "Sanctum", zastępując w podwodnych zdjęciach obie główne bohaterki akcji filmowej, i pracowała jako instruktor nurkowania w czasie produkcji filmowej.
W 2011 została nominowana ambasadorem znanej na całym świecie firmy oferującej sprzęt nurkowy Dive Rite Ambassador.
Jej ostatnią pracą było przygotowanie produkcji artystycznego filmu dla domu mody Trimapee (Melbourne, London) w części zdjęć wykonywanych pod wodą na głębokości pięciu metrów przez aktorów nieobeznanych z nurkowaniem. Film został zadedykowany jej pamięci.
Zginęła w czasie ekspedycji do nieznanej części jaskini Tank Cave w Południowej Australii 27 lutego 2011.
W uznaniu zasług i osiągnięć Agnieszki Milówki firma konsultingu sportowego Mummu Media powołała w marcu 2011 nagrodę jej imienia Agnes Milowka Memorial Environmental Science Award dla szkół z ograniczonym dostępem do grantów badawczych, realizujących programy naukowe i eksploracyjne o tematyce morskiej.
W maju 2011 Agnes Milowka otrzymała nagrodę Exploration Award, w uznaniu zasług dla amerykańskiego towarzystwa speleologicznego (NSS-CDS).
Kilka nowo odkrytych jaskiń w Australii zostało nazwane ku jej pamięci: „Ag's Dreamtime Passage” w podwodnym systemie Olwolgin w regionie Nullarbor Plain, „Agnes Chamber” w systemie jaskiń Davis, Bats Ridge, w Wiktorii i „Milowka Canal” w kanałach rzeki Elk w Wiktorii, których penetrację zainicjowała w 2009 roku. Agnieszka Milówka została upamiętniona w trakcie uroczystości wręczanie nagród przez Australian Academy of Cinema and Television Arts, 2011 AACTA, jak również przez nadanie jej imienia gwiezdnemu statkowi kosmicznemu A.W.S. Milowka w popularnej fantastycznonaukowej serii komiksowej Crimson Dark.
Publikacje.
Agnieszka Milówka jest autorem szeregu publikacji na tematy podwodnej eksploracji, badań i technicznego nurkowania:

</doc>
<doc id="2285776" url="https://pl.wikipedia.org/wiki?curid=2285776" title="MKb 42">
MKb 42



</doc>
<doc id="2285777" url="https://pl.wikipedia.org/wiki?curid=2285777" title="Karabin Mkb 42">
Karabin Mkb 42



</doc>
<doc id="2285778" url="https://pl.wikipedia.org/wiki?curid=2285778" title="Karabin MKb 42">
Karabin MKb 42



</doc>
<doc id="2285779" url="https://pl.wikipedia.org/wiki?curid=2285779" title="Betina Jozami">
Betina Jozami

Betina Jozami (ur. 8 września 1988 w Paranie) – argentyńska tenisistka.
Sportową karierę rozpoczęła w styczniu 2003 roku, biorąc udział w turnieju ITF w meksykańskim Poza Rica. Zagrała tam w kwalifikacjach zarówno w grze pojedynczej jak i podwójnej, ale tylko w singlu udało jej się przejść do fazy głównej turnieju, w której przegrała już w pierwszym meczu. Zdecydowanie lepiej poszło jej w lipcu, na turnieju w Puerto Ordaz w Wenezueli, gdzie jako kwalifikantka dotarła do finału zarówno gry singlowej jak i deblowej. W 2004 roku osiągnęła swój drugi finał w grze pojedynczej na turnieju w Santiago oraz wygrała swój pierwszy turniej deblowy w Asunción. Pierwszy singlowy turniej wygrała w 2006 roku w Monterrey, pokonując w finale Kolumbijkę, Marianę Duque Mariño. W sumie w czasie swojej kariery wygrała siedem turniejów w grze singlowej i piętnaście w grze deblowej rangi ITF.
W lutym 2005 roku dwukrotnie wzięła udział w kwalifikacjach do turniejów WTA, ale w obu przypadkach odpadła w pierwszej rundzie. Po raz pierwszy w turnieju głównym WTA zagrała w 2006 roku, na turnieju w Bogocie, i był to występ w grze podwójnej. Partnerowała tam rodaczce Andrei Benitez, jednak już w pierwszej rundzie przegrały z parą czeską Eva Birnerová i Gabriela Navrátilová. W 2007 roku, razem z Marią Fernanda Alves, dotarła do półfinału turnieju w Quebec City, pokonując między innymi takie pary jak Jorgelina Cravero i Juliana Fedak czy Meilen Tu i Wiera Zwonariowa. W tym samym roku wzięła też udział w kwalifikacjach gry pojedynczej do turniejów wielkoszlemowych w Wimbledonie i US Open, ale za każdym razem odpadała w pierwszej rundzie.
Największe sukcesy w karierze, w rozgrywkach cyklu WTA, tenisistka odniosła w 2008 roku. W lutym wygrała kwalifikacje gry pojedynczej turnieju Copa Colsanitas Santander w Bogocie, pokonując w decydującym o awansie meczu Rossanę de los Ríos, a potem, w turnieju głównym, dotarła do półfinału, wygrywając po drodze z takimi tenisistkami jak: Flavia Pennetta, Marija Korytcewa i Martina Müller. W maju wzięła udział w kwalifikacjach singla do Roland Garros, w których wygrała pierwsze dwie rundy, zwyciężając z Wiesną Manasiewą i Stefanie Vögele, a przegrała w trzeciej z Jarmilą Gajdošową. Potem, w parze z Jorgeliną Cravero, wygrała kwalifikacje debla w Wimbledonie, pokonując pary Maria Fernanda Alves/Rossana de los Ríos oraz Alina Żydkowa/Lilia Osterloh i zagrała w turnieju głównym. Udział swój zakończyła jednak na pierwszej rundzie, przegrywając z parą Katarina Srebotnik/Ai Sugiyama. 
W następnym roku grała kwalifikacje do Australian Open i US Open, ale nie udało jej się awansować do fazy głównej.
Najwyższy światowy ranking WTA w grze pojedynczej osiągnęła 9 lutego 2009 roku i było to miejsce 132.
Reprezentowała również swój kraj w Pucharze Federacji.

</doc>
<doc id="2285780" url="https://pl.wikipedia.org/wiki?curid=2285780" title="Internalizacja (ekonomia)">
Internalizacja (ekonomia)

Internalizacja – ekonomiczna teoria laureata Nagrody Nobla w dziedzinie ekonomii R. Coase’a polegająca na dokonywaniu transakcji wewnętrznych w ramach tego samego przedsiębiorstwa, jest przeciwieństwem eksternalizacji. Warunkiem procesu internalizacji jest przejęcie kontroli nad dostawcą lub odbiorcą, stosując internalizację dane przedsiębiorstwo może omijać rynek, który jest nieatrakcyjny. W wymiarze krajowym internalizacja częściowo pokrywa się z insourcingiem.
Internalizacja kosztów zewnętrznych.
Internalizacja kosztów zewnętrznych (internacjonalizacja efektów zewnętrznych) polega na zmuszeniu sprawcy do włączenia kosztów przez siebie spowodowanych do swojego rachunku ekonomicznego. Stosowana głównie w ekonomice ochrony środowiska, gdzie koszty zanieczyszczenia środowiska powinny być pokrywane przez sprawców (głównie przemysł i biznes).
Internacjonalizacja poprzez internalizację.
Teoria internalizacji do teorii internacjonalizacji została włączona przez Buckleya i Cassona, przy czym internacjonalizacja przedsiębiorstwa może być realizowana na zasadzie internalizacji oraz eksternalizacji, czyli w jednej z dwóch podstawowych form.

</doc>
<doc id="2285783" url="https://pl.wikipedia.org/wiki?curid=2285783" title="Teresa Kodelska-Łaszek">
Teresa Kodelska-Łaszek

Teresa Aleksandra Kodelska-Łaszek (ur. 13 stycznia 1929 w Warszawie, zm. 17 listopada 2021 tamże) – polska narciarka, pracownik naukowy SGH, olimpijka z Oslo 1952, powstaniec warszawski.
Życiorys.
Jej rodzice, Anna i Aleksander Kodelscy byli architektami. W okresie okupacji niemieckiej była członkiem Szarych Szeregów, brała udział w akcjach małego sabotażu. W konspiracji używała pseudonimu "Kinga". Uczestniczka jako sanitariuszka i łączniczka w powstaniu warszawskim, służyła w rejonie tzw. Reduty Wawelskiej. Po upadku Reduty w dniu 11 sierpnia 1944 przedostała się kanałami w rejon Alei Ujazdowskich, w dalszych walkach nie uczestniczyła, ukrywała się w ruinach miasta, jako tzw. robinson warszawski. Warszawę opuściła razem z ludnością cywilną 2 października 1944. Powstania nie przeżyła jej matka. 
Ukończyła Liceum Administracyjno-Handlowe w Krakowie, następnie rozpoczęła studia w Szkole Głównej Handlowej (od 1949 Szkole Głównej Planowania i Statystyki) w Warszawie, studia ukończyła w 1951.
Od 1946 do 1956 była członkiem AZS Warszawa. Uprawiała narciarstwo alpejskie, na mistrzostwach Polski seniorów wywalczyła trzy złote medale (slalom specjalny - 1948, 1952, slalom gigant - 1952), dwa medale srebrne (zjazd - 1948, kombinacja alpejska - 1948) i trzy medale brązowe (zjazd - 1951, kombinacja alpejska - 1951, slalom specjalny - 1954) W 1947 wygrała bieg zjazdowy podczas Memoriału Bronisława Czecha i Heleny Marusarzówny. Wystąpiła na igrzyskach olimpijskich w Oslo (1952), zajmując 32. miejsce w slalomie specjalnym, 34. miejsce w slalomie gigancie i nie kończąc biegu zjazdowego. 
Przez większość kariery zawodowej była związana ze Szkołą Główną Planowania i Statystyki w Warszawie (od 1991 ponownie Szkołą Główną Handlową). Pracowała na Wydziale Ekonomiki Produkcji, przez dwie kadencje pełniła funkcję prodziekana ds. spraw studenckich. W 1964 uzyskała stopień doktora na podstawie pracy "Planowanie inwestycji dla mechanizacji uspołecznionych gospodarstw rolnych" napisaną pod kierunkiem Kazimierza Secomskiego, w 1974 stopień doktora habilitowanego na podstawie pracy "Potrzeby w zakresie budownictwa inwestycyjnego szkolnictwa wyższego w Polsce (stan istniejący i elementy prognozy)". Zajmowała się ekonomiką inwestycji budowlanych. Była zatrudniona jako docent, następnie profesor nadzwyczajny. Przeszła na emeryturę w 1999, w kolejnych latach pracowała jeszcze w Wyższej Szkole Działalności Gospodarczej w Warszawie, przekształconej później w Uczelnię Warszawską im. Marii Skłodowskiej-Curie w Warszawie.
Z małżeństwa z botanikiem Czesławem Łaszkiem (1930-2000) miała syna Jacka (ur. 1954), który również został pracownikiem SGH. Jej wnukiem jest ekonomista, Aleksander Łaszek. 

</doc>
<doc id="2285785" url="https://pl.wikipedia.org/wiki?curid=2285785" title="Operacja Filistia">
Operacja Filistia

Operacja Filistia (hebr. מבצע פלשת, "Miwca Pleszet") – izraelska operacja wojskowa przeprowadzona podczas I wojny izraelsko-arabskiej w dniach między 29 maja a 3 czerwca 1948 przeciwko egipskiej armii. Nazwa operacji została wzięta od Filistynów i nawiązywała do części regionu geograficznego, w której była prowadzona – południowy front walk w otoczeniu arabskiej wioski Isdud, na południe od miasta Aszdod. Celem operacji było powstrzymania egipskiego natarcia na północ. Izraelczycy ponieśli taktyczną porażkę i musieli się wycofać, jednak Egipcjanie wstrzymali swoje natarcie na północ, i zmienili strategię z ofensywnej na bardziej obronną. W opinii wielu historyków był to moment zwrotny w walkach na froncie południowym.
Tło wydarzeń.
Pod koniec Wojny domowej w Mandacie Palestyny żołnierze żydowskiej organizacji paramilitarnej Hagana wysadzili w dniu 12 maja 1948 most Ad Halom na rzece Lachisz, na południe od miasta Aszdod. Był to podwójny most. Pierwszy most drogowy pochodził z czasów Cesarstwa rzymskiego, i został odbudowany pod koniec XIX wieku przez Imperium Osmańskie. W latach 20. XX wieku brytyjskie władze Mandatu Palestyny wybudowały nadbrzeżną linię kolejową łączącą Egipt z Libanem. Obok mostu drogowego dobudowano wówczas drugi most kolejowy. Podczas arabskich rozruchów w latach 1936–1939, Brytyjczycy ze względów bezpieczeństwa wybudowali przy mostach bunkier. Z punktu widzenia bezpieczeństwa państwa żydowskiego, wysadzenie tych mostów było niezbędne, ponieważ uniemożliwiało swobodne natarcie wojsk egipskich z południa.
W pierwszym dniu I wojny izraelsko-arabskiej Egipcjanie zaatakowali położone na południu kibuce Nirim i Kefar Darom, a następnie 19 maja kibuc Jad Mordechaj. Nacierający Egipcjanie byli słabo zorganizowani i nie potrafili wykorzystać swojej przewagi w ciężkim uzbrojeniu. Nie umiejąc skoordynować działań artylerii, jednostek pancernych i piechoty, ich natarcie posuwało się bardzo powoli. Gamal Abdel Naser napisał w swoim pamiętniku, że już 25 maja linia wojsk egipskich była tak rozciągnięta, że brakowało rezerw do kontynuowania natarcia na pozycje żydowskie. Wyraził on swoje zdziwienie decyzją naczelnego dowództwa o skierowaniu głównych sił kontyngentu w nieznany obszar na południe od miasta Aszdod. Po doświadczeniach bitwa o kibuc Jad Mordechaj (19-24 maja) ominięto stosunkowo dobrze broniony kolejny kibuc Niccanim. Popołudniem 29 maja punkt obserwacyjny przy Niccanim zauważył marsz egipskiej kolumny zmechanizowanej drogą nadbrzeżną na północ. Raport mówił o około 2-3 tys. egipskich żołnierzy i około 1,3 tys. pojazdów, w tym czołgów, bojowych wozów opancerzonych i artylerii.
Izraelskie dowództwo nie znało celu tego natarcia, i mogło tylko przypuszczać, że egipska kolumna maszeruje na odległy o 40 km Tel Awiw bądź będzie starała się połączyć siły z jordańskim Legionem Arabskim w rejonie miast Lod i Ramla. Siły Obronne Izraela nie posiadały wówczas żadnych rezerw w zachodniej części pustyni Negew, dlatego rozkazano podjąć wszelkie działania, które mogłyby opóźnić marsz egipskiej kolumny. Sztab Generalny Sił Obronnych Izraela obawiał się również, że Arabowie mogą próbować zająć jak największy obszar, aby utrzymać nad nim kontrolę po spodziewanym w najbliższym czasie zawieszeniu broni (narzucone walczącym stronom przez ONZ). W tym momencie największym zagrożeniem dla państwa żydowskiego wydawały się dwa arabskie zgrupowania wojsk: (1) iracki korpus ekspedycyjny działający w trójkącie Dżanin – Nablus – Tulkarm i (2) egipska kolumna nacierająca w stronę miasta Aszdod.
Przebieg operacji.
Preludium.
Przed południem 29 maja egipskie oddziały zajęły arabską wioskę Isdud, a następnie podeszły do rzeki Lachisz na południe od miasta Aszdod. Niemal natychmiast Egipcjanie rozpoczęli montaż kratownicowego mostu Baileya, aby przeprawić na drugą stronę rzeki ciężki sprzęt zmechanizowany. W akcji tej uczestniczyli arabscy ochotnicy z Sudanu i Arabii Saudyjskiej.
Celem operacji Filistia miało być zniszczenie sił egipskich zgromadzonych w rejonie wioski Isdud. Izraelski wywiad nie dysponował jednak aktualnymi informacjami o wielkości i położeniu egipskich oddziałów, które otrzymały rozkaz wstrzymania natarcia na północ i okopania się na pozycjach obronnych. Pomiędzy stacją kolejową a wioską Isdud pozycje obronne zajął egipski 2 Batalion. Terenu od stacji do ruin mostu Ad Halom bronił najlepszy 9. Batalion. Pomiędzy nimi okopała się kompania karabinów maszynowych. Bardziej z tyłu pozycje zajęły odwody w postaci dwóch plutonów pojazdów opancerzonych, plutonu lekkich czołgów, oraz bateria haubicoarmat 25-funtowych. Jeszcze bardziej na południu znajdowały się pozycje obronne 1 Batalionu. Ogółem Egipcjanie dysponowali w rejonie walk siłą 2300 żołnierzy.
Sytuacja zmusiła dowództwo Brygady Giwati do rzucenia 53, 54 i 55 batalionów do ataku na pozycje egipskie, w celu udaremnienia przeprawy przez rzekę Lachisz. Ich działania wsparł 7 Batalion i zmotoryzowana kompania z Brygady Negew (Palmach) oraz jedna armata armata górska mle 1906 kal. 65 mm. Izraelskim żołnierzom brakowało uzupełnień i amunicji. Wyprzedzające uderzenie na egipskie pozycje wykonały wieczorem 29 maja cztery myśliwce Avia S-199, które zrzuciły po dwie bomby 70 kg i ostrzelały Egipcjan z karabinów maszynowych (kaliber 20 mm i 13 mm). Nalot był przeprowadzony chaotycznie, a wyrządzone szkody minimalne. Jeden z samolotów, pilotowany przez Eddie Cohena (ochotnika z RPA) został prawdopodobnie trafiony ogniem przeciwlotniczym i rozbił się. Natomiast samolot pilotowany przez Modi Alon'a został uszkodzony podczas lądowania. W operacji tej brał też udział pilot Ezer Weizman. Pomimo to Egipcjanie zostali całkowicie zaskoczeni i atak wywarł na nich głębokie wrażenie psychologiczne.
Kolejne izraelskie ataki.
W nocy 29 maja egipskie pozycje zaatakowała od wschodu Brygada Giwati. Otrzymała ona zadanie przejęcia kontroli nad główną nadbrzeżną drogą i opanowanie Wzgórza 69. Ataki na kolejne cele były kontynuowane w następnych dniach. Egipcjanie w tym czasie wyraźnie obawiali się, że izraelski atak może przybrać większe rozmiary, i z tego powodu nie podejmowali żadnych działań ofensywnych, prowadząc ostrzał artyleryjski we wszystkich kierunkach. 30 maja cztery izraelskie dwupłatowe samoloty pasażerskie Rapide podjęły próbę przeprowadzenia nalotu na egipskie pozycje. Jednak tylko jeden z samolotów zdołał odnaleźć wioskę Isdud, a nikt nie potrafił potwierdzić czy zrzucone bomby trafiły w cel. W nocy 30 maja, 54 Batalion usiłował zdobyć rejon dworca kolejowego Isdud, musiał się jednak wycofać.
Niepowodzenie pierwszych ataków, zmusiło dowództwo do podjęcia decyzji o przeprowadzeniu dużego frontalnego ataku z wykorzystaniem sił trzech batalionów piechoty. Atak miał nastąpić w nocy z 1 na 2 czerwca, jednak Egipcjanie odkryli przygotowywane natarcie, co groziło całkowitą klęską. Uzyskany w ten sposób czas, Izraelczycy wykorzystali na reorganizację oddziałów i przerzucenie posiłków. Przygotowywane do kolejnego natarcia oddziały wzmocniono kompanią jeepów i baterią artylerii (haubicoarmata 25-funtowa kaliber 87,6 mm, kilka dział o kalibrze 62 mm oraz moździerz 107 mm). Atak rozpoczął się wieczorem 2 czerwca od nalotu izraelskich samolotów (jeden myśliwiec Avia S-199, dwóch lekkich samolotów transportowych Fairchild 24, dwóch dwupłatowych samolotów pasażerskich Rapide i jednego lekkiego samolotu turystycznego Beechcraft Bonanza). Następnie, pod przykryciem nocy, izraelscy żołnierze przeprowadzili jednoczesny atak na trzech różnych kierunkach natarcia. Od strony północnej usiłowano przejęć kontrolę nad rejonem mostu na rzece Lachisz. Nacierający utknęli jednak pod silnym ogniem prowadzonym z dawnego brytyjskiego bunkra i umocnionych szańców. Po poniesieniu ciężkich strat, rano wycofali się. Na odcinku centralnym przeprowadzono manewr oskrzydlający wioskę Isdud, aby od strony wydm podjąć próbę jej zdobycia. Okazało się jednak, że pojazdy utknęły w piaszczystych wydmach. Rano, pod ciężkim ogniem egipskiego ostrzału, Izraelczycy wycofali się. Na południowym odcinku przeprowadzono serię dywersyjnych działań i dostarczono zaopatrzenie do oblężonego kibucu Niccanim.
Reakcje i następstwa.
Chociaż Izraelczycy ponieśli klęskę nie realizując głównych założeń taktycznych operacji Filistia, to jednak osiągnięto strategiczne zwycięstwo zmuszając Egipcjan do rezygnacji z działań ofensywnych i zajęcie pozycji obronnych. Spowolniło to egipskie natarcie, które nie było już realizowane w kierunku północnym na Tel Awiw. Mieszkańcy pobliskiego arabskiego miasteczka Jawne byli bardzo rozczarowani zmianą kierunku natarcia. Zaraz po zakończeniu się walk, większość mieszkańców opuściła swoje domy i uciekła na południe, za egipską linię frontu. Wynikiem bitwy było ustalenie linii frontu na wioskach Isdud i ad Halom.

</doc>
<doc id="2285793" url="https://pl.wikipedia.org/wiki?curid=2285793" title="Jigsaw (film 1949)">
Jigsaw (film 1949)

Jigsaw – amerykański film kryminalny z 1949 roku w reżyserii Fletchera Markle. W rolach głównych wystąpili Franchot Tone, Jean Wallace i Marc Lawrence, pojawiają się tu gościnnie m.in. Henry Fonda, Marlene Dietrich i John Garfield. Film znany był także pod tytułem "Gun Moll".

</doc>
<doc id="2285796" url="https://pl.wikipedia.org/wiki?curid=2285796" title="Opactwo cystersów Chiaravalle di Fiastra">
Opactwo cystersów Chiaravalle di Fiastra

Opactwo cystersów Chiaravalle di Fiastra (wł. Abbazia di Chiaravalle di Fiastra) – cysterski zespół klasztorny na terenie gmin Tolentino oraz Urbisaglia w prowincji Macerata w Marchii we Włoszech.
Opactwo znajduje się w dolinie rzeki Chienti. Uznawane jest za najważniejszy zabytek budownictwa monastycznego na terenie Marchii Ankońskiej. Odznaczając się stylem przejściowym, pomiędzy architekturą romańską i gotycką, jest świadectwem pełnego rozkwitu monastycyzmu cysterskiego pochodzenia lombardzkiego na terenie Marchii.
Historia.
Fundacja i rozwój.
Już w 971 w miejscu tym istniał niewielki kościół. Werner II von Lenzburg-Baden, książę Spoleto, właściciel gruntów pomiędzy rzekami Chienti i Fiastra, podarował w 1142 część terenów opatowi Bruno z opactwa Chiaravalle w Mediolanie. Jeszcze w tym samym roku do Marchii przybyli cystersi z Lombardii i rozpoczęli budowę nowego opactwa. Jako materiał budowlany posłużyły pozostałości ruin starożytnego miasta Urbs Salvia, zburzonego przez Wizygotów pod wodzą Alaryka w latach 408-409. Mnisi przeprowadzili też konieczne prace melioracyjne i karczowali lasy, by przygotować ziemię pod uprawę.
Zakonnicy podzielili teren należący do opactwa na sześć gospodarstw (wł. grange). Z biegiem lat gospodarstwa te, dzięki doskonałej organizacji i pracowitości braci laików, stały się znacznymi centrami gospodarczymi, zyskując niejednokrotnie znaczną autonomię. Wraz z podniesieniem poziomu rolnictwa i wzrostem świadomości religijnej okolicznej ludności, zabiegi cystersów przyczyniły się do zgromadzenia sporego kapitału. W związku z tym wzrosło również znaczenie polityczne opactwa w regionie. Stało się ono centrum administracyjnym i stale powiększało zasięg swego terytorium. W XIII wieku wspólnota była w pełni rozkwitu, skupiając przy wspólnym ołtarzu i stole około 200 mnichów. Pod jurysdykcją opata znajdowały się 33 kościoły i klasztory, co stanowiło prawie całość terytorium zależnego od Maceraty. Wpływy opactwa sięgały aż do położonej nad brzegiem Adriatyku Numany. Cystersi byli obecni na miejscowych targach miejskich, nie szczędząc zabiegów, by włączyć się w takie dziedziny gospodarczej i społecznej aktywności jak: żegluga, handel, bankowość czy krzewienie kultury. Jeśli chodzi o tę ostatnią, to ogromną rolę odegrało lokalne scriptorium. O jego działalności świadczą 3194 pergaminy, tzw. Carte Fiastrensi, znajdujące się w archiwum państwowym w Rzymie.
Ku czasom współczesnym.
Seria ataków w wiekach XIV i XV spowodowała stopniowy upadek i opustoszenie klasztoru. W 1381 opactwo najechały i złupiły wojska Johna Hawkwooda, zaś w 1422 żołnierze Braccio da Montone. Podczas najazdu w 1422 zginęło wielu cystersów. Zburzono sklepienie kościoła i wieżę. W 1456 zarząd opactwem powierzono opatowi komendatoryjnemu Rodrigowi Borgia (przyszły papież Aleksander VI. Ostatnim opatem komendatoryjnym był Francesco Sforza. W 1581 Grzegorz XIII ofiarował opactwo i zależne od niego ziemie jezuitom. W 1613 ostatni cystersi rezydujący w opactwie zostają przyłączeni do kongregacji rzymskiej i odesłani do Rzymu. Po kasacie jezuitów w 1773 opactwo znalazło się w rękach markizów Bandinich z Camerino.
Po śmierci markiza Sigismondo Giustiniani-Bandiniego w 1918 utworzono fundację, która 18 czerwca 1984 wraz z władzami Marchii podjęły decyzję o założeniu parku krajobrazowego (wł. Riserva naturale dell'Abbadia di Fiastra). Władze państwowe uznały go 10 grudnia 1985. W lutym 1987 park zyskał patronat włoskiego World Wildlife Fund.

</doc>
<doc id="2285801" url="https://pl.wikipedia.org/wiki?curid=2285801" title="Parafia św. Józefa w Chodkowie Nowym">
Parafia św. Józefa w Chodkowie Nowym

Parafia św. Józefa w Chodkowie Nowym – parafia rzymskokatolicka znajdująca się w Chodkowie i należąca do diecezji sandomierskiej w dekanacie Koprzywnica. Parafia została erygowana w 1981 roku.
Do parafii należą: Bogoria, Chodków Nowy, Chodków Stary, Gągolin, Kępa Nagnajewska, Łążek, Piaseczno, Przewłoka.
Pierwsze informacje na temat wsi Chodków pochodzą z 1257 r., kiedy została ona nadana klasztorowi klarysek w Zawichoście. Chodków znajdował się na terenie parafii Łoniów. W 1864 r. dzierżawca tej miejscowości ufundował w niej murowaną kaplicę. Po II wojnie światowej podjęto próby utworzenia w Chodkowie parafii, co spotkało się z niechęcią władz komunistycznych. Z tego względu w styczniu 1970 r. postanowiono rozbudować bez odpowiednich pozwoleń XIX-wieczną kapliczkę. Władze państwowe wydały wówczas nakaz rozbiórki obiektu, co spotkało się z buntem miejscowych wiernych. 8 marca 1970 r. miała miejsce milicyjna „pacyfikacja” uczestników buntu. Ostatecznie kościół wybudowano w innym miejscu w połowie lat 70. Parafia Chodków została erygowana w 1981 r. Kościół parafialny pw. św. Józefa wzniesiony został w latach 1974-1976 według projektu arch. Stanisława Preussa. Pracami budowlanymi kierował ks. Henryk Malczyk. Uroczystego poświęcenia świątyni dokonał bp W. Wójcik w 1982 r. Wewnętrzny wystrój według projektu mgr. arch. W. Pawłowskiej wykonano pod kierunkiem ks. Mariana Brodeckiego. W 2008 r. zakończono budowę wieży przykościelnej według projektu J. Jakubka. Świątynia jest budowlą stylową, modernistyczną, choć po późniejszej przebudowie zatraciła cechy czystego stylu. Powstał dwuspadowy dach z sygnaturką, zaś obok – wolnostojąca wieża-dzwonnica z kaplicą pogrzebową w przyziemiu. Kościół jest halowy, o prostopadłościennej bryle, z takąż przybudówką z kruchtą i chórem muzycznym oraz prezbiterium. Ściany naw porozcinane są podłużnymi, modernistycznymi witrażami oraz imitującymi okna wnękami. Prezbiterium oddzielone zostało od nawy jedyną w budowli łukową arkadą i doświetlone rzędami małych okienek w formie krzyży greckich, powielonych przez celowo zaprojektowane kinkiety. Dekoracja wnętrza jest nowoczesna, stylowa i zharmonizowana. Składa się na nią ceramiczna mozaika Ostatniej Wieczerzy w ołtarzu głównym, płaskorzeźbione stacje Drogi Krzyżowej oraz białe figury świętych.

</doc>
<doc id="2285803" url="https://pl.wikipedia.org/wiki?curid=2285803" title="Olimpijska dvorana Zetra">
Olimpijska dvorana Zetra



</doc>
<doc id="2285806" url="https://pl.wikipedia.org/wiki?curid=2285806" title="Maria Kowalska-Wania">
Maria Kowalska-Wania

Maria Kowalska-Wania-Suchodolska (ur. 19 maja 1929 r. w Zakopanem) – narciarka, olimpijka z Oslo 1952 i Cortina d’Ampezzo 1956.
Swoją karierę sportową rozpoczynała od biegów narciarskich – zdobywając tytuł wicemistrzyni Polski w biegu na 10 km w 1951 r. Szybko jednak poświęciła się narciarstwu alpejskiemu. Występowała w barwach klubu Wisła-Gwardia Zakopane w latach 1948-1966.
Była mistrzynią Polski w:
oraz 8-krotną wicemistrzynią Polski w tych konkurencjach w latach: 1949(slalom specjalny), 1952 (slalomie gigancie), 1953 (slalomie specjalnym), 1956 (zjeździe i kombinacji), 1958 (zjeździe), 1962 (zjeździe), 1963 (kombinacji).
Uczestnika mistrzostw świata 1954 roku (29. miejsce w zjeździe,21. miejsce w slalomie, 23 w gigancie i 25 w kombinacji) i Akademickich mistrzostw świata 1953 (9. miejsce w slalomie i 7 w kombinacji).
Na igrzyskach olimpijskich startowała dwukrotnie w :
Życie prywatne.
Mieszka w Kanadzie w Ontario. Ojciec Henryk Kowalski; matka Michalina Sitarz; brat Aleksander Kowalski ur. 1930; dwukrotnie zamężna - pierwszy mąż Andrzej Wania zawodnik AZS, z którym ma córkę; drugi mąż Suchodolski jest Kanadyjczykiem polskiego pochodzenia.

</doc>
<doc id="2285810" url="https://pl.wikipedia.org/wiki?curid=2285810" title="Isaac Romo">
Isaac Romo

Isaac Romo González (ur. 23 marca 1983 w Guadalajarze) – meksykański piłkarz występujący najczęściej na pozycji napastnika, obecnie zawodnik Querétaro.
Kariera klubowa.
Romo jest wychowankiem drużyny Chivas de Guadalajara. Do seniorskiej drużyny został włączony przez szkoleniowca Hansa Westerhofa. W meksykańskiej Primera División zadebiutował 22 października 2003 w wygranym 3:1 spotkaniu z Veracruz. Pierwsze i jedyne trafienie w barwach Chivas zanotował już w następnej kolejce, 26 października w wygranej 4:2 konfrontacji z Tecos UAG. Nie potrafił sobie jednak wywalczyć miejsca w wyjściowym składzie i przez cały pobyt w klubie grał prawie tylko w drugoligowych rezerwach Chivas.
Cały rok 2005 Romo spędził na wypożyczeniu w amerykańskim Chivas USA. W Major League Soccer pierwszy mecz rozegrał 2 kwietnia w przegranym 0:2 spotkaniu z D.C. United, natomiast premierowego gola strzelił 22 maja w przegranym 2:5 pojedynku z FC Dallas. Ogółem w barwach Chivas USA zdobył trzy bramki w 25 ligowych spotkaniach. W styczniu 2006, również na zasadzie wypożyczenia, Romo był piłkarzem meksykańskiego klubu Jaguares de Chiapas (gdzie grał tylko w filii zespołu – Petroleros de Salamanca – występującej na zapleczu najwyższej klasy rozgrywkowej), natomiast w sezonie 2006/2007 w Tigres UANL. Także tutaj występował niemal wyłącznie w rezerwach – w pierwszym zespole Tigres zdołał wystąpić dwa razy.
W sezonie 2008/2009 Romo przebywał na wypożyczeniu w drugoligowym Querétaro FC. Szybko został podstawowym graczem drużyny i znacznie pomógł jej w awansie do Primera División. Wtedy działacze Querétaro postanowili wykupić zawodnika na stałe. Dobra forma prezentowana w najwyższej klasie rozgrywkowej zaowocowała ofertą z Cruz Azul, gdzie Romo został na pół roku wypożyczony w styczniu 2011. Podczas fazy Apertura sezonu 2011/2012 reprezentował barwy ekipy Puebla FC.
Kariera reprezentacyjna.
W 2003 roku Romo został powołany przez selekcjonera kadry U–20, Eduardo Rergisa, na Młodzieżowe Mistrzostwa Świata. Młodzi Meksykanie zajęli wówczas ostatnie miejsce w grupie, z remisem i dwoma porażkami na koncie, natomiast zawodnik Guadalajary pojawił się na placu gry dwukrotnie.

</doc>
<doc id="2285811" url="https://pl.wikipedia.org/wiki?curid=2285811" title="Bernard Michalski">
Bernard Michalski

Bernard Michalski (ur. 9 sierpnia 1928 w Poznaniu, zm. 22 grudnia 2013 w Warszawie) – polski aktor teatralny i filmowy.
Życiorys.
W 1951 roku ukończył studia na PWST w Warszawie. Już jednak cztery lata wcześniej, bo 6 lutego 1947 roku miał miejsce jego debiut teatralny. Występował na scenach następujących teatrów:
Został pochowany na Cmentarzu Junikowskim w Poznaniu (pole 6-1-8-5).

</doc>
<doc id="2285813" url="https://pl.wikipedia.org/wiki?curid=2285813" title="Parafia św. Jana Chrzciciela w Skotnikach">
Parafia św. Jana Chrzciciela w Skotnikach

Parafia św. Jana Chrzciciela w Skotnikach – parafia rzymskokatolicka znajdująca się w Skotnikach i należąca do diecezji sandomierskiej w dekanacie Koprzywnica.
Do parafii należą: Bogoria, Kamieniec, Ostrołęka, Skotniki, Szewce.
Kościół zbudowany w stylu gotyckim, fundacji arcybiskupa gnieźnieńskiego Jarosława Bogorii Skotnickiego, konsekrowany w 1347 roku.

</doc>
<doc id="2285822" url="https://pl.wikipedia.org/wiki?curid=2285822" title="Wiktor Lebiediew (zapaśnik)">
Wiktor Lebiediew (zapaśnik)

Wiktor Nikołajewicz Lebiediew (ros. Виктор Николаевич Лебедев; ur. 10 marca 1988 w Jakucku) – rosyjski zapaśnik walczący w stylu wolnym, dwukrotny mistrz świata, medalista mistrzostw Europy. Olimpijczyk z Rio de Janeiro 2016, gdzie zajął dziewiąte miejsce w kategorii 57 kg. 
Złoty medalista igrzysk europejskich w 2015. Drugi w Pucharze Świata w 2014; szósty w 2011 i jedenasty w 2010. Mistrz Rosji w 2009, 2010, 2011, 2014, 2015 i 2016 i wicemistrz w 2012 roku.
Największym jego sukcesem jest złoty medal mistrzostw świata w 2010 i 2011 roku.

</doc>
<doc id="2285824" url="https://pl.wikipedia.org/wiki?curid=2285824" title="Antoni (Zawgorodny)">
Antoni (Zawgorodny)

Antoni, imię świeckie: Aleksandr Michajłowicz Zawgorodny (ur. 12 września 1938 w Kisłowodsku - zm. 4 grudnia 1989) – rosyjski biskup prawosławny. 
Życiorys.
Ukończył seminarium duchowne w Stawropolu w 1960, następnie zaś rozpoczął studia w Leningradzkiej Akademii Duchownej. 10 sierpnia 1961 złożył wieczyste śluby mnisze, zaś trzy dni później został wyświęcony na hierodiakona. W 1964 uzyskał w Akademii tytuł kandydata nauk teologicznych. 11 czerwca 1964 został wyświęcony na hieromnicha i skierowany do pracy duszpasterskiej w cerkwi Tichwińskiej Ikony Matki Bożej w Tichwinie. W sierpniu tego samego roku przeniesiony do parafii św. Mikołaja i Objawienia Pańskiego w Leningradzie. W 1967 został archimandrytą i naczelnikiem rosyjskiej misji prawosławnej w Jerozolimie. Funkcję tę pełnił przez trzy lata. Następnie wrócił do Leningradu i przez pięć lat pracował w różnych parafiach. 
3 sierpnia 1975 miała miejsce jego chirotonia na biskupa stawropolskiego i niewinomyskiego, w której jako konsekratorzy wzięli udział metropolici leningradzki i nowogrodzki Nikodem, tulski i bielowski Juwenaliusz, arcybiskup miński i białoruski Antoni oraz biskupi nowosybirski i barnaułski Gedeon, kurski Chryzostom, ufimski i stierlitamacki Ireneusz. 
Uczestniczył w ruchu ekumenicznym oraz ruchu na rzecz pokoju na świecie. Wielokrotnie reprezentował Rosyjski Kościół Prawosławny w czasie wizyt w innych autokefalicznych Kościołach. 
W 1987 otrzymał godność arcybiskupią. Dwa lata później zmarł i został pochowany w sąsiedztwie soboru św. Andrzeja w Stawropolu.

</doc>
<doc id="2285825" url="https://pl.wikipedia.org/wiki?curid=2285825" title="Hope for Us">
Hope for Us

Hope for Us – singel Edyty Górniak wykonywany wspólnie z José Carrerasem, promujący edycję specjalną płyty "Edyta Górniak", wydany przez wydawnictwo muzyczne Pomaton EMI w 1998 roku. 
Nagrana przez artystów w duecie piosenka zapowiadała i promowała wielki świąteczny koncert José Carrerasa w Warszawie w Teatrze Wielkim. Twórcami kompozycji są Shelly Peiken oraz Jon Lind, a aranżacji utworu podjął się Krzesimir Dębski. 
Programowaniem partii instrumentów na singlu zajął się Paul Wickens, a inżynierią Jarosław Regulski.
Utwór nagrano przy współpracy z Orkiestrą Polskiego Radia. 

</doc>
<doc id="2285826" url="https://pl.wikipedia.org/wiki?curid=2285826" title="Nszan Munczian">
Nszan Munczian

 Nszan Munczian (orm. Նշան Մունչյան, ros. Ншан Аракелович Мунчян, "Nszan Arakiełowicz Munczian"; ur. 24 czerwca 1963) − ormiański amatorski bokser oraz trener pięściarski, reprezentant ZSRR i Armenii, wielokrotny mistrz tych krajów, a także mistrz Europy (1987) oraz świata (1993) w wadze papierowej (do 48 kg). 
Boks amatorski.
Boks zaczął trenować w wieku 13 lat. W latach 1984-1991 był siedmiokrotnie medalistą mistrzostw ZSRR w wadze papierowej, w tym czterokrotnie złotym (1986, 1987, 1989, 1991). W 1986 zajął 1. miejsce na Igrzyskach Dobrej Woli w Moskwie. Rok później zajął 2. miejsce w Pucharze Świata w Belgradzie oraz wygrał mistrzostwa Europy w Turynie. Nie zakwalifikował się jednak na igrzyska olimpijskie w Seulu, gdyż niespodziewanie przegrał wewnątrz-radziecką rywalizację z Aleksandrem Machmutowem. W 1989 roku został brązowym medalistą zarówno mistrzostw Europy w Atenach, jak i mistrzostw świata w Moskwie. W 1991 roku na mistrzostwach kontynentu odpadł w ćwierćfinale, a na mistrzostwa świata nie pojechał.
Po rozpadzie ZSRR walczył w barwach ojczystej Armenii. W 1993 osiągnął największy sukces w swej karierze, gdy w Tampere został mistrzem świata w wadze muszej, pokonując kolejno Bernarda Inoma, Eduarda Gajfulina, Albert Guardado i w finale Daniela Petrowa (8:6). W 1994 roku zdobył w Bangkoku Puchar Świata. Rok później, podczas mistrzostw świata w Berlinie nie obronił tytułu, przegrywając w 1/8 z mistrzem Polski, Andrzejem Rżanym.
W 1996 roku wystartował na igrzyskach olimpijskich w Atlancie. W 1. rundzie miał wolny los, a w 2. zmierzył się z Danielem Petrowem. Przegrał z nim na punkty 11:5 (Bułgar zdobył później złoty medal).
Po zakończeniu zawodniczej kariery.
Po igrzyskach w Atlancie zakończył bokserską karierę. W latach 1997-2007 pełnił funkcję wiceprezydenta Armeńskiego Związku Bokserskiego, w okresie 1999-2001 dzieląc ją z obowiązkami sekretarza generalnego Armeńskiego Komitetu Olimpijskiego. W 2007 roku wyjechał do USA. Pracuje w Los Angeles jako główny trener boksu w klubie International Sports Union.

</doc>
<doc id="2285829" url="https://pl.wikipedia.org/wiki?curid=2285829" title="Brampton (Carlisle)">
Brampton (Carlisle)

Brampton – miasto i civil parish w Anglii, w Kumbrii, w dystrykcie Carlisle. Leży 15 km na wschód od miasta Carlisle i 419 km na północny zachód od Londynu. W 2011 roku civil parish liczyła 4627 mieszkańców.

</doc>
<doc id="2285831" url="https://pl.wikipedia.org/wiki?curid=2285831" title="Barber Green">
Barber Green

Barber Green – wieś w Anglii, w Kumbrii. Leży 74 km na południe od miasta Carlisle i 356 km na północny zachód od Londynu.

</doc>
<doc id="2285834" url="https://pl.wikipedia.org/wiki?curid=2285834" title="Samuel Yeboah">
Samuel Yeboah

Samuel Yeboah (ur. 8 sierpnia 1986 w Akrze) – ghański piłkarz grający na pozycji napastnika. Od 2010 roku jest zawodnikiem Beitaru Jerozolima, występującego w lidze izraelskiej.

</doc>
<doc id="2285835" url="https://pl.wikipedia.org/wiki?curid=2285835" title="Władimir Jengibarjan">
Władimir Jengibarjan



</doc>
<doc id="2285839" url="https://pl.wikipedia.org/wiki?curid=2285839" title="Tramwaje w Zurychu">
Tramwaje w Zurychu

Tramwaje w Zurychu – system tramwajowy działający w szwajcarskim mieście Zurych.
Historia.
Pierwsze plany połączenia dworca kolejowego z brzegiem jeziora powstały w 1863 r. Pierwszą linię tramwaju konnego uruchomiono w 1882 r. Tramwaje konne poruszały się po torach o szerokości 1435 mm. Natomiast pierwsze tramwaje elektryczne uruchomiono w 1894 r. Kursowały one po torach o szerokości 1000 mm. Każda nowo powstająca linia tramwajowa była budowana przez inną spółkę. Miasto wykupiło wszystkie spółki do 1931 i powstała jedna spółka o nazwie "Städtische Strassenbahn Zürich" (StStZ), jednak pozostały dwie linie obsługiwane przez inne dwie spółki. Cały czas rozbudowywano także sieć tramwajową. W 1950 zmieniono nazwę spółki na "Verkehrsbetriebe Zürich" (VBZ), która funkcjonuje do dzisiaj. W latach 1931–1967 zlikwidowano 5 linii tramwajowych. W 1960 w referendum odrzucono propozycję budowy premetra, a w 1970 budowy metra. W 1976 wybudowano pierwszą od 1954 linię tramwajową było to przedłużenie ze Sportplatz Hardturm do Werdhölzli.
W 1980 rozpoczęto wdrażanie modelu Zuryskiego ("Zürich model"). Jego założeniami są:
W 1989 r. otwarto muzeum tramwajów w zajezdni Wartau. W 1998 wydłużono linię nr 11 do Messe/Hallenstadion. Ponownie tę linię przedłużono w 2006 do Auzelg był to pierwszy etap Glattalbahn. W 2006 przedstawiono program rozwoju sieci tramwajowej do 2025 r. W 2007 przedłużono linię nr 5 z Enge do Laubegg oraz otwarto nowe muzeum tramwajów w Burgwies. W 2008 zrealizowano drugi etap Glattbahn wydłużając linię nr 10 do Flughafen Zürich. Obie linie wybudowane w ramach programu Glattbahn obsługiwane są przez spółkę "Vekehrsbetriebe Glattal" (VBG). W ramach projektu Limmattalbahn we wrześniu 2019 przedłużono trasę linii 2 do miejscowości Schlieren, zaś w grudniu 2022 uruchomiono linię 20 na trasie od dworca Zürich Altstetten do dworca Killwangen-Spreitenbach w kantonie Argowia. Obsługę linii 20 zapewnia spółka "Aargau Verkehr AG". Planowana jest dalsza rozbudowa tras. Od kilku lat działa tramwaj towarowy.
Linie.
Oprócz wymienionych 16 linii tramwajowych obsługiwanych przez VBZ, VBG i AVA kursuje także linia podmiejska S18 obsługiwana przez inną spółkę jako część S-Bahn w Zurychu oraz dwie linie kolejki linowo-terenowej numer 23 i 24 i jedna linia kolejki zębatej o nr 25.
Tabor.
W 1929 r. wprowadzono do eksploatacji pierwsze czteroosiowe tramwaje "Elefant". W 1960 wprowadzono do eksploatacji pierwsze tramwaje przegubowe. Nowe tramwaje Be4/6 wprowadzono do eksploatacji w 1966 r. Kolejnym nowym typem tramwaju wprowadzonych do eksploatacji były tramwaje Be4/6 typ Tram 2000 dostarczanych od 1978 do 1992 r. W 2001 przebudowano jeden tramwaj Tram 2000 poprzez wstawienie członu z niską podłogą także od tego roku rozpoczęto dostawy tramwajów Cobra. W 2001 dostarczono 6 tramwajów Cobra i wkrótce potem zostały wycofane z eksploatacji z racji awarii w układzie napędowym. Ma linie powróciły w 2002 po wprowadzonych poprawkach. Łącznie w latach 2004–2005 zmodernizowano jeszcze 22 tramwaje Tram 2000. Do 2006 eksploatowano tramwaje Be4/4, które zostały przekazane do ukraińskiego miasta Winnica. Obecnie przekazywane do Winnicy są także wagony Be4/6 wraz z doczepami.
Łącznie obecnie w Zurychu jest 304 tramwajów:
w tym:

</doc>
<doc id="2285842" url="https://pl.wikipedia.org/wiki?curid=2285842" title="Parafia św. Michała Archanioła w Wiązownicy-Kolonii">
Parafia św. Michała Archanioła w Wiązownicy-Kolonii

Parafia św. Michała Archanioła w Wiązownicy-Kolonii – parafia rzymskokatolicka znajdująca się w Wiązownicy-Kolonii i należąca do diecezji sandomierskiej w dekanacie Koprzywnica.
Do parafii należą: Bukowa, Czajków Południowy, Czajków Północny, Łukawica, Wiązownica Duża, Wiązownica-Kolonia, Wiązownica Mała.

</doc>
<doc id="2285844" url="https://pl.wikipedia.org/wiki?curid=2285844" title="Postpozycja">
Postpozycja



</doc>
<doc id="2285845" url="https://pl.wikipedia.org/wiki?curid=2285845" title="Andrzej (Komarow)">
Andrzej (Komarow)

Andrzej, imię świeckie Anatolij Andriejewicz Komarow (ur. 26 czerwca 1879 w guberni samarskiej, zm. 17 lipca 1955) – rosyjski biskup prawosławny. 
Życiorys.
Był synem kapłana prawosławnego. W 1901 ukończył seminarium duchowne w Samarze. Ożenił się i 8 sierpnia tego samego roku został wyświęcony na kapłana. Po dwóch latach jego małżonka zmarła. Skłoniło go to do podjęcia wyższych studiów teologicznych w Kazańskiej Akademii Duchownej, którą w 1908 ukończył jako kandydat nauk teologicznych. Pracował jako nauczyciel, następnie zaś jako proboszcz jednej z parafii w Saratowie. 29 grudnia 1923 złożył wieczyste śluby mnisze, zaś 31 grudnia tego samego roku miała miejsce jego chirotonia na biskupa bałaszowskiego, wikariusza eparchii saratowskiej. W obrzędzie jako konsekratorzy wzięli udział patriarcha moskiewski i całej Rusi Tichon, arcybiskup kruticki Piotr, arcybiskup twerski Serafin oraz biskup zwienigorodzki Mikołaj. Od 1924 do 1926 zarządzał eparchią saratowską jako "locum tenens", wobec osadzenia w więzieniu arcybiskupa saratowskiego Dosyteusza. 
Od 1927 do 1928 był biskupem nowotorskim, wikariuszem eparchii twerskiej, następnie od stycznia do października 1928 – biskupem pietrowskim, wikariuszem eparchii saratowskiej, zaś od listopada 1928 do 1929 – biskupem wolskim, wikariuszem tej samej eparchii. W 1933 otrzymał godność biskupa astrachańskiego. W roku następnym podniesiony do godności arcybiskupiej. W kwietniu 1939 na własną prośbę odszedł w stan spoczynku. W październiku tego samego roku został skierowany do służby w cerkwi Opieki Matki Bożej w Kujbyszewie – jednej z ostatnich czynnych cerkwi w eparchii kujbyszewskiej. Jako duchowny całkowicie lojalny wobec "locum tenens" Patriarchatu Moskiewskiego metropolity Sergiusza miał w Kujbyszewie zwalczać wpływy josifian oraz odnowicieli, gromadząc wiernych wokół kanonicznej Cerkwi. 
12 września 1941 został arcybiskupem kujbyszewskim i syzrańskim. Już w grudniu tego samego roku został przeniesiony na katedrę saratowską i wolską, jednak nie dotarł tam przed majem 1942, gdy skierowano go z kolei na katedrę gorkowską. Decyzja ta została jednak zmieniona i hierarcha ponownie został wyznaczony na biskupa saratowskiego. Wobec faktu, iż na terenie eparchii nie działała żadna cerkiew (wszystkie zostały zlikwidowane przez władze radzieckie), podjął działania na rzecz ponownego otwarcia soboru katedralnego. W sierpniu 1942, wobec faktu, iż duchowny nadal przebywał w Kujbyszewie, otrzymał kolejną nominację – tym razem do objęcia katedry kazańskiej. W tym samym czasie hierarcha został jednak poinformowany o tym, iż władze radzieckie zgodziły się na otwarcie soboru w Saratowie. Z tego powodu władze Cerkwi nakazały mu ostatecznie objął katedrę w tym mieście. Andrzej (Komarow) do Saratowa dotarł we wrześniu 1942. Natychmiast objął kierownictwo prac remontowanych w soborze, otwartym dla wiernych w październiku 1942. Następnie otrzymał polecenie wyjazdu do Kazania. Biskupem kazańskim pozostawał do 1944, gdy został przeniesiony na katedrę dniepropetrowską z tytułem "arcybiskup dniepropietrowski, zaporoski i obwodu stalińskiego". W czasie II wojny światowej prowadził działania na rzecz pomocy rannym i sierotom, uczestniczył w prowadzonej przez Rosyjski Kościół Prawosławny zbiórce pieniędzy na cele wojskowe. Surowy w stosunku do podległego mu duchowieństwa, sprzeciwiał się m.in. chirotonii biskupiej Pitirima (Swiridowa), którego wcześniej, jako białego duchownego służącego w Kujbyszewie, suspendował i uważał za człowieka szkodzącego Cerkwi.
Zmarł w 1955 po długiej chorobie.

</doc>
<doc id="2285847" url="https://pl.wikipedia.org/wiki?curid=2285847" title="Medal „Za wybitną służbę w ochronie porządku publicznego”">
Medal „Za wybitną służbę w ochronie porządku publicznego”

Medal „Za wybitną służbę w ochronie porządku publicznego” () – radziecki medal ustanowiony dekretem Rady Najwyższej ZSRR z 1 listopada 1950 roku dla nagrodzenia osób zasłużonych w ochronie porządku publicznego, jego statut zmieniono dwukrotnie: 12 października 1963 i 18 lipca 1980 roku, dekretem z dnia 5 września 1960 roku zmieniono opis odznaki. 
Zasady nadawania.
Zgodnie z dekretem z dnia 1 listopada 1950 roku i późniejszych zmianach medal nadawano:
Po raz pierwszy medal został nadany w dniu 25 kwietnia 1951 roku, po raz ostatni nadano go w dniu 18 października 1991 roku. Łącznie nadano ok. 47 tys. medali.
Opis odznaki.
Odznakę stanowi okrągły krążek wykonany z nowego srebra (do 1960 roku ze srebra) o średnicy 32 mm. 
Na awersie w górnej części znajduje się pięcioramienna gwiazda, a poniżej napis " ЗА ОТЛИЧНУЮ СЛУЖБУ ПО ОХРАНЕ ОБЩЕСТВЕННОГО ПОРЯДКА" (pol. Za Wybitną służbę w ochronie porządku publicznego).
Na rewersie znajduje się godło Związku Socjalistyczny Republik Radzieckich, a poniżej napis "CCCP" (pol. ZSRR).
Medal zawieszony był na pięciokątnej blaszce obciągniętej wstążką o szer. 24 mm, od lewej pask koloru czerwonego o szer. 5 mm, następnie pasek niebieski o szer. 5 mm, czerwony o szer. 1 mm, niebieski o szer. 2 mm, czerwony o szer. 1 mm, niebieski o szer. 5 mm i czerwony o szer. 5 mm.

</doc>
<doc id="2285848" url="https://pl.wikipedia.org/wiki?curid=2285848" title="I Got 5 on It">
I Got 5 on It

I Got 5 on It – pierwszy singiel amerykańskiego duetu hip-hopowego Luniz promujący ich album, "Operation Stackola". Gościnnie występuje piosenkarz R&amp;B Michael Marshall. Singiel stał się najpopularniejszym utworem duetu. Do "I Got 5 on It" powstał teledysk.
Utwór został zatwierdzony jako platyna przez stowarzyszenie RIAA, sprzedając się w ilości 1 miliona egzemplarzy. Z tego utworu sample wykorzystano w podkładzie muzycznym utworu "Satisfy you" duetu P.Diddy (Puff Daddy) &amp; R.Kelly w 1999 roku, a także w "Worth It" - Fifth Harmony z 2015 roku.
Lista utworów.
A-side:
B-side:
A-side:
B-side:

</doc>
<doc id="2285849" url="https://pl.wikipedia.org/wiki?curid=2285849" title="Serafin (Nikitin)">
Serafin (Nikitin)

Serafin, imię świeckie Władimir Mironowicz Nikitin (ur. 2 lipca 1905 w Petersburgu, zm. 22 kwietnia 1979) – rosyjski biskup prawosławny.
W 1928 ukończył w Leningradzie studia na kierunku architektura. W czasie II wojny światowej walczył w Armii Czerwonej. Do stanu duchownego wstąpił w listopadzie 1951, przyjmując święcenia diakońskie z rąk metropolity leningradzkiego i nowogrodzkiego Grzegorza. Ten sam duchowny udzielił mu w tym samym roku święceń kapłańskich i skierował do pracy duszpasterskiej w soborze Przemienienia Pańskiego w Leningradzie. W 1958 ukończył w trybie zaocznym studia teologiczne w Leningradzkiej Akademii Duchownej. Od 1961 do 1962 był proboszczem cerkwi cmentarnej św. Mikołaja w Leningradzie. 20 czerwca 1962 złożył wieczyste śluby mnisze, zaś 1 lipca został archimandrytą.
8 lipca 1962 miała miejsce jego chirotonia na biskupa kurskiego i biełgorodzkiego, w której jako konsekratorzy wzięli udział metropolita leningradzki i ładoski Pimen, arcybiskup jarosławski i rostowski Nikodem, arcybiskup możajski Leonid, biskup dmitrowski Cyprian oraz biskup talliński i estoński Aleksy II. W 1968 otrzymał godność arcybiskupią. Od 1971 był metropolitą krutickim i kołomieńskim. Z katedry odszedł w 1977 z powodu pogorszenia stanu zdrowia (przeszedł zawał serca), na własną prośbę. Zmarł dwa lata później w czasie Świętej Liturgii w dniu Paschy.
W raportach Urzędu ds. Wyznań Serafin (Nikitin) wymieniany jest jako jeden z najbardziej lojalnych wobec władz radzieckich hierarchów Rosyjskiego Kościoła Prawosławnego, podporządkowujący się „we wzorowy sposób” zarządzeniom ograniczającym działalność Cerkwi, dyscyplinujący na każde żądanie Urzędu duchownych uznanych za nielojalnych. W 1974 poparł wydalenie z ZSRR Aleksandra Sołżenicyna, co spotkało się z protestami części duchowieństwa rosyjskiego służącego na zachodzie Europy (w tym biskupa brukselskiego Bazylego i londyńskiego Antoniego).

</doc>
<doc id="2285853" url="https://pl.wikipedia.org/wiki?curid=2285853" title="Radio satelitarne">
Radio satelitarne

Radio satelitarne – radio wykorzystujące nadajniki (tzw. transpondery) umieszczone na satelitach telekomunikacyjnych. Cechą charakterystyczną tego sposobu emisji jest możliwość pokrycia sygnałem ogromnych obszarów przy użyciu tylko jednego nadajnika oraz możliwość dotarcia z sygnałem do obszarów, na których tworzenie sieci nadajników naziemnych jest niemożliwe lub nieopłacalne.
Radio satelitarne to system nadawania programów radiowych przeznaczonych do odbioru przez indywidualnych odbiorców za pomocą prostych urządzeń składających się z anteny satelitarnej i odbiornika satelitarnego podłączonego do standardowego odbiornika telewizyjno-radiowego. Sygnał jest wysyłany z ośrodka nadawczego łączem mikrofalowym (up-link) na pokład satelity znajdującego się na ustalonej pozycji orbity geostacjonarnej. Przekaźnik zamontowany na pokładzie satelity nadaje odebrany sygnał z powrotem w kierunku Ziemi (down-link) pokrywając zasięgiem określony obszar powierzchni, w innym zakresie częstotliwości, niż sygnały nadawane w kierunku satelity. Na jednym satelicie znajduje się wiele takich przekaźników. Początkowo użytkowane były systemy analogowe, obecnie są to systemy niemal wyłącznie cyfrowe.

</doc>
<doc id="2285854" url="https://pl.wikipedia.org/wiki?curid=2285854" title="Antoni Wróbel">
Antoni Wróbel

Antoni Wróbel (ur. 11 lutego 1923 w Katowicach, zm. 2 sierpnia 1988 tamże) – polski hokeista, olimpijczyk z Oslo 1952. 
Życiorys.
Pochodził z Giszowca, był jednym z trzech braci (Alfred, Adolf) uprawiających tę dyscyplinę. Reprezentant klubu Naprzód Janów. Wystąpił 14 razy w reprezentacji Polski. Na igrzyskach olimpijskich w 1952 roku wystąpił sześć razy, zajął 6. miejsce. Reprezentował Polskę czternaście razy. Sprawozdawcy sportowcy nazywali go: Wróbel I.
W trakcie kariery określany pseudonimem "Erich".
Został pochowany na cmentarzu w Giszowcu.

</doc>
<doc id="2285856" url="https://pl.wikipedia.org/wiki?curid=2285856" title="Back in Business">
Back in Business

Back in Business – piąty studyjny album amerykańskiego duetu hip-hopowego EPMD. Album został wydany po reaktywacji zespołu. Został zatwierdzony jako złoto przez RIAA.
Sample.
Richter Scale
Da Joint
Never Seen Before
Last Man Standing
Get Wit This
Do It Again
You Gots to Chill ’97
K.I.M.
Jane 5
Never Seen Before (Remix)

</doc>
<doc id="2285860" url="https://pl.wikipedia.org/wiki?curid=2285860" title="Alfred Wróbel">
Alfred Wróbel

Alfred Wróbel (ur. 29 listopada 1927 r. w Katowicach, zm. 24 września 1993 w Katowicach) – hokeista, olimpijczyk z Oslo 1952 i Cortina d’Ampezzo 1956. 
Pochodził z Giszowca, był górnikiem w Kopalni Węgla Kamiennego Wieczorek. Jeden z trzech braci (Antoni, Adolf) uprawiających tę dyscyplinę. Zawodnik Górnika Katowice. Czterokrotny mistrz Polski. Reprezentant Polski, w reprezentacji rozegrał 40 spotkań, strzelił trzynaście bramek w oficjalnych meczach międzynarodowych.
Na igrzyskach olimpijskich startował dwukrotnie: w 1952 roku zajmując 6. miejsce oraz w 1956 zajmując 8 miejsce.
W trakcie kariery określany pseudonimem Dziura.

</doc>
<doc id="2285861" url="https://pl.wikipedia.org/wiki?curid=2285861" title="Wildungen">
Wildungen

Niemcy:
Inne:
Zobacz też:

</doc>
<doc id="2285864" url="https://pl.wikipedia.org/wiki?curid=2285864" title="Antoni Wieczorek">
Antoni Wieczorek

Antoni Wieczorek (ur. 8 maja 1924 w Szczyrku, zm. 16 sierpnia 1992 w Zlatych Moravcach) – polski skoczek narciarski, olimpijczyk. Trener kadry narodowej skoczków. Skakał i jeździł na nartach do 48. roku życia. Od 1948 mąż Cecylii Gajdzik. Rok później narodził się ich syn Stanisław, późniejszy skoczek i zjazdowiec, pracownik naukowy AWF w Katowicach.
Przebieg kariery.
Jego matka, Anna z domu Pilarz, pracowała w Bielsku jako włókniarka, ojciec Józef był rolnikiem i cieślą. Antoni miał trójkę braci – Jana, Szymona i Bronisława oraz trzy siostry – Marię, Annę i Julię. Narciarstwo zaczął uprawiać w wieku 10 lat, startował w konkurencjach alpejskich: zjazdach i kombinacji. Później przerzucił się na skoki. W 1938 roku ukończył Szkołę Podstawową im. Tadeusza Kościuszki. Zaczął też przyuczać się do zawodu kelnera. Na przełomie lat 1940/1941 wyjechał ze wsi. W latach 1941–1945 pracował ze starszym bratem w Zakładach Chemicznych w Monowicach, a mieszkał w Oświęcimiu koło obozu koncentracyjnego. Od 1946 wielokrotnie zdobył tytuły mistrza i wicemistrza Śląska, a w 1948 pokonał w Zakopanem Stanisława Marusarza. Nie zmieścił się jednak w kadrze olimpijskiej na igrzyska w Sankt Moritz. Wraz z Tadeuszem Kozakiem i Mieczysławem Gąsienicą-Samkiem pojechał na „Wielki Tydzień Skoków” na mamucią skocznię w Planicy. Na niej, 15 marca 1948, jako pierwszy Polak w historii osiągnął granicę 100 metrów (z podpórką). W kolejnych seriach lądował na 99 m i 100 m. W kolejnych latach skoczył tam 101 m. W latach 1950–1952 prowadził schronisko na Skrzycznem. W 1951 wygrał pierwsze zawody i ustalił rekord na skoczni narciarskiej w Krakowie. W 1952 wziął udział w konkursie na najdłuższy skok na Krokwi. Udział wzięli m.in. Stanisław Marusarz, Jan Furman i Jan Kula. W I serii osiągnął 69,5 metra, w kolejnych był już najlepszy – 74 m i 76,5 m. Łączna nota wyniosła 324 pkt. Wygrał też zawody w Oberhofie, gdzie poprawił rekord skoczni (na 75 metr). Na igrzyskach w Oslo na Holmenkollen (oddał dwa skoki na 60,5 m i miał notę 191 pkt.) zajął 24. miejsce. Zaczął planować budowę obiektu w Szczyrku, na którym możliwe byłyby skoki po 110 m.
W 1954 ustanowił rekord Krokwi – 91 m, a jego rywal, Marusarz, nie ustał lotu na 92,5 m. Wieczorek liczył na wysokie miejsce podczas mistrzostw świata w Falun, ale na tę imprezę Polacy nie pojechali. Miał jechać na olimpiadę w Cortinie d’Ampezzo, lecz przed wyjazdem doznał ciężkiego upadku na Krokwi. W 1958 podczas Tygodnia Sportów Zimowych w Oberhofie na skoczniach w Schmiedefeld i Brotterode był lepszy od wielu znanych skoczków i zajął trzecie miejsce, przed Harrym Glaßem i Harrym Lesserem. Zakwalifikował się do reprezentacji na mistrzostwa w Lahti, ale na pierwszym treningu doznał ciężkiego upadku i w konkursie zajął odległe 35. miejsce.
Na grudniowych zawodach w 1961 w Seefeld był drugi, ustanawiając rekord tej skoczni. W sezonie 1961/1962 wziął udział w Turnieju Czterech Skoczni i zajął w nim 5. pozycję z notą 839,4 pkt., tracąc niewiele do podium. W Oberstdorfie był 13, w Innsbrucku 5., w Garmisch-Partenkirchen 26, a w Bischofshofen 9. Przed MŚ w Zakopanem uważany był za kandydata do medalu, na treningach skakał bardzo dobrze, lecz doznał ciężkiego upadku na treningu i nie wystartował. Nie wrócił już do startów.
Po zakończeniu kariery.
Do 1966 Wieczorek był trenerem w LZS Szczyrk, a w latach 1967–1969 opiekował się kadrą narodową. Zbudował skocznie na Zbójnickiej, Jeziorze i Skalitem, a także igielitową skocznię w Biłej. W latach 70. i 80. pracował w Szkole Sportowej w Szczyrku. Zginął w wypadku samochodowym w Złotych Morawcach na Słowacji, 16 sierpnia 1992 roku, wracając z wakacji, które spędzał na południu Europy.
Obecnie co roku organizowane są zawody w skokach narciarskich o Memoriał Olimpijczyków ze Szczyrku: Antoniego Wieczorka, Antoniego Łaciaka, Józefa Huczka i Stefana Przybyły. Ich organizatorem jest Stowarzyszenie Rekreacyjno-Sportowe „Sokół” w Szczyrku. W 1992 w Szczyrku otwarto skocznię Antoś, nazwaną tak na cześć Łaciaka i Wieczorka, o punkcie konstrukcyjnym umiejscowionym na 15 m.

</doc>
<doc id="2285866" url="https://pl.wikipedia.org/wiki?curid=2285866" title="Werner II von Lenzburg-Baden">
Werner II von Lenzburg-Baden

Werner II von Lenzburg-Baden (zm. 1159) − kondotier szwabski, markiz Ankony, książę Spoleto w latach 1136-1159.
Życiorys.
Był synem margrabiego i księcia Spoleto, Wernera II oraz Altrudy. Po śmierci ojca w 1120 wraz z bratem Fryderykiem, dziedziczył Księstwo Spoleto i Marchię Ankońską. Prowadził politykę będącą kontynuacją poczynań rodzica, zgodną z interesami Świętego Cesarstwa Rzymskiego.
W 1136 Werner razem z bratem uczestniczył w koronacji Lotara III na króla Niemiec i Italii. W 1139 został jedynym panem swoich włości. W 1142 ofiarował część terytoriów w Marchii cystersom z Mediolanu, którzy założyli opactwo Chiaravalle di Fiastra.
Od 1152, gdy na tronie imperialnym zasiadł Fryderyk I Barbarossa, Werner brał udział w działaniach militarnych, m.in. w oblężeniu Cremy w 1159. Zginął w tym samym roku w Lombardii. Wraz ze śmiercią Wernera rodzina Lenzburg-Baden straciła kontrolę nad dobrami Księstwa Spoleto.

</doc>
<doc id="2285867" url="https://pl.wikipedia.org/wiki?curid=2285867" title="Jakub Węgrzynkiewicz">
Jakub Węgrzynkiewicz

Jakub Węgrzynkiewicz (ur. 21 lipca 1928 w Szczyrku, zm. 20 czerwca 2006 tamże) – polski skoczek narciarski, trener, olimpijczyk z Oslo. Dwukrotny medalista MP – srebrny z 1952 i brązowy z 1954.
Przebieg kariery.
Reprezentował Polskę na igrzyskach olimpijskich w 1952 roku w Oslo, gdzie zajął 33. miejsce. Skoczył wówczas 60,5 m i 58,5 m, co dało mu 185 pkt.
Wystartował także w 5. Turnieju Czterech Skoczni. W Oberstdorfie był 34., w Innsbrucku 44., a w Garmisch-Partenkirchen 49. Dwukrotnie startował w Akademickich Mistrzostwach Świata.
Po zakończeniu kariery został trenerem. Prowadził m.in. Piotra Fijasa, Stefana Hulę seniora i Janusza Walusia. Zmarł 20 czerwca 2006 w wieku 78 lat.

</doc>
<doc id="2285869" url="https://pl.wikipedia.org/wiki?curid=2285869" title="Grand Prix Turcji 2011">
Grand Prix Turcji 2011

Grand Prix Turcji 2011 – czwarta runda Mistrzostw Świata Formuły 1 w sezonie 2011.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2285871" url="https://pl.wikipedia.org/wiki?curid=2285871" title="Maserati MC12 Corsa">
Maserati MC12 Corsa



</doc>
<doc id="2285872" url="https://pl.wikipedia.org/wiki?curid=2285872" title="Roger Keyes">
Roger Keyes

Roger John Brownlow Keyes (ur. 4 października 1872 w Tundiani w Indiach Brytyjskich, zm. 26 grudnia 1945 w Buckingham) – brytyjski admirał, jeden z najdłużej pozostających w czynnej służbie wyższych oficerów Royal Navy, uczestnik między innymi interwencji przeciwko powstaniu bokserów i obydwu wojen światowych. W trakcie swej kariery wojskowej wykazał się zarówno osobistą odwagą, jak i zdolnościami dowódczymi: kierował rajdem na Zeebrugge i Ostendę w 1918 roku, dowodził Flotą Śródziemnomorską w okresie międzywojennym oraz tworzył zręby organizacyjne Operacji Połączonych w pierwszym okresie II wojny światowej. W październiku 1944 roku był obserwatorem podczas bitwy o Leyte na Pacyfiku. Był członkiem Parlamentu, od 1919 roku baronetem, od 1943 roku baronem.
Życiorys.
Ojciec Rogera Keyesa, Charles, był wysokim oficerem brytyjskiej armii w Pendżabie. On sam wstąpił do Royal Navy jako kadet w lipcu 1885 roku. Promocję do stopnia porucznika ("Lieutenant") otrzymał w sierpniu 1893 roku. Po okresie służby w patrolach zwalczających handel niewolnikami na wodach afrykańskich, a później południowoamerykańskich, w 1895 roku objął swoje pierwsze dowództwo na morzu, niszczyciel „Opossum”. Jako młody oficer dał się poznać jako znakomity sportowiec, gracz w polo, co przyniosło mu znajomości w towarzystwie. W 1900 roku jako dowódca kolejnego niszczyciela, „Fame”, stacjonującego w Hongkongu, wziął udział w tłumieniu powstania bokserów w Chinach. Przeprowadzony według jego planu i pod jego dowództwem atak na cztery chińskie okręty kotwiczące pod Dagu zakończył się absolutnym sukcesem: wszystkie zostały zdobyte bez strat po stronie Brytyjczyków, zaś powracający z akcji „Fame” został przywitany owacją przez całą flotę. W ciągu kolejnych dni Keyes wziął znaczący udział w zdobywaniu fortów, przeprowadzając między innymi desant, na czele zaledwie 32 ludzi, zakończony wysadzeniem magazynu amunicji jednego z nich. Wkrótce wziął udział w zdobywaniu Pekinu, znów wyróżniając się osobistą odwagą, co przyniosło mu awans do stopnia komandora porucznika ("Commander").
Po powrocie do Wielkiej Brytanii Keyes został mianowany dowódcą flotylli niszczycieli stacjonującej w Devonport. W 1904 roku brał udział w śledztwie dotyczącym incydentu na Dogger Bank i zeznawał w tej sprawie przed międzynarodowym trybunałem w Paryżu. W następnym roku otrzymał promocję do stopnia komandora ("Captain"), jako jeden z najbardziej obiecujących młodych oficerów floty. Do 1908 roku służył jako attaché morski w Rzymie, Konstantynopolu, Wiedniu i Atenach. Powrócił na morze jako dowódca krążownika drugiej klasy „Venus”. Dwa lata później zaproponowano mu stanowisko inspektora nowej broni: okrętów podwodnych ("Inspecting Captain of Submarines"). Na tym stanowisku stworzył podstawy taktyki tej klasy okrętów, zdobywając jednocześnie doświadczenia, które okazały się niezwykle przydatne w dalszej karierze.
Po wybuchu I wojny światowej Keyes został, w stopniu komodora, dowódcą wszystkich brytyjskich okrętów podwodnych, operujących w rejonie Morza Północnego. Jego jednostki, pod jego osobistym dowództwem, wzięły udział w bitwie koło Helgolandu 28 sierpnia 1914 roku. 8 lutego następnego roku objął stanowisko szefa sztabu kontradmirała Cardena, dowodzącego siłami Royal Navy w operacji dardanelskiej. Pozostał na tym stanowisku pod nowym dowódcą, kontradmirałem de Robeckiem. W połowie 1916 roku powrócił do Wielkiej Brytanii, na krótko obejmując dowództwo pancernika „Centurion”. 10 kwietnia 1917 roku został awansowany do stopnia kontradmirała ("Rear Admiral") i objął dowództwo tzw. Dover Patrol, połączonych sił marynarki, lotnictwa i obrony wybrzeża, odpowiedzialnych za bezpieczeństwo wód w rejonie kanału La Manche i Cieśniny Kaletańskiej. Na tym stanowisku Keyes podjął szereg zdecydowanych i często spektakularnych działań, by uniemożliwić niemieckim U-Bootom przedzieranie się na Ocean Atlantycki.
W październiku 1917 roku Keyes został szefem planowania w Admiralicji. Przygotował wówczas plany operacji morsko-szturmowej, mające zablokować dla floty niemieckiej zdobyte belgijskie porty: Zeebrugge i Ostendę. Rajd na te cele, przeprowadzony 23 kwietnia 1918 roku pod osobistym dowództwem Keyesa (już wiceadmirała), przyniósł co prawda jedynie połowiczny sukces, ale jako nieortodoksyjny przejaw inicjatywy dał jego uczestnikom sławę, zaś dowódcy komandorię Orderu Łaźni. 10 maja został przeprowadzony drugi rajd na Ostendę, również nie przynosząc oczekiwanych rezultatów. Do zakończenia wojny i przez kilka kolejnych miesięcy Keyes pozostawał jako dowódca w Dover.
W 1919 roku został obdarzony tytułem baroneta Dover, w tym samym czasie objął również dowództwo eskadry pancerników Floty Atlantyckiej. Kolejną była funkcja zastępcy szefa sztabu Admiralicji, zaś w maju 1925 roku dowódcy Floty Śródziemnomorskiej, z HMS „Warspite” jako okrętem flagowym. Pozostawał na tym stanowisku do wiosny 1928 roku, od 1926 roku jako pełny admirał, później został mianowany dowódcą bazy marynarki w Portsmouth. W 1930 roku został admirałem floty ("Admiral of the Fleet"), by w pięć lat później przejść w stan spoczynku. W styczniu 1934 roku został członkiem Izby Gmin z ramienia Partii Konserwatywnej, z okręgu Portsmouth North. W 1938 roku pozostawał w jawnej opozycji wobec układu monachijskiego i premiera Chamberlaina. Po wybuchu II wojny światowej powrócił w szeregi Royal Navy jako ochotnik.
Od lipca 1940 do października 1941 roku, jako Szef Operacji Połączonych, tworzył pierwsze formacje brytyjskich komandosów. Później, wobec szwankującego zdrowia, przeszedł ponownie w stan spoczynku, pozostając wciąż członkiem Izby Gmin i udzielając się publicznie na rzecz zwycięstwa. W styczniu 1943 roku został kreowany baronem Keyes ("Baron Keyes of Zeebrugge and Dover in the County of Kent"), wchodząc w skład Izby Lordów. W drugiej połowie 1944 roku, jako osoba wciąż popularna, wyjechał na szereg spotkań i odczytów w Stanach Zjednoczonych i Kanadzie, by przez obszar działań wojennych na Pacyfiku dotrzeć do Australii i Nowej Zelandii. W październiku tegoż roku pełnił funkcję obserwatora przy sztabie amerykańskim podczas walk na Filipinach. Do Wielkiej Brytanii powrócił w kwietniu 1945 roku. Zmarł w swej posiadłości w Buckingham 26 grudnia tegoż roku. Został pochowany na cmentarzu poległych w rajdzie na Zeebrugge w Dover.
Żonaty od 1906 roku z Evą Bowlby, miał dwóch synów: Geoffreya, który zginął w 1941 roku podczas rajdu komandosów na kwaterę Rommla (operacja "Flipper") i Rogera George’a, oraz córkę Kathrinę.

</doc>
<doc id="2285876" url="https://pl.wikipedia.org/wiki?curid=2285876" title="Tall ar-Rimah">
Tall ar-Rimah



</doc>
<doc id="2285877" url="https://pl.wikipedia.org/wiki?curid=2285877" title="Abhiszeka">
Abhiszeka

Abhiszeka (dewanagari: अभिषेक trb. "abhiṣeka") – w hinduizmie i buddyzmie rytualne obmywanie wizerunku bóstwa lub lingamu. Niegdyś zwyczaj związany z namaszczeniem władcy podczas koronacji, obecnie zachowany przy konsekracji obrazów i posągów. Wizerunki bogów polewa się ghee, wodą zmieszaną z mlekiem lub kurkumą i obsypuje kwiatami.

</doc>
<doc id="2285878" url="https://pl.wikipedia.org/wiki?curid=2285878" title="Battenberg">
Battenberg

Niemcy:
Osoby:
Inne:

</doc>
<doc id="2285880" url="https://pl.wikipedia.org/wiki?curid=2285880" title="Kurdyjska biblioteka elektroniczna">
Kurdyjska biblioteka elektroniczna

Kurdyjska biblioteka elektroniczna – największa kurdyjska biblioteka elektroniczna w Europie. Posiada około 10 tysięcy publikacji w 27 językach, a od dziś funkcjonuje także w zdigitalizowanej formie. W zasięgu internatów znalazła się na razie część zbiorów – książek i artykułów, ale stopniowo dostęp do zasobów biblioteki ma się rozszerzać, również o nagrania muzyczne, wywiady i filmy.
Biblioteka w Paryżu jest pierwszą elektroniczną biblioteką w świecie kurdyjskiej kultury. Nie ulega jednak wątpliwości, że stwarza również ogromne możliwości badawcze dla ludzi z zewnątrz, wszystkich pragnących dowiedzieć się czegoś o Kurdach, ich historii, języku, kulturze, etc. Wyszukiwarka książek i artykułów dostępna jest w języku kurdyjskim, angielskim i francuskim. Dostęp do publikacji jest bezpłatny.

</doc>
<doc id="2285897" url="https://pl.wikipedia.org/wiki?curid=2285897" title="Mleczara olbrzymia">
Mleczara olbrzymia

Mleczara olbrzymia, kalotropis olbrzymi ("Calotropis gigantea") – gatunek rośliny z rodziny toinowatych, pochodzący z tropikalnych rejonów Azji: Iran, Chiny (Guangdong, Kuangsi, Syczuan, Junnan), Półwysep Indyjski, Indochiny, Malezja). Roślina zawiera trujący sok mleczny.

</doc>
<doc id="2285898" url="https://pl.wikipedia.org/wiki?curid=2285898" title="K-PAX">
K-PAX



</doc>
<doc id="2285901" url="https://pl.wikipedia.org/wiki?curid=2285901" title="Paul Costello">
Paul Costello

Paul Vincent Costello (ur. 27 grudnia 1894 w Filadelfii, zm. 17 kwietnia 1986 tamże) – wioślarz amerykański, mistrz olimpijski. Trzykrotny medalista olimpijski.
Brał udział w trzech igrzyskach (IO 20, IO 24, IO 28), za każdym razem zdobywał złote medale - triumfował w dwójce podwójnej. Podczas pierwszych dwóch startów partnerował mu John B. Kelly, w 1928 płynął z nim Charles McIlvaine. W 1919 i 1922 zostawał mistrzem kraju w jedynce.

</doc>
<doc id="2285904" url="https://pl.wikipedia.org/wiki?curid=2285904" title="Walka o ogień">
Walka o ogień



</doc>
<doc id="2285906" url="https://pl.wikipedia.org/wiki?curid=2285906" title="Tramwaj w Riffelalpie">
Tramwaj w Riffelalpie

Tramwaje w Riffelalp − linia tramwaju turystycznego działająca w Riffelalp przy linii kolejowej Gornergratbahn niedaleko Zermatt w Szwajcarii.
Historia.
1899−1961.
Powodem budowy tramwaju był wybudowany w 1884 hotel Riffelalp nieco oddalony od stacji kolejowej o tej samej nazwie. Linię tramwajową uruchomiono 13 lipca 1899. Trasa linii o szerokości toru wynoszącej 800 mm i długości zaledwie 480 m zaczynała się przy stacji kolejowej Riffelalp (2209 m n.p.m.), a kończyła przy hotelu Riffelalp (2222 m n.p.m.). Ostatnie tramwaje na trasie kursowały latem 1960. W nocy z 14 na 15 lutego 1961 w hotelu wybuchł pożar i ruch tramwaju został wstrzymany. Koszt przejazdu tramwajem w 1946 wynosił 1 CHF. 
od 2001.
W związku z odbudową hotelu postanowiono odbudować linię tramwajową. Linię ponownie uruchomiono 15 czerwca 2001. Na linii prąd pobierany jest z akumulatorów, a nie jak do 1961 z sieci trakcyjnej. Obecna linia ma długość 675 m. Tramwaj działa od połowy czerwca do połowy października.
Tabor.
Początkowo tabor był malowany na zielono. W 1919 r. wagony wyremontowano i otrzymały nowe czerwone malowanie. Wagony o długości 4,76 m i wadze 2,3 t wyprodukowała w roku 1899 Huta Berno. W dyspozycji były 2 wagony silnikowe i jeden doczepny. Na odbudowanej linii kursują dwa zrekonstruowane wagony tramwajowe w kolorze czerwonym, dodatkowo w użyciu jest także jeden wagon towarowy. Wagony pasażerskie mierzą 5,3 m, ważą 3,3 t. Wagon towarowy mierzy 5,82 m, ładowność wynosi 2,5 t. Przy hotelu wybudowano zajezdnię dla tramwaju.

</doc>
<doc id="2285908" url="https://pl.wikipedia.org/wiki?curid=2285908" title="Atlanta Dream">
Atlanta Dream

Atlanta Dream – kobiecy klub koszykarski z siedzibą w Atlancie, w stanie Georgia, grający w lidze WNBA. Drużyna dołączyła do ligi przed sezonem 2008.

</doc>
<doc id="2285917" url="https://pl.wikipedia.org/wiki?curid=2285917" title="Bilwa">
Bilwa



</doc>
<doc id="2285922" url="https://pl.wikipedia.org/wiki?curid=2285922" title="Eszter Krutzler">
Eszter Krutzler

Eszter Krutzler (ur. 4 marca 1981 w Szombathely) – węgierska sztangistka, wicemistrzyni olimpijska, wicemistrzyni świata, brązowa medalistka mistrzostw Europy.
Podczas igrzysk olimpijskich w Atenach zdobyła srebrny medal w kategorii do 69 kilogramów, z wynikiem 262,5 kg w dwuboju.

</doc>
<doc id="2285924" url="https://pl.wikipedia.org/wiki?curid=2285924" title="Postylla Toruńska">
Postylla Toruńska

Postylla Toruńska ("Postilla, to jest kazania albo wykłady Ewangelii świętych") – postylla protestancka wydana w 1594 roku w drukarni związanej z Gimnazjum Akademickim w Toruniu przez Andrzeja Koteniusza.
Postylla zawiera kazania i wykłady ewangelii. Z języka niemieckiego przełożył Jan Kalkstein. Liczy 650 stron formatu folio. Ilustrowana 70 dużymi i ponad 70 mniejszymi drzeworytami.
Wiadomo o czterech egzemplarzach książki zachowanych w Polsce. Dwa znajdują się w Bibliotece Kórnickiej PAN, jeden w Bibliotece Jagiellońskiej i jeden w zbiorach Książnicy Kopernikańskiej w Toruniu.
Kwestia autorstwa.
Na karcie tytułowej dzieła umieszczono informację, że przetłumaczył ją z języka niemieckiego Jan Kalkstein (możliwa pisownia Kalcksten), osoby tej nie dało się jednak zidentyfikować. Przypuszcza się, że był luterańskim kaznodzieją (używał zwrotu „my, kaznodzieje”).
Postylla ta nie jest przekładem jednego dzieła, lecz raczej kompilacją z dzieł wielu autorów. W przedmowie Kalkstein wymienia Lutra, Simona Pauli i Johannesa Gigasa. Zawiera jednak wiele treści, których nie można jednoznacznie przyporządkować, dlatego przypisuje się je Kalksteinowi, który opracował tłumaczone fragmenty wiążąc je w stylistyczną całość. Część jej kazań została skrócona, lub zmieniona w znacznym stopniu w porównaniu z oryginałami. Widoczne są odwołania do polskiej (lecz i niemieckiej) rzeczywistości.
Ocena języka.
Wydawca (A. Koteniusz) w nocie edytorskiej stwierdzał, że język przekładu nie jest doskonały. Michał Wiszniewski osądził: „Polszczyzna nie bardzo dobra”. Podobnego zdania byli Karol Estreicher i Tadeusz Grabowski, jednak możliwe, że nie znali oni faktycznego tekstu postylli i powtarzali jedynie opinię Koteniusza.
Według Zygmunta Celichowskiego, który poznał jej treść przynajmniej częściowo: „Choć język autora nie może równać się ani z Rejowym, ani Skargi, nie zawiera jednak zbyt rażących błędów”. Natomiast Stanisław Tync twierdził, że polszczyzna w postylli jest „bezbłędna, chociaż prosta i nieozdobna”.
Obecnie językoznawcy twierdzą, że w Postylli Toruńskiej zachowała się doskonale polszczyzna pomorska, z wieloma interesującymi zjawiskami językowymi, charakterystycznymi dla tamtych czasów i okolic. Ponadto można stwierdzić, że Kalkstein wzorował się na polszczyźnie Reja i Biblii Wujka.

</doc>
<doc id="2285927" url="https://pl.wikipedia.org/wiki?curid=2285927" title="Sándor Müller">
Sándor Müller

Sándor Müller Smich (ur. 21 września 1948 w Budapeszcie) – były węgierski piłkarz występujący na pozycji pomocnika.
Kariera klubowa.
Müller zawodową karierę rozpoczynał w 1968 roku w Vasasie z Nemzeti Bajnokság I. W 1973 roku zdobył z nim Puchar Węgier, a w 1977 roku mistrzostwo Węgier. W Vasasie spędził 12 lat. W tym czasie rozegrał tam 318 spotkań i zdobył 56 bramek. W 1980 roku wyjechał do Belgii, by grać w tamtejszym Royal Antwerp z Eerste klasse. Jego barwy reprezentował przez rok.
W 1981 roku Müller odszedł do hiszpańskiego zespołu Hércules CF. W Primera División zadebiutował 20 września 1981 roku w wygranym 2:0 z Espanyolem. 3 stycznia 1982 roku w wygranym 1:0 spotkaniu z Espanyolem strzelił swojego jedynego gola w Primera División. W tym samym roku spadł z zespołem do Segunda División. W Hérculesie spędził jeszcze rok.
W 1983 roku Müller wrócił do Vasasu. W 1984 roku odszedł do austriackiego FC Leopoldstadt. W 1988 roku zakończył karierę.
Kariera reprezentacyjna.
W reprezentacji Węgier Müller zadebiutował 7 października 1974 roku w wygranym 3:1 spotkaniu eliminacji Mistrzostw Europy 1976 z Norwegią. 28 kwietnia 1981 roku w zremisowanym 2:2 pojedynku eliminacji Mistrzostw Świata ze Szwajcarią strzelił swojego jedynego gola w zespole narodowym.
W 1982 roku został powołany do kadry na Mistrzostwa Świata. Zagrał na nich w meczach z Salwadorem (10:1) i Belgią (1:1). Z tamtego turnieju Węgry odpadły po fazie grupowej. W latach 1970–1982 w drużynie narodowej Müller rozegrał w sumie 17 spotkań i zdobył 1 bramkę.

</doc>
<doc id="2285928" url="https://pl.wikipedia.org/wiki?curid=2285928" title="Sandor Muller">
Sandor Muller



</doc>
<doc id="2285929" url="https://pl.wikipedia.org/wiki?curid=2285929" title="Timothy Bloodworth">
Timothy Bloodworth

Timothy Bloodworth (ur. w 1736 roku – zm. 24 sierpnia 1814 roku w Wilmington) – amerykański polityk.
Z zawodu był nauczycielem. W 1776 roku pracował przy produkcji broni dla Armii Kontynentalnej.
W 1786 roku został delegatem Karoliny Północnej w Kongresie Kontynentalnym. Został wybrany do 1. Kongresu Stanów Zjednoczonych, gdzie zasiadał w Izbie Reprezentantów Stanów Zjednoczonych w latach 1790–1791 jako przedstawiciel stanu Karolina Północna. W latach 1795–1801 reprezentował ten stan w Senacie Stanów Zjednoczonych.

</doc>
<doc id="2285930" url="https://pl.wikipedia.org/wiki?curid=2285930" title="Kiriakos Papadopulos">
Kiriakos Papadopulos

Kiriakos Papadopulos (; ur. 23 lutego 1992 w Katerini) – piłkarz grecki grający na pozycji środkowego obrońcy. Od 2022 roku jest zawodnikiem klubu FCU Craiova.
Kariera klubowa.
Karierę piłkarską Papadopulos rozpoczął w klubie Svoronos Katerinis. Następnie został piłkarzem Olympiakosu Pireus. W 2007 roku awansował do kadry pierwszego zespołu. 2 grudnia 2007 zadebiutował w pierwszej lidze greckiej w wygranym 3:1 wyjazdowym meczu z Atromitosem Ateny. Miał wówczas 15 lat i 283 dni. Stał się tym samym najmłodszym piłkarzem w historii ligi greckiej. W Olympiakosie w latach 2007–2010 rozegrał 11 ligowych spotkań. W 2008 i 2009 roku wywalczył z tym klubem mistrzostwo kraju, a także dwa Puchary Grecji.
Latem 2010 roku Papadopulos został zawodnikiem FC Schalke 04. Podpisał z nim czteroletni kontrakt. Swój debiut w Schalke 04 zanotował 21 sierpnia 2010 w przegranym 1:2 wyjazdowym meczu z Hamburger SV.
W 2014 roku został wypożyczony do Bayeru 04 Leverkusen.
Kariera reprezentacyjna.
Od 2006 roku Papadopulos gra w młodzieżowych reprezentacjach Grecji. W latach 2006–2009 grał w reprezentacji U-17. Z kolei w 2008 roku wystąpił wraz z kadrą U-19 na Mistrzostwach Europy U-19. Od 2011 roku występuje też w reprezentacji Grecji.

</doc>
<doc id="2285931" url="https://pl.wikipedia.org/wiki?curid=2285931" title="Kyriakos Papadopoulos">
Kyriakos Papadopoulos



</doc>
<doc id="2285932" url="https://pl.wikipedia.org/wiki?curid=2285932" title="Trigonospila">
Trigonospila

Trigonospila – rodzaj muchówek z rodziny rączycowatych (Tachinidae).

</doc>
<doc id="2285935" url="https://pl.wikipedia.org/wiki?curid=2285935" title="Bitwa pod Maserfield">
Bitwa pod Maserfield

Bitwa pod Maserfield (walijskie: Maes Cogwy) – starcie zbrojne, które miało miejsce 5 sierpnia 642 r. pomiędzy królem Oswaldem z Nortumbrii a władcą Mercji Pendą, prawdopodobnie pod Oswestry. Starcie zakończyło się zwycięstwem Pendy i śmiercią króla Oswalda. 
Po śmierci wuja Oswalda - Edwina w trakcie bitwy pod Hatfield Chase w roku 633, doszło do napięć pomiędzy Nortumbrią i Mercją. Krótko potem w roku 634 król Oswald pokonał Walijczyków dowodzonych przez Cadwallona ap Cadfana w bitwie pod Heavenfield, wzmacniając swoją władzę w Brytanii. Przeciwko władzy Oswalda opowiedział się król Mercji Penda. Agresywna polityka Oswalda miała doprowadzić w szybkim czasie do konfliktu zbrojnego. Do decydującej bitwy doszło pod Maserfield (rejon Oswestry), gdzie władca Nortumbrii poniósł klęskę i poległ na placu boju. W opisie Bedy, Oswald widząc porażkę swoich wojsk miał przed śmiercią rozpocząć modlitwę o dusze zmarłych rycerzy. Po śmierci głowę i pozostałe części ciała króla nadziano na lance. Dopiero w następnym roku brat i następca królewski Oswiu, zebrał szczątki królewskie, które powróciły do Nortumbrii. W następstwie bitwy, w południowej części Nortumbrii (Deira) wybrano nowego króla Oswina, natomiast na północy królestwa władzę objął brat Oswalda - Oswiu. Klęska pod Maserfield osłabiła wyraźnie pozycję Nortumbrii w Brytanii aż do momentu bitwy pod Winwaed w roku 655. 

</doc>
<doc id="2285936" url="https://pl.wikipedia.org/wiki?curid=2285936" title="Gábor Pölöskei">
Gábor Pölöskei

Gábor Pölöskei (ur. 11 października 1960 w Mosonmagyaróvárze) – węgierski piłkarz występujący na pozycji napastnika. Trener piłkarski.
Kariera klubowa.
Pölöskei zawodową karierę rozpoczynał w 1978 roku w zespole Rába ETO. Jego barwy reprezentował przez 3 lata. Następnie został graczem ekipy Ferencvárosi TC. Tam z kolei spędził 6 lat, w ciągu których rozegrał tam 96 spotkań i zdobył 31 bramki. W 1987 roku przeszedł do drużyny MTK/VM Budapeszt. W 1990 roku wywalczył z nią wicemistrzostwo Węgier. W tym samym roku MTK/VM Budapeszt zmienił nazwę na MTK Budapeszt.
W 1991 roku Pölöskei wyjechał do Szwajcarii, by grać w tamtejszym SR Delémont. Spędził tam 2 lata. W 1993 roku wrócił do MTK Budapeszt, gdzie w 1994 roku zakończył karierę.
Kariera reprezentacyjna.
W reprezentacji Węgier Pölöskei zadebiutował 24 września 1980 roku w zremisowanym 2:2 towarzyskim spotkaniu z Hiszpanią. W 1982 roku został powołany do kadry na Mistrzostwa Świata. Zagrał na nich w meczach z Salwadorem (10:1), Argentyną (1:4) i Belgią (1:1). W pojedynkach z Salwadorem i Argentyną strzelił także po jednym golu. Z tamtego turnieju Węgry odpadły po fazie grupowej.
W latach 1980–1987 w drużynie narodowej Pölöskei rozegrał w sumie 15 spotkań i zdobył 4 bramki.

</doc>
<doc id="2285937" url="https://pl.wikipedia.org/wiki?curid=2285937" title="Gabor Poloskei">
Gabor Poloskei



</doc>
<doc id="2285939" url="https://pl.wikipedia.org/wiki?curid=2285939" title="71st Street">
71st Street

71st Street – stacja metra nowojorskiego, na linii D. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami 62nd Street i 79th Street. Została otwarta 15 września 1916.

</doc>
<doc id="2285940" url="https://pl.wikipedia.org/wiki?curid=2285940" title="79th Street (stacja metra na West End Line)">
79th Street (stacja metra na West End Line)

79th Street – stacja metra nowojorskiego, na linii D. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami 71st Street i 18th Avenue. Została otwarta 15 września 1916.

</doc>
<doc id="2285941" url="https://pl.wikipedia.org/wiki?curid=2285941" title="79th Street">
79th Street



</doc>
<doc id="2285942" url="https://pl.wikipedia.org/wiki?curid=2285942" title="PESEL 2">
PESEL 2



</doc>
<doc id="2285944" url="https://pl.wikipedia.org/wiki?curid=2285944" title="PESEL2">
PESEL2

PESEL2 – program rozwoju systemu dostępu obywateli (w szczególności przedsiębiorców) do informacji i usług publicznych on-line, projekt przeprowadzony przez Ministerstwo Spraw Wewnętrznych w celu realizacji koncepcji społeczeństwa informacyjnego, obejmujący w szczególności usprawnienie obsługi obywatela i przedsiębiorcy przez stworzenie możliwości świadczenia usług przez administrację publiczną za pośrednictwem środków komunikacji elektronicznej, takich jak internet lub telefonia mobilna, mający uprościć systemy informatyczne i procedury administracyjne oraz poprawić wiarygodność informacji. Program PESEL2 jest przedsięwzięciem w zakresie budowy nowoczesnej e-administracji dla potrzeb zarządzania państwem.
Informacje o projekcie.
"Cel operacyjny" – umożliwienie przedsiębiorcom oraz obywatelom korzystania w trybie on-line z usług administracyjnych oferowanych przez administracje różnych szczebli.
"Cel strategiczny" – usprawnienie obsługi obywatela i przedsiębiorcy poprzez umożliwienie dostępu do zasobów informacyjnych rejestru PESEL, jako rejestru podstawowego dla ewidencji ludności w ramach budowy nowoczesnej infrastruktury państwa.
Finansowanie.
Projekt PESEL2 był współfinansowany ze środków Europejskiego Funduszu Rozwoju Regionalnego i realizowany w ramach Narodowego Programu Rozwoju na lata 2004–2006, którego częścią był Sektorowy Program Operacyjny Wzrost Konkurencyjności Przedsiębiorstw (SPO WKP), Działanie 1.5 Rozwój systemu dostępu przedsiębiorców do informacji i usług publicznych on-line.
Przy wstępnych założeniach koszt projektu PESEL2 miał wynieść 200,1 mln zł, z czego tylko 25% miało pochodzić z budżetu krajowego, a pozostała część miała zostać dofinansowana z Sektorowego Programu Operacyjnego Wzrost Konkurencyjności Przedsiębiorstw (Działanie 1.5).
Realizacja projektu.
Plan naprawczy.
Grudzień 2007 r. – przegląd realizacji projektu przez Komitet Sterujący Projektu PESEL2 – decyzja o kontynuowaniu projektu oraz, z uwagi na opóźnienia w realizacji projektu, o przesunięciu terminu realizacji projektu do czerwca 2008 r.; przedstawienie planu naprawczego, istotnie ograniczającego zakres projektu:
W marcu 2007 r. Instytut Sobieskiego opublikował raport dotyczący celowości i zagrożeń związanych z wprowadzeniem w Polsce projektu PESEL2. Raport w założeniu miał ożywić dyskusję nad PESEL2.
Zakończenie projektu PESEL 2.
Zakończenie realizacji programu przewidywane było na czerwiec 2008 r., ale z uwagi na opóźnienia realizacja projektu została zakończona 30 września 2008.
W roku 2007 MSWiA zaczęło opracowywać plan naprawczy, który zakładał istotne ograniczenie zakresu projektu do elementów realizowanych w czasie pozostałym do rozliczenia projektu. Zrealizowano również kilka usług:
Usługi zostały przygotowane do udostępnienia dla przedsiębiorców: pierwsze dwie w trybie teletransmisji, a trzecia przez ePUAP (elektroniczną Platformę Usług Administracji Publicznej).
Przebudowując rejestry państwowe, zdecydowano się wykorzystać rozwiązania technologiczne pozwalające sprawnie i dynamicznie zreformować eksploatowane systemy w celu ich dostosowania do planowanego odmiejscowienia czynności urzędowych. Pomyślnie zrealizowane zadania nakreślone w ramach planu naprawczego stanowią podstawy do rozpoczęcia przez MSWiA prac nad projektem pl.ID – elektronicznym dokumentem tożsamości.
W roku 2011 w związku z podejrzeniem korupcji w projekcie PESEL2 zatrzymano łącznie 14 osób, w tym dyrektora Centrum Projektów Informatycznych Andrzeja M., naczelnika wydziału w Komendzie Głównej Policji oraz dyrektorów sprzedaży w firmach HP i IBM.
W roku 2012 Urząd Zamówień Publicznych opublikował raport z kontroli przeprowadzonej w Centrum Projektów Informatycznych w związku z podejrzeniem obchodzenia prawa zamówień publicznych w projekcie PESEL2. W wyniku kontroli ujawniono, że CPI podzieliło projekt na cztery części. Pierwsza z nich została wyceniona poniżej wartości progowej (14 tys. euro) wymagającej przeprowadzenia przetargu i jako taka została bez przetargu zlecona firmie IBM. Ponieważ CPI w umowie nie zapewniło sobie praw do modyfikacji lub rozbudowy systemu, kolejne umowy, wycenione łącznie na 77 mln zł, pod pretekstem wyłączności majątkowych praw autorskich uzyskał również IBM. Według UZP zamawiający (CPI) działał w celu obejścia prawa.

</doc>
<doc id="2285945" url="https://pl.wikipedia.org/wiki?curid=2285945" title="Lázár Szentes">
Lázár Szentes

Lázár Szentes (ur. 22 grudnia 1955 w Bonyhádzie) – węgierski piłkarz występujący na pozycji napastnika, a także trener.
Kariera klubowa.
Szentes seniorską karierę rozpoczynał w 1973 roku w zespole Szekszárdi Dózsa. Jego barwy reprezentował przez 3 lata. Następnie został graczem ekipy Zalaegerszegi TE. Tam z kolei spędził 5 lat, w ciągu których rozegrał tam 100 spotkań i zdobył 30 bramek. W 1981 roku przeszedł do drużyny Győri ETO. W 1982 oraz 1983 wywalczył z nim mistrzostwo Węgier, a w 1984 oraz w 1985 wicemistrzostwo Węgier. W 1985 roku Győri ETO zmienił również nazwę na Rába ETO.
W 1987 roku Szentes wyjechał do Portugalii, by grać w tamtejszej Vitórii Setúbal. Spędził w niej rok. Następnie grał w FC Louletano oraz Quarteirense, gdzie w 1990 roku zakończył karierę.
Kariera reprezentacyjna.
W reprezentacji Węgier Szentes zadebiutował 18 kwietnia 1982 roku w przegranym 1:2 towarzyskim spotkaniu z Peru, w którym zdobył także bramkę. W tym samym roku został powołany do kadry na Mistrzostwa Świata. Zagrał na nich w meczach z Salwadorem (10:1) i Argentyną (1:4). W pojedynku z Salwadorem strzelił także gola. Z tamtego turnieju Węgry odpadły po fazie grupowej.
W latach 1982–1983 w drużynie narodowej Szentes rozegrał w sumie 6 spotkań i zdobył 3 bramki.

</doc>
<doc id="2285946" url="https://pl.wikipedia.org/wiki?curid=2285946" title="Lazar Szentes">
Lazar Szentes



</doc>
<doc id="2285947" url="https://pl.wikipedia.org/wiki?curid=2285947" title="Fang Chuang Pi">
Fang Chuang Pi



</doc>
<doc id="2285949" url="https://pl.wikipedia.org/wiki?curid=2285949" title="Imre Kiss">
Imre Kiss

Imre Kiss (ur. 10 sierpnia 1957) – były węgierski piłkarz występujący na pozycji bramkarza. 
Kariera klubowa.
Kiss przez całą karierę piłkarską związany był z klubem Tatabánya Banyasz, którego barwy reprezentował w latach 1975–1990.
Kariera reprezentacyjna.
W 1982 roku Kiss został powołany do reprezentacji Węgier na Mistrzostwa Świata. Nie zagrał jednak na nich w żadnym meczu. W drużynie narodowej nie rozegrał żadnego spotkania.

</doc>
<doc id="2285950" url="https://pl.wikipedia.org/wiki?curid=2285950" title="Kopacz (góra)">
Kopacz (góra)

Kopacz (daw. "Bana gura", 1877; "Rudowa gura", 1787) – masyw górski na terenie Pogórza Dynowskiego na północ od Sanoka, będący przedłużeniem Pasma Olchowieckiego Gór Słonnych na zachód od Doliny Sanu, który w tym miejscu tworzy Przełom Sanu w Trepczy, na zachód odgraniczony jest doliną Pijawki od masywu Wrocznia, na północ przez przełęcz nad Dębną łączy się z Pasmem Grabówki. 
Występują tu pstre iły o zabarwieniu czerwonych oraz niewielkie ilości rud manganu
Z lewej uchodzący do Sanu potok Dębny, biorący swój początek w masywie Kopacza i Głębokiej. 
W masywie Kopacza, bezpośrednio nad doliną Sanu leżą grodziska Horodyszcze i Horodna. Odnaleziono tu również ślady osadnictwa wczesnośredniowiecznego, osadnictwa z wczesnej epoki brązu i okresu lateńskiego, w tym najstarszą na ziemiach polskich złotą monetę celtycką oraz szklane bransolety. W masywie znajdują się również VIII — X wieczne cmentarzyska ciałopalne i kurhanowe, a na przeciwległej kulminacji cerkwisko po XII wiecznej cerkwi. 
U podnóża góry Kopacz biegnie historyczny szlak, którym transportowano "sól tyrawską", a obecnie droga powiatowa z Sanoka do Mrzygłodu. 

</doc>
<doc id="2285951" url="https://pl.wikipedia.org/wiki?curid=2285951" title="Gwiazda estrady">
Gwiazda estrady

Gwiazda estrady lub Kobieta, która śpiewa (ros. Женщина, которая поёт, "Żenszczina, kotoraja pojot", ang. "The Woman Who Sings") – radziecki musical z 1978 roku w reżyserii Aleksandra Orłowa. W roli Anny Strielcowej zagrała rosyjska piosenkarka Ałła Pugaczowa.
Film stał się wielkim kinowym hitem, który rok później po premierze zyskał największą liczbę widzów. Piosenki z filmu stały się przebojami i do dziś należą do klasyki rosyjskiej muzyki rozrywkowej. Piosenkarka Ałła Pugaczowa w ankiecie dla magazynu „Sowiecki Ekran” została nazwana „najlepszą aktorką roku”&lt;ref name="akter.kulichki.com/se/10_1983"&gt;&lt;/ref&gt;.
Opis filmu.
Film opisuje historię Anny Strielcowej (Ałła Pugaczowa), która marzy o wielkiej karierze estradowej piosenkarki. Spodziewająca się dziecka, postanawia opuścić swojego narzeczonego i z pomocą przyjaciół z zespołu powrócić po porodzie na scenę jako solistka i kompozytorka.
Film „Gwiazda estrady” nie jest rejestracją estradowych występów Pugaczowej, lecz fabularną opowieścią o niej samej. Fakty z jej życia przeplatają się z fikcyjnymi zdarzeniami głównej bohaterki – Anny Strielcowej.
Obsada.
i inni

</doc>
<doc id="2285953" url="https://pl.wikipedia.org/wiki?curid=2285953" title="Beauly (stacja kolejowa)">
Beauly (stacja kolejowa)

Beauly (ang: "Beauly railway station") – stacja kolejowa w Beauly, w hrabstwie Highland, w Szkocji, w Wielkiej Brytanii. Jest to pierwszy przystanek po stacji Inverness, na Kyle of Lochalsh Line i Far North Line. Stacja została otwarta w 1862 roku wraz z budową Inverness and Ross-shire Railway, posiadała dwa perony. Stacja została zamknięta w 1960 roku.
Po lokalnej kampanii, stacja została ponownie otwarta w 2002 roku. Nowy peron, zadaszenie i parking zostały zbudowane za kwotę 250 000 funtów. Peron ten jest jednym z najkrótszych w Szkocji, ma taką długość, że mieści się tylko jeden wagon. Zwykle jest obsługiwana przez pociągi klasy 158. Pierwotny budynek dworca jest obecnie wykorzystywany jako biura i mieszkania.
Na przełomie 2008/09 z usług stacji skorzystało 52 422 pasażerów.

</doc>
<doc id="2285959" url="https://pl.wikipedia.org/wiki?curid=2285959" title="Ludwig Minelli">
Ludwig Minelli

Ludwig Amadeus Minelli (ur. 5 grudnia 1932 w Zurychu) – szwajcarski prawnik, założyciel organizacji Dignitas, która pomaga osobom nieuleczalnie chorym dokonać eutanazji.
Spośród ludzi propagujących wspomagane samobójstwo Minelli należy do mniejszości uważającej, że wspomagane samobójstwo powinno być dozwolone zarówno dla osób nieuleczalnie chorych jak i całkowicie zdrowych. Ponadto Minelli uważa, że wspomagane samobójstwo jest jednym z praw człowieka.
Minelli posiada również tytuł LLM Uniwersytetu w Zurychu. Jest ojcem dwóch córek, z których jedna zajmuje się sprawami administracyjnymi dla organizacji Dignitas.

</doc>
<doc id="2285961" url="https://pl.wikipedia.org/wiki?curid=2285961" title="Lotnisko Wilhelmshaven-Mariensiel">
Lotnisko Wilhelmshaven-Mariensiel

Port lotniczy Wilhelmshaven-Mariensiel (IATA: WVN, ICAO: EDWI) – port lotniczy położony 5 km na południowy zachód od Wilhelmshaven, w kraju związkowym Dolna Saksonia, w Niemczech.

</doc>
<doc id="2285964" url="https://pl.wikipedia.org/wiki?curid=2285964" title="Wpływ wychowawczy">
Wpływ wychowawczy

Wpływ wychowawczy – perswazyjne oddziaływanie na psychikę podmiotu wychowania. Sposoby wywierania i przetwarzania wpływu wychowawczego mogą być jako przesłanki świadome i celowe, a zatem wywołanie zamierzonych zmian w obrębie osobowości wychowanków.

</doc>
<doc id="2285968" url="https://pl.wikipedia.org/wiki?curid=2285968" title="Barbados na letnich igrzyskach olimpijskich">
Barbados na letnich igrzyskach olimpijskich

Reprezentacja Barbadosu na letnich igrzyskach olimpijskich po raz pierwszy wystartowała podczas igrzysk w Meksyku w 1968 roku. Wtedy to wystartowało 9 zawodników. Podczas igrzysk w Rzymie w 1960 roku zawodnicy z Barbadosu startowali w reprezentacji Federacji Indii Zachodnich. Jeden z nich, James Wedderburn zdobył brązowy medal w lekkoatletycznej sztafecie 4×400.
Jak dotąd reprezentanci Barbadosu zdobyli jeden medal, jest nim brąz zdobyty przez lekkoatletę Obadele Thompsona w biegu na 100m podczas igrzysk w Sydney w 2000 roku.

</doc>
<doc id="2285969" url="https://pl.wikipedia.org/wiki?curid=2285969" title="Gmina Mallory (Hrabstwo Clayton)">
Gmina Mallory (Hrabstwo Clayton)



</doc>
<doc id="2285970" url="https://pl.wikipedia.org/wiki?curid=2285970" title="Renault Wind">
Renault Wind

Renault Wind – samochód osobowy klasy aut najmniejszych produkowany przez francuską markę Renault w latach 2010 – 2013. 
Historia i opis modelu.
Renault Wind został zaprezentowany podczas targów motoryzacyjnych w Genewie w 2010 roku. Oferowany był w dwóch wersjach wyposażenia i z dwoma silnikami do wyboru: 1.2 TCe 100 KM lub 133-konny motor 1.6 16v. Podstawowa wersję wyposażeniową nazywano Dynamique, ale można było się też zdecydować na bogatszą Exception. Samochód, jako jedyny w swojej kategorii, zapewnia bagażnik o stałej pojemności 270 dm³, niezależnie od pozycji dachu. Renault Wind był samochodem typu coupe-roadster przeznaczonym dla dwóch osób. Jego cechą charakterystyczną jest elektrycznie składany sztywny dach. 
Pojazd we Francji kosztował (w podstawowych wersjach) od do euro. Renault Wind powstał w niemetalicznym lakierze Bieli Lodowej lub metalizowanych odcieniach Majorelle Blue, Dyna Red, Altica Grey oraz Perłowa Czerń.

</doc>
<doc id="2285972" url="https://pl.wikipedia.org/wiki?curid=2285972" title="USA ’92 – Live">
USA ’92 – Live

USA '92 – Live – koncertowy bootleg zespołu TSA wydany w marcu 1993 roku przez Silverton tylko na kasecie magnetofonowej. Koncert ten został zarejestrowany w „Cricket Club” w New Jersey. Nakład wynosił 3000 egzemplarzy.

</doc>
<doc id="2285977" url="https://pl.wikipedia.org/wiki?curid=2285977" title="Kálmán Mészöly">
Kálmán Mészöly

Kálmán Mészöly (ur. 16 lipca 1941 w Budapeszcie, zm. 21 listopada 2022 tamże) – węgierski piłkarz występujący na pozycji obrońcy. Trener piłkarski. Ojciec Gézy Mészölya, także piłkarza i trenera.
Kariera klubowa.
Mészöly przez całą karierę piłkarską związany był z klubem Vasas SC, którego barwy reprezentował w latach 1959–1972. W tym czasie zdobył z nim 4 mistrzostwa Węgier (1961, 1962, 1965, 1966), a w barwach Vasasu rozegrał 279 spotkań i zdobył 32 bramki.
Kariera reprezentacyjna.
W reprezentacji Węgier Mészöly zadebiutował 13 grudnia 1961 roku w zremisowanym 0:0 towarzyskim spotkaniu z Chile. W 1962 roku został powołany do kadry na mistrzostwa świata. Zagrał na nich w meczach z Anglią (2:1), Bułgarią (6:1), Argentyną (0:0) i Czechosłowacją (0:1). Z tamtego turniej Węgry odpadły w ćwierćfinale.
W 1964 roku Mészöly był uczestnikiem mistrzostw Europy. Wystąpił na nich w pojedynkach z Hiszpanią (1:1, 1:2 po dogrywce) i Danią (1:1, 3:1 po dogrywce). Tamten turniej Węgry zakończyły na 3. miejscu.
5 września 1965 roku w wygranym 3:0 spotkaniu eliminacji mistrzostw świata 1966 z Austrią Mészöly zdobył pierwszą bramkę w zespole narodowym. W 1966 roku ponownie wziął udział w Mistrzostwach Świata. Zagrał na nich w meczach z Portugalią (1:3), Brazylią (3:1), Bułgarią (3:1) i Związkiem Radzieckim (1:2). W pojedynkach z Brazylią i Bułgarią strzelił po jednym golu. Z tamtego mundialu Węgry odpadły w ćwierćfinale.
W latach 1961–1971 w drużynie narodowej Mészöly rozegrał w sumie 61 spotkań i zdobył 6 bramek.
Kariera trenerska.
Karierę jako trener Mészöly rozpoczynał w 1972 roku w zespole Ganz-Mávag SE. Następnie trenował kluby Budafoki MTE, Békéscsaba oraz Vasas SC. W 1980 roku został selekcjonerem reprezentacji Węgier. W 1982 roku wziął z nią udział w Mistrzostwach Świata. Prowadzona przez niego kadra rozegrała 3 spotkania: z Salwadorem (10:1), Argentyną (1:4) i Belgią (1:1). Tamten turniej zakończyła na fazie grupowej.
W 1983 roku Mészöly wrócił do Vasasu. Następnie prowadził reprezentację Turcji, Fenerbahçe SK oraz Altay SK, ponownie Vasas i reprezentację Węgier, Al-Ittihad oraz po raz kolejny Vasas i reprezentację Węgier.

</doc>
<doc id="2285979" url="https://pl.wikipedia.org/wiki?curid=2285979" title="Kalman Meszoly">
Kalman Meszoly



</doc>
<doc id="2285980" url="https://pl.wikipedia.org/wiki?curid=2285980" title="Dylan Moran">
Dylan Moran

Dylan William Moran (ur. 3 listopada 1971 w Navan) – irlandzki komik, aktor i scenarzysta, pracujący zarówno w swojej ojczyźnie, jak i w Wielkiej Brytanii. Występował jako odtwórca roli głównej w serialu "Księgarnia Black Books", którego był także współscenarzystą.
Pochodzi z irlandzkiego hrabstwa Meath. Edukację zakończył na szkole średniej, po której przez cztery lata pozostawał bez stałego zajęcia, dorywczo pracując m.in. w kwiaciarni. W 1992 zadebiutował na dublińskiej scenie standupowej. W latach 1993 oraz 1996 zdobywał ważne nagrody na festiwalu w Edynburgu, uważanym za najważniejszą imprezę w środowisku brytyjskiej komedii estradowej. W 1995 został zaproszony przez redakcję "The Irish Times" do pisania felietonów dla tego dziennika. Współpraca ta trwała trzy kolejne lata. W 1997 odbył pierwszą dużą trasę po Wielkiej Brytanii. 
W 1998 zdobył pierwszą poważną rolę telewizyjną, w realizowanym dla BBC Two sitcomie "How Do You Want Me?" Rok później po raz pierwszy wystąpił w filmie, grając epizodyczną rolę w "Notting Hill". Przełom w jego karierze nastąpił w roku 2000, kiedy na antenie Channel 4 zadebiutowała "Księgarnia Black Books", serial wymyślony i napisany przez Morana oraz innego Irlandczyka, Grahama Linehana. Moran występował w nim także jako aktor, wcielając się w kluczową dla fabuły postać Bernarda Blacka, neurotycznego Irlandczyka o generalnie bardzo nieprzyjaznym stosunku do innych ludzi, prowadzącego w Londynie tytułową księgarnię. W latach 2001 i 2005 Moran i Linehan zostali dwukrotnie wyróżnieni Nagrodą Telewizyjną BAFTA za najlepszy scenariusz komedii sytuacyjnej. 
W 2004 miał swoją premierę jego kolejny program estradowy, z którym występował także poza Wyspami Brytyjskimi – we Włoszech i USA. Kolejne dwie trasy odbył w latach 2005 i 2008, na rok 2011 została zaś zaplanowana jeszcze jedna. Owocem każdej z nich było także wydanie jego występów na DVD. W przeprowadzonym przez Channel 4 plebiscycie znalazł się w gronie 15 najwybitniejszych komików w historii brytyjskiego stand-upu. 
Równolegle rozwijał także karierę kinową, występując w filmach "The Actors" (2003), "Wysyp żywych trupów" (2004), "" (2005), "Tell It to the Fishes" (2006), "Run Fatboy Run" (2007) oraz "A Film with Me in It" (2008).
Od 1997 jest żonaty z Elaine. Mają dwoje dzieci.

</doc>
<doc id="2285982" url="https://pl.wikipedia.org/wiki?curid=2285982" title="Kości śródstopia">
Kości śródstopia



</doc>
<doc id="2285987" url="https://pl.wikipedia.org/wiki?curid=2285987" title="George Wallington">
George Wallington

George Wallington właśc. Giacinto Figlia (ur. 27 października 1924 w Palermo, zm. 15 lutego 1993 w Nowym Jorku – amerykański pianista jazzowy, kompozytor i aranżer.
Giacinto Figlia urodził się w Palermo, przy Via Perez, ale spędził na rodzinnej Sycylii tylko pierwsze siedem miesięcy swego życia, ponieważ w 1925 Pietro i Francesca Figlia wraz z dziećmi wyemigrowali do Stanów Zjednoczonych. Zamieszkali w Nowym Jorku i tam, pod kierunkiem ojca, Giacinto od najmłodszych lat rozwijał swój talent muzyczny. Pietro Figlia, który w Palermo był pieśniarzem, uczył syna solfeżu i gry na różnych instrumentach. Figlia, który przybrał później sceniczne nazwisko George Wallington, miał sześć lat gdy grał na skrzypcach i mandolinie, a mając lat dziewięć grał też na fortepianie. Uczył się najpierw w Vincent High School of New York a potem w Juilliard Graduate School. Jako szesnastolatek, w 1940 był już zawodowym muzykiem. Grał w niewielkich klubach, występując też ze swymi przyjaciółmi. Wkrótce pojawił się w okolicach Greenwich Village, gdzie np. pracując w klubie „George’s” grał nawet dla Billie Holiday (szukając zajęcia zawędrował też do Filadelfii, gdzie występował razem z Liberace).
W tym czasie rodził się właśnie bebop, a Wallington był jednym z niewielu (obok Ala Haiga i Dodo Marmarosy) białych pianistów, którzy zrozumieli na czym on polega i potrafili grać właśnie w ten sposób. Jego grę porównuje się często ze stylem Buda Powella, choć każdy z nich szedł własną drogą. Wallington był człowiekiem raczej zamkniętym w sobie i powściągliwym w wyrażaniu uczuć, tym bardziej zaskakiwał słuchaczy swą zdumiewającą, pełną błyskotliwej inwencji grą. Fakt, że Dizzy Gillespie właśnie jego – białego pianistę – zaangażował do swej pierwszej bebopowej grupy dobrze świadczył o jego talencie.
W 1943 grał już w nowojorskich klubach „Three Deuces” i w „Onyx Club” razem właśnie z Dizzym Gillespiem i Oscarem Pettifordem. Miał do nich dołączyć Charlie Parker, ale z powodu kłopotów z otrzymaniem karty kabaretowej przez Parkera, zastępował go Don Byas albo Lester Young. W klubie pojawiały się czasem i występowały wraz z nimi Billie Holiday i Sarah Vaughan. Z Charliem Parkerem grał natomiast podczas sesji, po których ukazała się płyta "Charlie Parker with Strings" (jednak nagrania z udziałem Wallingtona nie zostały wydane).
Od 1944 był przez rok członkiem zespołu Joe Marsali. Wallington miał być piątym członkiem zespołu tworzonego w 1952 przez Gerry’ego Mulligana, ale nie zdecydował się na przyjęcie zaproszenia od Mulligana i wyjazd do Los Angeles (zostając w ten sposób mimowolnym współtwórcą oryginalnego składu tej grupy, występującej bez pianisty).
Do 1953 występował więc z takimi muzykami jak: Dizzy Gillespie, Joe Marsala, Charlie Parker, Serge Chaloff, George Auld, Allan Eager, Kai Winding, Terry Gibbs, Brew Moore, Al Cohn, Gerry Mulligan, Zoot Sims, Red Rodney i Lionel Hampton. Był też liderem własnych grup, z którymi nagrywał płyty dla wytwórni Savoy i Blue Note (1950). Z orkiestrą Lionela Hamptona odbył w 1953 krótkie tournée po Europie (nigdy wcześniej i nigdy później nie grał już z tak dużym zespołem). Dla Wallingtona tournée było krótsze niż planował. Protestując przeciw zwolnieniu w Paryżu piosenkarki zespołu Annie Ross, zrezygnował z dalszych występów.
Od 1954 do 1960 prowadził w Nowym Jorku zespoły, w składzie których byli nowi, nieznani lub mało znani, ale utalentowani muzycy: Donald Byrd, Jackie McLean, Paul Chambers czy Phil Woods. Z zespołami tymi nagrywał płyty dla wytwórni Prestige i Atlantic. Na co dzień grali m.in. w klubie „Café Bohemia”, gdzie Wallington był (po Oscarze Pettifordzie) dyrektorem muzycznym.
W 1960 (lub nawet w 1957) zrezygnował z występów (choć nie z grania muzyki) i wraz z ojcem i dwoma braćmi, Peterem i Anthonym, prowadził rodzinną firmę zajmującą się urządzeniami do klimatyzacji. Jego pasją w tym czasie stało się też krótkofalarstwo, a swoim domu przy East 37th Street posiadał nadajnik o dużej mocy.
Powrócił do muzyki dopiero w 1983. Okazało się bowiem, że jego osoba i dawne nagrania cieszą się sporym powodzeniem w Japonii. Po dwudziestu kilku latach wszedł znów do studia, aby nagrać trzy nowe – solowe – płyty. Przychylne przyjęcie wydawnictw zaowocowało w 1985 zaproszeniem go na Kool Festival (kontynuacja Newport Jazz Festival), ale to wydarzenie było już największym sukcesem jego powrotu.
Skomponował ok. 50 utworów; najbardziej znane to: „Lemon Drop” (nagrywany m.in. przez Woody’ego Hermana i Gene’a Krupę) i „Godchild” (nagrany też przez Milesa Davisa), ale również „Fair Lady” czy „Morning Dew”. Dwie pierwsze kompozycje zaliczane są do standardów bebopu. W wyniku współpracy Wallingtona z Buddym Goodmanem powstały także utwory „Way of There” i „My April Heart”.
Był żonaty z piosenkarką (i szefem działu PR w wytwórni Riverside) Billie Henry, która zmarła w 1989. Nie mieli dzieci. Mieszkali w Cape Coral na Florydzie. George Wallington zmarł 15 lutego 1993 w New York Hospital. Miał 69 lat.
Nienaganna elegancja strojów muzyka prowokowała żarty Stana Getza, iż powinien on nazywać się „Lord Wallington”; stąd – po dodaniu imienia George – wziął się pseudonim pianisty.

</doc>
<doc id="2285988" url="https://pl.wikipedia.org/wiki?curid=2285988" title="Dancehall Queen">
Dancehall Queen



</doc>
<doc id="2285989" url="https://pl.wikipedia.org/wiki?curid=2285989" title="Mark Pembridge">
Mark Pembridge

Mark Anthony Pembridge (ur. 29 listopada 1970 w Merthyr Tydfil) – były walijski piłkarz występujący na pozycji pomocnika.
Kariera klubowa.
Pembridge zawodową karierę rozpoczynał w 1989 roku w angielskim Fulham z Division Three. W 1990 roku przeszedł do Luton Town z Division One. Spędził tam 2 lata. W 1992 roku odszedł do Derby County z nowo powstałej Premier League. Grał tam przez 3 lata.
W 1995 roku Pembridge trafił do zespołu Sheffield Wednesday, także grającego w Premier League. Zadebiutował tam 19 września 1995 roku w przegranym 0:1 pojedynku z Liverpoolem. Barwy Sheffield reprezentował również przez 3 lata. W tym czasie rozegrał tam 93 spotkania i zdobył 11 bramek.
W 1998 roku podpisał kontrakt z portugalską Benfiką z ekstraklasy. Występował w niej przez rok. Zagrał tam w sumie 19 meczach i zdobył 1 bramkę. W 1999 roku wrócił do Anglii, gdzie został graczem Evertonu (Premier League). Pierwszy ligowy mecz zaliczył tam 11 września 1999 roku przeciwko Aston Villi (0:3). W Evertonie spędził 4 lata.
We wrześniu 2003 roku Pembridge ponownie trafił do Fulham, także występującego w Premier League. Tym razem jego barwy reprezentował przez 3 lata, a w 2006 roku zakończył karierę.
Kariera reprezentacyjna.
W reprezentacji Walii Pembridge zadebiutował 11 września 1991 roku w wygranym 1:0 towarzyskim meczu z Brazylią. W latach 1991–2004 w drużynie narodowej rozegrał w sumie 54 spotkania i zdobył 6 bramek.

</doc>
<doc id="2285990" url="https://pl.wikipedia.org/wiki?curid=2285990" title="Wskazane dzienne spożycie">
Wskazane dzienne spożycie



</doc>
<doc id="2285992" url="https://pl.wikipedia.org/wiki?curid=2285992" title="Czad na Letnich Igrzyskach Olimpijskich 1988">
Czad na Letnich Igrzyskach Olimpijskich 1988

Czad na Letnich Igrzyskach Olimpijskich 1988 reprezentowało 6 zawodników, byli to sami mężczyźni.

</doc>
<doc id="2285994" url="https://pl.wikipedia.org/wiki?curid=2285994" title="Santo Antônio do Aracanguá">
Santo Antônio do Aracanguá

Santo Antônio do Aracanguá – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Araçatuba.

</doc>
<doc id="2285995" url="https://pl.wikipedia.org/wiki?curid=2285995" title="Czad na Letnich Igrzyskach Olimpijskich 1984">
Czad na Letnich Igrzyskach Olimpijskich 1984

Czad na Letnich Igrzyskach Olimpijskich 1984 reprezentowało 3 zawodników, byli to sami mężczyźni.

</doc>
<doc id="2285996" url="https://pl.wikipedia.org/wiki?curid=2285996" title="Valparaíso (São Paulo)">
Valparaíso (São Paulo)

Valparaíso – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Araçatuba.

</doc>
<doc id="2285997" url="https://pl.wikipedia.org/wiki?curid=2285997" title="Alto Alegre (São Paulo)">
Alto Alegre (São Paulo)

Alto Alegre – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2285999" url="https://pl.wikipedia.org/wiki?curid=2285999" title="Avanhandava">
Avanhandava

Avanhandava – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2286000" url="https://pl.wikipedia.org/wiki?curid=2286000" title="Estera (postać biblijna)">
Estera (postać biblijna)

Estera (hebr. אֶסְתֵּר "Ester") – postać biblijna, główna bohaterka Księgi Estery. Właściwe jej imię brzmiało Hadassa (hebr. "mirt").
Według Biblii Estera była młodą Żydówką, która wychowywała się pod opieką swojego stryjecznego brata Mardocheusza. Mardocheusz sprawował wysokie stanowisko na dworze ówczesnego króla Persji Achaszwerosza (Aswerusa). Jej kariera rozpoczęła się w chwili, kiedy król rozgniewany na swoją dotychczasową małżonkę Waszti, oddalił ją od siebie. Za radą dworzan postanowił poszukać sobie nowej żony. Z jego rozkazu do siedziby w Suzie ściągnęły najpiękniejsze kobiety w królestwie. Wśród nich była Estera. To właśnie ona najbardziej spodobała się królowi i to ona została jego żoną i królową.
Jakiś czas później Mardocheusz popadł w konflikt z Hamanem, najwyższym urzędnikiem w Persji. Powodem konfliktu był fakt, że Mardocheusz odmówił złożenia mu pokłonu jak inni dostojnicy. Wówczas Haman, postanowił zemścić się nie tylko na Mardocheuszu, ale i na wszystkich Żydach zamieszkujących kraj. Udało mu się wymóc na królu dekret dający mu prawo do wymordowania całego narodu.
Estera chcąc ratować swój naród, zdecydowała się udać do męża i prosić o zmianę rozkazu. Było to dość ryzykowne, bowiem Achaszwerosz, jako władca porywczy mógł rozgniewać się za to, że przyszła do niego bez polecenia i skazać ją na śmierć. Jednak król przyjął ją łaskawie i obiecał wydać ucztę na jej cześć.
Na uczcie obecny był też Haman. Wtedy to Estera ujawniła, że przez intrygę tego człowieka jej naród musi zginąć. Rozgniewany król kazał powiesić Hamana. Mardocheusz zajął jego stanowisko.
Estera w sztuce.
Postać Estery i jej historia była wielokrotnie poruszana przez artystów m.in. przez Rembrandta w obrazach "Ahaswer, Haman i Estera" czy przez Jana Lievensa w "Uczcie Estery".

</doc>
<doc id="2286001" url="https://pl.wikipedia.org/wiki?curid=2286001" title="Bahamy na letnich igrzyskach olimpijskich">
Bahamy na letnich igrzyskach olimpijskich

Reprezentacja Bahamów na letnich igrzyskach olimpijskich po raz pierwszy wystartowała podczas igrzysk w Helsinkach w 1952 roku. Wtedy to wystartowało 7 zawodników.
Jak dotąd reprezentanci Bahamów zdobyli piętnaście medali. Pierwszy medal, brązowy, zdobyli żeglarze Sloane Farrington i Durward Knowles w klasie Star podczas igrzysk w Melbourne w 1956 roku. Pierwszy złoty medal również zdobyli żeglarze Cecil Cooke i Durward Knowles również w klasie Star podczas igrzysk w Tokio w 1964 roku.

</doc>
<doc id="2286002" url="https://pl.wikipedia.org/wiki?curid=2286002" title="Humbak">
Humbak



</doc>
<doc id="2286004" url="https://pl.wikipedia.org/wiki?curid=2286004" title="Barbosa (São Paulo)">
Barbosa (São Paulo)

Barbosa – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2286005" url="https://pl.wikipedia.org/wiki?curid=2286005" title="Kalotropis olbrzymi">
Kalotropis olbrzymi



</doc>
<doc id="2286006" url="https://pl.wikipedia.org/wiki?curid=2286006" title="Bilac">
Bilac

Bilac – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2286007" url="https://pl.wikipedia.org/wiki?curid=2286007" title="Günter Schorsten">
Günter Schorsten

Günter Schorsten (ur. 14 kwietnia 1916 w Sybiniu, zm. 20 maja 1974 w Monachium) – rumuński piłkarz ręczny. Uczestnik Igrzysk Olimpijskich w 1936 w Berlinie. Na igrzyskach zagrał przeciwko Szwajcarii i Stanom Zjednoczonym.

</doc>
<doc id="2286008" url="https://pl.wikipedia.org/wiki?curid=2286008" title="Calotropis gigantea">
Calotropis gigantea



</doc>
<doc id="2286009" url="https://pl.wikipedia.org/wiki?curid=2286009" title="Robert Speck">
Robert Speck

Robert Speck (ur. 28 kwietnia 1909 w Sybinie, zm. 13 lipca 1979 w Hanowerze) – rumuński piłkarz ręczny. Uczestnik Igrzysk Olimpijskich w 1936 w Berlinie. Na igrzyskach zagrał we wszystkich meczach.

</doc>
<doc id="2286010" url="https://pl.wikipedia.org/wiki?curid=2286010" title="Birigui">
Birigui

Birigui – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2286014" url="https://pl.wikipedia.org/wiki?curid=2286014" title="Braúna">
Braúna

Braúna – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2286015" url="https://pl.wikipedia.org/wiki?curid=2286015" title="Nikołaj Palibin">
Nikołaj Palibin

Nikołaj Władimirowicz Palibin, ros. Николай Владимирович Палибин (ur. 10 stycznia 1884, zm. w 1974 r. w USA) - rosyjski adwokat, kolaboracyjny burmistrz Majkopu podczas II wojny światowej
W okresie carskiej Rosji był państwowym adwokatem okręgowym moskiewskiego trybunału sądowego. Brał udział w I wojnie światowej w stopniu porucznika w szeregach 2 Grenadierskiej Brygady Artylerii. W sierpniu 1918 r. wstąpił do wojsk Białych gen. Antona I. Denikina. Po ich klęsce pod koniec 1920 r., pozostał w Rosji. Ukrywał swoją prawdziwą tożsamość. Żył pod fałszywym nazwiskiem Łopatin. W 1923 r. został członkiem kolegium adwokackiego obwodu kubańskiego. W 1935 r. został z niego zwolniony i zabroniono mu pracować w adwokaturze. Po zajęciu Majkopu przez wojska niemieckie 9 sierpnia 1942 r., objął funkcję burmistrza. W wyniku kontrofensywy Armii Czerwonej ewakuował się z miasta wraz z Niemcami pod koniec stycznia 1943 r. Po zakończeniu wojny zamieszkał w USA. W 1955 r. napisał swoje wspomnienia pt. "Zapiski sowietskogo adwokata. 20-je - 30-je gody".

</doc>
<doc id="2286016" url="https://pl.wikipedia.org/wiki?curid=2286016" title="Iwan Pyrjew">
Iwan Pyrjew

Iwan Aleksandrowicz Pyrjew (ros. Иван Александрович Пырьев; ur. w Kamieniu nad rz. Ob, zm. 7 lutego 1968 w Moskwie) – radziecki reżyser filmowy. Wraz z Gieorgijem Aleksandrowem czołowy przedstawiciel komedii muzycznej w radzieckim filmie. Ludowy Artysta ZSRR (1948).
Życiorys.
W dzieciństwie wcześnie stracił ojca i pracował jako pasterz. Pod koniec 1915 został zmobilizowany do armii i wyjechał na front. Dwukrotnie ranny, odznaczony Krzyżem Św. Jerzego. W maju 1918 zachorował na tyfus. Po wyjściu ze szpitala, przyłączył się do jednego z oddziałów Armii Czerwonej.
W 1923 ukończył studia z zakresu reżyserii i aktorstwa w szkole artystycznej GEKTEMAS (Государственные экспериментальные театральные мастерские). W 1921 występował w pierwszym teatrze Proletkultu. Od 1925 jego kariera jest związana z filmem. Pracował początkowo jako scenarzysta i reżyser w przedsiębiorstwie Goskino, skąd trafił do Proletkina, a następnie do Mosfilmu. W latach 30. zasłynął jako twórca politycznych filmów propagandowych ("Legitymacja partyjna"), a następnie popularnych komedii muzycznych tzw. „komedii kołchozowych” ("Świniarka i pastuch"), stając się w tej dziedzinie rywalem Gieorgija Aleksandrowa, a występująca w nich jego żona Marina Ładynina – konkurencją dla Lubow Orłowej. Po drugiej wojnie światowej zasłynął jako wnikliwy i subtelny ekranizator powieści Fiodora Dostojewskiego. W latach 1954-1957 był dyrektorem Mosfilmu, 1957-1965 stał na czele Związku Filmowców ZSRR.
Od 1956 członek KPZR. Był także deputowanym do Rady Najwyższej ZSRR. Dwukrotnie odznaczony Orderem Lenina (1938, 1948) i czterokrotnie Orderem Czerwonego Sztandaru Pracy.
Zmarł w 1968 na atak serca we śnie. Został pochowany na Cmentarzu Nowodziewiczym w Moskwie.

</doc>
<doc id="2286017" url="https://pl.wikipedia.org/wiki?curid=2286017" title="Ernst Meumann">
Ernst Meumann

Ernst Meumann (1862-1915) – niemiecki psycholog i pedagog. Pionier badań nad procesami uczenia się i nauczania. Jeden z twórców pedagogiki eksperymentalnej oraz pedologii. Był profesorem uniwersytetów w Zurychu, Królewcu, Münster, Halle, Lipsku i Hamburgu. Autor pracy "Wykłady wprowadzające do pedagogiki eksperymentalnej".
Meumann był uczniem Wilhelma Wundta. Założył czasopismo "Zeitschrift für pädagogische Psychologie und experimentelle Pädagogik". Szczegółowo badał on wyniki uczenia się i nauczania od warunków organizacyjnych istniejących w szkole oraz od społecznych warunków środowiska w którym wychowują się dzieci.

</doc>
<doc id="2286018" url="https://pl.wikipedia.org/wiki?curid=2286018" title="Hatzfeld">
Hatzfeld

Niemcy:
Osoby:
Inne:

</doc>
<doc id="2286019" url="https://pl.wikipedia.org/wiki?curid=2286019" title="Brejo Alegre">
Brejo Alegre

Brejo Alegre – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2286020" url="https://pl.wikipedia.org/wiki?curid=2286020" title="Apti Auchadow">
Apti Auchadow

Apti Chamzatowicz Auchadow (ros. Апти Хамзатович Аухадов; ur. 18 listopada 1992 w Urus-Martan) – rosyjski sztangista, dwukrotny medalista mistrzostw świata i Europy.
Kariera.
Pierwszy sukces w karierze osiągnął w 2009 roku, kiedy zdobył srebrny medal na mistrzostwach Europy juniorów w Landskronie. Rok później zwyciężył na mistrzostwach świata juniorów w Sofii. W 2011 roku zajął drugie miejsce w wadze lekkociężkiej (do 85 kg) na mistrzostwach Europy w Kazaniu, przegrywając tylko ze swym rodakiem Aleksiejem Jufkinem. Na rozgrywanych dwa lata później mistrzostwach świata we Wrocławiu zdobył złoty medal, pokonując Bułgara Iwana Markowa i kolejnego Rosjanina, Artioma Okułowa. W 2013 roku zwyciężył także na mistrzostwach Europy w Tiranie. Kolejny medal zdobył w 2015 roku, zajmując trzecie miejsce podczas mistrzostw Europy w Houston. Uplasował się tam za Okułowem i Kianoushem Rostamim z Iranu.
W 2012 roku Auchadow wystartował na igrzyskach olimpijskich w Londynie, gdzie zdobył srebrny medal. Uzyskał tam 385 kg w dwuboju, tyle samo co Polak Adrian Zieliński, przegrał jednak masą ciała. W październiku 2016 roku Rosjanin został zdyskwalifikowany za stosowanie dopingu (turinabol) i zobowiązany do zwrotu medalu.

</doc>
<doc id="2286022" url="https://pl.wikipedia.org/wiki?curid=2286022" title="Albert Gorzkowski">
Albert Gorzkowski

Albert Juliusz Gorzkowski (ur. 26 sierpnia 1971 w Tarnowie) – polski badacz literatury staropolskiej i dawnej, eseista i tłumacz, znawca starożytnej retoryki i filologii biblijnej, profesor nadzwyczajny Wydziału Polonistyki Uniwersytetu Jagiellońskiego, członek pisma poświęconego kulturze renesansu – „Terminus”, wykładowca akademicki.
Życiorys.
W 1989 rozpoczął jako laureat olimpiady polonistycznej – studia w Instytucie Filologii Polskiej UJ, które ukończył z wyróżnieniem, broniąc pracy magisterskiej z zakresu literatury Odrodzenia pod kierunkiem Andrzeja Borowskiego. 
W 1995 rozpoczął studia doktoranckie na Wydziale Filologicznym UJ, które ukończył w 1998, broniąc rozprawy doktorskiej ("Homo sum atque poeta. Życie i twórczość Pawła z Krosna w świetle humanizmu renesansowego (próba monografii historycznoliterackiej)"), również pod kierunkiem Andrzeja Borowskiego i otrzymując stopień doktora. 28 czerwca 2004 uzyskał stopień doktora habilitowanego nauk humanistycznych w zakresie literaturoznawstwa, specjalność: historia literatury polskiej, na podstawie rozprawy "Bene atque ornate: twórczość łacińska Jana Kochanowskiego w świetle lektury retorycznej". 
Profesor nauk humanistycznych od 19 lutego 2014.
Podczas studiów doktoranckich studiował indywidualnie filologię klasyczną, pogłębiając swoją wiedzę z zakresu języków antycznych. W okresie 1994–2009 opublikował ponad sześćdziesiąt artykułów, także w języku angielskim, w tym sześć książek. W latach 2000–2003 prowadził opcję neolatynistyczną dla neofilologów i filologów klasycznych w zakresie teorii i praktyki retorycznej, sztuki argumentacji, zasad komponowania tekstów naukowych i paranaukowych. 
Od 1997 do 2001 współpracował z Zakładem Edytorstwa i Krytyki Tekstu IBL Adama Karpińskiego, zaś od 2005 – z Wydziałem Teologicznym Papieskiej Akademii Teologicznej. Gorzkowski jest także członkiem zagranicznych stowarzyszeń, jak np. International Society for NeoLatin Studies, Swedenborg Society. Uczestniczy także w pracach Polskiego Towarzystwa Retorycznego (wchodzącego w skład International Society for the History of Rhetoric w Louvain) oraz Komisji Neolatynistycznej PAN. 
Od 1999 jest sekretarzem czasopisma „Terminus” i członkiem Komitetu Redakcyjnego serii wydawniczej "Terminus. Bibliotheca Classica", w którym wydał m.in. dwa dialogi Marcina Bielskiego. Otrzymał stypendium Fundacji na Rzecz Nauki Polskiej na rok 2000. W rok później otrzymał zaś stypendium Fundacji im. Adama Krzyżanowskiego UJ. 
W 2005 odznaczony został Srebrnym Krzyżem Zasługi RP za całokształt działalności naukowej i dydaktycznej. W 2000 koordynował działania na UJ dotyczące utworzenia Międzyuczelnianych Indywidualnych Studiów Humanistycznych (znanych jako: Academia Artes Liberales).
Działalność naukowa.
Swoją karierę naukową Gorzkowski rozpoczął od badań nad polskim i europejskim renesansem. Napisał wówczas pierwszą monografię polskiego humanisty, Pawła z Krosna oraz pracę na temat demonologii jako mało znanego wątku w neoplatońskiej myśli Łukasza Górnickiego. Zajmował się także łacińską twórczością Jana Kochanowskiego. Praca Gorzkowskiego nad renesansem ma charakter interdyscyplinarny: autor zajmuje się recepcją myśli platońskiej w średniowieczu oraz renesansie, neoplatonizmem środowisk intelektualnych Padwy i Florencji, interpretacją mitów i paradygmatów religijnych oraz problemami z zakresu stylu i języka. 
Gorzkowski na swoim koncie ma również publikacje dotyczące metodologii badań nad literaturą dawną, a zwłaszcza – retoryki antycznej i nowożytnej, które to badania zwieńczył przekład dzieła Heinricha Lausberga, "Retoryka literacka". Jego zainteresowania naukowe obejmują także filologię biblijną oraz miejsca Biblii w kulturze europejskiej, począwszy od antyku pogańskiego aż po czasy współczesne. Gorzkowski uczestniczył w pracach nad Biblią Paulistów, tłumaczy także i propaguje teologów żydowskich i chrześcijańskich. Od 2013 członek zwyczajny Stowarzyszenia Biblistów Polskich oraz Polskiego Towarzystwa Studiów Żydowskich.

</doc>
<doc id="2286024" url="https://pl.wikipedia.org/wiki?curid=2286024" title="Buritama">
Buritama

Buritama – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2286027" url="https://pl.wikipedia.org/wiki?curid=2286027" title="Burkina Faso na letnich igrzyskach olimpijskich">
Burkina Faso na letnich igrzyskach olimpijskich

Reprezentacja Burkiny Faso na letnich igrzyskach olimpijskich po raz pierwszy wystartowała podczas igrzysk w Monachium w 1972 roku (wtedy jeszcze jako Górna Wolta). Wtedy to wystartował jeden zawodnik.
Jak dotąd reprezentanci Burkiny Faso nie zdobyli ani jednego medalu.

</doc>
<doc id="2286028" url="https://pl.wikipedia.org/wiki?curid=2286028" title="Dean Saunders">
Dean Saunders

Dean Nicholas Saunders (ur. 21 czerwca 1964 w Swansea) – były walijski piłkarz występujący na pozycji napastnika. Menadżer Wolverhampton Wanderers.
Kariera klubowa.
Saunders zawodową karierę rozpoczynał w 1982 roku w walijskim klubie Swansea City z angielskiej ligi Division One. W 1983 roku spadł z zespołem do Division Two, a w 1984 do Division Three. Przez część sezonu 1984/1985 przebywał na wypożyczeniu w Cardiff City z Division Two.
W 1985 roku odszedł do angielskiego Brighton &amp; Hove Albion z Division Two. Jego barwy reprezentował przez prawie 2 lata. Na początku 1987 roku przeszedł do Oksfordu United z Division One. Zadebiutował tam 14 marca 1987 roku w przegranym 1:3 z Liverpoolem. W 1988 roku spadł z zespołem do Division Two. W Oksfordzie spędził jeszcze rok.
W 1988 roku Saunders trafił do Derby County z Division One. Pierwszy ligowy mecz zaliczył tam 29 października 1988 roku przeciwko Wimbledonowi (4:1). Po 3 latach spędzonych w Derby, odszedł do innego zespołu Division One, Liverpoolu. W jego barwach zadebiutował 17 sierpnia 1991 roku w wygranym 2:1 spotkaniu z Oldham Athletic. W 1992 roku zdobył z zespołem Puchar Anglii.
W tym samym roku przeszedł do Aston Villi, także grającej w Premier League, będącej następcą Division One. Zadebiutował tam 13 września 1992 roku w zremisowanym 1:1 meczu z Leeds United. W 1993 roku wywalczył z klubem wicemistrzostwo Anglii, a w 1994 Puchar Ligi Angielskiej.
W 1995 roku Saunders trafił do tureckiego Galatasaray SK. W 1996 roku zdobył z nim Puchar Turcji. W 1996 roku wrócił do Anglii, gdzie został graczem zespołu Nottingham Forest z Premier League. Pierwszy ligowy mecz zaliczył tam 17 sierpnia 1996 roku przeciwko Coventry City (3:0). W 1997 roku spadł z zespołem do Division One. W Nottingham spędził jeszcze rok.
Pod koniec 1997 roku odszedł do Sheffield United, również występującego w Division One. Jego barwy reprezentował przez rok, a w 1998 podpisał kontrakt z portugalską Benfiką z Primeira Ligi. Tam z kolei występował przez pół roku. Potem wrócił do Anglii, gdzie przez 2 lata grał dla Bradfordu City (Premier League). W 2001 roku zakończył karierę.
Kariera reprezentacyjna.
W reprezentacji Walii Saunders zadebiutował 26 marca 1986 roku w wygranym 1:0 towarzyskim meczu z Irlandią. W latach 1986–2001 w drużynie narodowej rozegrał w sumie 75 spotkań i zdobył 22 bramki.

</doc>
<doc id="2286031" url="https://pl.wikipedia.org/wiki?curid=2286031" title="Ximena Abarca">
Ximena Abarca

Ximena Abarca Tapia (ur. w 1981) – chilijska piosenkarka.

</doc>
<doc id="2286032" url="https://pl.wikipedia.org/wiki?curid=2286032" title="Willi Zacharias">
Willi Zacharias

Willi Zacharias (ur. 7 marca 1914 w Sybinie, zm. 29 kwietnia 2006 w Grazu) – rumuński sportowiec, piłkarz ręczny i narciarz zarówno klasyczny, jak i alpejski.
Uczestnik dwóch igrzysk olimpijskich: zimowych 1936 w Garmisch-Partenkirchen i letnich w 1936 w Berlinie. Na zimowych igrzyskach olimpijskich startował w kombinacji alpejskiej, której nie ukończył, oraz w sztafecie 4 × 10 km biegaczy, w której Rumuni zajęli 14. miejsce.
Na letnich igrzyskach w Berlinie Zaharias wystąpił w meczach z Austrią i Szwajcarią. Rumuni zajęli 5. miejsce.

</doc>
<doc id="2286038" url="https://pl.wikipedia.org/wiki?curid=2286038" title="Denis Auguste Affre">
Denis Auguste Affre



</doc>
<doc id="2286041" url="https://pl.wikipedia.org/wiki?curid=2286041" title="Willi Zaharias">
Willi Zaharias



</doc>
<doc id="2286043" url="https://pl.wikipedia.org/wiki?curid=2286043" title="Aleksandr Middendorf">
Aleksandr Middendorf



</doc>
<doc id="2286045" url="https://pl.wikipedia.org/wiki?curid=2286045" title="Aleksandr F. Middendorf">
Aleksandr F. Middendorf



</doc>
<doc id="2286046" url="https://pl.wikipedia.org/wiki?curid=2286046" title="Asmodeus">
Asmodeus



</doc>
<doc id="2286050" url="https://pl.wikipedia.org/wiki?curid=2286050" title="Andreas von Rétyi">
Andreas von Rétyi

Andreas von Rétyi (ur. 1963 w Monachium) – dziennikarz i autor książek popularnych zajmujących się tematyką śledczą, polityczną, społeczną i paranaukową.
Opublikował on "Projekt ujawnienie", o tajnych stowarzyszeniach takich jak Illuminati czy Grupa Bilderberg, oraz o teoriach spiskowych na temat 11 września. Jego książki publikuje wydawnictwo Kopp Verlag, zajmujące się publikowaniem książek z zakresu teorii spiskowych oraz paranauki.
W swojej książce "Zdrowy po raku. Nigdy się nie poddałem" "(Kerngesund nach Krebs. Ich habe niemals aufgegeben)" Rétyi twierdzi, że w wieku 11 lat walczył z zaawansowanym rakiem kości i płuc. Walkę tę miał wygrać, nie korzystając z ogólnodostępnej medycyny.
Jest członkiem m.in. The Planetary Society i Ancient Astronaut Society.

</doc>
<doc id="2286051" url="https://pl.wikipedia.org/wiki?curid=2286051" title="Adam Mieczyński">
Adam Mieczyński

Adam Mieczyński (ur. 1828, zm. 1892) – polski agronom i popularyzator wiedzy rolniczej, encyklopedysta.
Życiorys.
Założył i redagował "Gazetę Rolniczą". Był autorem wielu poradników dla rolników, między innymi pracy "Rolnik początkujący". Członek korespondent Galicyjskiego Towarzystwa Gospodarskiego (1859-1875).
Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.

</doc>
<doc id="2286054" url="https://pl.wikipedia.org/wiki?curid=2286054" title="If Swallowed, Do Not Induce Vomiting">
If Swallowed, Do Not Induce Vomiting

If Swallowed, Do Not Induce Vomiting – minialbum walijskiej grupy hardrockowej Budgie z 1980 roku. Pierwsze wydawnictwo, w którym pojawił się nowy gitarzysta John Thomas. W 1993 roku nagrania z tej EP-ki pojawiły się na wznowieniu "Power Supply".

</doc>
<doc id="2286062" url="https://pl.wikipedia.org/wiki?curid=2286062" title="Paweł Kacprowski">
Paweł Kacprowski

Paweł Kacprowski (ur. 17 lutego 1973 w Giżycku) – polski żeglarz sportowy, olimpijczyk z Sydney 2000.
Życiorys.
Zawodnik AZS-AWFiS Gdańsk. Wicemistrz Europy Juniorów Młodszych z Czechosłowacji (1988), zdobywca Pucharu Polski (1988) oraz brązowy medalista Ogólnopolskich Igrzysk Młodzieży w klasie Cadet. Mistrz Europy juniorów (1990) w klasie DN. Wicemistrz Europy z Helsinek (1998) roku oraz Mistrz Polski w latach 1998-2002 oraz w klasie 49er. Na Igrzyskach Olimpijskich w Sydney (2000) roku zajął 12. miejsce (w parze z Pawłem Kuźmickim). GŁÓWNE TROFEUM FAIR PLAY przyznane przez PKOL za rok 2001.
Obecnie jest trenerem Kadry Narodowej w żeglarskiej klasie 49er.

</doc>
<doc id="2286063" url="https://pl.wikipedia.org/wiki?curid=2286063" title="Boris Safonow">
Boris Safonow

Boris Safonow, (ur. we wsi Siniawino w obwodzie tulskim, zm. 30 maja 1942) – radziecki pilot myśliwski, as II wojny światowej, dwukrotny Bohater Związku Radzieckiego.
Życiorys.
Urodził się w rodzinie zecera, stracił ojca w wieku 4 lat. Od 1930 r. po ukończeniu szkoły podstawowej w Pławsku kontynuował naukę w szkole zawodowej, jednocześnie uczęszczając na kurs szybowcowy w miejscowym aeroklubie. Następnie trafił
do szkoły pilotów przy Aeroklubie Tulskim, a po jej ukończeniu z wyróżnieniem skierowano go do jednostki lotniczej w Białoruskim Okręgu Wojskowym. Od 1940 r. był dowódcą klucza 72 Pułku Lotniczego Floty Północnej.
Od początku wojny niemiecko-radzieckiej walczył na pierwszej linii frontu. Już 24 czerwca 1941 r. lecąc na samolocie I-16 odniósł pierwsze zwycięstwo w powietrzu (He 111). 16 września 1941 r. otrzymał po raz pierwszy tytuł Bohatera Związku Radzieckiego. Do końca 1941 r. zestrzelił 18 samolotów wroga. Jesienią 1941 r. jako pierwszy pilot Floty Północnej wykonał lot na samolocie Hawker Hurricane. Od października 1941 r. dowodził 78 Pułkiem Myśliwskim, a od 18 stycznia 1942 2 Gwardyjskim Pułkiem Myśliwskim. Zginął 30 maja 1942 na Morzu Barentsa walcząc na samolocie P-40 w obronie płynącego do Murmańska konwoju PQ-16. Do chwili śmierci stoczył 34 walki powietrzne, odnosząc 30 indywidualnych zwycięstw.

</doc>
<doc id="2286064" url="https://pl.wikipedia.org/wiki?curid=2286064" title="Pagani Zonda F">
Pagani Zonda F



</doc>
<doc id="2286066" url="https://pl.wikipedia.org/wiki?curid=2286066" title="Igor Sołomonowski">
Igor Sołomonowski

Igor Konstantinowicz Sołomonowski, ros. Игорь Константинович Соломоновский (ur. w 1901 w Kijowie, zm. 10 czerwca 1974 w São Paulo) – rosyjski, a następnie jugosłowiański wojskowy, oficer Wehrmachtu podczas II wojny światowej, emigracyjny publicysta.
Życiorys.
Działał we wszechrosyjskim ruchu skautowskim. W 1918 r. wstąpił do wojsk Białych gen. Antona I. Denikina. Służył w Mieszanym Pułku Kawalerii 1 Dywizji Kawalerii. Pod koniec lata 1920 r. został odznaczony Krzyżem Św. Jerzego 4 klasy. W połowie listopada tego roku ewakuował się wraz z wojskami Białych z Krymu do Gallipoli. Na emigracji zamieszkał w Królestwie SHS. Pod koniec 1921 r. ukończył krymski korpus kadetów, a następnie studia prawnicze na Uniwersytecie w Belgradzie. Działał w Rosyjskim Związku Ogólnowojskowym (ROWS). Wstąpił do armii jugosłowiańskiej, dochodząc do stopnia sierżanta. Uczestniczył w wojnie z Niemcami w kwietniu 1941 r. Trafił do niewoli niemieckiej. Na początku 1942 r. został uwolniony, po czym natychmiast wstąpił do Wehrmachtu. W sierpniu tego roku awansowano go na podporucznika. Służył w 1 Wschodnim Pułku Zapasowym "Środek" na okupowanej Białorusi. W 1943 r. został porucznikiem, a następnie kapitanem. W 1944 r. odkomenderowano go do Wydziału Obce Armie "Wschód" Sztabu Generalnego Wojsk Lądowych (OKH). Doszedł do stopnia majora. Po zakończeniu wojny objął funkcję komendanta obozu dla przesiedleńców (dipisów) w Austrii. W latach 1947-1948 pracował w firmie samochodowej. W październiku 1948 r. wyemigrował do Brazylii. Publikował liczne artykuły w piśmie "Россия", wychodzącym w Nowym Jorku.

</doc>
<doc id="2286071" url="https://pl.wikipedia.org/wiki?curid=2286071" title="Park im. Stefana Żeromskiego w Krakowie">
Park im. Stefana Żeromskiego w Krakowie

Park im. Stefana Żeromskiego – niewielki park miejski w Krakowie, znajdujący się w Dzielnicy XVIII Nowa Huta na osiedlu Na Skarpie, między ulicą Wacława Sieroszewskiego (na północy), Szpitalem Specjalistycznym im. Stefana Żeromskiego (na wschodzie) i Łąkami Nowohuckimi (na południowym zachodzie). Powierzchnia parku wynosi 3,34 ha.
Historia.
Teren późniejszego parku historycznie był polami wsi Mogiła, zwanymi na mapie katastralnej „Za Cmentarzem”. W czasach II wojny światowej i okupacji hitlerowskiej, w latach 1940-1943 w tym miejscu znajdował się obóz pracy przymusowej, w którym przetrzymywano żydowskie kobiety, które produkowały elementy do samolotów a także Baulager 15/XIV, gdzie więziono jeńców sowieckich, pracujących na lotnisku w Czyżynych przy budowie pozorowanego lądowiska w okolicach Kopca Wandy. W latach budowy pierwszych osiedli Nowej Huty obszar przy Skarpie był zapleczem budowlanym, składem materiałów, betoniarni i miejscem biur – także w poobozowych barakach. Realizacja parku nad Skarpą przewidziana została w projekcie zagospodarowania okolic Szpitala Żeromskiego. W 1976 roku przystąpiono do porządkowania terenu dawnych składów budowlanych, przeznaczając jego część pod zabudowę, a część z przeznaczeniem na park. Do początkowo zaplanowanych 2 ha dodano jeszcze ok. 1,5 ha po zlikwidowanej bazie ZREMB-u. W 2000 roku zbudowano nowe alejki asfaltowe i zamontowano oświetlenie, a w 2001 teren parku został na nowo zagospodarowany nowymi nasadzeniami drzew i krzewów, a także małą architekturą.
W 2018 roku zakończył się generalny remont parku w ramach którego przebudowane zostały alejki i elementy małej architektury oraz nasadzono róże, nowe krzewy i byliny. Uporządkowano zieleń przy Skarpie, która przez lata niekontrolowanego rozrostu przysłoniła dalekie widoki na południe. Zbudowano drewnianą pergolę oraz domek na drzewie, z którego roztacza się rozległy widok na Łąki Nowohuckie, dolinę Wisły oraz Pogórze Wielickie. Utworzono również plac zabaw o wartościach edukacyjnych nawiązujący do walorów ekologicznych sąsiednich Łąk Nowohuckich. Wśród elementów jego infrastruktury znalazły się m.in. urządzenie linowe przypominające kształtem pajęczynę krzyżaka łąkowego, gniazda wiklinowe z jajami bączka, derkacza i świerszczaka oraz siedzisko w kształcie zaskrońca. Zrewitalizowany park ze względu na lokalizację ma być integralną częścią większej ścieżki edukacyjnej prowadzącej wzdłuż wiślanej skarpy.

</doc>
<doc id="2286072" url="https://pl.wikipedia.org/wiki?curid=2286072" title="Wieloryb biskajski karłowaty">
Wieloryb biskajski karłowaty



</doc>
<doc id="2286073" url="https://pl.wikipedia.org/wiki?curid=2286073" title="Power Supply">
Power Supply

Power Supply – ósmy album studyjny walijskiej grupy hardrockowej Budgie z 1980 roku. LP wydany przez wytwórnię Active Records/RCA w 1980. W 1993, nakładem Repertoire Records, ukazała się reedycja na CD. Oryginalny materiał został tam wzbogacony o cztery nagrania z minialbumu Budgie "If Swallowed Do Not Induce Vomiting". Wszystkie utwory skomponowali Burke Shelley i John Thomas z wyjątkiem: „Hellbender” i „Wild Fire” skomponowanych z udziałem Steve’a Williamsa oraz „Lies of Jim” autorstwa B. Shelleya. Producentami byli: Budgie i Dave Charles.

</doc>
<doc id="2286074" url="https://pl.wikipedia.org/wiki?curid=2286074" title="Carl Robinson">
Carl Robinson

Carl Robinson (ur. 13 października 1976 w Llandrindod Wells) – walijski piłkarz występujący na pozycji pomocnika. Trener klubu Vancouver Whitecaps FC.
Kariera klubowa.
Robinson zawodową karierę rozpoczynał w 1995 roku w angielskim Wovlerhamptonie z Division One. Przez część 1995/1996 przebywał na wypożyczeniu w Shrewsbury Town z Division Two. W tamtym sezonie w barwach Wolverhamptonu nie rozegrał żadnego spotkania. W jego barwach zadebiutował natomiast 5 kwietnia 1997 roku w wygranym 3:2 ligowym pojedynku z Norwich City. W Wolverhamptonie spędził 7 lat.
W 2002 roku Robinson odszedł do zespołu Portsmouth, także grającego w Division One. Zadebiutował tam 10 sierpnia 2002 roku w wygranym 2:0 spotkaniu z Nottingham Forest. W sezonie 2002/2003 na wypożyczeniach w Sheffield Wednesday oraz w Walsall (oba Division One). Na koniec tamtego sezonu Portsmouth awansowało do Premier League. W tych rozgrywkach Robinson pierwszy mecz zaliczył 28 grudnia 2003 roku przeciwko Chelsea (0:3). W sezonie 2003/2004 Robinson grał na wypożyczeniach w Rotherhamie United, Sheffied United oraz w Sunderlandzie (wszystkie Division One).
W połowie 2004 roku podpisał kontrakt z Sunderlandem z Championship. W 2005 roku awansował z nim do Premier League. W listopadzie tego samego roku został wypożyczony do Norwich City z Championship. Latem 2006 roku podpisał z nim kontrakt. Spędził tam jeszcze rok.
W 2007 roku Robinson trafił do kanadyjskiego Toronto FC z amerykańskiej ligi MLS. Zadebiutował w niej 8 kwietnia 2007 roku w przegranym 0:2 pojedynku z CD Chivas USA. 17 czerwca 2007 roku w wygranym 4:0 spotkaniu z FC Dallas strzelił pierwszego gola w MLS. Barwy Toronto reprezentował przez 3 sezony.
W 2010 roku podpisał kontrakt z amerykańskim New York Red Bulls, również grającym w MLS. Pierwszy ligowy mecz zaliczył tam 17 kwietnia 2010 roku przeciwko FC Dallas (2:1).
Kariera reprezentacyjna.
W reprezentacji Walii Robinson zadebiutował 4 września 1999 roku w wygranym 2:1 meczu eliminacji Mistrzostw Europy 2000 z Białorusią. W latach 1999–2009 w drużynie narodowej rozegrał w sumie 52 spotkania i zdobył 1 bramkę. Wcześniej grał też w kadrze U-21.

</doc>
<doc id="2286075" url="https://pl.wikipedia.org/wiki?curid=2286075" title="Bitwy o kibuc Negba">
Bitwy o kibuc Negba

Bitwy o kibuc Negba została stoczona pomiędzy Siłami Obronnymi Izraela a egipską armią o kibuc Negba podczas I wojny izraelsko-arabskiej (2 czerwca i 12 lipca 1948). Egipskie ataki zostały odparte, a kibuc Negba służył izraelskiej armii do prowadzenia dalszych operacji na pustyni Negew.
Tło wydarzeń.
Kibuc Negba został założony w 1939. Był pierwszym nowoczesnym osiedlem żydowskim na pustyni Negew. Kibuc posiadała wieżę obserwacyjną, a cały jej teren był otoczony obronną palisadą. Osada była położona w ważnym strategicznie miejscu, na skrzyżowaniu dróg z Aszdod do wioski Bajt Dżibrin z drogą z wioski Kaukaba do wioski Dżulis. W obliczu nadchodzącej wojny, mieszkańcy kibucu ufortyfikowali swoją osadę. Na jej obwodzie wybudowano 13 stanowisk obronnych, które były połączone siecią okopów. Wokół linii obrony utworzono dwa pasy pola minowego. Wewnątrz osady wybudowano liczne podziemne schrony. Drogę wychodzącą w kierunku południowym zaminowano i zabarykadowano. Otwartą pozostawiono jedynie drogę wychodzącą na północ. Została ona poszerzona i mogła spełniać zadania tymczasowego pasa do lądowania samolotów.
12 maja 1948 członkowie egipskiego stowarzyszenia paramilitarnego Braci Muzułmańskich zajęli dawny fort brytyjskiej policji w wiosce Irak Suwajdan, położone w odległości zaledwie 1,7 km na południe od Negba. Wywołało to zaniepokojenie mieszkańców kibucu. 18 i 19 maja członkowie żydowskiej Hagany bez powodzenia usiłowali odbić ten fort.
W pierwszych dniach I wojny izraelsko-arabskiej doszło do bitwy o kibuc Jad Mordechaj (19-24 maja 1948). W trakcie jej trwania, w dniu 21 maja egipski oddział zmotoryzowany podjechał w bezpośrednią bliskość kibucu Negba. Równocześnie egipskie samoloty przeprowadziły jego bombardowanie, w którym zginął dowódca obrony Jicchak Dubno („"Jo’aw"”). W kolejnych dniach Egipcjanie nękali mieszkańców kibucu ostrzałami i nieustannymi patrolami pojawiającymi się w jego sąsiedztwie. Po zdobyciu kibucu Jad Mordechaj wojska egipskie przeprowadziły natarcie w kierunku na miasto Aszdod. Aby temu przeciwdziałać, Izraelczycy przeprowadzili operację Filistia, w której ponieśli taktyczną porażkę. Izraelczycy odnieśli jednak strategiczne zwycięstwo powstrzymując natarcie Egipcjan na północ. Egipskie dowództwo zmieniło wówczas swoją strategię z ofensywnej na bardziej defensywną. W opinii wielu historyków był to moment zwrotny w walkach na froncie południowym.
W następnych dniach mniejsze egipskie oddziały przeprowadziły uderzenia w kierunku wschodnim, zajmując 1 czerwca arabskie wioski Bait Jibrin i Al-Faludża. Podczas tych działań Egicpjanie podeszli pod ufortyfikowany kibuc Negba z zamiarem jego zdobycia. W obronie Negba walczyło 70 żołnierzy Brygady Giwati i 70 mieszkańców kibucu (w tym 10 kobiet). Mieli oni w sumie na swoim uzbrojeniu: 80 karabinów, 200 granatów ręcznych, 500 koktajli Mołotowa, 20 pistoletów maszynowych, 8 karabinów maszynowych, 5 moździerzy i 1 granatnik PIAT.
Pierwsza bitwa (2 czerwca 1948).
Rankiem 2 czerwca 1948 kibuc Negba został zbombardowany przez egipskie samoloty (jeden myśliwiec Spitfire i dwa samoloty transportowe Dacota). Następnie ogień otworzyła egipska artyleria, strzelająca z pozycji w rejonie wioski Al-Faludża. Ostrzał uszkodził wieżę ciśnień w kibucu. Po około dwudziestu pięciu minutach Egipcjanie wstrzymali ogień, a od strony wioski Irak Suwajdan zbliżył się batalion egipskiej piechoty, wspierany przez czołgi i pojazdy opancerzone. Grupa dziewięciu czołgów M22 Locust zajęła położone na zachodzie Wzgórze 113 i rozpoczęła stamtąd ostrzał osiedla. Natomiast pozostałych pięć czołgów rozpoczęło wraz z piechotą szturm od strony południowego wjazdu do kibucu. Obrońcy poczekali, aż Egipcjanie podejdą bardzo blisko i dopiero wówczas otworzyli zmasowany ogień. Walka trwała przez cztery godziny. W jej trakcie zniszczone zostało jedno ze stanowisk obrony (stanowisko nr 6). Równocześnie skrzydło egipskich wojsk zaatakowała jednostka jeepów wysłana z odsieczą przez Brygadę Negew, a działo z kibucu Kefar Warburg rozpoczęło ostrzał egipskich pozycji w rejonie wioski Iraq Suwaydan. W tej sytuacji oddziały egipskie wycofały się pod zasłoną dymną.
W ten sposób kibuc Negba został najbardziej wysuniętym na południe punktem obrony na południowej linii frontu. Kibuc nie był jednak odizolowany, jak miało to miejsce w przypadku pobliskiego oblężonego kibucu Nirim.
Druga bitwa (12 lipca 1948).
Do drugiej próby zdobycia kibucu Negba doszło 12 lipca 1948. W odróżnieniu od pierwszej bitwy, tym razem Egipcjanie podeszli do kibucu o wiele bardziej ostrożnie. Wcześniej przygotowali dokładny plan sytuacyjny otoczenia osady. Rankiem 12 lipca rozpoczęli zmasowany ostrzał artyleryjski kibucu, prowadzony z sąsiednich Wzgórz 113 (na zachodzie) i 105 (na północy). Następnie samoloty Spitfire, Dacota i Westland Lysander przeprowadziły bombardowanie. Wśród zabudowy kibucu wybuchły liczne pożary. Dopiero wówczas egipska piechota wspierana przez dwadzieścia czołgów Mk II Matilda i Fiat M13/40, oraz samochody opancerzone ruszyła do natarcia. Szturm poprowadzono jednocześnie z trzech kierunków – od wschodu, zachodu i południa. Egipski atak był jednak słabo skoordynowany i brak było odpowiedniej łączności pomiędzy jednostkami nacierającymi a wsparciem artylerii. Natarcie utknęło w odległości zaledwie 50 metrów od obronnej palisady kibucu. Egipcjanie utracili trzy czołgi Fiat M13/40 (dwa z nich natychmiast odciągnięto na stronę egipską) i cztery transportery opancerzone. Kilka godzin później Egipcjanie podjęli jeszcze jedną próbę szturmu, również zakończoną niepowodzeniem. Egipski czołg Fiat M13/40 został odremontowany i wcielony do służby w izraelskiej armii. Do kibucu przywieziono natomiast uszkodzony inny czołg M22 Locust, który stanowi pamiątkę wydarzeń z 1948.
W następnych dniach trwały walki o kontrolę nad okolicznymi wzgórzami. W nocy z 13 na 14 lipca Izraelczycy wyparli sudańskich ochotników ze Wzgórza 105, natomiast 17 października przejęli kontrolę nad Wzgórzem 113.
Reakcje i następstwa.
Zwycięstwo w obu bitwach o Nagba miało symboliczną wartość w Izraelu. Natomiast dla egipskiego dowództwa była to gorzka porażka, po której zdymisjonowany został Muhammad Nadżib z dowództwa nad 4 Brygadą.

</doc>
<doc id="2286082" url="https://pl.wikipedia.org/wiki?curid=2286082" title="Shunsuke Kikuchi">
Shunsuke Kikuchi

 – japoński kompozytor. Specjalizował się w komponowaniu muzyki do filmów oraz seriali telewizyjnych. Twórca muzyki do wielu anime, m.in. "Dragon Ball".

</doc>
<doc id="2286092" url="https://pl.wikipedia.org/wiki?curid=2286092" title="YIMBY">
YIMBY

YIMBY (akronim ang. "Yes, In My Back Yard" – tak, na moim podwórku) – potoczne, lecz ostatnio również coraz bardziej rozpowszechnione w literaturze, określenie opisujące postawy ludzi, którzy zgadzają się na pewne inwestycje w swoim sąsiedztwie, potrzebne dla dobra ogólnego, pomimo iż są one niekorzystne dla nich samych. 
Przykładem YIMBY może być zgoda na budowę dróg o dużym natężeniu ruchu w pobliżu domostw ludzi prezentujących postawę YIMBY, które to drogi staną się uciążliwe dla nich, lecz są potrzebne społeczności danego terenu, a i będą dla nich też przydatne, choć nie niezbędne. Postawa YIMBY jest coraz częściej popierana ekonomicznie, przykładowo dana społeczność (np. gmina) może odnieść duże korzyści, jeśli zgodzi się na lokalizację na swoim terenie niekorzystnego obiektu (zakładu przemysłowego, elektrowni, kopalni, spalarni odpadów itd.). Niekiedy profity te nie są nawet związane z bezpośrednimi funduszami, lecz mogą być pozytywnym skutkiem danej niekorzystnej inwestycji odsuniętym w czasie (np. wzrost liczby miejsc pracy i dochodów z turystyki i hotelarstwa po zgodzie i wybudowaniu w pobliżu lotniska).
Przeciwieństwem YIMBY jest NIMBY.

</doc>
<doc id="2286093" url="https://pl.wikipedia.org/wiki?curid=2286093" title="Deliver Us From Evil">
Deliver Us From Evil

Deliver Us From Evil – dziesiąty album studyjny walijskiej grupy hardrockowej Budgie z 1982 roku. Album zajął 62. miejsce na liście UK Albums Chart.
Tematyka utworów nawiązuje do nawrócenia wokalisty i frontmana zespołu, Burke’a Shelleya, na religię chrześcijańską. Stąd tytuł albumu nawiązuje do zakończenia Modlitwy Pańskiej: "nas zbaw od złego". Teksty piosenek zawierają przeważnie zawołania do wiary, nadziei i miłości. Album otwiera ("Bored with Russia") i zamyka ("Finger on the Button") piosenka o wymowie pacyfistycznej. Inne utwory podejmują temat siły przyjaźni ("Finger on the Button") oraz miłości ("Hold on to Love"), które przeciwstawiają się złu świata.
Album wzbogacił dawne brzmienie heavymetalowe o elementy album-oriented rock. Pojawiają się również instrumenty klawiszowe i syntezatory. Pomimo to przez wielu krytyków longplay został uznany za najmniej udaną płytę w historii zespołu.
Lista utworów.
Większość utworów skomponowali Burke Shelley i John Thomas – wyjątki opisano:

</doc>
<doc id="2286098" url="https://pl.wikipedia.org/wiki?curid=2286098" title="Pomnik Harcerski przy ul. Bukowskiej w Poznaniu">
Pomnik Harcerski przy ul. Bukowskiej w Poznaniu

Pomnik Harcerski przy ul. Bukowskiej – pomnik upamiętniający pierwszych poległych poznańskich harcerzy we wrześniu 1939. Zlokalizowany w Poznaniu przy ul. Bukowskiej, róg Przybyszewskiego, w pobliżu konsulatu rosyjskiego na osiedlu administracyjnym Ogrody. 
Pomnik w formie nieregularnej brązowej steli z harcerską lilijką na kamiennym cokole. Projektantem był Benedykt Kasznia (rekonstruktor rzeźby "Paw" oraz pomnika 15. Pułku Ułanów), a odsłonięcie nastąpiło w 1985.
Pomnik upamiętnia druhów Edwarda Pietrzykowskiego (hufiec Nowe Miasto) i Henryka Wysockiego (hufiec Jeżyce), którzy polegli 1 września 1939 (bombardowanie), podczas służby patrolowej wokół dawnej radiostacji, która stała w tym rejonie. Ofiary tego nalotu (57 osób) pochowano na cmentarzu miłostowskim, a na ich grobach odsłonięto 9 września 1969 osobny pomnik.
Edward Pietrzykowski upamiętniony jest także "Głazem Pietrzykowskiego", zlokalizowanym przed szkołą przy ul. Mińskiej 32 na Czekalskiem.

</doc>
<doc id="2286111" url="https://pl.wikipedia.org/wiki?curid=2286111" title="Paradygmat eklektyczny">
Paradygmat eklektyczny



</doc>
<doc id="2286114" url="https://pl.wikipedia.org/wiki?curid=2286114" title="Alfred Probst">
Alfred Probst

Alfred Probst (ur. 1894, zm. w kwietniu 1958 w Bazylei) – szwajcarski wioślarz. Dwukrotny medalista olimpijski z Paryża.
Zawody w 1924 były jego jedynymi igrzyskami. Sięgnął po brąz w czwórce bez sternika, osadę tworzyli również Emile Albrecht, Eugen Sigg i Hans Walter. Uzupełnieni sternikiem sięgnęli po złoto w czwórce ze sternikiem.

</doc>
<doc id="2286123" url="https://pl.wikipedia.org/wiki?curid=2286123" title="Émile Albrecht">
Émile Albrecht

Émile Albrecht (ur. 1897, zm. 11 lutego 1927 w Sankt Moritz) – szwajcarski wioślarz. Dwukrotny medalista olimpijski z Paryża.
Zawody w 1924 były jego jedynymi igrzyskami. Sięgnął po brąz w czwórce bez sternika, osadę tworzyli również Alfred Probst, Eugen Sigg i Hans Walter. Uzupełnieni sternikiem sięgnęli po złoto w czwórce ze sternikiem.

</doc>
<doc id="2286124" url="https://pl.wikipedia.org/wiki?curid=2286124" title="Emile Albrecht">
Emile Albrecht



</doc>
<doc id="2286129" url="https://pl.wikipedia.org/wiki?curid=2286129" title="Kret (urządzenie)">
Kret (urządzenie)

Kret – potoczna nazwa urządzenia przeciskowego, wykorzystywanego do drążenia poziomych podziemnych kanałów, umożliwiających drenaż lub bezrozkopowe układanie np. rur lub kabli. Kretami są też nazywane „urządzenia kanałowe”, stosowane do czyszczenia rurociągów, np. kanalizacyjnych. 
Kret pracuje w gruncie na zasadzie zagęszczania gruntu wokół drążonego otworu. Jest to maszyna pneumatyczna, do zasilania potrzebuje doprowadzenia sprężonego powietrza. Najczęściej wykorzystuje się sprężarki przewoźne. Do wykonania przecisku zazwyczaj wykonuje się dwa wykopy: startowy oraz końcowy. Głębokość przecisku nie powinna być mniejsza niż 10–krotność średnicy kreta. Podczas prac na mniejszych głębokościach może dojść do wypchnięcia gruntu i nawierzchni, np. drogi, pod którą wykonywany jest przecisk.
Kretem można wykonywać następujące prace: 
Najważniejszą cechą kreta jest celność. Niecelny przecisk może skutkować koniecznością naprawy uszkodzonej nawierzchni, np. drogi krajowej, pod którą wykonuje się instalację. Przeciski to technika bezwykopowa niesterowana, tzn. podczas pracy nie ma możliwości sterowania maszyną. Można co najwyżej nadać jej prawidłowy kurs, zanim całkowicie pogrąży się w gruncie. Celność przecisku zależy od wyważenia maszyny, odpowiedniej długości, kształtu głowicy przebijającej grunt oraz wiedzy i doświadczenia operatora.

</doc>
<doc id="2286131" url="https://pl.wikipedia.org/wiki?curid=2286131" title="Eugen Sigg">
Eugen Sigg

Eugen Sigg-Bächthold (ur. 16 stycznia 1898, zm. 29 grudnia 1994) – szwajcarski wioślarz. Dwukrotny medalista olimpijski z Paryża.
Zawody w 1924 były jego jedynymi igrzyskami. Sięgnął po brąz w czwórce bez sternika, osadę tworzyli również Émile Albrecht, Alfred Probst i Hans Walter. Uzupełnieni sternikiem sięgnęli po złoto w czwórce ze sternikiem.

</doc>
<doc id="2286135" url="https://pl.wikipedia.org/wiki?curid=2286135" title="Pomnik Harcerski przy ul. Za Cytadelą w Poznaniu">
Pomnik Harcerski przy ul. Za Cytadelą w Poznaniu

Pomnik Harcerski przy ul. Za Cytadelą – pomnik upamiętniający poległych i zamordowanych harcerzy ze Starego Miasta w Poznaniu. Zlokalizowany na północnym skraju Cytadeli, przy ul. Za Cytadelą róg Żniwnej.
Obiekt ma formę nieregularnego obelisku, wykonanego z jasnego kamienia. Towarzyszy mu tablica metalowa z napisem: "Poległym i pomordowanym w walce o niepodległość Ojczyzny Harcerkom i Harcerzom staromiejskiej dzielnicy Poznania. 1918-1919. 1939-1945. Harcerze Hufca Piast". Na obelisku wyryto insygnia harcerskie (krzyże), a całość zwieńczono sylwetką stylizowanego orła.
Projektanci i autorzy:
Odsłonięcie w obecnej formie nastąpiło w 1987. Wówczas usunięto wcześniejszą inskrypcję o treści: "Pamięcią czcimy zwycięstwa naszych Ojców" oraz " Powstańcom harcerzom lat 1918-1919" i podpis "Zuchy, harcerki i harcerze oraz instruktorzy hufca ZHP im. Powstańców Wielkopolskich. Poznań Stare Miasto". Zwracano wtedy uwagę w prasie na nielogiczne sformułowanie "pomordowanym w walce".

</doc>
<doc id="2286142" url="https://pl.wikipedia.org/wiki?curid=2286142" title="Ruda Wschodnia">
Ruda Wschodnia

Ruda Wschodnia – zlikwidowany przystanek kolejowy w Rudzie Śląskiej, w województwie śląskim, w Polsce. Znajduje się na linii 187 KWK Pokój - Ruda Orzegów.

</doc>
<doc id="2286147" url="https://pl.wikipedia.org/wiki?curid=2286147" title="Hans Walter">
Hans Walter

Hans Walter (ur. 8 sierpnia 1889, zm. 14 stycznia 1967 w Stansstad) – szwajcarski wioślarz. Trzykrotny medalista olimpijski.
Brał udział w dwóch igrzyskach (IO 20, IO 24), na obu zdobywał medale. W 1920 triumfował w czwórce ze sternikiem. W 1924 sięgnął po brąz w czwórce bez sternika, osadę tworzyli również Émile Albrecht, Alfred Probst i Eugen Sigg. Uzupełnieni sternikiem sięgnęli po złoto w czwórce ze sternikiem.

</doc>
<doc id="2286153" url="https://pl.wikipedia.org/wiki?curid=2286153" title="Lola T93/30">
Lola T93/30

Lola T93/30 – samochód Formuły 1 zaprojektowany przez Erika Broadleya i zbudowany przez Lola Racing Cars dla zespołu BMS Scuderia Italia na sezon 1993. Scuderia Italia, która nie konstruowała własnych samochodów, wcześniej korzystała z samochodów konstrukcji Dallary, ale po nieudanym sezonie 1992 właściciel zespołu Giuseppe Lucchini zdecydował się na skorzystanie z usług Loli.
Jednakże model T93/30 okazał się najmniej konkurencyjnym samochodem w sezonie 1993. Jego brak konkurencyjności spowodował, że Scuderia Italia wycofała się z ostatnich dwóch Grand Prix sezonu, a przed sezonem 1994 połączyła się z Minardi. Ponadto T93/30 był ostatnim modelem Loli, który wziął udział w wyścigu Formuły 1.
Tło.
Od pierwszego wyścigu BMS Scuderia Italia w Formule 1, Grand Prix Brazylii 1988, zespół ten korzystał z samochodów skonstruowanych przez Dallarę. Jednakże samochód z sezonu 1992, Dallara 192, mimo zdobycia dwóch punktów, spisywał się poniżej oczekiwań zespołu. Zespół bowiem zawarł porozumienie z Ferrari na zakup silników, które były mocniejsze niż używane wcześniej przez Scuderia Italia silniki Judd i Ford. W sezonie 1992 mimo mocniejszych silników wyniki były gorsze niż w sezonie 1991, co sugerowało, że odpowiedzialne za to jest nadwozie. W połowie sezoniu właściciel zespołu, Giuseppe Lucchini, podpisał porozumienie z Lola Racing Cars na zbudowanie samochodu na sezon 1993, przez co zespół miał zmienić oficjalną nazwę na Lola BMS Scuderia Italia.
Lola była uznaną marką w Formule 1. Ich pierwszy samochód w Formule 1, Mk4, zbudowali w 1962 roku. Od tego czasu budowali samochody dla takich zespołów jak Honda, Embassy Hill czy Larrousse; Honda RA300 "Hondola" wygrała Grand Prix Włoch 1967. Była także "na czasie", jako że ostatnie porozumienie z zespołem Formuły 1 (Larrousse) zakończyło się w 1991 roku, ponadto Lola budowała samochody dla wielu innych formuł wyścigowych. Partnerstwo między Lola Racing Cars i BMS Scuderia Italia było rozpatrywane w ramach długoterminowej strategii mającej na celu stanie się Scuderia Italia jednym z czołowych zespołów Formuły 1.
Konstrukcja.
Lola konstruowała samochód w swojej bazie niedaleko Huntingdon; później do samochodu wkładano silnik Ferrari. Nadwozie monocoque z włókien węglowych i aluminium o strukturze plastra miodu było konwencjonalnym projektem, zaś sam samochód nie zawierał elektronicznych "pomocy", takich jak kontrola trakcji czy aktywne zawieszenie, które w 1993 roku były używane przez większość czołowych zespołów. W trakcie sezonu przez zespół Scuderia Italia zostały wykorzystane trzy egzemplarze T93/30.
Obaj kierowcy jeżdżący dla Scuderia Italia w 1992 roku, tj. Pierluigi Martini i JJ Lehto, odeszli z zespołu, przenosząc się odpowiednio do Minardi i Saubera. Ich miejsce zajęli weteran Michele Alboreto oraz mistrz Formuły 3000, Luca Badoer. Lucchini podpisał również umowę sponsorską z marką papierosów Chesterfield.
T93/30 w wyścigach.
Debiut modelu T93/30 przypadający na Grand Prix RPA okazał się trudny. Badoer i Alboreto uzyskali odpowiednio 25 i 26 miejsce w kwalifikacjach, wypadając najgorzej ze wszystkich kierowców. Z wyścigu obaj wycofali się z powodu problemów mechanicznych. Przed drugą rundą z mistrzostw oficjalnie wycofał się March. Zadeklarowano więc, że do wyścigu będzie kwalifikować się 24 najlepszych kierowców. Zespoły zwiększyły tę granicę do 25 kierowców, by z każdego zespołu zapewniony udział miał minimum jeden kierowca. Mimo to sytuacja Scuderia Italia nadal była niepewna. Obaj kierowcy zespołu zdołali się zakwalifikować i ukończyć wyścig – Alboreto na 11 miejscu, tuż przed Badoerem.
W Grand Prix Europy Badoer ustanowił najwolniejszy czas i nie zakwalifikował się do wyścigu, podczas gdy Alboreto ponownie ukończył wyścig na 11 miejscu. Jednakże następnie Alboreto nie zakwalifikował się do kolejnego wyścigu na Imoli i z pięciu wyścigów po tym Grand Prix nie zakwalifikował się cztery razy w porównaniu do jednokrotnego niezakwalifikowania się Badoera. W tym okresie Badoer uzyskał najlepszy wynik modelu, dojeżdżając siódmy w Grand Prix San Marino. W Kanadzie był piętnasty. W Grand Prix Wielkiej Brytanii Badoer odpadł po awarii instalacji elektrycznej, przez co wyjechał samochód bezpieczeństwa, ponieważ samochód Włocha stał w niebezpiecznym miejscu. T93/30 był najwolniejszym samochodem w stawce, co wydawało się mieć bardziej negatywny wpływ na Alboreto niż na Badoera.
Przed Grand Prix Niemiec zespoły jednomyślnie zgodziły się, by wszyscy kierowcy kwalifikowali się do wyścigu. Nie poprawiło to jednak konkurencyjności T93/30, a kierowcy Scuderia Italia nadal kwalifikowali się i kończyli wyścig w pobliżu lub na samym tyle stawki. Poprawiono niezawodność i Grand Prix Belgii było drugim wyścigiem, który ukończyły oba samochody zespołu. Ponadto Badoer ukończył trzy wyścigi z rzędu, w tym zajął 10 miejsce w Grand Prix Włoch, które zostało uznane za najbardziej konkurencyjny występ Loli T93/30 w sezonie. Jednakże w obozie Loli dominowało po tym wyścigu rozczarowanie, ponieważ Michele Alboreto mógł zdobyć punkt, ale w jego samochodzie uszkodzeniu uległo zawieszenie.
Niemniej jednak to nie wystarczyło do ratowania sytuacji. Na tym etapie Lola i Scuderia Italia zapowiedziały, że nie będą ze sobą współpracować w roku 1994, a Ferrari ogłosiło, że nie będzie dłużej dostarczać silników zespołowi. Relacje pomiędzy Scuderia Italia i Lolą pogorszyły się, jako że każda ze stron oskarżała drugą o słabe wyniki samochodu. Scuderia Italia wysłała nawet Sergio Rinlanda – który zaprojektował dla nich Dallarę F188 w 1988 roku – do siedziby Loli, ale Rinlandowi odmówiono prawa wstępu. Po Grand Prix Portugalii Lucchini zadecydował o rozwiązaniu zespołu.
Spuścizna.
Aerodynamika samochodu była słaba, przez co bolid był niezwrotny. Inżynierowie Loli nie wydobyli pełni potencjału z silnika Ferrari, twierdząc, że jego moment obrotowy był ograniczony w wolnych i średnioszybkich zakrętach. Inną wadą T93/30 był brak dozwolonych "pomocy" elektronicznych; w okresie Grand Prix Kanady Scuderia Italia była jedynym zespołem nie korzystającym z nich.
Osiągi T93/30 były wielkim rozczarowaniem zarówno dla Scuderia Italia, jak i dla Loli; obie strony przyznały później, że z perspektywy czasu porozumienie było błędem. Po zakończeniu sezonu 1993 Lucchini zdecydował się wesprzeć sponsoringiem i pozostałym wyposażeniem Minardi, włoski zespół, który produkował własne samochody, ale wiecznie brakowało mu pieniędzy.. Lucchini zlikwidował swój udział w Minardi w 1996 roku, a pozostałe akcje sprzedał w 1999 roku. Mimo że Scuderia Italia nadal bierze udział w wyścigach samochodowych, to Lola T93/30 była ostatnim samochodem zespołu ścigającym się w Formule 1.
Tymczasem Lola postanowiła wprowadzić w życie program, w myśl którego pojawiłaby się w Formule 1 jako niezależny zespół z własnym samochodem. W 1995 roku zespół wyprodukował model T95/30, który został przetestowany przez Allana McNisha, ale nigdy nie ścigał się w Formule 1. Dwa lata później Lola weszła w partnerstwo finansowe z MasterCard, tworząc MasterCard Lola F1 Team. Jednakże budowa samochodu T97/30 miała miejsce na "szybko" i do Grand Prix Australii 1997 nie zakwalifikował się żaden z kierowców zespołu. Po tym Grand Prix Lola wycofała się z Formuły 1, co oznacza, że model T93/30 był ostatnim modelem Loli, który wziął udział w wyścigu.

</doc>
<doc id="2286157" url="https://pl.wikipedia.org/wiki?curid=2286157" title="Čakovice">
Čakovice

Čakovice – część Pragi leżąca w dzielnicy Praga 9, na północny wschód o centrum miasta. W 2011 zamieszkiwało ją 10 160 mieszkańców.

</doc>
<doc id="2286166" url="https://pl.wikipedia.org/wiki?curid=2286166" title="Alain Ducasse">
Alain Ducasse

Alain Ducasse (ur. 13 września 1956 w Orthez) – francuski szef kuchni (z obywatelstwem Monako).
Gaskończyk, trzykrotnie uzyskał trzy gwiazdki przyznawane najlepszym restauracjom przez czerwony przewodnik Michelin: z restauracją "Louis XV" w Monte Carlo (od 1990), z restauracją "Alain Ducasse" w hotelu Plaza Athénée w Paryżu (od 1996) oraz z restauracją "Alain Ducasse at the Dorchester" w Londynie (od 2010). Prezes sieci "Châteaux et Hôtels de France" od 1999 (ponad 500 członków) oraz prezes grupy restauracji "Groupe Alain Ducasse" (20 restauracji na całym świecie, 1400 zatrudnionych). Sklasyfikowany na 94. miejscu na liście 100 osobistości najbardziej wpływowych na świecie przez amerykański magazyn ekonomiczny Forbes.
W wieku 27 lat, w 1984, przeżył, jako jedyny z pięciu pasażerów, katastrofę samolotu turystycznego. Przeszedł trzynaście operacji i spędził rok w szpitalu, zanim wrócił do zdrowia.
W 1987 "Société des Bains de Mer de Monaco (SBM)" zaproponowało mu stworzenie restauracji "Le Louis XV" w Monte Carlo obok słynnego kasyna. W 1990 restauracja ta, jako pierwsza na świecie, uzyskała trzy gwiazdki według przewodnika Michelin. 
W 2004 został odznaczony legią honorową przez prezydenta Francji, Jacques'a Chiraca.
W 2009 otworzył szkołę kuchni.
Zmiana obywatelstwa.
Alain Ducasse został naturalizowany w Monako 23 czerwca 2008 na mocy osobistego rozporządzenia księcia Alberta II. Przyjmując obywatelstwo Monako, Alain Ducasse stracił obywatelstwo Francji.

</doc>
<doc id="2286167" url="https://pl.wikipedia.org/wiki?curid=2286167" title="Ďáblice">
Ďáblice

Ďáblice – część Pragi leżąca w dzielnicy Praga 8, na północny wschód o centrum miasta. W 2006 zamieszkiwało ją 2975 mieszkańców.

</doc>
<doc id="2286182" url="https://pl.wikipedia.org/wiki?curid=2286182" title="Xizhi">
Xizhi

Xizhi () – dzielnica () miasta wydzielonego Nowe Tajpej na Tajwanie. Znajduje się we wschodniej części miasta.
Do roku 1999 było gminą miejską (); w tym roku zostało przekształcone w miasto (). 23 czerwca 2009 komitet przy Ministrze Spraw Wewnętrznych Republiki Chińskiej zarekomendował przekształcenie dotychczasowego powiatu Tajpej () w miasto wydzielone; wszystkie miasta, jak Xizhi, i gminy wchodzące w skład powiatu zostały przekształcone w dzielnice (). Ustawa weszła w życie 25 grudnia 2010 roku.
Populacja dzielnicy Xizhi w 2016 roku liczyła 197 749 mieszkańców – 101 151 kobiet i 96 598 mężczyzn. Liczba gospodarstw domowych wynosiła 85 998, co oznacza, że w jednym gospodarstwie zamieszkiwało średnio 2,3 osób.

</doc>
<doc id="2286197" url="https://pl.wikipedia.org/wiki?curid=2286197" title="Bojan Puzigaća">
Bojan Puzigaća

Bojan Puzigaća (cyr. "Бојан Пузигаћа"; ur. 10 maja 1985 w Drvarze) – bośniacki piłkarz występujący na pozycji obrońcy w FK Krupa. Może grać także w linii pomocy.
Życiorys.
Puzigaća rozpoczynał seniorską karierę w 2006 roku w czołowym zespole bośniackiej Premijer ligi – Boracu Banja Luka, w którym pełnił rolę kapitana. W 2009 roku trafił do NK Čelik Zenica, jednak już po 6 miesiącach ze względu na nieporozumienie z prezesem Miloradem Janjetovićem (który również przeszedł do klubu z Boraca) wrócił do macierzystej drużyny. Po powrocie do Banja Luki był podstawowym zawodnikiem zespołu. W rundzie jesiennej sezonu 2010/11 zagrał we wszystkich 12 meczach ligowych, zdobywając w nich 2 bramki, a jego klub zakończył półmetek rozgrywek na pozycji lidera. Piłkarz miał ważny kontrakt do 2014 roku, jednak już pod koniec stycznia 2011 r. pojawił się na testach w Cracovii. Zaprezentował się z dobrej strony w sparingu z Zagłębiem Sosnowiec i 30 stycznia tego roku oficjalnie został graczem "Pasów". Wkrótce dołączył do niego jego kolega z Boraca, Vule Trivunović.

</doc>
<doc id="2286206" url="https://pl.wikipedia.org/wiki?curid=2286206" title="Remote Procedure Call">
Remote Procedure Call



</doc>
<doc id="2286210" url="https://pl.wikipedia.org/wiki?curid=2286210" title="Nie ma autostrad w chmurach">
Nie ma autostrad w chmurach

Nie ma autostrad w chmurach ("No Highway in the Sky") − brytyjski film katastroficzny z 1951 roku.
O filmie.
Film miał oryginalnie nazywać się "No Highway" i pod takim też tytułem produkcja ukazała się w Wielkiej Brytanii. Obraz kręcono w 1950 roku w hrabstwie Hampshire w Anglii. Treść filmu oparta została na powieści "No Highway" brytyjskiego pisarza Nevila Shute. Film wyreżyserował Henry Koster, a w rolach głównych pojawili się James Stewart i Marlene Dietrich, która wcieliła się w rolę gwiazdy filmowej.

</doc>
<doc id="2286223" url="https://pl.wikipedia.org/wiki?curid=2286223" title="Germán Busch">
Germán Busch

Germán Busch Becerra (ur. 23 marca 1904 w San Javier, zm. 23 sierpnia 1939 w La Paz) – boliwijski wojskowy i polityk, prezydent kraju w latach 1937–1939.
Zarys biografii.
Uczestniczył w wojnie o Chaco. Dzięki osobistej odwadze i udanym akcjom bojowym awansował, podczas trwania działań zbrojnych od stopnia podporucznika do podpułkownika. Zyskał także znaczny rozgłos w społeczeństwie oraz popularność w armii. Stał na czele grupy oficerów, która 17 maja 1936 obaliła prezydenta Joségo Luisa Tejadę Sorzano. Przewodniczył Komitetowi Rewolucyjnemu, powstałemu w wyniku przewrotu. 20 maja przekazał władzę nieobecnemu w stolicy podczas zamachu José Davidowi Toro.
Stopniowy spadek popularności głowy państwa wśród dotąd wspierających go oficerów doprowadził do kolejnego zamachu stanu (13 lipca 1937). Busch, już w stopniu pułkownika, objął stanowisko prezydenta. Rządził w sposób autorytarny, dążył do wprowadzenia w życie koncepcji „demokracji funkcjonalnej”. W tym celu wydał (25 maja 1939) dekret o ujednoliceniu i przekazaniu pod kontrolę organów państwa systemu edukacji. Zakładał on m.in. wprowadzenie jednego dnia w tygodniu przeznaczanego w szkołach wyłącznie na wychowanie patriotyczne. W polityce gospodarczej preferował interwencjonizm. Ustanowił państwowy monopol na obsługę eksportu minerałów (7 czerwca 1939). Utworzył Ministerstwo Górnictwa i Ropy Naftowej, mające być, w zamierzeniu, instrumentem nacisku na właścicieli kopalń. Doprowadził także do uchwalenia pierwszego kompletnego kodeksu pracy.
Zmarł w niewyjaśnionych okolicznościach (najprawdopodobniej zastrzelił się). Po śmierci Buscha doszło do powrotu do wcześniejszej formy rządów opartej na poparciu tradycyjnych partii.

</doc>
<doc id="2286226" url="https://pl.wikipedia.org/wiki?curid=2286226" title="Jakub (Piatnicki)">
Jakub (Piatnicki)

Jakub, imię świeckie Iwan Aleksiejewicz Piatnicki (ur. 22 września 1844 w Bryniu, zm. 1922 lub 1923 w Tomsku) – rosyjski biskup prawosławny.
Życiorys.
Działalność w Imperium Rosyjskim.
Ukończył seminarium duchowne w Kałudze. W 1866 podjął studia teologiczne w Moskiewskiej Akademii Duchownej, które ukończył cztery lata później z tytułem kandydata nauk teologicznych. W roku akademickim 1872/1873 był wykładowcą szkoły duchownej w Mieszczowsku, zaś od 1873 przez siedemnaście lat nauczał w Wifańskim Seminarium Duchownym przy ławrze Troicko-Siergijewskiej. W 1876 uzyskał tytuł naukowy magistra nauk teologicznych. W 1886 złożył wieczyste śluby mnisze, pięć dni później przyjął święcenia kapłańskie, zaś 1 stycznia 1887 otrzymał godność archimandryty. 28 kwietnia 1891 w soborze Zaśnięcia Matki Bożej w Moskwie miała miejsce jego chirotonia na biskupa pomocniczego eparchii niżnonowogrodzkiej z tytułem biskupa bałachińskiego. Głównym konsekratorem w czasie obrzędu był metropolita moskiewski Joannicjusz. W roku następnym został przeniesiony do eparchii kijowskiej, jako jej wikariusz z tytułem biskupa humańskiego, zaś od 1893 – biskupa czehryńskiego. Jego przeniesienie odbyło się za sprawą metropolity Joannicjusza, który z katedry moskiewskiej został przeniesiony do eparchii kijowskiej.
26 stycznia 1898 objął jako ordynariusz zarząd eparchii kiszyniowskiej i chocimskiej. Pięć lat później, gdy w mieście gwałtownie wzrosły nastroje antyżydowskie po zabójstwie prawosławnego chłopca w Dubosarach, odmówił wstawienia się za społecznością żydowską, stwierdzając, że jego zdaniem niektórzy Żydzi naprawdę dopuszczali się mordów rytualnych. Kilka dni później w Kiszyniowie rozpoczął się pogrom; w jego trakcie biskup nie tylko nie powstrzymał napastników od atakowania Żydów, ale sam ich do tego zachęcał.
W 1904 został przeniesiony na katedrę jarosławską i rostowską. W 1907 przeniesiono go z kolei na katedrę symbirską i syzrańską. W 1910 został natomiast biskupem kazańskim. Na katedrze kazańskiej duchowny często występował publicznie i głosił kazania, rzadko dokonywał wizytacji w parafiach. Już w 1912 rozważane było jego odejście w stan spoczynku z uwagi na zły stan zdrowia, do czego ostatecznie nie doszło.
Po rewolucji lutowej i październikowej.
Jakub (Piatnicki) nie protestował osobiście przeciwko obaleniu caratu w Rosji. Wziął udział w Soborze Lokalnym Rosyjskiego Kościoła Prawosławnego, w czasie którego otrzymał godność metropolity z uwagi na wieloletnią służbę biskupią. Po powrocie do Kazania po rewolucji październikowej nie protestował również przeciwko pierwszym atakom władz bolszewickich na Cerkiew Rosyjską. Po ukonstytuowaniu się Komucza i zajęciu Kazania przez lojalne mu wojska udzielił mu swojego poparcia i zorganizował zbiórkę pieniędzy „na potrzeby armii ludowej”. Po kontrofensywie czerwonych, której rezultatem było zdobycie Kazania, hierarcha wycofał się razem z białymi z miasta. Według danych zebranych przez metropolitę Manuela (Lemieszewskiego) dotarł do Irkucka. Następnie w listopadzie 1918 uczestniczył w spotkaniu hierarchów działających na ziemiach kontrolowanych przez armię adm. Kołczaka, w czasie którego sformowany został wyższy zarząd struktur cerkiewnych na tymże obszarze. Chociaż metropolita Jakub nie został jego członkiem, powierzono mu zadania "locum tenens" eparchii tomskiej, zaś w marcu 1919 otrzymał godność metropolity tomskiego. W 1921 na własną prośbę hierarcha odszedł w stan spoczynku i został przełożonym Monasteru Simonowskiego w Moskwie.
W marcu 1922 został aresztowany i szybko zwolniony, po czym najprawdopodobniej zmuszony do wyjazdu do żeńskiego monasteru św. Jana Chrzciciela w Tomsku. Według różnych wersji wydarzeń zmarł w tymże klasztorze po przebytej operacji w tym samym roku lub w roku następnym.

</doc>
<doc id="2286239" url="https://pl.wikipedia.org/wiki?curid=2286239" title="Pomnik Harcerski na Boninie w Poznaniu">
Pomnik Harcerski na Boninie w Poznaniu

Pomnik Harcerski na Boninie – pomnik w formie obelisku i towarzyszącego mu poziomego bloku, zlokalizowany w Poznaniu, na Boninie, na osiedlu administracyjnym Winiary, przy harcówce przy ul. Widnej 3, w kompleksie edukacyjnym z 1929.
Pomnik upamiętnia harcerzy, "którzy oddali swe życie Ojczyźnie 1939-1945". Na osobnej tablicy kamiennej wymienione są nazwiska wszystkich poległych na Jeżycach harcerzy. Założenie uzupełnia mosiężny krzyż harcerski.
Odsłonięcie monumentu nastąpiło 30 kwietnia 1971, projektantami byli Z.Dłużewski i E.Grochal, a wykonali go w czynie społecznym pracownicy Zjednoczenia Budownictwa Rolniczego. Według Zbysława Wojtkowiaka, tablica z nazwiskami ofiar mogła być przeniesiona z ul. Grudzieniec na Sołaczu, gdzie stanowiła część nieistniejącej mogiły harcerzy z Winiar, zamordowanych przez nazistów. W takim wypadku tablica pochodziłaby z 1946 (odnowiona – 1971, jesienią 2002 już jej nie było na Grudzieńcu, a teren zabudowano).
Pomnikowi towarzyszy tablica pamiątkowa na ścianie harcówki, wybudowanej w 1948 wysiłkiem harcerzy VI Hufca Poznań-Jeżyce i Koła Przyjaciół Harcerzy. Wmurowano ją w kwietniu 1996, a upamiętnia budowniczych obiektu.

</doc>
<doc id="2286257" url="https://pl.wikipedia.org/wiki?curid=2286257" title="Ogród Muzeum Archeologicznego w Krakowie">
Ogród Muzeum Archeologicznego w Krakowie

Ogród Muzeum Archeologicznego – zabytkowy ogród o powierzchni około 0,5 ha, znajdujący się w Krakowie na Starym Mieście przy ul. Poselskiej 3 u podnóża Wzgórza Wawelskiego.
Jest to renesansowe założenie ogrodowe powstałe przy dawnym klasztorze karmelitów bosych, jest też jednym z większych ogrodów na krakowskim Starym Mieście,
W roku 1961 rozpoczęto rekonstrukcję ogrodu. Aby ustalić jego pierwotny wygląd posłużono się dawnymi planami Krakowa: tzw. Kołłątajowskim z roku 1785, Mosano i Chavana z 1796 roku oraz tzw. Senackim S. Enderle z lat 1802-1808.
Projekt nowego przestrzennego zagospodarowania ogrodu to praca naukowców z Politechniki Krakowskiej. Pod kierunkiem profesorów Gerarda Ciołka a potem Stefana Żychonia, zespół w skład którego wchodzili także Ewa Kułakowska-Bojęś, Aleksander Böhm, H. Schoen zajął się rozplanowaniem alejek i klombów, doborem odpowiedniej roślinności oraz wykonaniem małej architektury. Projekt zrealizowały krakowskie Pracownie Konserwacji Zabytków.
Ogród oddano do użytku na przełomie 1968 i 1969 roku, a jego właścicielem jest od 1967 roku Muzeum Archeologiczne w Krakowie.
Odbywają się w nim koncerty muzyki poważnej i rozrywkowej, swoje utwory prezentował tutaj Lluís Llach, kataloński bard i kompozytor, występowali finaliści Festiwalu Piosenki Studenckiej, odbyła się impreza z cyklu koncertów "Męskie Granie", wystawiają swoje prace rzeźbiarze.

</doc>
<doc id="2286261" url="https://pl.wikipedia.org/wiki?curid=2286261" title="To się zdarzyło w Monte Carlo">
To się zdarzyło w Monte Carlo

To się zdarzyło w Monte Carlo ("The Monte Carlo Story") − komediodramat z 1957 roku produkcji włosko-amerykańskiej. Główne role zagrali w nim Marlena Dietrich i Vittorio De Sica (obie gwiazdy łączyły chłodne stosunki). Film znany był też jako "Montecarlo".

</doc>
<doc id="2286265" url="https://pl.wikipedia.org/wiki?curid=2286265" title="Honda RA273">
Honda RA273

Honda RA273 – samochód Formuły 1 zaprojektowany przez Yoshiego Nakamurę i Shoichiego Sano dla zespołu Honda. Model ten uczestniczył w sezonach 1966–1967. W porównaniu do poprzednika, Hondy RA272, posiadał zupełnie nowy silnik: jednostka o pojemności 1,5 l została zastąpiona silnikiem 3,0 l zaprojektowanym przez Shoichiro Irimajiriego.

</doc>
<doc id="2286273" url="https://pl.wikipedia.org/wiki?curid=2286273" title="No! No! No!">
No! No! No!



</doc>
<doc id="2286278" url="https://pl.wikipedia.org/wiki?curid=2286278" title="Naufragios">
Naufragios

Naufragios (pl. "rozbitkowie") – relacja podróżnicza hiszpańskiego konkwistadora Álvar Núñez Cabeza de Vaca, zredagowana ok. 1537 roku i opisująca dzieje autora podczas jego wieloletniej tułaczki po Ameryce Północnej. Tułaczka rozpoczęła się w 1528 roku, po zakończeniu nieudanej wyprawy Pánfilo de Narváeza na Florydę (w wyprawie tej Cabeza de Vaca brał udział jako skarbnik). Relacja zawiera także opis życia koczowniczych plemion indiańskich, dzięki pomocy których autorowi udało się przetrwać wędrówkę.
Po klęsce wyprawy Narváeza, Cabeza de Vaca znalazł się na wybrzeżu dzisiejszego stanu Teksas, gdzie uzyskał pomoc od koczowniczego plemienia indiańskiego. Pracując z nimi (początkowo jako niewolnik) poznawał ich zwyczaje, kulturę, sposoby zdobywania pożywienia i przetrwania. Zapoznał się również z ich medycyną, także samodzielnie zajmując się z czasem uzdrowieniami szamańskimi, i dzięki temu wydobywając się z pozycji niewolnika. Z czasem Cabez de Vaca spotkał w drodze trzech pozostałych rozbitków z wyprawy Narváeza i wraz z nimi wyruszył w dalszą drogę, chcąc odnaleźć kolonie Hiszpanów. Rodaków napotkali dopiero w 1536 roku w Meksyku. Swoją relację zredagował rok później, a jej pierwsze wydanie ukazało się w 1542. W 1555 ukazało się razem z drugim dziełem autora – "Commentarios".
W Polsce "Naufragios" ukazali się w 1988 roku we fragmentach, jako część antologii "Kronikarze kultur prekolumbijskich" w przekładzie Marii Sten.

</doc>
<doc id="2286284" url="https://pl.wikipedia.org/wiki?curid=2286284" title="Offsesje">
Offsesje



</doc>
<doc id="2286285" url="https://pl.wikipedia.org/wiki?curid=2286285" title="Offsesje 1">
Offsesje 1



</doc>
<doc id="2286286" url="https://pl.wikipedia.org/wiki?curid=2286286" title="Offsesje 2">
Offsesje 2



</doc>
<doc id="2286293" url="https://pl.wikipedia.org/wiki?curid=2286293" title="Hiperkumulacja">
Hiperkumulacja



</doc>
<doc id="2286298" url="https://pl.wikipedia.org/wiki?curid=2286298" title="Kula w łeb (film 1989)">
Kula w łeb (film 1989)

Kula w łeb – amerykański kryminał z elementami kina akcji z 1989 roku w reżyserii Johna Frankenheimera.
Opis fabuły.
Policjant Jerry Beck z wydziału zabójstw policji Los Angeles to doskonale znający swój fach zawodowiec. Gdy chce osiągnąć swój cel, nie przebiera w środkach – maltretuje zatrzymanych, zastrasza świadków, łatwo sięga po broń. Jest jednak pełnym poświęcenia dla swojej pracy człowiekiem. Jego życie osobiste leży z tego powodu w gruzach – żona się z nim rozwiodła, ma zakaz widywania dzieci, ciągle ma kłopoty finansowe. Kiedy pewnego dnia ginie na służbie jego przyjaciel sierż. Kimble, Jerry postanawia za wszelką cenę odnaleźć zabójcę. Używając swoich "niekonwencjonalnych" metod wpada na trop grupy neonazistów, którzy jak się okazuje mają powiązania na terenie całego kraju, są świetnie zorganizowani, uzbrojeni i dążą do supremacji białej rasy w USA. Jerry ściga ich przez 2 tys. km., niejednokrotnie narażając życie, przekonany, że to ich lider John Burns jest zabójcą Kimble'a. W końcu Jerry wraz z FBI i lokalną policją dopada Burnsa w podziemnej kryjówce ekstremistów na terenie Montany. Po krwawej strzelaninie, Burns wraz z kompanami ginie w walce, a prawdziwym zabójcą okazuje się nigdy nie karany i nawet nie umiejący się dobrze posługiwać bronią, młodszy brat Johna – student Bobby, który zabił, aby tylko zaimponować starszemu bratu. W ostatniej scenie filmu, na specjalnie zwołanej konferencji prasowej, FBI cały sukces rozbicia groźnej bandy przestępców przypisuje sobie i współpracy lokalnej policji, o Jerrym nie wspominając nawet słowem. Beck odchodzi z uśmiechem, zyskując jednak wdzięczność i uznanie szefa lokalnej policji kpt. Waxmana, który jako jedyny potrafi go docenić.

</doc>
<doc id="2286301" url="https://pl.wikipedia.org/wiki?curid=2286301" title="Bohaterowie z Wapna">
Bohaterowie z Wapna

Bohaterowie z Wapna – film dokumentalny w reżyserii Jerzego Jernasa (poznańskiego dokumentalisty i autora teledysków), poświęcony tragedii górników z Wapna, ofiar katastrofy z 1977, kiedy to wody zaskórne zalały kopalnię, a 1400 osób straciło dachy nad głową.
Tragedia w Wapnie była przyczyną upadku miejscowości, która już nigdy potem nie odzyskała dawnej siły gospodarczej. Reżyser wpadł na pomysł nakręcenia filmu w 2009, podczas Wągrowieckich Warsztatów Filmowych. W filmie występują wapieńscy górnicy, zarówno ci, którzy wyemigrowali do Kłodawy ("Kopalnia Soli Kłodawa"), jak i ci, którzy pozostali na miejscu.
Premiera filmu nastąpiła w sobotę, 4 grudnia 2010 (godz. 13.00) w klubie "Viva" w Wapnie i była powiązana z obchodami 100-lecia kopalni w Wapnie. 

</doc>
<doc id="2286322" url="https://pl.wikipedia.org/wiki?curid=2286322" title="Siedmiu grzeszników">
Siedmiu grzeszników

Siedmiu grzeszników ("Seven Sinners") – amerykańska komedia romantyczna z 1940 roku.
O filmie.
Film wyreżyserował Tay Garnett, a główne role zagrali w nim Marlene Dietrich i John Wayne (był to pierwszy z trzech filmów, w których wystąpili razem). Dietrich wykonuje w filmie piosenkę "The Man's in the Navy" (muz. Frederick Hollander, sł. Frank Loesser), ubrana w męski Akcja "Siedmiu grzeszników" rozgrywa się na obszarach południowego Pacyfiku. Film nasuwał skojarzenia do poprzedniego obrazu z udziałem Dietrich, "Destry znowu w siodle". Podobnie jak "Destry...", tak i ta produkcja okazała się sukcesem.

</doc>
<doc id="2286323" url="https://pl.wikipedia.org/wiki?curid=2286323" title="Red Star OS">
Red Star OS

Red Star OS (kor. 붉은별, MR Pulgŭnbyŏl) − system operacyjny pochodzący z Korei Północnej oparty na jądrze Linux. Jego projektowanie rozpoczęło w 2002 roku Koreańskie Centrum Komputerowe (Korea Computer Center). Głównym założeniem dla twórców systemu jest zastąpienie angielskojęzycznych wersji systemu Microsoft Windows używanych w tym kraju. Jest dostępny jedynie w języku koreańskim, zlokalizowany zgodnie z pisownią i terminologią północnokoreańskiego dialektu języka koreańskiego.
Szczegóły techniczne.
Oparty na środowisku graficznym KDE 3.x, Red Star OS oferuje fork przeglądarki Mozilla Firefox, "Naenara" („Moje państwo”) do przeglądania intranetu Kwangmyong. Do innych programów dołączonych do systemu należą edytor tekstu, program pocztowy, odtwarzacze multimedialne, i gry komputerowe.
Wymagania systemowe Red Star OS są następujące:

</doc>
<doc id="2286353" url="https://pl.wikipedia.org/wiki?curid=2286353" title="Strange Fruit Project">
Strange Fruit Project

Strange Fruit Project – amerykańska grupa tworząca undergroundowy hip hop, wywodząca się z Waco w Teksasie. W jej skład wchodzi producent i MC Symbolyc One (Larry D. Griffin Jr., znany też jako S1), jego kuzyn MC Myth (Kevin Gaither), a także MC Myone (Anthony Ligawa). Trio zadebiutowało oficjalnie w 2004 roku z dwoma albumami: "Soul Travelin" i "From Divine". Rozgłos zyskali jednak w 2006 roku wraz z premierą płyty "The Healing". Nazwa zespołu inspirowana była piosenką „Strange Fruit” Billie Holiday.
Historia.
Początki.
Do muzycznych inspiracji S1, czyli lidera grupy, należeli m.in.: Quincy Jones, Dr. Dre, Pete Rock oraz J Dilla. Początki jego twórczości sięgają czasów, gdy wraz z Mythem, czyli swoim kuzynem, przesłuchali album "Raising Hell" Run-D.M.C. z 1986 roku. Właśnie wtedy zaczęli pisać własne teksty. W 1996 roku S1 i Myth stworzyli duet Symbolyc Elementz; krótko po tym, wzmianka o nich pojawiła się w kolumnie „Unsigned Hype” magazynu "TThe Source". Dwa lata później S1 poznał Myone’a, w konsekwencji czego, w okresie 1999-2000, cała trójka zaczęła nagrywać wspólne utwory. Jednocześnie zdecydowali oni oficjalnie uformować nową grupę, którą nazwali Strange Fruit Project. Jej pierwszy singel, „All the Way”/„Soul Travelin”, ukazał się w 2003 roku.
2004–2005.
Piosenka „All the Way” znalazła się na debiutanckim albumie grupy, "Soul Travelin"', wydanym w 2004 przez Spilt Milk Records. Za jego produkcję w całości odpowiedzialny był S1; jedyny wyjątek stanowił utwór „Eternally Yours”, wyprodukowany przez beatmakera Illminda. Płyta nie osiągnęła dużego sukcesu komercyjnego, ale „All the Way” zyskał popularność w college’owych stacjach radiowych. Przyczyniło się to do tego, iż singel został nominowany do nagrody BBC Radio dla najlepszej piosenki roku 2004. W tym samym roku zespół wydał kolejny album, "Soul Travelin". Podobnie jak poprzednik, nie stał się on kasowym hitem, ale skierował na SFP uwagę środowiska hip hopowego. Jeff Wade z "Dallas Observer" opisał płytę, jako „przepełnioną duszą miksturę osobistych tekstów, słodkich harmonii i głośnych perkusji”. W 2005 roku grupa nagrała z Ghostface Killah i Trife da Godem on singel „Milk Em'”, wyprodukowany przez S1. SFP stworzyła również ścieżkę dźwiękową do reklam gum do żucia "Winterfresh".
2006–obecnie.
W odpowiedzi na pozytywny odbiór dwóch pierwszych albumów, a także sukces singla „Milk 'Em”, SFP została umieszczona na liście Next 100 magazynu "URB" i podpisała kontrakt z wytwórnią Om Records. Jeszcze większą rozpoznawalność w środowisku undergroundowym przyniosła SFP premiera albumu "The Healing" w 2006 roku. Płyta została wyprodukowana przez S1, Illminda, Jake’a One oraz 9th Wonder i została nagrana z gościnnym udziałem Erykah Badu, Little Brother, Dariena Brockingtona, a także Yahzarah. "The Healing" otrzymał generalnie pozytywne recenzje. Marisa Brown z AllMusic przyznała płycie 3.5/5 gwiazdki, nazywając ją „albumem solidnie dobrego hip hopu”, podczas gdy Justin Cober-Lake z PopMatters ocenił album na 7/10. Po premierze "The Healing", S1 zaczął rozwijać swoją produkcyjną działalność, podpisując umowy z MTV na tworzenie muzyki dla programów "Run’s House", "Trippin"' oraz "Yo Momma".
Największy przełom w karierze S1 nastąpił, gdy do współpracy zaprosił go Kanye West. Jej efektem był utwór „Power”, czyli pierwszy singel z albumu rapera, "My Beautiful Dark Twisted Fantasy". Od tego czasu S1 współprodukował utwory m.in. dla: Jaya-Z, 50 Centa i Seala, a także Beyoncé Knowles.

</doc>
<doc id="2286357" url="https://pl.wikipedia.org/wiki?curid=2286357" title="Sąd Ostateczny (fresk Michała Anioła)">
Sąd Ostateczny (fresk Michała Anioła)

Sąd Ostateczny – fresk w Kaplicy Sykstyńskiej namalowany przez włoskiego malarza, rzeźbiarza, poetę i architekta epoki odrodzenia, Michała Anioła.
Zamówienie i prace przygotowawcze.
W 1534 roku Michał Anioł opuścił Florencję i powrócił do Rzymu. Tam ówczesny papież, Klemens VII (Giulio de Medici), zlecił mu przerobienie ściany ołtarzowej Kaplicy Sykstyńskiej i namalowanie na niej ogromnego fresku przedstawiającego Sąd Ostateczny. W tym celu artysta musiał usunąć kilka cennych malowideł, między innymi freski namalowane 20 lat wcześniej przez siebie samego oraz główny fresk przedstawiający Wniebowzięcie Matki Boskiej i klęczącego papieża Sykstusa IV, fundatora kaplicy. Dzieło to, wykonane przez Pinturicchia, miało podstawowe znaczenie dla pierwotnej piętnastowiecznej koncepcji ikonograficznej kaplicy, która nosiła wezwanie Matki Bożej. Nad freskiem znajdowały się wizerunki niektórych papieży autorstwa malarzy florenckich tworzących pod okiem Sandra Botticellego a po obu stronach kwatery z początkowymi scenami dwóch cykli przedstawiających sceny z życia Chrystusa i Mojżesza.
Wkrótce po złożeniu zamówienia papież Klemens zmarł, a na jego następcę wybrano Pawła III. Nowy papież w listopadzie 1536 roku podtrzymał wcześniejsze zamówienie u mistrza. Przed przystąpieniem do prac Michał Anioł zamurował okna, skuł freski i herb rodu della Rovere oraz pokrył ściany kilkoma warstwami tynku. Położenie tych kilku warstw miało zapobiec pękaniu i pojawieniu się pleśni oraz spowodować nachylenie ściany ku środkowi kaplicy, co miało dać większy efekt wizualny (w rezultacie namalowana przez Michała Anioła postać sędziego wydaje się widzowi większa). W wyniku tych prac artysta nadał ścianie i freskowi na niej powstałym kształt zbliżony do dwóch tablic mojżeszowych ("luchot"). W pracach nad freskiem początkowo pomagało artyście dwóch pomocników, wraz z którymi ucierał farby, głównie koloru błękitnego. Kolor ten powstawał z ucieranego na proszek cennego kamienia – lapis lazuli.
Opis dzieła.
Michał Anioł pracował nad freskiem siedem lat. Zanim rozpoczął dzieło, sporządził szereg szkiców przygotowawczych, z których cztery najważniejsze ilustrujące ewolucje późniejszego szkicu znajdują się obecnie w Musée Bonnat-Helleu w Bajonnie, w Domu Buonarrotiego we Florencji oraz w Gabinecie Rysunków i Szkiców w Galerii Uffizi
Lunety.
Prace nad freskiem Michał Anioł rozpoczął od góry, od łukowych partii – lunet. Tam przedstawił postacie aniołów trzymających atrybuty męki Pańskiej: krzyż, koronę cierniową, słup, przed którym biczowano Jezusa i włócznię. Postacie zostały przedstawione odmiennie od dotychczas przyjętych kanonów. Nie posiadają skrzydeł, aureoli czy miłych dziecięcych twarzy, ale muskularne i delikatne rysy młodzieńców. Pierwotnie ciała chłopców, poskręcane, przyjmujące wyraziste pozy i gesty, były całkowicie nagie. Po lewej stronie aniołowie skupieni są wokół krzyża. Każdy z nich przedstawia pewien etap ukrzyżowania. Anioł odziany w zieloną szatę obejmuje krzyż, uosabiając tym samym ludzką drogę do dnia Sądu Ostatecznego, podczas której człowiek pokładający nadzieję w krzyżu Chrystusa unika sądu. Kolor jego szaty jest kolorem nadziei. Za nim widoczny jest anioł w szacie szafranowej, symbolizującej rozeznanie duchowe zbliżające ludzi do krzyża. W dolnej części krzyża widoczna jest inna postać ubrana w fioletową szatę. Ten kolor, w połączeniu z bielą, symbolizuje wiarę i pokutę. Pozostali dwaj zostali ubrani w białą koszulę i czerwono-zielony płaszcz. Kolory są symbolem odpowiednio: wiary, nadziei i miłości. Wszystkie barwy oznaczają więc cnoty potrzebne do uznania krzyża jako narzędzia zbawienia. Dwaj aniołowie opierają się o symbol męki, co przy ich nagości tylko potęguje ich wiarę w zbawienie i poddanie się symbolowi męki. Obok po prawej stronie znajduje się grupa czterech aniołów lecących w kierunku środka. Jeden z nich ogląda się za siebie, trzymając w ręku koronę cierniową z bardzo małymi kolcami. Obok niego znajduje się inny anioł w szafranowym okryciu na brzuchu i nogach, z jednym tylko gwoździem w ręku. Obok niego inny, w płaszczu w barwach jasnej zieleni i żółci, blokuje przedramię trzeciego anioła, a prawą chwyta gwóźdź, chcąc niejako przebić nim dłoń towarzysza. Ten z kolei unosi prawe ramię i wskazuje na swoją lewą dłoń, która ma być przebita gwoździem. Za tą grupką Michał Anioł umieścił trzy głowy koło siebie oraz nieco odsuniętą czwartą postać w białej szacie.
Druga luneta przedstawia pięciu aniołów skupionych wokół kolumny biczowania, ukazanej na tle błękitnego nieba. U dołu kolumny malarz umieścił nagiego muskularnego anioła, który wydaje się siłować z ciężarem kolumny. Za nim widoczna jest czarnoskóra postać o zamyślonym spojrzeniu. Być może nawiązuje ona do Chama, który według Starego Testamentu wyśmiał nagość swojego ojca Noego i od którego wywodzą się wszystkie ludy afrykańskie. Po prawej stronie znajduje się anioł z czerwoną szatą przepasającą biodra, obejmujący kolumnę za pomocą fioletowej tkaniny. Kolor czerwony tradycyjnie odwołuje się do miłości, fioletowy natomiast do pokuty i wartości relikwii. Kolumna Męki Pańskiej nie przypomina w niczym choćby tej namalowanej przez malarza na fresku w kaplicy św. Zenona w rzymskim kościele św. Praksedy, ale jest podobna do tradycyjnej kolumny greckiej z gładkim trzonem i dorycką głowicą. Patrząc na aniołów, można odnieść wrażenie, iż próbują wznieść budowlę. Powyżej z prawej strony naga postać obejmuje prawą ręką udo innego anioła, okrytego zielonym płaszczem, dotykającego nogą kolumny, a lewą ręka wspierającego się na kolejnej postaci w czerwonej szacie. Taki układ postaci i kolorów interpretuje się jako "połączenie nagiego istnienia skazanego na mękę z nadzieją i miłością". U góry przy trzonie kolumny skupione są trzy postacie. U jednego z nich fioletowa draperia zakrywa pośladki, u drugiego zielona tkanina zwisa z uda, a trzeci klęczy na brzegu fioletowego płaszcza. Widoczne kolory mają i w tym przypadku wymiar symboliczny: fiolet to pokuta, łączy się z bielą – symbolem wiary i zielenią – symbolem nadziei. Interpretując barwy i ich połączenie, można wysunąć wniosek, iż widzimy tu obraz Syna Bożego poddającego się biczowaniu z miłości, by wszystkim ludziom gotowym na pokutę dać nadzieję na zbawienie. Wśród aniołów widoczna jest głowa ciemnoskórej postaci, której wzrok skierowany jest ku górze, co może symbolizować cnotę nadziei. W sąsiedniej lunecie znajduje się również taka głowa, z tą różnicą, iż jej wzrok skierowany jest w kierunku widza. W stronę postaci skupionych wokół kolumny leci inny anioł w szafranowej szacie, trzymający w dłoni kij z gąbką nasączoną octem.
Postać Chrystusa.
W środku sceny znajduje się postać Chrystusa, przedstawiona w zupełnie odmienny sposób niż na innych obrazach o tej tematyce. Nie posiada on brody, jego ciało jest muskularne i przypomina posąg grecki lub boga Apolla. Michał Anioł, będący pod wrażeniem sztuki antycznej, prawdopodobnie posłużył się dwiema rzeźbami, które niewątpliwie znał. Chodzi o "Głowę Apolla belwederskiego" oraz "Tors Belwederski" autorstwa Apolloniosa z Aten. Obie rzeźby znajdują się obecnie w zbiorach Muzeum Watykańskiego. Chrystus ubrany jest w fioletowy płaszcz swobodnie przerzucony przez lewe ramię i udo; kolor nawiązuje do królestwa lub do pokuty. Na jego dłoniach i stopach i boku są słabo widoczne otwarte rany.
Po prawej stronie znajduje się Matka Boża, która odwraca wzrok od osób ukaranych, a tym samym od surowych wyroków Jezusa. Jej twarz została namalowana w zupełnie inny sposób niż pozostałe postacie – zamiast pociągnięciem pędzla farba została naniesiona punktowo. Taki sposób, zwany pointylizmem, na szeroką skalę był stosowany dopiero w XIX wieku, a za jego propagatora uznaje się Georges'a Seurata. Maria spogląda w dół bezpośrednio na twarz tajemniczej kobiety wystającej zza ramienia św. Wawrzyńca i trzymanej przez niego drabiny. Postać ta została zidentyfikowana jako podobizna Vittorii Colonny, włoskiej poetki sympatyzującej z innowiercami skupionymi wokół Juana de Valdésa. Michał Anioł przedstawił Marię jako kobietę brzemienną. Dla malarza jest symbolem Kościoła, a jej ciąża symbolizuje wszystkich wiernych rodzących się dla raju aż do momentu sądu ostatecznego.
Wzrok Chrystusa skierowany jest w przeciwnym kierunku, ku mężczyźnie, który wygląda zza ramienia św. Bartłomieja. Postać przypomina z profilu posągi wyrzeźbione przez mistrza podczas pobytu we Florencji po 1532 roku, a przedstawiające jego miłość tego okresu – Tommasa dei Cavaliera. Najbliżej Chrystusa, u jego stóp, mistrz namalował dwóch świętych: Wawrzyńca i Bartłomieja. Wybór ten jest dość nietypowy. Po włosku imię Wawrzyniec to Lorenzo; imię to nosił mecenas i opiekun Michała Anioła Lorenzo Il Magnifico. Święty był również skarbnikiem Kościoła i autorem słów: "...prawdziwym bogactwem Kościoła jest nie złoto, ale wiara ludu". Umieszczenie tej właśnie postaci było więc z jednej strony złożeniem hołdu mecenasowi, pod okiem którego kształcił się malarz, z drugiej zaś zwróceniem się do dworu papieskiego i przypomnienie mu o prawdziwych wartościach chrześcijańskich.
Święty Bartłomiej jest opiekunem m.in. tynkarzy i sztukatorów i jego pomoc była dla Michała Anioła niezmiernie potrzebna w realizacji takiego dzieła. Jego twarz jest podobizną przyjaciela, mistrza Pietra Aretina, który był prześladowany przez Kościół za swoje zbyt odważne grafiki zdobiące jeszcze bardziej wyuzdane wiersze. Przedstawienie Aretina w tak dużej bliskości Boga miało wyrażać myśl, iż ludzie tępieni przez władze Kościoła są często bliżej Boga niż autorytety religijne. Bartłomiej zginął śmiercią męczeńską, został obdarty żywcem ze skóry w Armenii. W ikonografii przedstawiany jest ze swą skórą w jednym kawałku i z nożem, którym go oprawiono. Na fresku w Kaplicy jest podobnie. Jedynie na kawałku skóry zamiast jego podobizny Michał Anioł umieścił własny autoportret, co stanowiło swoisty podpis dzieła.
Strefa dusz Sprawiedliwych.
Dwie lunety są oddzielone od dolnej części fresku pasmem obłoków. Pod nimi malarz umieścił niebo sędziów i królów Izraela, tworzącą krąg nad głową Chrystusa. Postać w czerwonym ubraniu to anioł, który wskazuje Mojżesza, mającego czapkę z dwoma rogami i palcem wskazującym w górę napominając króla Dawida (żółta czapka).
Po lewej stronie, nad karząca dłonią Chrystusa widoczny jest anioł z nogami okrytymi fioletową szatą pokutną i z czepkiem na głowie w błękitnej barwie oznaczającą kontemplację. Anioł w czerwonej szacie wskazuje na Mojżesza, a nad nim widoczny jest kolejny w jasnoszarym płaszczu. Nad niebiańską postacią w niebieskim czepku widoczna jest para złączona w miłosnym uścisku. Jest to nierządnica z Jerycha, Rachab i jej mąż Salmon. Za nimi malarz umieścił Aminadaba i Nassona. Wśród postaci będącymi przodkami Jezusa zgodnie z Ewangelią Mateusza można rozpoznać Dawida, Batszebę i Salomona. Nieco po prawej stronie widzimy w zielonej szacie z uniesionym palcem Mojżesza, a obok niego króla Dawida, którego karci za związek cudzołożny z Batszebą. Przy aniele w czerwonej szacie wskazującym na Mojżesza widoczne są kolejne postacie ze Starego Testamentu, będące zarazem przodkami Chrystusa. Jest to Noemi, jej mąż Elimelek i Rut z jej pierwszym mężem Kilionem, będąca prababką Dawida. Obok mężczyzny w czerwonej szacie z tonsurą na głowie, Jeftego, stoi wpatrzona w niego kobieta z wiankiem z kwiatów na głowie. Jest to córka Jeftego, która została złożona w ofierze przez ojca w wyniku nierozsądnego ślubowania. Przy Jeftym Michelangelo umieścił sędziów starotestamentowych: brodata postać to Samuel, a w jasnofioletowej szacie przedstawiony został Jozue.
Według interpretacji B. Blecha postaci te nie przedstawiają królów Izraela ani znanych świętych, lecz prawdziwe święte dusze, na ogół nieznane na ziemskim padole. Nad głową Chrystusa artysta ukazał wśród postaci wizerunki dwóch Żydów. Jeden ma na głowie okrycie z dwoma wypukłościami przypominające w kształcie rogi. Takie czapki z nakazu Kościoła musieli nosić Żydzi, by zgodnie ze średniowiecznym przesądem przypominać, iż są spłodzeni przez diabła. Drugi Żyd podnosi do góry palec, wskazując i przypominając o Jedności Boga. Na jego głowie widoczna jest żółta czapka, jaką Żydzi od 1215 roku musieli nosić w miejscach publicznych. Przedstawienie tych dwóch postaci było niezgodne z ówczesnymi popularnymi przekonaniami, iż Żydzi nie mogą mieć nadziei na dostanie się do Nieba, a w najlepszym wypadku takie postacie jak m.in. Mojżesz czy Abraham muszą przejść przez czyściec. 
Heinrich Pfeiffer w grupie postaci po lewej stronie za Sędzią Wszechświata wymienia przodków Jezusa. Od lewej do prawej: Jakub, Er, Tamar, Szela, Ezaw, Juda, Dina, Symeon, Lewi, Salmon i Rachab. W drugiej grupie postaci za Sędzią Wszechświata od lewej do prawej: aniołowie, Obed i jego żona, Jesse, Mojżesz, Dawid, Batszeba, Salomon, w drugim rzędzie: Elimelek, Noemi, Rut, Jefte, Jozue, w trzecim: Kilion, córka Jeftego, Samuel, Maria Magdalena, Petronela.
Apostołowie i uczniowie.
Poniżej grupy sędziów i królów znajduje się kolejna, skupiająca apostołów i innych uczniów. Na pierwszy plan wysuwa się Piotr Apostoł oddający klucze, symbol władzy papieskiej na ziemi. W prawej ręce trzyma srebrny, a w lewej złoty klucz. Koło Piotra, z długą brodą uwieczniony został jego brat Andrzej. Przed nimi stoi młody atletyczny mężczyzna, ukochany uczeń Jezusa – Jan. Za nim, tuż przy jego głowie w modlitewnej pozycji widoczna jest jego matka Salome, która według Ewangelii miała poprosić Jezusa o to, by jej synowie Jan i Jakub mogli zasiąść po lewej i prawej stronie w królestwie niebieskim. Sam Jakub widoczny jest za nogami Piotra i Andrzeja. Jego twarz wyraża przerażenie, co kontrastuje ze spokojem Jana. W zielonożółtej szacie symbolizującej grzech została przedstawiona Maria Magdalena. Głowa za Andrzejem to prawdopodobnie Petronelia, córka Piotra, a w cieniu za Andrzejem widoczna jest głowa teściowej Piotra, która według tradycji została uzdrowiona przez Jezusa.
Rodzina Marii.
Na lewo od postaci Marii, tyłem, nagi, stoi jej mąż Józef przyciskający do siebie drewniane belki. Pozostałe postacie należą do grona rodziny Marii. Przodem stoi Jan Chrzciciel, po prawej stronie nieco wyżej widoczna jest w zielnej szacie postać jego matki Elżbiety, poniżej jego ojciec Zachariasz w czerwonym płaszczu. Zielona szata Elżbiety z czerwonym płaszczem Zachariasza i kontakt cielesny kobiety z Józefem mówi o narodzinach poprzednika Jezusa z miłości. Obok Jana Chrzciciela stoi postać chwytająca go za lewą rękę. Według interpretacji niektórych historyków, biorąc pod uwagę pracę "Concordia Veteris ac Novi Testamenti" Joachima z Fiore, przedstawione postacie można uznać za alegoryczne przedstawienie bohaterów Starego Testamentu. I tak na lewo od Elżbiety, Zachariasza i Jana Chrzciciela znajduje się grupka postaci wśród których identyfikuje się wizerunki Izaaka, Sary i Abrahama. Za tym pierwszym widoczni są Hagar i Izmael. Hagar jest zasłonięta białą szatą, Abraham ukazany został w szafranowym czepku symbolizującym rozeznanie duchowe, a Sara ukazana została w fioletowym płaszczu pokuty. Za Chrzcicielem widoczna jest żona Izaaka, Rebeka, która opiera lewą dłoń na ramieniu Elżbiety, a prawa ręką wskazuje na jej syna. Michelangelo przedstawiając te postacie, łącząc je w niewidzialną jedność, nawiązuje do Trójcy Joachimowej pochodzącej od Abrahama/Zachariasza, Izaaka/Jana i kończąc na postaci Jakuba/Chrystusa. Ukazany Jakub spogląda w stronę Chrystusa pokazując na nagą postać za sobą czyli na anioła. Jest to nawiązanie do jego walki z aniołem nad rzeką Jabbok, (Rdz.32, 25–29) od wydarzenia którego wywodzi się nazwa Izrael – "walczący z Bogiem". Obok niego ukazany został ciemnoskóry brat Ezaw. Powyżej, obok postaci Judy, znajduje się kobieta w zielonej szacie oraz dwaj mężczyźni – są to Dina, Symeon i Lewi.
Święte kobiety.
Na lewo od rodziny Marii, skupione zostały święte kobiety. Ich sylwetki bardziej przypominają muskularnych mężczyzn niż kobiece kształty. Michelangelo posłużył się tu męskimi modelami tak samo jak wcześniej podczas malowania wizerunków Sybilli na sklepieniu Kaplicy Sykstyńskiej. Postacie zostały skupione pomiędzy staruszką w fioletowej szacie a dwiema kobietami w zielonej i czerwonej sukni. Staruszka to pramatka wszystkich żyjących – Ewa. Dwie kobiety to Niobe i jej najmłodsza córka. Matka ma na sobie zieloną suknię z błękitną szarfą. Jej piersi są obnażone. Kolor zieleni tutaj oznacza wdowę. Jej wzrok skierowany jest ku Chrystusowi, przez co stanowi pomost pomiędzy grupą wdów a dziewicami. Plecami do widza siedzi Judyta w zielonożółtej szacie i w fioletowym płaszczu pokutnym. Na głowie ma niebieski czepek z motywem krzyża. Podobny motyw widoczny jest na żagielku przy wejściu do kaplicy, gdzie Judyta przedstawiona została z głową Holofernesa. Judyta kieruje się w stronę kobiety o nagim torsie z wiankiem z włosów na głowie. Za jej rękę łapie inna kobieta w czerwonej szacie z białym welonie na głowie. Barwy kobiet są barwami symbolizującymi Kościół, a grzeszna żółć – Synagogę. Pomiędzy dwiema kobietami klęczy inna odziana w srebrny płaszcz i w złotą szatę okrywającą dolne partie ciała. Na głowie ma również upleciony z włosów wieniec. Według interpretacji, jest to symbol gołębicy, o której jest mowa w Psalmie 67. Jej strój jest bardzo podobny do stroju Sybilli libijskiej, namalowanej na sklepieniu kaplicy autorstwa Luki Signorelliego. Twarz kobiety zwrócona jest ku widzowi, zapraszając go niejako do udziału w scenie. Ona sama opiera się o kobietę w błękitnym płaszczu kontemplacji, a ta z kolei wyciąga ramiona ku innej znajdującej się na wyższym poziomie obłoków. Jej gest nie pozostaje niezauważony i odpowiada na niego inna z wieńcem z włosów na głowie. Postać na górze to prawdopodobnie Estera. Na nią spogląda stara kobieta w szarej szacie. Jest to wizerunek Sybilli perskiej, choć jej wizerunek przypomina Sybillę kumańską ze sklepienia. Obok Estery siedzi kobieta z obnażonymi piersiami, co może sugerować, iż jest matką. Jest to Sybilla erytrejska. Spogląda ona na Chrystusa i gestem lewej ręki wskazuje na kobiety chcące wspiąć się do wyższych partii chmur. Liczba kobiet w tej części fresku, wyłączając Niobe i jej córki oraz Judytę, odpowiada liczbie dziesięciu Sybill.
Mniej więcej pośrodku tej grupki, w oczy rzuca się naga postać kobiety z niebieskim welonem na głowie spływającym w dół. Postać przedstawia Rachelę zwróconą ku swej towarzyszce Lei, która wyciąga do niej dłoń, jak gdyby przyjmowała od niej dar. Postaciom przygląda się czarnoskóra postać widoczna za plecami Racheli. Jest to żona Chama, syna Noego. Nad nią widoczna jest twarz kobiety ze złocistymi włosami i z błękitną wstążką na głowie. Jest to małżonka Sema. Za Sybillą erytrejską widoczna jest kobieta w białej szacie ze złożonymi do modlitwy dłońmi. Jest to personifikacja wiary. Nad jej plecami widoczny jest szafranowy pas rozeznania duchowego. Obok widoczna jest postać w czerwonej szacie uosabiającą miłość. Po prawej stronie z kolei, nieco wyżej widoczna jest kobieta w zielonym płaszczu spoglądająca w górę. Jest to personifikacja nadziei, a jednocześnie wizerunek żony Noego. Ona wraz z kobietą w białej szacie spoglądają w górę na proroka Jeremiasza.Po lewej stronie na impoście łuku widoczna jest postać starej kobiety z obnażonymi piersiami o bardzo opalonej karnacji. Kobieta zakrywa głowę szarobiałym welonem, a jej płaszcz w kolorze fioletowym oznaczającym pokutę okrywa jej kolana. Jest to Ewa – matka wszystkich żyjących, która po dopuszczeniu się grzechu przez całe życie pokutuje za swoją winę.
Święci mężczyźni i wyznawcy.
W części górnej, po lewej stronie w głębi, w ciemnych włosach przedstawiony został prorok Ozeasz. Zasłania go kobieta w zielonej szacie – prawdopodobnie jego żona Gomer. Według Starego Testamentu, Bóg rozkazał prorokowi ożenienie się z nierządnicą, by w ten sposób wyjaśnić ludowi wiarołomną relację pomiędzy Izraelem a Bogiem. Z prawej strony widoczna jest postać Natana w siwych włosach wskazującą na Dawida i Betszebę. Poniżej niego można rozpoznać trzeciego sprawiedliwego władcę wymienionego w Starym Testamencie, a mianowicie króla Assę. Postać z siwą brodą to Apostoł Paweł, a obok niego w niebieskim czepku z dłońmi złożonymi do modlitwy stoi jego uczennica Tekla.
Po prawej stronie, od postaci sprawiedliwych mężczyzn, Michelangelo umieścił grupę wyznawców. Obie grupy łączy potężna postać z krzyżem – prawdopodobnie jest to Szymon z Cyreny. Wokół krzyża skupia się kilka postaci. U dołu kobieta w szafranowej szacie pokutnej całuje relikwie. Powyżej dwie dłonie próbują ją złapać. Jeszcze wyżej widoczna jest stara postać z siwą brodą i łysiną na głowie, ubrana w białą szatę. Nad nim muskularny mężczyzna w czerwonej szacie przygotowuje się do odebrania krzyża z rąk Szymona. Ten fragment fresku ukazujący pożądanie krzyża jest nawiązaniem do wersetu z Listu św. Pawła do Galatów: "jeden drugiego brzemiona noście" (Ga 6,2). Kolory ponownie mają tu swoje znaczenie, a ich interpretacja mówi o wierze, która kontempluje krzyż a miłość przejmuje od bliźniego. Dopełnieniem przesłania jest głowa kobiety, po lewej stronie widoczna obok postaci z krzyżem. Jej spojrzenie ku widzowi i zielona szata mówi o pokładaniu nadziei w krzyżu. Nad nią siedzi brodaty mężczyzna z przewieszonym przez kolano czerwonym płaszczem mieniącym się bielą. jego prawa ręka wskazuje Szymona a wzrok skierowany jest ku Chrystusowi. By zaakcentować kierunek jego spojrzenia Michelangelo umieścił innego wyznawcę powyżej, który palcem wskazuje na Jezusa Sędziego i ufnie spogląda w jego stronę.
Tuż obok górnej części krzyża, po lewej stronie Michelangelo umieścił kilka tajemniczych postaci. W zielonym kapturze głęboko nasadzonym na oczy, widoczna jest podobizna samego artysty. Obok z głębokiego cienia wyławia się podobizna jego przyjaciela Cavaliera, a z prawej strony nad głową brodatego mężczyzny w jasnofioletowym kapturze umieszczona została kobieta przypominająca swym profilem Victorię Colonny. Po raz drugi więc Michał Anioł ukazuje swój autoportret na fresku w bliskim towarzystwie swoich przyjaciół.Kolejne postacie odzwierciedlają ruch odśrodkowy. Na głównym planie tej sceny widoczna jest naga postać mężczyzny, odwrócony do tyłu i spoglądająca na kobietę w białym welonie. Inny młodzieniec o złotych włosach i w złotej szacie obejmuje ją ramieniem dotykając prawą dłonią policzka nagiego mężczyzny. Postacie te prawdopodobnie przedstawiają św. Monikę i Ojca Kościoła, świętego Augustyna. Według tej interpretacji druga postać widoczna na pierwszym planie to Święty Ambroży. Wśród pozostałych można rozpoznać św. Grzegorza i św. Hieronima. Wspomniana wcześniej kobieta uznana za personifikację nadziei to św. Eustachia. Była ona uczennicą Hieronima i razem z nim wiodła życie zakonne w Betlejem. Hieronim właśnie jej zadedykował przekład Starego Testamentu, stąd umieszczenie jej w obecności świętego. Bliskie umieszczenie postaci Eustachii koło krzyża ma natomiast nawiązywać do jej ascetycznego życia. Za Ambrożym widoczna jest postać kobiety w zielonej szacie z dłońmi złożonymi do modlitwy. Za nią widoczna jest głowa starego mężczyzny. Obie postacie to święta Scholastyka i jej brat, święty Benedykt. Między nimi znajduje się bardzo słabo widoczna twarz należąca do świętego Maura lub świętego Placyda.
Pozostałe postacie powyżej zostały przedstawione inaczej niż w dotychczasowej ikonografii: zamiast uradowanych, lecz powściągliwych mężczyzn witających się z sobą za pomocą gestów, Michał Anioł przedstawił nagie postacie rzucające się w ramiona. Wśród grupy na pierwszy plan wysuwa się postać młodzieńca w turbanie na głowie, podtrzymującego dłoń Ambrożego. Za nim po prawej stronie znajduje się starzec z długą białą brodą. Jest to protoplasta wszystkich ludzi, Adam. Przed nim można wyróżnić cieszących się dwóch nagich młodzieńców namiętnie całujących się. Za nimi z kolei widoczna jest ponura postać Dantego, a nieco z boku kolejnych dwóch młodzieńców całujących się. Po prawej stronie widoczna jest postać starca z brodą i młodzieńca trzymająca i całująca w zarost. Według innych interpretacji postacie za Adamem przedstawiają jego rodzinę. I tak za Adamem rozpoznać można jego syna Abla, mężczyzna w zielonej szacie to Set, a postać w którą się wpatruje to jego syn Enosz. Inną postacią wyróżniającą się z tłumu jest brodaty starzec w zielonej szacie. Jest to Noe. Wokół niego stoją jego synowie: czarnoskóry Cham – protoplasta ludów afrykańskich, Sem oraz Jafet, od którego pochodzą ludy indoeuropejskie, a który jest przedstawiony jako młodzieniec w turbanie na głowie.
Męczennicy.
Poniżej grupy świętych mężczyzn znajduje się grupa osób będących męczennikami Kościoła katolickiego. Postacie skupione zostały na obłoku. Po lewej stronie u dołu widoczna jest głowa kobiety, wystająca obok białych spodni tyłem stojącego mężczyzny, kojarzonego z Danielem. Jest to wspomniana w Księdze Daniela Zuzanna, która została skazana na śmierć na podstawie fałszywych zeznań. Według Pisma Świętego Daniel miał udowodnić jej niewinność. On sam spogląda na trzy postacie ubrane w zieloną, czerwoną i fioletową szatę. Mężczyznami są prawdopodobnie trzej towarzysze Daniela ocaleni przed śmiercią w rozpalonym piecu. Według Księgi Daniela młodzieńcy zostali skazani na śmierć, mimo iż byli niewinni, a od cierpień uratował ich anioł. Interpretację taką potwierdza środkowy mężczyzna, który wskazuje na koło Katarzyny, które zgodnie z tradycją zostało zniszczone przez anioła. Z prawej stronie namalowany został młodzieniec w szafranowym płaszczu rozeznania duchowego, z krzyżem u boku. Jest to tzw. "dobry łotr", który umierając wraz z Jezusem na krzyżu jako jedyny wierzył w jego niewinność i boskość. Chrystus obiecał mu, iż znajdzie się w raju (Łk 23, 43). Dalej na prawo od łotra, znajdują się kolejni męczennicy – święty Błażej i święta Katarzyna. Katarzyna pierwotnie była przedstawiona nago (można to zobaczyć na wczesnych kopiach Sądu Ostatecznego) jednakże później otrzymała domalowaną szatę. Święta trzyma połamane koło, jej narzędzie męki, i pokazuje je mężczyznom pragnących dostać się do góry, a których powstrzymują aniołowie. Wizerunek stojącego za nią Błażeja również uległ zmianie. Pierwotnie jego głowa skierowana była w dół, a wzrok spoczywał na jednego z aniołów. Błażej został ukazany z żelaznymi zgrzebłami, które według tradycji rozszarpało jego ciało. Po prawej od Katarzyny klęczy święty Sebastian, trzymający w lewej dłoni wiązkę strzał. On również padł ofiarą "majtkarzy" a narządy płciowe zostały okryte materiałem namalowanym techniką "al secco". Za Sebastianem widoczne są trzy postacie kobiet ubranych na zielono, błękitno i czerwono; ta ostatnia ma włosy uczesane jak oblubienica, pozostałe głowy mają okryte welonem. Wszystkie trzy skierowane są na ku duszom wspinającym się do nieba, ukazana w zielonej szacie siostra wskazuje na zgrzebła Błażeja. Według tradycji dwie kobiety z welonami są siostrami Praksedą i Pudencjaną i były związane z przedstawionymi obok męczennikami. Trzecia kobietą jest męczennica, święta Agnieszka. Według interpretacji Pfeiffera Michał Anioł malując męczenników nawiązywał do fragmentu Apokalipsy św. Jana (Ap 6, 10).
Strefa wstępujących do nieba.
Poniżej grup męczenników, świętych mężczyzn i kobiet,znajduje się kolejny poziom fresku, na którym Michał Anioł przedstawił wstępujących do nieba. W centralnej części, wokół której rozgrywane są sceny wstąpienia, znajduje się grupa jedenastu aniołów Apokalipsy dmących w trąby na znak zbliżającej się godziny Sądu. Dwóch z nich trzyma ciężką Księgę Apokalipsy, czyli księgę ze spisem potępieńców. Są ubrani odpowiednio w zielony płaszcz nadziei oraz w szkarłatna szatę rozeznania duchowego. Sześciu aniołów dmie w złote trąby. Prócz jednego, pozostali mają na sobie różnokolorowe szaty. Mały anioł w czerwonej szacie po prawej stronie, symbolizuje cnotę miłości, a trąbę kieruje ku grupie błogosławionych. Przed nim znajduje się ciemnoskóry anioł w fioletowej szacie, a jego trąba skierowana jest ku potępieńcom. Koło nich widoczny jest anioł z trąbą oparta na ramieniu. Poniżej znajduje się anioł w zielonej szacie z przygotowaną trąba skierowaną do piekła. Pośrodku znajduje się nagi anioł, a po lewej stronie znajdują się trzej inni w błękitnej, zielonej i czerwonej szacie, co według interpretacji ma oznaczać, iż "kontemplacja, nadzieja i miłość ma pomagać wejść do nieba tym, którzy powstali z martwych".
Po lewej stronie, malarz umieścił scenę zmartwychwstania. Dusze zbudzone przez siedmiu aniołów Apokalipsy widocznych w centralnej osi dzieła wychodzą z ziemi i wzlatują ku niebu. Za nimi demony piekieł próbują je zatrzymać i ściągnąć z powrotem w dół. Na skraju po lewej stronie widoczne są dwie postacie: kobieta w białej szacie umarłych i druga w zielonej szacie raju. Pierwsza chwyta za dłoń wystającą z obłoków i pomaga jej wejść do nieba. Pomiędzy nimi znajduje się nagi mężczyzna wciągany do nieba przez innego. Genitalia mężczyzny zakryte są szarą szatą, która jest kolejnym dowodem ingerencji cenzury. Pomiędzy jego nogami widoczna jest postać w fioletowej szacie, co ma symbolizować pokutę prowadząca do nieba. Wśród pozostałych postaci po lewej stronie widoczny jest ksiądz błogosławiący powstające dusze, co może stanowić odniesienie do poglądów iluministycznych na temat wieku przyjmowania chrztu. W innej scenie wznoszenia dusz widoczny jest detal wznoszenia za pomocą różańca. Scena może odnosić się do nauk Valdesa mówiących, iż łaskę Boską można uzyskać za pomocą modlitwy, a nie ślepego posłuszeństwa. Codzienna modlitwa różańcowa miała przybliżyć wiernego do Boga i zbawienia. Taki sposób przedstawienia zbawionych również odbiegał od dotychczasowego, gdzie zbawieni to ci, którzy poprzez łaski i hojność wobec Kościoła, np. ufundowanie kościoła czy kaplicy, doczekiwali się łaski Bożej.
Po prawej stronie znajduje się scena zrzucania grzeszników w czeluści piekieł. Cała scena to jedna wielka walka aniołów i dusz. Potępione dusze symbolizują poszczególne grzechy i przewinienia, głównie siedem grzechów głównych: pychę, chciwość, nieczystość, zazdrość, nieumiarkowanie w jedzeniu i piciu, gniew, lenistwo. Postać przedstawiona do góry nogami to symonia, czyli chciwość. U jej boku widoczna jest sakiewka. Pomysł tej postaci Michał Anioł zaczerpnął z "Piekła" autorstwa Dantego. W czasach malarza ten proceder był powszechnie stosowany i był on przez niego potępiany. Powieszona postać z głową w dół jest karykaturą męczeństwa św. Piotra; ma ona dwa klucze wiszące u boku, złoty kolor sakiewki i czerwony sznur są barwami Watykanu. Z prawej strony widoczna jest Lubieżność ciągnięta w dół za jądra. Kobieta błąkająca się po sklepieniu uosabia lenistwo.
Pomiędzy aniołami a duszami potępionymi znajduje się w odosobnieniu postać chowająca w dłoni twarz. To alegoria żalu za grzechy.
Piekło.
W dolnej części fresku Michał Anioł przedstawił łódź Charona przewożącego dusze. W dotychczasowej ikonografii postać ta nie występowała i została zaczerpnięta z "Boskiej komedii" Dantego tworząc swoistą ilustrację do III pieśni "Piekła": Wśród postaci Anioł umieścił podobiznę znienawidzonego przez Florentczyków, fanatycznego kaznodziei Girolama Savonaroli. Savonarola był mnichem, w sposób bezwzględny walczącym z wolnością słowa i sztuki, jakie panowała w ówczesnej Florencji, a gdzie również przebywał Michelangelo. Jego postać i głos na długo utkwiła w pamięci mistrza; po czterdziestu latach umieścił go na fresku Sądu Ostatecznego w miejscu najgłębszym i najdalszym, w czeluściach piekielnych, gdzie nikt nie idzie mu z pomocą. Wśród ciał widoczna jest wyraźnie postać z oślimi uszami i owinięta wężem kąsającym jego genitalia. Był to Minos, sędzia świata podziemnego Hadesu. Jego rysy do złudzenia przypominają rysy papieskiego zarządcy, mistrza ceremonii Biagio da Cesena. Michał Anioł nie lubił papieskiego wysłannika za jego arogancję i by dać upust swojej niechęci nadał greckiemu królowi kochającemu złoto twarz da Ceseny. W ten sposób skazał go na wieczne potępienie. Była to ostatnia postać namalowana przez Michelangelo we fresku. W 1541 roku odsłonięto dzieło i poza wieloma głosami oburzenia z powodu innowacyjnego przedstawienia tematu oraz wszechobecnej golizny, od razu zauważono postać podobną do drugiej osoby pod względem władzy w Watykanie. Według relacji Biagio miał paść na kolana przed papieżem i prosić go o usunięcie go z fresku, lecz ten odparł mu: "Mój synu, Wszechmocny dał mi władzę nad niebem i ziemią, ale jeśli chcesz wydostać się z piekieł, musisz porozmawiać z Michałem Aniołem".
Michał Anioł malując fresk zastosował odwróconą perspektywę. Górne postacie i sceny są znacznie większe od tych przedstawionych w dolnej części malowidła. Zastosowanie takiego zabiegu powoduje, iż widz lepiej widzi oddalone postacie i nie są one dla niego niewidoczne. Po odsłonięciu fresku opinie na jego temat były podzielone. Obok podziwu nad kunsztem mistrza więcej było słychać głosów oburzenia i dezaprobaty z powodu wielości nagich ciał poskręcanych w każdą stronę. Papież Paweł IV polecił dwóm innym artystom, Daniele da Volterra zwanemu później "majtkarzem" oraz Girolamie da Fano, na miesiąc przed śmiercią Michała Anioła, zakrycie nagości.
Symbolizm i elementy kabały w Sądzie Ostatecznym.
Michał Anioł, jako znawca kabały i tradycji żydowskiej, umieścił we fresku kilka elementów kabalistyki. Dzieło jest wyrazem równowagi świata. Po lewej stronie, po stronie Matki Boskiej, znajdują się symbole Chesed, żeńskie pierwiastki Drzewa Życia. Po drugiej stronie mamy symbole władzy i sądu czyli Gewura – Din. Pośrodku fresku znajduje się zgodnie z naukami kabalistycznymi drabina Jakubowa w postaci rusztu św. Wawrzyńca. Michał Anioł malując fresk przekazał wiele własnych myśli i poglądów. Ukazał swojego kochanka, przekazał szacunek dla Żydów, dezaprobatę dla poczynań polityki watykańskiej, pokazał nowatorskie techniki oraz neoprotestanckie poglądy wynikające ze znajomości z Vittorią Colonną.

</doc>
<doc id="2286364" url="https://pl.wikipedia.org/wiki?curid=2286364" title="Dixit Dominus (Händel)">
Dixit Dominus (Händel)

Dixit Dominus g-moll (HWV 232, ChA 38, HHA III/1) – sakralna kompozycja Georga Friedricha Händla do tekstu psalmu 110 (109), napisana w 1707 roku .
Historia.
Jesienią 1706 roku Händel skomponował w Hamburgu dwie opery: "Florindo" HWV 3 oraz "Daphne" HWV 4. Opery zamówił u Händla kompozytor i dyrektor opery w Hamburgu Reinhard Keiser. W związku z tym, że Händel nie miał żadnego wpływu na przedstawienia oper (Keiser w obawie, by spektakl nie okazał się „zbyt poważny”, włączył do "Daphne" intermezzo "Die lustige Hochzeit (Ucieszne wesele)"), postanowił opuścić miasto i nikomu nic nie mówiąc (nie pożegnał się nawet ze swoim bliskim przyjacielem Johannem Matthesonem), nagle, udał się w podróż do Włoch.
Florencja była prawdopodobnie pierwszym miastem we Włoszech, które odwiedził Händel. Przybył tam na zaproszenie Gian Gastonea de' Medici, późniejszego wielkiego księcia Wielkiego Księstwa Toskanii, którego poznał wcześniej w Hamburgu. 14 stycznia 1707 roku Händel przybył do Rzymu. W tym czasie poznał wiele osób ze świata muzyki (Arcangelo Corelli, Alessandro Scarlatti, Domenico Scarlatti), sztuki, polityki (markiz Francesco Maria Ruspoli) a także kardynałów – mecenasów sztuki (Benedetto Pamphilj, Pietro Ottoboni, Carlo Colonna). Powstały wtedy kantaty włoskie. W marcu rozpoczął prace nad oratorium "Il Trionfo del Tempo e del Disinganno" HWV 46a do tekstu kardynała Benedetto Pamphiljego, które zostało wystawione w czerwcu 1707 roku prawdopodobnie w pałacu u kardynała Pietro Ottoboniego.
Utwory napisane podczas pobytu G.F. Händla u kardynała Carlo Colonny w 1707 roku:
Händel zaczął komponować "Dixit Dominus" we Florencji pod koniec 1706 roku. Dzieło zostało ukończone w kwietniu 1707 roku, na rękopisie można przeczytać: „S.D.G. G. F. Hendel, 1707 li d’Aprile. Roma”. Kompozycja została wykonana po raz pierwszy 16 lipca 1707 z okazji nabożeństwa Nieszporów Karmelitów w Santa Maria in Monte Santo w Rzymie przy Piazza del Popolo ku czci Marii Dziewicy (być może z okazji upamiętnienia ofiar silnego trzęsienia ziemi, jakie nawiedziło środkowe Włochy w 1703 roku) razem z "Haec est regina virginum" HWV 235, "Laudate pueri dominum" HWV 237, "Saeviat tellus" HWV 240 oraz "Te decus virginum" HWV 243. Z dużym prawdopodobieństwem cztery ostatnie utwory mogły zostać skomponowane specjalnie na tę okazję. "Dixit Dominus" został jednak skomponowany kilka miesięcy wcześniej, być może na inną okazję, i nie można łączyć tej kompozycji z tym wydarzeniem. Jedynym utworem, który można wiązać wydarzeniem upamiętnienia trzęsienia ziemi, jest kantata "Donna, che in ciel" HWV 233, wykonana 1 (lub 2) lutego 1708 roku w bazylice Matki Bożej Ołtarza Niebiańskiego w Rzymie. Ciekawym pomysłem wydaje się umieszczenie Nieszporów G.F. Händla pomiędzy "Vespro Della Beata Vergine" Claudia Monteverdiego z 1610 roku a "Vesperae Solennes de Confessore" KV 339 Wolfganga Amadeusa Mozarta z 1780 roku. Z pewnością nabożeństwo Nieszporów z 1707 roku, które celebrował kardynał C. Colonna, było znakomitą okazją dla prezentacji talentu przez 22-letniego kompozytora. Inna teoria głosi, że "Dixit Dominus" został skomponowany jako "psalmus in tempore belli" ("psalm na czas wojny") podczas obecności hiszpańskiego ambasadora Juana Francisco Pacheco, książę de Uceda w miasteczku Frascati na północ od Rzymu Również i w tym przypadku nie ma na to wystarczających dowodów.
Części utworu oraz obsada: 
Obsada: Chór: Sopran I, II, Alt, Tenor, Bas, Skrzypce I, II, Altówki I, II, basso continuo
Obsada: Alt, basso continuo
Obsada: Sopran I, Skrzypce I, II, Altówki I, II, basso continuo
Obsada Chór: Sopran I, II, Alt, Tenor, Bas, Skrzypce I, II, Altówki I, II, basso continuo
Obsada: Chór: Sopran I, II, Alt, Tenor, Bas, Skrzypce I, II, Altówki I, II, basso continuo
Obsada: Sopran I solo, Sopran II solo, Chór: Sopran I, II, Alt, Tenor, Bas, Skrzypce I, II, Altówki I, II, basso continuo
Obsada: Sopran I solo, Sopran II solo, Chór: Sopran I, II, Alt, Tenor, Bas, Skrzypce I, II, Altówki I, II, wiolonczela, basso continuo
Obsada: Chór: Sopran I, II, Alt, Tenor, Bas, Skrzypce I, II, basso continuo
Obsada dzieła jest charakterystyczna dla muzyki włoskiej, zwłaszcza włoskiej muzyki religijnej: soliści: sopran, alt; chór mieszany (sopran I, II, alt, tenor, bas) oraz orkiestra smyczkowa (skrzypce I, II, altówka I, II) i basso continuo. W składzie orkiestry brak jest instrumentów dętych (flety, oboje, fagoty, trąbki) oraz kotłów.
Utwór został skomponowany w stylu religijnej muzyki włoskiej, którą szczególnie reprezentowali m.in.: Giacomo Carissimi, Alessandro Stradella, Alessandro Scarlatti, Antonio Vivaldi. Najsłynniejszym fragmentem jest chóralne otwarcie kompozycji, przepełnione dramatyzmem i wzniosłością. "Dixit Dominus" jest jedną z najpopularniejszych kompozycji religijnych Händla.

</doc>
<doc id="2286365" url="https://pl.wikipedia.org/wiki?curid=2286365" title="Enea Zhegu">
Enea Zhegu

Enea Zhegu też jako: Enea Zheku (ur. 9 lipca 1964 w Tiranie, zm. 29 maja 2022 tamże) – albański aktor. 
Życiorys.
Ukończył studia na wydziale aktorskim Instytutu Sztuk w Tiranie. Występował na scenie Teatru Ludowego w Tiranie.
Na dużym ekranie zadebiutował w wieku 12 lat. W 1976 został zaangażowany przez reżysera Dhimitra Anagnostiego do jednej z głównych ról w filmie fabularnym "Lulëkuqet mbi mure". Jako dziecko wystąpił jeszcze w dwóch filmach. Po ukończeniu studiów wystąpił w głównej roli w filmie "Një jetë më shumë".
W latach 90. wyemigrował do Grecji, a następnie do Włoch. W 2006 powrócił do Tirany, gdzie rozpoczął działalność gospodarczą (był właścicielem restauracji Vila 31), nie wracając już do aktorstwa.

</doc>
<doc id="2286375" url="https://pl.wikipedia.org/wiki?curid=2286375" title="Hugh Edwards">
Hugh Edwards

Hugh Robert Arthur Edwards (ur. 17 listopada 1906 w Woodstock, zm. 21 grudnia 1972 w Southampton) – brytyjski wioślarz. Dwukrotny medalista olimpijski z Los Angeles.
Zawody w 1932 były jego jedynymi igrzyskami. Triumfował w dwójce bez sternika (wspólnie z Lewisem Clive'em oraz w czwórce bez sternika, osadę tworzyli również John Badcock, Jack Beresford i Rowland George.
W 1931 roku wstąpił do RAFu. W trakcie II wojny światowej służył w RAF Coastal Command, osiągając stopień kapitana. Armię opuścił w 1946 roku.

</doc>
<doc id="2286379" url="https://pl.wikipedia.org/wiki?curid=2286379" title="Utrecht Te Deum">
Utrecht Te Deum

Utrecht Te Deum – sakralna kompozycja Georga Friedricha Händla, jaką wykonał 7 lipca 1713 roku w katedrze św. Pawła w Londynie wraz z "Utrecht Jubilate" z okazji podpisania Traktatu Utrechckiego.
Dzieło nawiązuje do angielskich tradycji muzycznych, zwłaszcza do muzyki Henry'ego Purcella. Pomimo händlowskich nawiązań do Purcella, "Utrecht Te Deum" wyraża indywidualny styl Händla, bardziej skłonny do podniosłości. "Utrecht Te Deum" to jedna z pierwszych chóralnych kompozycji angielskich Händla. 

</doc>
<doc id="2286392" url="https://pl.wikipedia.org/wiki?curid=2286392" title="Switch (DJ)">
Switch (DJ)

Switch – brytyjski didżej, tekściarz, inżynier dźwięku i producent muzyczny, znany przede wszystkim z pracy z wokalistką M.I.A.
Kariera.
Switch, jedna z najważniejszych postaci gatunku fidget house, prowadzi własną wytwórnię muzyczną Dubsided, a także inną wytwórnię – Counterfeet, którą założył w 2006 roku wraz z producentem Sindenem. Switch wydał wiele własnych singli, jednak znany jest również z działalności producenckiej oraz tworzenia remiksów innych utworów.
W 2009 roku Switch rozpoczął współpracę z producentem Diplo (którego poznał za pośrednictwem M.I.A.), której efektem była premiera wspólnego albumu "Guns Don't Kill People... Lazers Do", wydanego pod pseudonimem Major Lazer.
Switch znany jest w środowisku muzycznym przede wszystkim z współpracy z wokalistką M.I.A. Uczestniczył on w produkcji jej dwóch albumów: "Arular" i "Kala". Kompletując ten drugi, Switch odwiedził z M.I.A. studia nagraniowe w Indiach oraz w Trynidadzie i Tobago, przyznając w jednym z wywiadów: "Kiedy odwiedzasz miejsca takie jak Indie czy Jamajka, wprowadza to twoje myśli na zupełnie nowe tory, do których nie przywykliśmy w życiu codziennym. Ich muzyka jest ich głosem; wykorzystują ją do polityki czy religii. Ludzie, których życie jest walką, wykorzystują muzykę, by wyrazić swoje frustracje albo zwyczajnie świętować."
Jest współautorem czterech utworów z albumu Christiny Aguilery "Bionic" (2010).

</doc>
<doc id="2286393" url="https://pl.wikipedia.org/wiki?curid=2286393" title="Christian Mejdahl">
Christian Mejdahl

Christian Mejdahl (ur. 31 grudnia 1939 w Tvøroyri) – duński polityk, rolnik i samorządowiec, działacz partii Venstre, długoletni poseł do Folketingetu, w latach 2003–2007 jego przewodniczący.
Życiorys.
Urodził się na Wyspach Owczych. Absolwent szkoły rolniczej Hammerrum Landbrugsskole (1962), w latach 1965–2000 prowadził własne gospodarstwo rolne. Zaangażował się w działalność polityczną w ramach liberalnej partii Venstre. Był radnym (1970–1988) i burmistrzem (1974–1987) miasta Løgstør. Od 1987 do 2007 sprawował mandat deputowanego do Folketingetu. W latach 1990–2001 był wiceprzewodniczącym, od 2001 do 2003 przewodniczącym frakcji parlamentarnej Venstre. W marcu 2003 wybrany na przewodniczącego parlamentu po śmierci Ivara Hansena, funkcję tę pełnił do listopada 2007.

</doc>
<doc id="2286394" url="https://pl.wikipedia.org/wiki?curid=2286394" title="Doksologia mała">
Doksologia mała



</doc>
<doc id="2286395" url="https://pl.wikipedia.org/wiki?curid=2286395" title="John Badcock">
John Badcock

John Charles "Felix" Badcock (ur. 17 stycznia 1903 w West Ham, zm. 29 maja 1976 w Petersfield) – brytyjski wioślarz. Dwukrotny medalista olimpijski.
Brał udział w dwóch igrzyskach (IO 28, IO 32), na obu zdobywał medale. W 1928 był drugi w ósemce, cztery lata później triumfował w czwórce bez sternika. Osadę tworzyli również Hugh Edwards, Jack Beresford i Rowland George.
Jego żona Joyce Cooper była medalistką olimpijską w pływaniu. Ich synowie także byli wioślarzami.

</doc>
<doc id="2286406" url="https://pl.wikipedia.org/wiki?curid=2286406" title="Uppsalski model internacjonalizacji">
Uppsalski model internacjonalizacji

Uppsalski model internacjonalizacji (tzw. Model Uppsala lub U-Model) – jedna z etapowych teorii internacjonalizacji przedsiębiorstw zakładająca sekwencyjne przechodzenie przedsiębiorstwa przez kolejne etapy w procesie jego umiędzynarodowienia. Twórcami tej teorii z lat 70. XX wieku są skandynawscy ekonomiści Jan Johanson oraz Fin Wiedersheim-Paul, a następnie teoria była rozwijana przez Jana Johansona oraz Jana-Erika Vahlne. Nazwa modelu etymologicznie pochodzi od nazwy szwedzkiej miejscowości, bowiem trzej autorzy modelu są pracownikami Uniwersytetu w Uppsali.
Miejsce modelu Uppsala w teoriach internacjonalizacji.
Teorie i modele internacjonalizacji przedsiębiorstwa mają na celu wyjaśnienie skomplikowanych procesów gospodarczych zachodzących w przedsiębiorstwach. Są one konstrukcją teoretyczną mającą na celu uproszczone odwzorowanie rzeczywistości i z reguły przedstawiają idealne (modelowe) rozwiązania weryfikowalne przy spełnieniu pewnych a priori przyjętych założeniach, jak we wszystkich naukach społecznych rozwiązanie to nie daje nam pełnego obrazu i jest zmienne w czasie. Żaden z modeli nie ma charakteru matematycznego, czyli nie opisuje zjawiska w sposób kompletny. Modele internacjonalizacji wyjaśniają jedynie pewien – wybrany przez autora lub autorów danej koncepcji – aspekt umiędzynarodowienia przedsiębiorstwa w sposób teoretyczny.
Poszczególne modele internacjonalizacji przedsiębiorstw próbują wyjaśnić przyjęty aspekt internacjonalizacji i odnoszą się (w zależności od modelu do jednego lub kilku aspektów) do następujących problemów badawczych:
Model uppsalski należy do grupy modeli etapowych internacjonalizacji. Jest głównym i wiodącym modelem w ramach teorii etapowych. Wyjaśnia on jak? przebiega proces internacjonalizacji przedsiębiorstwa. Zakłada on, że przedsiębiorstwo umiędzynaradawiając swoją działalność przechodzi pewne etapy od działalności na rynku krajowym, aż po podjęcie sprzedaży i produkcji poza granicami danego kraju.
Zarys historyczny.
Początkowo wszystkie kwestie związane z internacjonalizacją były analizowane w teoriach makroekonomicznych, względnie mezoekonomicznych w ramach subdyscypliny międzynarodowe stosunki gospodarcze. Powstawały wtedy teorie handlu międzynarodowego czy teorie bezpośrednich inwestycji zagranicznych. Geneza teorii internacjonalizacji przedsiębiorstwa "sensu stricto" (na poziomie mikroekonomicznym oraz w ramach nauk o zarządzaniu) datowana jest na lata 50. XX wieku (np. paradygmat eklektyczny Dunninga). Według Mariana Gorynii „Wśród koncepcji internacjonalizacji firmy największą popularność zdobył tzw. model uppsalski”. Model ten po raz pierwszy opublikowano w 1975 (Jan Johanson oraz Fin Wiedersheim-Paul), następnie zmodyfikowano w 1977 (Jan Johanson oraz Jan-Erik Vahlne) oraz poddano rozwinięciu w 1978 (Fin Wiedersheim-Paul, Hans C. Olson oraz Lawrence S. Welch). Wśród modeli etapowych wyróżnia się kilkadziesiąt różnych modeli, mniej lub bardziej bazujących na modelu uppsalskim, choć „jedynie” kilkanaście z nich uznaje się za modele wiodące. Modele i teorie internacjonalizacji powstawały równolegle, są w stosunku do siebie zarówno komplementarne, jak i substytucyjne.
Założenia i zmienne modelu Uppsala.
Podstawę teoretyczną dla modelu stanowią dwie wcześniejsze teorie ekonomiczne, a mianowicie teoria behawioralna oraz teoria oparta na zasobach. Model opiera się na koncepcji wiedzy empirycznej. Przyjmuje się, że zachowanie przedsiębiorstwa w procesie internacjonalizacji jest zdeterminowane posiadaną przez nie wiedzą praktyczną.
Model zbudowano na czterech czynnikach. Czynnikami stałymi są V1 wiedza rynkowa oraz V2 zaangażowanie rynkowe. Czynnikami zmiennymi są natomiast V3 zaangażowanie decyzyjne oraz V4 bieżąca działalność. Wraz z rozwojem w przedsiębiorstwie wiedzy o rynkach zagranicznych (V1) wzrasta zaangażowanie zasobów przedsiębiorstwa na rynku zagranicznym (V2), przy czym te dwa czynniki statyczne wpływają na dwa czynniki dynamiczne (V3 oraz V4), bowiem wiedza determinuje i wywołuje zachowanie decyzyjne w zakresie dalszej internacjonalizacji, co z kolei wpływa na intensywność internacjonalizacji, czyli bieżącą działalność. Czynniki dynamiczne z kolei, wywołując sprzężenie zwrotne, wpływają na czynniki statyczne, czyniąc model dynamicznym.
Cykliczny charakter tego procesu sugeruje, że internacjonalizacja na ogół przebiega małymi krokami. Internacjonalizacja przedsiębiorstwa jest bowiem długotrwałym i powolnym procesem.
Mechanizmy modelu Uppsala.
Model wykorzystuje mechanizm dystansu psychicznego, tłumacząc zaangażowanie przedsiębiorstw w działalność międzynarodową. Początkowo przedsiębiorstwa wolą wchodzić na rynki krajów, z którymi dystans psychiczny jest mniejszy. Chodzi tutaj o takie wymiary jak język, kultura, poziom edukacji, poziom rozwoju gospodarczego, system polityczny czy system prawny.
Model ten kładzie nacisk na, zakorzeniony w teorii organizacji i zarządzania, mechanizm uczenia się organizacji. W wyniki nabywania wiedzy (uczenia się) przez przedsiębiorstwo, jego zaangażowanie w działalność za granicą wzrasta. Główną barierą internacjonalizacji jest brak wiedzy.
Etapy modelu Uppsala.
Modele etapowe, w zależności od autorstwa, wyróżniają od 3 do 8 sekwencyjnych etapów. Model Uppsala wyróżnia cztery etapy umiędzynarodowienia przedsiębiorstwa, a mianowicie:
Kolejne rozwinięcie koncepcji wprowadziło do modelu etap zerowy internacjonalizacji, określany mianem internacjonalizacji krajowej, składający się z trzech faz:
Model Uppsala a Model POM.
W literaturze model Uppsala często bywa porównywany do modelu POM (ang. "Product" – "Operation mode" – "Market") ze względu na duże podobieństwo tych obydwu modeli teoretycznych wyjaśniających proces internacjonalizacji przedsiębiorstw.
W obydwu modelach wymagane jest uprzednie zdobycie doświadczenia na rynku krajowym, przed ekspansją na rynki zagraniczne, a ekspansja odbywa się stopniowo według kryterium bliskości geograficznej. W obydwu modelach wymaganą determinantą dalszej ekspansji jest wzrost poziomu wiedzy empirycznej, przy czym model Uppsala mówi, że poziom zaangażowania może również się zmniejszyć lub wygasnąć, jeżeli wydajność przedsięwzięcia nie jest wystarczająca.
Model Uppsala postuluje rozpoczynanie sprzedaży zagranicznej od nieregularnych działań eksportowych, natomiast model POM jako pierwszy etap postuluje regularny eksport (model POM zakłada, że pierwsze rozszerzenie działalności przedsiębiorstwa polega na ekspansji na nowe rynki zagraniczne).
Wnioski płynące z modelu Uppsala.
Z modelu uppsalskiego internacjonalizacji przedsiębiorstw płyną następujące wnioski dla holistycznej teorii umiędzynarodowienia przedsiębiorstwa:
Krytyka modelu uppsalskiego.
Model uppsalski, jak każdy model teorii etapowych, spotyka się z krytyką. Zarzuca się mu dwa niewłaściwe założenia aksjologiczne. Po pierwsze, nie każde przedsiębiorstwo jest zorientowane początkowo na rynek krajowy. Współcześnie coraz częściej spotyka się przedsiębiorstwa, które od początku swojego istnienia działają na rynkach międzynarodowych, a przedsiębiorstwa takie określane są jako urodzeni globaliści (ang. "born global"). Po drugie, nie każde przedsiębiorstwo przechodzi przez wszystkie etapy procesu od pierwszego do ostatniego, przy czym model uppsalski – w odróżnieniu od innych teorii etapowych – dopuszcza pomijalność poszczególnych etapów.

</doc>
<doc id="2286411" url="https://pl.wikipedia.org/wiki?curid=2286411" title="Model Uppsala">
Model Uppsala



</doc>
<doc id="2286414" url="https://pl.wikipedia.org/wiki?curid=2286414" title="U-Model">
U-Model



</doc>
<doc id="2286418" url="https://pl.wikipedia.org/wiki?curid=2286418" title="HMAS Goolgwai">
HMAS Goolgwai

HMAS Goolgwai – trałowiec pomocniczy z okresu II wojny światowej należący do Royal Australian Navy (RAN).
Historia.
Okręt został wodowany 25 sierpnia 1918 jako jeden z trałowców typu Castle zbudowanych w kanadyjskiej stoczni Kingston Shipbuilding Company Limited, nosił wówczas oznaczenie „TR 19”. Okręt został zamówiony przez admiralicję brytyjską, ale wszystkie koszty związane z budową i wyposażeniem okrętu poniosła Royal Canadian Navy.
Po zakończeniu I wojny światowej okręt został wycofany do rezerwy 7 stycznia 1919. W 1920 został on zakupiony przez firmę Rose Street Foundry and Engineering Company Limited z Inverness i przebudowany na trawler. W sierpniu 1926 statek został sprzedany firmie Boston Deep Sea Fishing and Ice Company Limited z Fleetwood, otrzymał wówczas nową nazwę SS „Almeria” (FD117). Dwa lata później w 1928 statek został zakupiony przez australijską firmę Red Funnel Fisheries Ltd z Sydney i został ponownie przemianowany, tym razem na SS „Goolgwai”. Statek wyruszył w podróż z Fleetwood do Sydney 15 września i dotarł do miejsca przeznaczenia wraz z bliźniaczym w grudniu tego roku. Z zachowanych dokumentów wynika, że w latach 1937–1939 „Goolgwai” dokonał 1589 połowów, łącznie łowiąc 521 114 kg ryb.
Po wybuchu II wojny światowej „Goolgwai” został zarekwirowany przez RAN 13 września 1939 jako jeden z pierwszych statków przystosowanych do roli okrętów pomocniczych w służbie RAN (RAN zarekwirował jeszcze dwa inne okręty należące do tej firmy i ). Okręt wszedł do służby jako HMAS „Goolgwai” (FY75) 6 października 1939.
„Goolgwai” początkowo stacjonował w Sydney, w późniejszym czasie patrolował wody w okolicach półwyspu Jork w Queensland. Okręt został przeniesiony do rezerwy 29 października 1945 i zwrócony właścicielowi dopiero 17 czerwca 1947.
29 maja 1955 powracając w połowów, „Goolgwai” w gęstej mgle wszedł na skały w okolicach przylądka Boora. Ze statku uratowano całą załogę i pokładowego kota, zginął tylko zmyty za burtę pies Sluggo. W ciągu kilku następnych dni kadłub statku został rozbity przez gwałtowne sztormy.

</doc>
<doc id="2286425" url="https://pl.wikipedia.org/wiki?curid=2286425" title="Płomień Nowego Orleanu">
Płomień Nowego Orleanu

Płomień Nowego Orleanu ("The Flame of New Orleans") – amerykańska komedia romantyczna z 1941 roku. Film wyreżyserował francuski filmowiec René Clair - był to jego amerykański debiut. Obraz został nominowany do Oscara za najlepszą scenografię.
Fabuła.
Francuzka Claire Ledoux (Marlene Dietrich) opuszcza Europę by rozpocząć nowe życie w Ameryce. Ląduje w Nowym Orleanie, gdzie pracuje jako piosenkarka w saloonie. Jej celem jest jednak znalezienie bogatego mężczyzny, którego mogłaby poślubić. Na jej drodze staje Charles Giraud (Roland Young). O serce Claire stara się także Robert Latour (Bruce Cabot). Wówczas Zolotov (Mischa Auer), który poznał ją jeszcze we Francji, zaczyna rozsiewać plotki o jej rzekomo skandalicznej reputacji w Europie. Claire stara się przekonać wszystkich, że te informacje dotyczą jej kuzynki. 
Jan Józef Szczepański napisał w 1948, że film dotrzymuje "reguł dobrej farsy", mimo że nie jest "ani odkrywczy, ani frapujący". Nazwał go świeżym i pełnym "najautentyczniejszego humoru". Stwierdził też, że "jego pełna wdzięku błahość daje satysfakcję przyjemnego odpoczynku".

</doc>
<doc id="2286507" url="https://pl.wikipedia.org/wiki?curid=2286507" title="Ludwik Wawrzyniec Gaultier">
Ludwik Wawrzyniec Gaultier

Ludwik Wawrzyniec Gaultier, (fra.) "Louis-Laurent Gaultier" (ur. 13 marca 1717 w Bazouges-la-Pérouse, zm. 2 września 1792 w Paryżu) – błogosławiony Kościoła katolickiego, męczennik, ofiara prześladowań katolików okresu francuskiej rewolucji.
Do Towarzystwa Jezusowego wstąpił w 1737. Do wystąpienia z zakonu prowadził działalność dydaktyczną w kolegiach jezuickich, później zaś pełnił obowiązki wikariusza w Hawr. Po przejściu na emeryturę zamieszkał w Rouen, a następnie w Issy. Przypisuje mu się starania o nawrócenie Woltera.
Był jedną z ofiar tak zwanych masakr wrześniowych, w których zginęło 300 duchownych, ofiar nienawiści do wiary (łac) "odium fidei". Zamordowany został w klasztorze karmelitów 2 września 1792 roku.
Ludwik Wawrzyniec Gaultier jest patronem kościoła w Ille-et-Vilaine.
Dzienna rocznica śmierci jest dniem kiedy wspominany jest w Kościele katolickim.
Ludwik Wawrzyniec Gaultier znalazł się w grupie 191 męczenników z Paryża beatyfikowanych przez papieża Piusa XI 17 października 1926.

</doc>
<doc id="2286538" url="https://pl.wikipedia.org/wiki?curid=2286538" title="TrES-2">
TrES-2



</doc>
<doc id="2286546" url="https://pl.wikipedia.org/wiki?curid=2286546" title="TrES-2b">
TrES-2b

TrES-2b (Kepler-1b) – planeta pozasłoneczna orbitująca wokół gwiazdy GSC 03549-02811 (TrES-2) położonej w gwiazdozbiorze Smoka.
Planeta ma masę ok. 1,2 . Najprawdopodobniej należy do kategorii gazowych olbrzymów. Krąży po orbicie o promieniu 0,036 j.a. i okresie orbitalnym 2,47 dnia wokół gwiazdy. Odległość zaledwie pięciu milionów kilometrów, jaka dzieli planetę od gwiazdy sprawia, że jej powierzchnia nagrzana jest do temperatury ponad 1200 K (prawie 1000 °C). Jednocześnie jest to bardzo ciemna planeta, która odbija mniej niż 1% docierającego do niej światła. Nieznany jest jeszcze efekt powodujący, że ta planeta jest tak ciemna.
Planeta została odkryta w ramach projektu Trans-Atlantic Exoplanet Survey (TrES), a jej istnienie zostało potwierdzone na podstawie informacji obserwacyjnych z Teleskopu Kecka. Była także jedną z pierwszych planet, których tranzyt obserwował Kosmiczny Teleskop Keplera.

</doc>
<doc id="2286562" url="https://pl.wikipedia.org/wiki?curid=2286562" title="Live! at Cafe Bohemia">
Live! at Cafe Bohemia

Live! at Cafe Bohemia – album muzyczny amerykańskiego pianisty jazzowego George'a Wallingtona nagrany przez prowadzony przez niego Quintet 9 września 1955.
Było to pierwsze koncertowe nagranie zrealizowane w "Cafe Bohemia", nowojorskim klubie przy Barrow Street, w dzielnicy Greenwich Village. Zespół Wallingtona składał się z młodych i mało znanych (oprócz lidera) muzyków. Dla Donalda Byrda (22 lata) oraz Jackiego McLeana (23 lata) były to pierwsze występy, podczas których podawano ich nazwiska. 20-letni Paul Chambers też dopiero pokazywał się na jazzowej scenie. Najstarszy (poza 30-letnim liderem), był perkusista Arthur Taylor – miał lat 26. Niemal dla każdego z nich granie w The George Wallington Quintet było początkiem kariery. LP został wydany przez wytwórnię Progressive w 1955; reedycja wytwórni Prestige w 1992 (limitowana seria OJC).
Lista utworów (LP).
Strona A
Strona B
CD: 7 "Minor March" (alternate) 7:32 (LP "The George Wallington Quintet at the Cafe Bohemia" z 1985 zawierał inną wersję utworu "Minor March" i na CD wydanym przez Prestige w 1992 dodano to nagranie jako bonus)

</doc>
<doc id="2286589" url="https://pl.wikipedia.org/wiki?curid=2286589" title="Lipno (jezioro w województwie pomorskim)">
Lipno (jezioro w województwie pomorskim)

Lipno – wytopiskowe jezioro mezotroficzne w północno-zachodniej Polsce, położone w Borach Tucholskich, na obszarze Kaszub Południowych, w gminie Dziemiany, powiecie kościerskim województwa pomorskiego i w obrębie Wdzydzkiego Parku Krajobrazowego.
Nazwa "Lipno" dotyczy dwóch położonych obok siebie jezior rozdzielonych cienkim pasem lądu. W części publikacji zbiorniki są traktowane jak dwa niezależne jeziora (o powierzchniach: 22,5 ha – zbiornik północny i 18,5 ha – zbiornik południowy), przez część autorów są łączone w jeden zbiornik. Północny zbiornik jeziora połączony jest sztucznym rowem ze znajdującym się ok. 1 km na północ jeziorem Słupino.
Brzegi są niskie i częściowo podmokłe, przy czym brzeg wschodni jest wyższy od pozostałych i lesisty. Powierzchnia zwierciadła wody według różnych źródeł wynosi od 41,0 ha do 41,2 ha. Zwierciadło wody położone jest na wysokości 142,9 m n.p.m. lub 143,4 m n.p.m. Średnia głębokość jeziora wynosi 1,0 m, natomiast głębokość maksymalna 6,0 m.
Jezioro objęte jest ochroną rezerwatową o charakterze ornitologicznym i torfowiskowym; leży w obrębie postulowanego rezerwatu przyrody Lipno i Lipionko, na którego obszarze stwierdzono występowanie 45 gatunków ptactwa, w tym 28 gatunków ptactwa lęgowego; na wschodnim brzegu znajduje się zbudowana w celu jego obserwacji platforma widokowa.
Wokół jeziora Lipno położone są torfowiska oraz wilgotne łąki, a na jego zachodnim brzegu, na odcinku 280 m rośnie grupa siedmiu jałowców (w 1995 miało ich być osiem) o wysokości od 3 do 9 m, średnicy koron 2,5 m i obwodach pni od 30 do 77 cm, których wiek określa się na ok. 100 lat. Jałowce te uznane zostały za pomnik przyrody. Niedaleko jeziora przebiega rowerowa ścieżka przyrodnicza „Pętla Lipno” o długości 23 km, do której dojechać można z położonych nieopodal Piechowic oraz Kalisza. W odległości 600 m w kierunku południowym znajduje się bezodpływowe jezioro Lipionko.

</doc>
<doc id="2286627" url="https://pl.wikipedia.org/wiki?curid=2286627" title="Władysław Dwojak">
Władysław Dwojak

Władysław Dwojak (ur. 2 grudnia 1925 we wsi Okniany na Pokuciu, zm. 5 kwietnia 2011) – polski działacz kombatancki, podpułkownik WP w stanie spoczynku, prezes Zarządu Głównego Ogólnokrajowego Stowarzyszenia Kombatantów Polskich Sił Zbrojnych na Zachodzie.
W czasie II wojny światowej początkowo deportowany w 1939, w głąb ZSRR, w latach 1942-1946 był żołnierzem 1 Dywizji Pancernej gen. Maczka, starszy strzelec pancerny w 2 Pułku Pancernym. Uczestnik walk na terenie Francji, Belgii, Holandii i Niemiec. 
Pochowany w Alei Zasłużonych na Cmentarzu Srebrzysko w Gdańsku (rejon IV, taras I).

</doc>
<doc id="2286720" url="https://pl.wikipedia.org/wiki?curid=2286720" title="Wybory do Parlamentu Europejskiego we Włoszech w 1989 roku">
Wybory do Parlamentu Europejskiego we Włoszech w 1989 roku

Wybory do Parlamentu Europejskiego III kadencji we Włoszech zostały przeprowadzone 18 czerwca 1989 roku.
Wybory miały wyłonić 81 przedstawicieli którzy mieli reprezentować Włochy w Parlamencie Europejskim.
Wyniki.
Wybory do Parlamentu Europejskiego zakończyły zwycięstwem Chrześcijańskiej Demokracji, która uzyskała najwięcej głosów w centrum oraz na południu kraju. Włoska Partia Komunistyczna uplasowała się na drugim miejscu, uzyskując głosy wyborców w regionach położonych na północnym zachodzie. Na dalszych miejscach uplasowały się Partia Socjalistyczna oraz Włoski Ruch Społeczny.
Frekwencja wyborcza wyniosła 81,07%.

</doc>
<doc id="2287053" url="https://pl.wikipedia.org/wiki?curid=2287053" title="Kozacki Zarząd Donu, Kubania i Tereku">
Kozacki Zarząd Donu, Kubania i Tereku

Kozacki Zarząd Donu, Kubania i Tereku (ros. Казачье управление Дона, Кубани и Терека, niem. Kosaken-Leitstelle) – organ administracyjny przy władzach III Rzeszy zajmujący się kolaboracyjnymi kozackimi formacjami wojskowymi i uchodźcami cywilnymi podczas II wojny światowej.
Po zajęciu ziem kozackich nad Donem latem 1942 r., w Nowoczerkasku za zgodą Niemców został zwołany na pocz. września tego roku zjazd delegatów kozackich, na którym 9 września wyłoniono Sztab Wojsk Dońskich. Powstał on z inicjatywy wybranego wkrótce atamanem marszowym Kozaków dońskich Siergieja W. Pawłowa, który przyjął stopień pułkownika. Sztab pełnił faktycznie funkcje centralnego przedstawicielstwa kozackiego. Na jego czele stanął S.W. Pawłow. 15 listopada płk S.W. Pawłow skierował do władz niemieckich Deklarację Odrodzonego Wojska Dońskiego, dotyczącą nawiązania współpracy i przyznania ziemiom kozackim niezawisłości w sojuszu z III Rzeszą przeciwko Sowietom.
W odpowiedzi Niemcy powołali w grudniu tego roku przy Ministerstwie Rzeszy do spraw Okupowanych Terytoriów Wschodnich w Berlinie Kozacki Zarząd Donu, Kubania i Tereku. Wśród organizatorów Zarządu byli prof. Gerhard von Mende i Nikołaj A. Gimpel. Dzielił się on na 3 Wydziały: Donu, Kubania i Tereku. Do jego zakresu działań należało: oswobodzenie z obozów jenieckich czerwonoarmistów pochodzenia kozackiego, zmiana statusu Kozaków przebywających w Rzeszy, zapewnienie materialnej pomocy uchodźcom kozackim, łączenie rodzin uchodźczych, organizacja punktów dla uchodźców kozackich, koordynacja ewakuacji uchodźców z ziem kozackich, wydawanie miesięcznika „Kosaken Nachrichten”, nawiązanie kontaktu ze wszystkimi kozackimi oddziałami wojskowymi walczącymi na froncie wschodnim. W rezultacie działalności Zarządu do poł. 1943 r. ok. 7 tys. Kozaków, znajdujących się na terytorium III Rzeszy w charakterze ostarbeiterów, otrzymało status wolnych pracowników zagranicznych.
W Rostowie nad Donem płk S.W. Pawłow utworzył Komisję do spraw Kozackich, na czele której stanął prof. Michaił A. Miller. Kontrofensywa Armii Czerwonej rozpoczęta w grudniu 1942 r. doprowadziła do odzyskania północnego Kaukazu w styczniu 1943 r. 2 stycznia tego roku gen. Ewald von Kleist utworzył Kaukaski Sztab do Ewakuacji Uchodźców. W lutym Sowieci zaatakowali ziemie Kozaków dońskich.
Wespół z wojskami niemieckimi działania obronne prowadziły z wielkim poświęceniem oddziały kozackie. Nowoczerkask i Rostów nad Donem – obok oddziałów Wehrmachtu – broniły 1 Doński Pułk Kozacki płk. S.W. Pawłowa (ok. 900 ludzi), Oddział Kozacki Abwehrgruppe-201 Abwehry płk. Chorużenki (ok. 1 tys. ludzi), 17 Doński Pułk Płastuński starsziny wojskowego Budarina i Samodzielny Kozacki Pułk Konny płk. Szwedowa, a także ok. 2 tys. Kozaków w nieregularnych oddziałach pomocniczych. W rejonie Taganrogu walczył 6 Semigoriewski Kozacki Pułk Płastuński. Ponosząc ciężkie straty, oddziały te były zmuszone do odwrotu na zachód. W poł. 1943 r. zostały one zgrupowane pod Chersoniem. Około 6 tys. Kozaków przeorganizowano w 1 Doński, 2 Terski, 3 Mieszany i 4 Kubański Pułki Kozackie. Według spisu uchodźców kozackich, przeprowadzonego pod koniec lipca 1943 r. przez członków Kozackiego Zarządu Donu, Kubania i Tereku pod kierownictwem płk. G.P. Tarasenki, znad Donu i z północnego Kaukazu uciekło 312 tys. 550 osób (mężczyzn, kobiet i dzieci), w tym 135 tys. 850 Kozaków dońskich, 93 tys. 957 Kozaków kubańskich, 23 tys. 520 Kozaków terskich, 11 tys. 865 Kozaków stawropolskich, 15 tys. 780 Kałmuków i 31 tys. 578 górali kaukaskich.
Misję sformowania większej jednostki kozackiej otrzymał płk Helmuth von Pannwitz, który na okupowanej Ukrainie, a następnie w Mławie w Generalnym Gubernatorstwie zaczął tworzyć 1 Kozacką Dywizję Kawalerii. Odbywało się to pod patronatem Kozackiego Zarządu Donu, Kubania i Tereku.

</doc>
<doc id="2287118" url="https://pl.wikipedia.org/wiki?curid=2287118" title="Rostisław Alidzajew">
Rostisław Alidzajew

Rostisław Pawłowicz Alidzajew, ros. Ростислав Павлович Алидзаев (ur. w 1893 w Żeleznowodsku, zm. zimą 1943 nad rzeką Mius) – rosyjski wojskowy (sotnik), emigracyjny kozacki działacz narodowy, korespondent wojenny Abwehrgruppe-101 podczas II wojny światowej.
Miał wykształcenie techniczne. Pracował jako inżynier. W okresie wojny domowej w Rosji był sotnikiem terskiego wojska kozackiego. Po klęsce wojsk Białych w 1920 r., udał się na emigrację. Zaangażował się w działalność Kozackiego Ruchu Narodowo-Wyzwoleńczego (KNOD), opowiadającego się za niezależnością ziem kozackich. Na przełomie sierpnia/września 1942 r. R. P. Alidzajew przybył z Pragi na zajęte przez Niemców ziemie kozackie na północnym Kaukazie. W okupowanym Piatigorsku współtworzył Sztab Formowania Kozackich Wojsk Tereku i Kubania. Wszedł w skład Abwehrgruppe-101. Pełnił funkcję korespondenta wojennego, przesyłając do Niemiec artykuły dotyczące życia Kozaków na obszarach okupowanych. Ukazywały się one w piśmie "Kazaczij wiestnik". Rostisław P. Alidzajew utworzył sieć korespondentów, którzy pracowali dla niego. Ponadto kolportował emigracyjną prasę KNOD wśród mieszkańców większych miast na północnym Kaukazie. Zginął na froncie podczas walk nad rzeką Mius zimą 1943 r.
Linki zewnętrzne.
Krótka biografia Rościsława P. Alidzajewa (jęz. rosyjski)

</doc>
<doc id="2287210" url="https://pl.wikipedia.org/wiki?curid=2287210" title="7 Ochotnicza Dywizja Kozacka">
7 Ochotnicza Dywizja Kozacka

7 Ochotnicza Dywizja Kozacka (ros. 7-я добровольческая казачья дивизия) – projektowany oddział wojskowy Wehrmachtu złożony z Kozaków podczas II wojny światowej.
Formowanie dywizji miało rozpocząć się we wrześniu 1942 r. w okupowanym Krasnodarze. W jej skład miały wejść trzy pułki konne, złożone z Kozaków kubańskich, liczące do 5 tys. ludzi. Byli to ochotnicy, zmobilizowani rekruci i b. jeńcy wojenni z Armii Czerwonej. Każdy pułk składał się z pięciu sotni: trzech konnych, dwóch moździerzy i jednej karabinów maszynowych. Jednym z pułków miał być Kosaken-Reiter-Regiment "Platow". W październiku dywizja miała znajdować się w rezerwie wojsk niemieckich w rejonie aułów Ponieżukaj-Tachtamukaj. Następnie skierowano ją na południe od Majkopu. Istnienie tak dużego związku taktycznego złożonego z Kozaków już w 1942 r. jest podważane jednak przez część historyków rosyjskich. O dywizji kozackiej wspominają niemieckie meldunki wywiadowcze dotyczące Kubania. Nazywa się ją czasami dywizją gen. Krasnowa. Prawdopodobnie Niemcy używali nazwy 7 Ochotnicza Dywizja Kozacka wobec pułku lub kilku pułków złożonych z Kozaków kubańskich w celu dezinformacji sowieckich służb wywiadowczych. Według części źródeł dowództwo niemieckie faktycznie zamierzało sformować w Krasnodarze taki związek taktyczny, ale ostatecznie do tego nie doszło.

</doc>
<doc id="2287243" url="https://pl.wikipedia.org/wiki?curid=2287243" title="Chajjim Bar-Lew">
Chajjim Bar-Lew

Chajjim Bar-Lew (hebr.: חיים בר-לב, ang.: Haim Bar-Lev, ur. 16 listopada 1924 w Wiedniu w Austrii, zm. 7 maja 1994 w Tel Awiwie w Izraelu) – izraelski dowódca wojskowy w stopniu generała porucznika ("raw alluf"), oficer dyplomowany Sił Obronnych Izraela, w latach 1968–1972 szef Sztabu Generalnego Sił Obronnych Izraela, później minister w kolejnych rządach.
Życiorys.
Młodość.
Urodził się jako Chajjim Brotzlewski w żydowskiej rodzinie w Wiedniu, w Austrii. Dorastał w Zagrzebiu w Jugosławii (obecna Chorwacja). W 1939 przyłączył się do piątej alii i wyemigrował do Mandatu Palestyny. W 1942 ukończył szkołę rolniczą Mikwe Jisra’el.
Służba wojskowa.
W 1942 wstąpił do żydowskiej organizacji paramilitarnej Hagana. Służył w różnych jej oddziałach, przechodząc między innymi specjalistyczne szkolenie w Palmach. Ukończył szkolenia pilotażu samolotów i spadochroniarstwa. Uczestniczył w licznych operacjach Hagany. W 1946 został dowódcą kompanii D Palmach i wykonał rozkaz wysadzenia mostu Allenby Bridge w pobliżu Jerycha. Uniemożliwiono w ten sposób przejście arabskiej milicji z Transjordanii do Mandatu Palestyny. Podczas wojny domowej w Mandacie Palestyny w 1947 został dowódcą 8 Batalionu Palmach, który należał do Brygady Negew z siedzibą w kibucu Ce’elim w zachodniej części pustyni Negew. W 1948 został oficerem operacyjnym Brygady Negew.
Podczas wojny o niepodległość jednostki Hagany stały się oddziałami Sił Obronnych Izraela. W trakcie tej wojny Ber-Lew wziął udział w bitwie o kibuc Nirim i dowodził batalionem w operacji Horew. W 1952 został mianowany oficerem operacyjnym w Północnym Dowództwie, i w 1954 objął dowództwo nad Brygadą Giwati. Podczas kryzysu sueskiego w 1956 został w trybie awaryjnym przeniesiony na stanowisko dowódcy 27 Brygady Pancernej (jednostka rezerwowa 77 Dywizji), która najpierw zdobyła Strefę Gazy, a następnie śmiałym manewrem weszła na półwysep Synaj i dotarła do Kanału Sueskiego. W tym samym roku ukończył Akademię Wojskową w Wielkiej Brytanii.
Dowódca Korpusu Pancernego.
W lipcu 1957 został mianowany dowódcą Korpusu Pancernego i w październiku 1958 otrzymał awans na pułkownika ("alluf miszne"). W 1961 ukończył studia na Uniwersytecie Columbia w Nowym Jorku na kierunku zarządzania biznesem. W 1964 został szefem zarządzania operacyjnego w Sztabie Generalnym Sił Obronnych Izraela. W 1966 podjął studia polityczne w Paryżu we Francji.
W maju 1967 został zastępcą szefa Sztabu Generalnego.
Szef Sztabu Generalnego.
W dniu 1 stycznia 1968 został mianowany szefem Sztabu Generalnego Sił Obronnych Izraela.
Podczas wojny na wyczerpanie w październiku 1968 rozpoczął budowę pasa umocnień i fortyfikacji wzdłuż Kanału Sueskiego. System fortyfikacji nazwano Linią Bar-Lewa od nazwiska szefa sztabu generalnego. Linia obronna składała się z ziemnych szańców i bunkrów obserwacyjnych wzniesionych wzdłuż kanału. W najbardziej prawdopodobnych miejscach przeprawy wybudowano dodatkowe umocnienia ziemne. Szańce ziemne wznosiły się na wysokość 20 metrów nad poziom wody, a ich nachylenie sięgało 45 stopni. Każdy punkt obserwacyjny był obsadzony przez 15 żołnierzy. Ich zadaniem było danie ostrzeżenia przy jakiejkolwiek próbie egipskiej agresji. Na bezpiecznych pozycjach z tyłu umocnień znajdowały się jednostki pancerne oraz artyleria. W ciągu 24 godzin można było zmobilizować brygady rezerwy, dla których przygotowano na półwyspie Synaj magazyny z uzbrojeniem i amunicją. Mogły one przeprowadzić natychmiastowy kontratak, włącznie z desantem na zachodni brzeg Kanału Sueskiego. W rejonie fortyfikacji wybudowano liczne bunkry i schrony przeciwlotnicze. Linię przecinały zapory przeciwpancerne oraz pola minowe o szerokości do 200 metrów. Budowę Linii Bar-Lewa ukończono do sierpnia 1970. Całość kosztowała 500 mln USD.
1 stycznia 1972 Chajjim Bar-Lew zakończył swoją służbę i odszedł do pracy cywilnej. 5 marca został mianowany ministrem handlu i przemysłu w rządzie premier Goldy Meir.
Wraz z wybuchem wojny Jom Kipur, 6 października 1973 powrócił do służby wojskowej w stopniu generała majora ("alluf"). W pierwszych dniach wojny był głównym doradcą w Północnym Dowództwie, a 10 października objął dowództwo Południowym Dowództwie. Dzięki jego decyzjom udało się ustabilizować sytuację na południowym froncie, a następnie przejąć inicjatywę strategiczną.
Kariera polityczna.
Po zakończeniu wojny Jom Kipur powrócił do pracy jako minister handlu i przemysłu (1972–1977), oraz minister rozwoju (1974) w rządach Goldy Meir i Icchaka Rabina. Wziął udział w wyborach parlamentarnych 1977 i z ramienia Koalicji Pracy był członkiem Knesetu do 1992. W latach 1978–1984 był sekretarzem generalnym Koalicji Pracy. W latach 1984–1990 pełnił obowiązki ministra bezpieczeństwa wewnętrznego.
W 1992 został ambasadorem nadzwyczajnym i pełnomocnikiem Izraela w Rosji. Funkcję tę pełnił aż do swojej śmierci 7 maja 1994 (nowotwór).
Jego syn Omer również zasiadał w Knesecie.

</doc>
<doc id="2287256" url="https://pl.wikipedia.org/wiki?curid=2287256" title="Zdzisław Kokot">
Zdzisław Kokot

Zdzisław Kokot (ur. 22 stycznia 1947 w Lesznie) – były polski lekkoatleta, specjalizujący się w skoku w dal, trener lekkoatletyczny.
Życiorys.
Wystąpił w skoku w dal na mistrzostwach Europy w 1969 w Atenach, ale z wynikiem 7,30 m odpadł w eliminacjach.
Kilkakrotnie był w wąskim finale mistrzostw Polski w tej konkurencji. Najlepsze miejsce, 5. zajął w 1970 i 1973. 
W 1970 wystąpił w czterech meczach reprezentacji Polski, odnosząc 2 zwycięstwa indywidualne.
Rekord życiowy Kokota w skoku w dal wynosił 7,74 m (27 kwietnia 1969, Wrocław).
Był zawodnikiem klubu WKS Śląsk Wrocław.
Ukończył AWF w Poznaniu w 1974. Jest trenerem lekkoatletycznym klasy mistrzowskiej. Był m.in. trenerem kadry narodowej w skoku w dal. Pracuje w AZS-AWF Wrocław. Jego wychowankami są m.in. Roman Golanowski, Robert Maćkowiak i Paweł Kruhlik, a z zawodników zagranicznych rekordzista Azji Mohamed Salman Al-Khuwalidi z Arabii Saudyjskiej (trenowany przez niego w latach 2003-2004).

</doc>
<doc id="2287316" url="https://pl.wikipedia.org/wiki?curid=2287316" title="Arajik Mirzojan">
Arajik Mirzojan

Arajik Mirzojan (ur. 29 lipca 1987) – ormiański sztangista, wicemistrz Europy.
Największym jego sukcesem jest srebrny medal mistrzostw Europy w Kazaniu (2011) w kategorii do 77 kg. W dwuboju osiągnął 347 kg. Zwycięzca zawodów, Turek Semih Yagci wygrał masą ciała.

</doc>
<doc id="2287325" url="https://pl.wikipedia.org/wiki?curid=2287325" title="Duilian">
Duilian

Duilian () lub yinglian () – w kulturze chińskiej krótkie poetyckie sentencje umieszczane przy drzwiach wejściowych. Zawieszane są symetrycznie po obydwu stronach drzwi i składają się z takiej samej liczby znaków chińskiego pisma; często parę "duilian" uzupełnia trzeci slogan, umieszczany nad drzwiami. Poza funkcją czysto ozdobną przekazują swoją treścią głębsze refleksje i mają przynosić błogosławieństwo domowi. "Duilian" sporządzane są zazwyczaj czarnym lub złotym tuszem na papierze koloru czerwonego i wykaligrafowane przez doświadczonego artystę. Sentencje nie są zapisywane współcześnie używanymi znakami pisma chińskiego, lecz dawniejszymi, bardziej ozdobnymi.
Szczególnym rodzajem "duilian" są "chunlian" (), radosne życzenia pomyślności, wywieszane z okazji chińskiego Nowego Roku.

</doc>
<doc id="2287335" url="https://pl.wikipedia.org/wiki?curid=2287335" title="Julija Paratowa">
Julija Paratowa

Julija Jewheniwna Paratowa (ukr. Юлія Євгенівна Паратова; ur. 7 listopada 1986 w Odessie) – ukraińska sztangistka, brązowa medalistka olimpijska i dwukrotna mistrzyni Europy.
W 2012 roku wystartowała na igrzyskach olimpijskich w Londynie, gdzie zdobyła brązowy medal w wadze piórkowej. Pierwotnie zajęła piąte miejsce, jednak w 2016 roku za doping zdyskwalifikowane zostały Zülfija Czinszanło z Kazachstanu (1. miejsce) i Cristina Iovu z Mołdawii (3. miejsce), a brąz przyznano reprezentantce Ukrainy. Podczas rozgrywanych cztery lata później igrzysk olimpijskich w Rio de Janeiro zajęła ósme miejsce w wadze muszej.
Zdobyła też złote medale w wadze piórkowej na mistrzostwach Europy w Tiranie (2013) i mistrzostwach Europy w Tbilisi (2015).

</doc>
<doc id="2287337" url="https://pl.wikipedia.org/wiki?curid=2287337" title="Yinglian">
Yinglian



</doc>
<doc id="2287340" url="https://pl.wikipedia.org/wiki?curid=2287340" title="Chunlian">
Chunlian



</doc>
<doc id="2287344" url="https://pl.wikipedia.org/wiki?curid=2287344" title="Nurdan Karagöz">
Nurdan Karagöz

Nurdan Karagöz (ur. 25 stycznia 1987) – turecka sztangistka, brązowa medalistka świata, dwukrotna wicemistrzyni Europy.
Największym jej sukcesem jest brązowy medal mistrzostw świata w Paryżu (2011) w kategorii do 48 kg. W dwuboju osiągnęła 183 kg.

</doc>
<doc id="2287345" url="https://pl.wikipedia.org/wiki?curid=2287345" title="Nurdan Karagoz">
Nurdan Karagoz



</doc>
<doc id="2287354" url="https://pl.wikipedia.org/wiki?curid=2287354" title="Podwodny świat gupików">
Podwodny świat gupików



</doc>
<doc id="2287374" url="https://pl.wikipedia.org/wiki?curid=2287374" title="La Flèche Wallonne 2011">
La Flèche Wallonne 2011

75. edycja wyścigu kolarskiego La Flèche Wallonne odbyła się w dniu 20 kwietnia 2011 roku i liczyła 201 km. Start wyścigu miał miejsce w Charleroi, a meta w Mur de Huy. Wyścig figurował w rankingu światowym UCI World Tour 2011.
Zwyciężył Belg Philippe Gilbert z grupy Omega Pharma-Lotto, drugi był Hiszpan Joaquim Rodríguez, a trzeci jego rodak Samuel Sánchez.
W wyścigu startowali polscy zawodnicy: Michał Gołaś z Vacansoleil-DCM, Maciej Paterski z Liquigas-Cannondale i Rafał Majka z Saxo Bank Sungard. Wszyscy ukończyli klasyk, plasując się na miejscach końcowych w wyścigu.
Uczestnicy.
Na starcie wyścigu stanęły 25 ekipy. Wśród nich znalazło się wszystkie osiemnaście ekip UCI World Tour 2011 oraz siedem innych zaproszonych przez organizatorów. 
Lista drużyn uczestniczących w wyścigu:

</doc>
<doc id="2287381" url="https://pl.wikipedia.org/wiki?curid=2287381" title="Jeepney">
Jeepney

Jeepney – popularny środek transportu zbiorowego na Filipinach oraz symbol filipińskiej kultury. Jest to rodzaj samochodu terenowego z wieloma dekoracjami i jaskrawymi kolorami. Jeepneye powstały z przerobionych amerykańskich terenówek wojskowych pozostawionych na Filipinach po II wojnie światowej.
Etymologia.
Uważa się, że nazwa Jeepney pochodzi z połączenia słów jeep oraz jitney oznaczającego rodzaj taksówki zbiorowej używanej w niektórych krajach.

</doc>
<doc id="2287383" url="https://pl.wikipedia.org/wiki?curid=2287383" title="Detroit Grand Prix">
Detroit Grand Prix



</doc>
<doc id="2287385" url="https://pl.wikipedia.org/wiki?curid=2287385" title="Detroit Grand Prix 1988">
Detroit Grand Prix 1988



</doc>
<doc id="2287387" url="https://pl.wikipedia.org/wiki?curid=2287387" title="Detroit Grand Prix 1987">
Detroit Grand Prix 1987



</doc>
<doc id="2287388" url="https://pl.wikipedia.org/wiki?curid=2287388" title="Detroit Grand Prix 1986">
Detroit Grand Prix 1986



</doc>
<doc id="2287389" url="https://pl.wikipedia.org/wiki?curid=2287389" title="Detroit Grand Prix 1983">
Detroit Grand Prix 1983



</doc>
<doc id="2287390" url="https://pl.wikipedia.org/wiki?curid=2287390" title="Detroit Grand Prix 1985">
Detroit Grand Prix 1985



</doc>
<doc id="2287391" url="https://pl.wikipedia.org/wiki?curid=2287391" title="Voehl">
Voehl



</doc>
<doc id="2287392" url="https://pl.wikipedia.org/wiki?curid=2287392" title="Detroit Grand Prix 1984">
Detroit Grand Prix 1984



</doc>
<doc id="2287393" url="https://pl.wikipedia.org/wiki?curid=2287393" title="Detroit Grand Prix 1982">
Detroit Grand Prix 1982



</doc>
<doc id="2287396" url="https://pl.wikipedia.org/wiki?curid=2287396" title="David Phillips">
David Phillips

David Owen Phillips (ur. 29 lipca 1963 w Wegbergu) – walijski piłkarz występujący na pozycji pomocnika.
Kariera klubowa.
Phillips zawodową karierę rozpoczynał w 1981 roku w angielskim Plymouth Argyle z Division Three. Spędził tam 3 lata. W 1984 roku przeszedł do Manchesteru City z Division Two. Zadebiutował tam 24 sierpnia 1984 roku w zremisowanym 2:2 pojedynku z Wimbledonem. W 1985 roku awansował z zespołem do Division One. W Manchesterze spędził jeszcze rok.
W 1986 roku Phillips odszedł do Coventry City, także grającego w Division One. W 1987 roku zdobył z nim Puchar Anglii, po pokonaniu w jego finale 3:2 Tottenhamu Hotspur. Natomiast w meczu Tarczy Wspólnoty, Coventry uległo 0:1 Evertonowi. W Coventry Phillips grał przez 3 lata.
W 1989 roku został graczem zespołu Norwich City, również występującego w Division One. Zadebiutował tam 19 sierpnia 1989 roku w wygranym 2:0 spotkaniu z Sheffield Wednesday. W 1992 roku rozpoczął z klubem starty w nowo powstałej lidze Premier League. W Norwich występował jeszcze przez rok.
W 1993 roku Phillips przeszedł do Nottingham Forest z Division One. W 1994 roku awansował z nim do Premier League. W 1995 roku zajął z zespołem 3. miejsce w tych rozgrywkach. W 1997 roku spadł z nim do Division One.
Wówczas odszedł do Huddersfield Town (Division One). Spędził tam 1,5 roku. Następnie grał w Lincoln City, z którym w 1999 roku spadł z Division Two do Division Three oraz w Stevenage Borough, gdzie w 2001 roku zakończył karierę.
Kariera reprezentacyjna.
W reprezentacji Walii Phillips zadebiutował 2 maja 1984 roku w wygranym 1:0 towarzyskim meczu z Anglią. W latach 1984–1996 w drużynie narodowej rozegrał w sumie 62 spotkania i zdobył 2 bramki.

</doc>
<doc id="2287397" url="https://pl.wikipedia.org/wiki?curid=2287397" title="Zbigniew Moskal">
Zbigniew Moskal

Zbigniew Moskal (ur. 24 września 1953 w Krakowie) – polski aktor dubbingowy, teatralny, filmowy i telewizyjny, lektor telewizyjny, filmowy i radiowy, dramaturg, pisarz, prezenter radiowy, scenarzysta.
Życiorys.
W 1987 roku zdał w Warszawie egzamin eksternistyczny dla aktorów dramatu.
Filmografia.
Lektor.
Audiobooki.
Nagrał m.in. następujące książki audio:

</doc>
<doc id="2287399" url="https://pl.wikipedia.org/wiki?curid=2287399" title="Włócznik piłodzioby">
Włócznik piłodzioby



</doc>
<doc id="2287401" url="https://pl.wikipedia.org/wiki?curid=2287401" title="Czad na Letnich Igrzyskach Olimpijskich 1972">
Czad na Letnich Igrzyskach Olimpijskich 1972

Czad na Letnich Igrzyskach Olimpijskich 1972 reprezentowało 4 zawodników, byli to sami mężczyźni.

</doc>
<doc id="2287403" url="https://pl.wikipedia.org/wiki?curid=2287403" title="Ukęśla indyjska">
Ukęśla indyjska

Ukęśla indyjska ("Dillenia indica") – gatunek rośliny z rodziny ukęślowatych ("Dilleniaceae"), pochodzący z Półwyspu Indyjskiego i Azji Południowo-Wschodniej.

</doc>
<doc id="2287404" url="https://pl.wikipedia.org/wiki?curid=2287404" title="Andrius Jokšas">
Andrius Jokšas

Andrius Jokšas (ur. 12 stycznia 1979 w Wilnie) – litewski piłkarz grający na pozycji pomocnika, od 2013 roku zawodnik klubu Atlantas Kłajpeda. Siedemnastokrotny reprezentant Litwy.

</doc>
<doc id="2287405" url="https://pl.wikipedia.org/wiki?curid=2287405" title="Czad na Letnich Igrzyskach Olimpijskich 1968">
Czad na Letnich Igrzyskach Olimpijskich 1968

Czad na Letnich Igrzyskach Olimpijskich 1968 reprezentowało 3 zawodników, byli to sami mężczyźni. Był to drugi występ reprezentacji Czadu na letnich igrzyskach olimpijskich.

</doc>
<doc id="2287406" url="https://pl.wikipedia.org/wiki?curid=2287406" title="Czad na Letnich Igrzyskach Olimpijskich 1964">
Czad na Letnich Igrzyskach Olimpijskich 1964

Czad na Letnich Igrzyskach Olimpijskich 1964 reprezentowało 2 zawodników, byli to sami mężczyźni. Był to debiutancki występ reprezentacji Czadu na letnich igrzyskach olimpijskich.

</doc>
<doc id="2287407" url="https://pl.wikipedia.org/wiki?curid=2287407" title="Kobieta bez cienia">
Kobieta bez cienia

Kobieta bez cienia (niem. "Die Frau ohne Schatten") – opera z muzyką Richarda Straussa i librettem Hugona von Hofmannsthala.
Treść.
Akt I.
W pałacu Cesarza Mamka (niania, piastunka) czuwa nad snem Cesarzowej. Pojawia się Posłaniec Duchów, dwunasty z posłańców ojca Cesarzowej, Keikobada, z pytaniem, czy Cesarzowa rzuca cień. Mamka zaprzecza, na co Posłaniec zapowiada, że jeśli w ciągu trzech dni Cesarzowa nie zdobędzie cienia, powróci do ojca, a Cesarz zamieni się w kamień.
Cesarz wyrusza na polowanie, a Cesarzowa z Mamką zstępują z baśniowej krainy na ziemię, by zdobyć cień. Trafiają do chaty Baraka, którego młoda żona nie chce mieć dzieci. W zamian za trzydniową służbę Cesarzowej i Mamki oraz obietnicę otrzymania skarbów kobieta zgadza się oddać swój cień.
Akt II.
Mamka zwodzi Żonę Baraka wizją Młodzieńca, a ta coraz oschlej zachowuje się wobec męża. Cesarz dowiaduje się o wyprawie Cesarzowej i początkowo chce ją zabić, później jednak rezygnuje z tego zamiaru. Cesarzowa cierpi rozdarta między wolą ratowania męża a litością nad rodziną Baraka; w chwili gdy może schwytać ulatujący cień farbiarki, rezygnuje z tego zamiaru. Rzeka występuje z brzegów i zalewa chatę Baraka, a Mamka unosi Cesarzową do baśniowej krainy.
Akt III.
Barak i jego żona, uwięzieni w podziemnych grotach, wyznają żal za swoje zachowanie i zostają odesłani na ziemię, gdzie jednak nie mogą się odnaleźć. Cesarzowa udaje się do świątyni Keikobada, gdzie ma się odbyć sąd nad Cesarzem. Cesarzowa może go wyzwolić, pijąc wodę życia ze źródła bijącego w świątyni, lecz cofa się przed tym, nie chcąc ratować męża kosztem Baraka i jego żony. Szlachetna postawa Cesarzowej zostaje nagrodzona — kamieniejący Cesarz odzyskuje życie, a obie pary bohaterów łączą się.
Bohaterowie dramatu są postaciami symbolicznymi, archetypowymi. Nikt poza farbiarzem Barakiem nie ma swojego imienia. Wprawdzie najsilniej zarysowanymi postaciami są Farbiarka i Farbiarz, lecz nie oni są głównymi bohaterami. Ich los jest podporządkowany losowi Cesarzowej, której wewnętrzne dojrzewanie i osiąganie samopoznania jest istotą całej opery. 
Cesarz symbolizuje świadomość zamkniętą w sobie, pozostającą obojętną na wydarzenia świata zewnętrznego, nie otwierającą się na inne osoby. Jest myśliwym, który znalazł kiedyś swą żonę w ciele białej gazeli, którą chciał upolować.
Mamka (niania) symbolizuje życie spętane więzami wyłącznej, zaborczej miłości, jest najbardziej reprezentatywnym przykładem istot ze świata duchów, nie chce razem z Cesarzową stać się człowiekiem, brzydzi się ludźmi i ich kondycją duchową. Przez to jednak nie ma mocy, aby podążyć za Cesarzową do końca jej drogi, w pewnym momencie staje się zbędna.
Keikobad (władca świata duchów, ojciec Cesarzowej) jest postacią abstrakcyjną, nie przyjmującą żadnego konkretnego kształtu; surowy sędzia i wcielona mądrość znająca wszystkie tajemnice świata, nie chce aby istoty ze świata duchów jednały się z ludźmi.
Barak (farbiarz) jest osobą, która afirmuje swoją sytuację i siebie. Jego żona jest kobietą reprezentującą nieokiełznane siły, archaiczne moce, który gdy nie są zaprzęgnięte do wyższych celów zamieniają się w chaos. Żona Baraka jest w osobą, która wszystko neguje.
Bracia farbiarza Baraka (jednooki, jednoręki i garbaty) symbolizują ludzkie ułomności i słabości.
Istnieje wiele interpretacji znaczenia Cienia. Posiadanie Cienia oznacza możliwość urodzenia dziecka. Według C.G. Junga Cień jest jedną ze składowych ludzkiej psychiki. Oznacza on wszystkie instynkty, dynamizmy, siły witalne, które człowiek musi zintegrować z całą psychiką, aby móc w pełni dojrzeć. Zdobycie Cienia oznacza więc dla Cesarzowej stanie się człowiekiem, z jednej strony mogącym kochać namiętną miłością, mieć dzieci, ale z drugiej strony śmiertelność. Treść opery symbolizuje drogę duszy Cesarzowej od istoty czystej, duchowej, lecz nieświadomej samej siebie, po istotę w pełni ludzką, posiadającą potomstwo, ale też śmiertelną. Żona Farbiarza odrzuciła tę cząstkę siebie, zrezygnowała z chęci posiadania potomstwa, ponieważ jest zmęczona życiem. Cesarzowa podejmuje wysiłki, aby za namową i pomocą mamki zdobyć upragniony Cień.
Treść libretta nawiązuje do filozofii Artura Schopenhauera i jego koncepcji współczucia, które ratuje ludzi przed poczuciem zupełnego bezsensu istnienia. Cesarzowa przez współczucie innym dostaje Cień, staje się istotą ludzką wybawioną z opresji swego życia. Dojrzewa do tego, że bycie człowiekiem jest pełniejsze niż egzystencja istoty duchowej, czystej. Szczęście jest równoważne z miłością małżeńską, potomstwo jest spełnieniem, współodczuwanie cudzej niedoli warunkiem tego szczęścia. Stać się człowiekiem oznacza dojść do tego, co najwyższe. Wieczność nie polega na abstrakcyjnym duchowym istnieniu gdzieś w zaświatach, wydaje się, że posiadanie potomstwa jest formą wiecznego istnienia człowieka - żyje on w swoich dzieciach: "Wy, małżonkowie spoczywający w miłosnym uścisku, jesteście rozpiętym nad otchłanią mostem, po którym martwi wchodzą w życie! Błogosławione nich będzie dzieło waszej miłości" - śpiewają strażnicy na końcu I aktu.
Historia utworu.
Hofmannsthal rozpoczął pracę nad baśniowym librettem "Kobiety bez cienia" w 1910 i przekazywał Straussowi kolejne partie tekstu w latach 1912–1916; kompozytor stopniowo opracowywał muzykę i orkiestrował utwór. Jeszcze przed premierą opery libretto, rozwinięte w znacznie bogatsze poetyckie opowiadanie, ukazało się drukiem. Prapremiera "Kobiety bez cienia", wystawionej w znakomitej obsadzie (w wielkich partiach sopranowych Cesarzowej i Żony Baraka wystąpiły Maria Jeritza i Lotte Lehmann; reż. Hans Breuer, dyr. Franz Schalk) odbyła się w wiedeńskiej Staatsoper 10 października 1919 r. i zakończyła się sukcesem. Wkrótce opera została wystawiona w Dreźnie, Monachium i Berlinie, jednak ze zmiennym powodzeniem. Trudności w skompletowaniu obsady niezwykle trudnych partii czworga głównych bohaterów i wymagania inscenizacyjne związane z baśniowym charakterem utworu spowodowały powolne jego dostawanie się na kolejne sceny. Do historii przeszły: premiera "Kobiety bez cienia" w Metropolitan Opera (1964) pod dyrekcją Karla Böhma (z Leonie Rysanek, Christą Ludwig, Jamesem Kingiem i Walterem Berrym) oraz inscenizacja Opery Wiedeńskiej (1977), także pod dyrekcją Böhma (Leonie Rysanek, Birgit Nilsson, James King, Walter Berry). Niewielu teatrom udaje się pokonać trudności obsadowe i inscenizacyjne, przez co "Kobieta bez cienia" rzadko pojawia się na scenach. W Polsce inscenizację dzieła podjęła Opera Wrocławska (2009 r.) pod kierownictwem muzycznym prof. Ewy Michnik i reżyserią Hansa-Petera Lehmana. Spektakl pozostał od tamtej pory w repertuarze wrocławskiej instytucji.

</doc>
<doc id="2287412" url="https://pl.wikipedia.org/wiki?curid=2287412" title="Człowiek ekonomiczny">
Człowiek ekonomiczny



</doc>
<doc id="2287414" url="https://pl.wikipedia.org/wiki?curid=2287414" title="Czad na letnich igrzyskach olimpijskich">
Czad na letnich igrzyskach olimpijskich

Reprezentanci Czadu występują na letnich igrzyskach olimpijskich od 1964 roku. Od tego czasu na IO wystąpili dziesięciokrotnie (Czadyjczyków nie było w Montrealu, Moskwie, Sydney).
Dotychczas Czad nie zdobył żadnego medalu podczas letnich igrzysk olimpijskich.

</doc>
<doc id="2287417" url="https://pl.wikipedia.org/wiki?curid=2287417" title="Powiat raciborski (1743–1817)">
Powiat raciborski (1743–1817)

Powiat raciborski w latach 1743–1817 – dawna pruska jednostka terytorialna średniego szczebla z siedzibą w Raciborzu. Powstała 19 lutego 1743 roku a przestała istnieć po wprowadzeniu reformy administracyjnej z dniem 1 stycznia 1818 roku.
Powstanie powiatu wiąże się z zajęciem Śląska przez Prusy w następstwie I wojny śląskiej, kiedy to król pruski Fryderyk II Wielki 25 listopada 1741 roku wydał zarządzenie likwidujące księstwa i wolne państwa stanowe, wprowadzając w latach 1741–1743 na ich miejsce powiaty. Powiat raciborski został utworzony w dniu 19 lutego 1743 roku. Granice powiatu pokrywały się z dawnym księstwem raciborskim, a jedyną zmianą było dołączenie do powiatu niewielkiej enklawy ze wsiami: Dobieszów, Dobrosławice, Warmuntowice, Ucieszków i Maciowakrze. Według danych z 1787 roku powiat liczył około 1040 km2 zamieszkane przez 47 686 osób. W jego obrębie znajdowały się trzy miasta (Racibórz, Żory oraz Rybnik) i 144 wsie.
Powiatem zarządzali landraci. Pierwszym landratem raciborskim był Karl Josef von Schimonsky (pełnił swe obowiązki w latach 1743–1759). Jego następcą w 1759 roku został Karl Erdmann von Lichnovsky. W latach 1760–1762, w czasie wojny siedmioletniej powiat znalazł się w rękach austriackich, którzy zachowali strukturę administracyjną powiatu, lecz obsadzili na jego czele własnego landrata, Josepha Matthäusa von Lippę. Po powrocie powiatu do granic Prus na tym stanowisku ponownie znalazł się Karl Erdmann von Lichnovsky, który ustąpił w 1763 roku. Następnym landratem, po blisko dwuletniej przerwie został Johann Heinrich von Wrochem, który pełnił tę funkcję w latach 1765–1798. W 1798 roku kolejnym landratem został syn Johanna Heinricha, Gustav Gottlob von Wrochem. Po jego śmierci w 1816 roku urząd objął Gottlob Adam Johann von Wrochem, który landratem powiatu raciborskiego pozostał także po reformie wprowadzonej 1 stycznia 1818 roku i pełnił tę funkcję do roku 1840.
10 maja 1817 roku dokonano reformy administracyjnej i podzielono Śląsk na nowe powiaty. Ziemie powiatu raciborskiego zostały podzielone głównie między nowy powiat raciborski oraz nowo powstały powiat rybnicki. Zarządzenie weszło w życie 1 stycznia 1818 roku.

</doc>
<doc id="2287420" url="https://pl.wikipedia.org/wiki?curid=2287420" title="Hans Zikeli">
Hans Zikeli

Hans Zikeli (ur. 3 października 1910 w Mediaș, zm. 6 stycznia 1999 w Gießhübl) – rumuński piłkarz ręczny, uczestnik Igrzysk Olimpijskich w 1936 w Berlinie. Na igrzyskach zagrał w meczach przeciwko Austrii i Szwajcarii.

</doc>
<doc id="2287422" url="https://pl.wikipedia.org/wiki?curid=2287422" title="Jedność (album)">
Jedność (album)

Jedność – pierwszy minialbum polskiego zespołu hip-hopowego Hemp Gru. Został wydany 16 kwietnia 2011 roku. Pierwotnie materiał miał zostać wydany 26 marca. Wydawnictwo było promowane utworem "Jedność" do którego powstał teledysk. Gościnnie w nagraniach wzięli udział Junior Stress, Paluch, Żary, JasiekMBH, Banda de Chicas (Róża Dudziewicz, Marta Zalewska, Bogumiła Ludwińska) i Hudy HZD. Za produkcję odpowiadali Szwed SWD, Fuso, Nolte, Siwers oraz DJ Steez. Płyta zadebiutowała na 3. miejscu listy OLiS w Polsce. Według informacji opublikowanych na portalu Hip-hop.pl album uzyskał status złotej płyty dwa dni po premierze; certyfikat potwierdził ZPAV.
10 grudnia 2011 roku ukazało się wydawnictwo DVD pt. "Jedność". Na płycie znalazł się koncert formacji zarejestrowany w warszawskim klubie Palladium.
Lista utworów.
Opracowano na podstawie materiału źródłowego.

</doc>
<doc id="2287423" url="https://pl.wikipedia.org/wiki?curid=2287423" title="Ştefan Zoller">
Ştefan Zoller

Ştefan Zoller (ur. 27 sierpnia 1914 w Sibu, zm. 21 października 1993 tamże) – rumuński piłkarz ręczny, uczestnik Igrzysk Olimpijskich w 1936 w Berlinie. Na igrzyskach zagrał w meczach przeciwko Szwajcarii i Stanom Zjednoczonym.

</doc>
<doc id="2287424" url="https://pl.wikipedia.org/wiki?curid=2287424" title="Thea Kellner">
Thea Kellner

Thea Kellner (ur. 6 marca 1914) – rumuńska florecistka, uczestniczka Igrzysk Olimpijskich w 1936 w Berlinie. Na igrzyskach uczestniczyła w turnieju indywidualnym florecistek, w którym odpadła w pierwszej rundzie.

</doc>
<doc id="2287425" url="https://pl.wikipedia.org/wiki?curid=2287425" title="Ahmad Ali al-Muwawi">
Ahmad Ali al-Muwawi

Ahmad Ali al-Muwawi (ur. w 1897, zm. w 1979) – egipski dowódca wojskowy w stopniu generała majora służący w Egipskich Siłach Zbrojnych.
W 1916 roku al-Muwawi ukończył Akademię Wojskową. Otrzymał awans na majora i podjął służbę jako szef wydziału szkoleń operacji wojskowych. W 1945 roku awansował na brygadiera i objął dowództwo 4 Brygady Piechoty. W 1947 roku objął dowództwo nad Dywizją Piechoty. Wraz z intensyfikacją starć żydowsko-arabskich podczas Wojny domowej w Mandacie Palestyny przeniósł swoją siedzibę do Al-Arisz, gdzie stacjonował ze swoją dywizją.
W dniu 14 maja 1948 roku otrzymał awans na generała majora i został mianowany dowódcą południowego sektora w egipskim obszarze działań w Palestynie. Dowodził korpusem ekspedycyjnym składającym się z pięciu batalionów piechoty (10 tys. żołnierzy), batalionu pancernego (czołgi Mark VI i Matilda Mk II), dwóch batalionów artylerii, batalionu karabinów maszynowych i jednostek wsparcia. Od samego początku I wojny izraelsko-arabskiej był pesymistycznie nastawiony do jej wyniku. Swoimi obawami podzielił się z ministrem obrony Muhammadem Hajdarem, mówiąc mu, że jego żołnierze nie są przygotowani do zbliżającej się wojny z Żydami. Gdy egipska armia zaczęła ponosić porażki, al-Muwawi został 11 listopada 1948 roku odwołany ze stanowiska.

</doc>
<doc id="2287426" url="https://pl.wikipedia.org/wiki?curid=2287426" title="Toma Tudoran">
Toma Tudoran

Toma Tudoran (ur. 12 kwietnia 1903 w Jassach, zm. w 1975) – rumuński jeździec, uczestnik Igrzysk Olimpijskich w 1936 w Berlinie. Na igrzyskach olimpijskich wystąpił w skokach przez przeszkody, których nie ukończył.

</doc>
<doc id="2287427" url="https://pl.wikipedia.org/wiki?curid=2287427" title="Tramwaje w Limmattal">
Tramwaje w Limmattal

Tramwaje w Limmattal − zlikwidowany system komunikacji tramwajowej w Limmattal niedaleko Zurychu w Szwajcarii działający w latach 1900–1956.
Historia.
Pierwsze plany budowy linii w okolicach Limmattal powstały w 1893, linia miała łączyć Zurich – Dietikon – Bremgarten. W 1897 wydano koncesję spółce "Limmattal-Strassenbahn" (LSB). Linie oddano do eksploatacji 20 grudnia 1900 na odcinku Letzigraben-Dietikon. Później linię wydłużono. Na linii był prowadzony także ruch towarowy który ograniczył się do transportu piwa na odcinku Dietikon – Zurich. Ostatni odcinek zlikwidowano w 1956. 
W 2000 rozpoczęto badania nad pierwszą linią Limmattalbahn. W maju 2010 powstała spółka Limmattalbahn AG, która ma zaprojektować i wybudować linię. W 2017 ma rozpocząć się budowa, a w 2020 uruchomienie linii. Na linii mają kursować dwukierunkowe tramwaje. Koszt Limmattalbahn szacowany jest na sumę 600–700 mln CHF. Sfinansować go mają kantony Zurych i Argowia. 
Linia.
Linia szybkiego tramwaju ma zaczynać się przy dworcu Zürich Altstetten, a kończyć w Killwangen-Spreitenbach. Trasa o długości 13,3 km ma mieć 26 przystanki.

</doc>
<doc id="2287428" url="https://pl.wikipedia.org/wiki?curid=2287428" title="Rantarata">
Rantarata

Rantarata (szw. "Kustbanan", z fiń. "linia nabrzeżna") – linia kolejowa w Finlandii, łącząca Helsinki Główne ze stacją Turku i biegnąca dalej do stacji Turku satama. Ma 195,8 km długości. Na linii znajduje się 16 tuneli o łącznej długości 5 851 m.
Budowa pierwszego odcinka linii, łączącego Turku z Karis i mającego 113 km długości, została zatwierdzona w 1895 roku, a prace budowlane rozpoczęto rok później. Ruch otwarto 1 listopada 1899 roku. Druga część do Helsinek (dokładniej do stacji Pasila) została zatwierdzona w roku 1897 i otwarta tymczasowo w 1902. Oficjalne otwarcie nastąpiło 1 września 1903.
Pod koniec lat 60. rozpoczęto elektryfikację linii na odcinku Helsinki – Kirkkonummi. Odcinek Kirkkonummi – Karis został zelektryfikowany w 1990. Pod koniec 1994 trakcja istniała na całej Rantarata.
Przebieg.
Większe miejscowości, przez które biegnie rantarata (w nawiasach nazwy szwedzkie) oraz inne linie kolejowe:

</doc>
<doc id="2287432" url="https://pl.wikipedia.org/wiki?curid=2287432" title="PDG Gawrosz">
PDG Gawrosz

PDG Gawrosz – debiutancki album studyjny polskiego rapera Sebastiana Warzechy o pseudonimie artystycznym Shellerini. Wydawnictwo ukazało się 19 lutego 2011 roku nakładem wytwórni muzycznej Szpadyzor Records. Gościnnie w nagraniach wzięli udział: Słoń, Kaczor, Onar, Aifam, DonGURALesko, RR Brygada, Koni, Pih. Produkcji muzycznej podjęli się: Mikser, DNA, Donatan, RX, Muggin, Julas, Grant i DJ Story. Album dotarł do 10. miejsca notowania OLiS.
Lista utworów.
Opracowano na podstawie materiału źródłowego.

</doc>
<doc id="2287433" url="https://pl.wikipedia.org/wiki?curid=2287433" title="Patto Segni">
Patto Segni

Pakt Segniego (wł. "Patto Segni", PS) – włoska centrowa partia polityczna, działająca w latach 1993–2003.
Historia.
Partię założył deputowany Mariotto Segni, syn prezydenta Włoch Antonia Segniego, działający wcześniej w Chrześcijańskiej Demokracji i Sojuszu Demokratycznym. Ugrupowanie założono w okresie licznych przemian na scenie politycznej, związanych z upadkiem na skutek afer korupcyjnych większości dotychczasowych formacji. Przed wyborami w 1994 PS wspólnie z Włoską Partią Ludową powołały na potrzeby wyborów większościowych koalicję Pakt dla Włoch (z udziałem m.in. republikanów). Lista partyjna uzyskała ok. 4,6% głosów, co przełożyło się na 13 mandatów w Izbie Deputowanych XII kadencji. W tym samym roku PS uzyskał trzy mandaty w Parlamencie Europejskim IV kadencji.
Pakt Segniego pozostawał ugrupowaniem opozycyjnym, ulegał jednak licznym rozłamom. M.in. już w 1994 czterech posłów (w tym Giulio Tremonti) przeszło na stronę centroprawicowego rządu Silvia Berlusconiego. W 1996 kandydaci partii znaleźli się na liście wyborczej wchodzącego w skład Drzewa Oliwnego Odnowienia Włoskiego, uzyskując łącznie dziewięć miejsc w obu izbach włoskiego parlamentu. Trzy lata później Mariotto Segni został ponownie europosłem jako jedyny kandydat PS, które tworzyło koalicję wyborczą z Sojuszem Narodowym. W kolejnych latach ugrupowanie praktycznie zaprzestało jakiejkolwiek aktywności, w 2003 zostało rozwiązane w związku z utworzeniem niewielkiej formacji pod nazwą Pakt Liberalnych Demokratów.

</doc>
<doc id="2287434" url="https://pl.wikipedia.org/wiki?curid=2287434" title="Konstanty Tomiczek">
Konstanty Tomiczek

Konstanty Tomiczek (ur. 1879 w Studziennej, zm. 1933 w Wodzisławiu Śląskim) – powstaniec śląski i polski działacz plebiscytowy.
Życiorys.
Był robotnikiem w zakładach metalowych w Raciborzu, a jednocześnie aktywnym działaczem narodowym i społecznym na ziemi raciborskiej. Należał do grona założycieli Towarzystwa Oświaty na Śląsku, mającego siedzibę w Studziennej, pełnił też w tej organizacji funkcje skarbnika i prezesa. Jednocześnie był też członkiem Towarzystwa Polsko-Górnośląskiego w Raciborzu i Towarzystwa Czytelni Ludowych
, w którym pełnił funkcję członka komitetu powiatowego w Raciborzu. Kolportował polskie pisma i gazety, prowadził w swoim domu biblioteczkę Towarzystwa Czytelni Ludowych. Był współzałożycielem raciborskich spółdzielni "Strzecha" i "Rolnik" oraz Banku Ludowego. W latach 1919- 1921 przewodził w Studziennej lokalnym strukturom Polskiej Organizacji Wojskowej Górnego Śląska i Polskiego Komitetu Plebiscytowego. W I powstaniu śląskim pełnił funkcje kuriera. W drugim brał udział w obronie Domu Polskiego "Strzecha". W trzecim był żołnierzem raciborskiego pułku Alojzego Segeta. W 1922 popowstaniowy terror i represje ze strony szowinistów niemieckich zmusiły go do opuszczenia rodzinnego domu i przeprowadzki do znajdujących się w polskiej części Górnego Śląska Gorzyc. Przez sześć lat pozostawał bezrobotny, wskutek licznych chorób i popierania opozycji. Od 1928 roku aż do śmierci pracował w charakterze sezonowego robotnika kolejowego. 

</doc>
<doc id="2287440" url="https://pl.wikipedia.org/wiki?curid=2287440" title="Henri Rang">
Henri Rang

Henri Rang (ur. 8 czerwca 1908 w Lugoj, zm. 25 grudnia 1946) – rumuński jeździec, zdobywca srebrnego medalu na Igrzyskach Olimpijskich w 1936 w Berlinie w konkurencji skoków przez przeszkody.

</doc>
<doc id="2287441" url="https://pl.wikipedia.org/wiki?curid=2287441" title="Nikolla Zoraqi">
Nikolla Zoraqi

Nikolla Zoraqi (ur. 24 stycznia 1929 w Tiranie, zm. 9 listopada 1991 w Tiranie) – albański kompozytor i skrzypek.
Życiorys.
Edukację muzyczną rozpoczął w szkole artystycznej Jordan Misja w Tiranie, którą ukończył w 1950. Pracował potem jako nauczyciel muzyki, zanim został powołany do służby wojskowej, gdzie występował w wojskowym zespole pieśni i tańca, pod kierunkiem Gaqo Avraziego. W tym czasie komponował swoje pierwsze utwory.
W 1958 wyjechał na studia w moskiewskim konserwatorium im. Piotra Czajkowskiego. Kształcił się tam pod kierunkiem Jurija Aleksandrowicza Szaporina. W 1961 z kryzysu w stosunkach albańsko-radzieckich musiał przerwać studia i powrócić do Albanii.
W 1961 podjął pracę w ministerstwie kultury jako inspektor w referacie muzyki, a następnie kierował Domem Twórczości Ludowej. W 1966 przeszedł do Radia Tirana, gdzie został szefem redakcji muzycznej. W 1971 odszedł z radia i poświęcił się twórczości kompozytorskiej. Prowadził także zajęcia ze studentami w Instytucie Sztuk w Tiranie w klasie kompozycji.
W latach 1968-1976 trzykrotnie był wybierany deputowanym do parlamentu (alb. Kuvendi Popullor) z okręgu Tirana.
Pozostaje do dziś jednym z najbardziej płodnych kompozytorów albańskich. W dorobku kompozytorskim Nikolli Zoraqiego znajduje się 30 utworów operowych, muzyka baletowa, utwory instrumentalne i wokalne, a także muzyka filmowa. Za swoją działalność twórczą został wyróżniony tytułem Artysty Ludu (alb. Artist i Popullit).

</doc>
<doc id="2287445" url="https://pl.wikipedia.org/wiki?curid=2287445" title="HMAS Gunbar">
HMAS Gunbar

HMAS Gunbar - australijski trałowiec pomocniczy i stawiacz sieci służący w Royal Australian Navy (RAN) w okresie II wojny światowej.
Historia.
Kabotażowiec został zbudowany w 1911 w stoczni Ardrossan Drydock &amp; Shipbuilding w Glasgow dla firmy North Coast Steam Navigation Company. W latach 1926-1939 kilkakrotnie zmieniał właściciela, a w momencie wybuchu wojny ponownie należał do jego pierwszego właściciela
SS Gunbar został wynajęty przez RAN 30 września 1940 za £120 miesięcznie. Statek został przystosowany do roli trałowca pomocniczego, do służby wszedł 18 grudnia 1940 jako HMAS Gunbar (FY98) pod dowództwem kapitana marynarki Normana M. Muzzella. Gunbar początkowo patrolował południowo-wschodnie wybrzeże Australii, w kwietniu 1941 przeszedł do Fremantle, gdzie stacjonował do stycznia 1942, następnie został skierowany do Darwin.
19 lutego 1942 w czasie japońskiego nalotu na Darwin Gunbar został zaatakowany jako pierwszy okręt w zatoce. Wchodził właśnie do portu, kiedy został ostrzelany przez myśliwce Zero. W czasie ataku dziewięciu marynarzy, w tym dowódca, zostało rannych, jeden z nich zmarł. Po ataku Gunbar odstawił pięciu rannych na brzeg i udał się z pomocą ciężko uszkodzonemu frachtowcowi MV Portmar ewakuując z pokładu jego załogę.
Okręt pozostał w Darwin do kwietnia 1943. W czerwcu 1943 przybył do Sydney, gdzie przeszedł remont i został zaadaptowany do roli stawiacza sieci. W tej roli Gunbar służył do końca wojny. Okręt został wycofany do rezerwy 3 grudnia 1945, na początku 1946 został zakupiony przez RAN od właściciela, ale już 25 lipca tego roku został skreślony z listy okrętów RAN i zdemobilizowany.
Gunbar został zakupiony przez chińską firmę i otrzymał nową nazwę West River, ale z powodu sytuacji politycznej sprzedaż nie została sfinalizowana i statek został ostatecznie złomowany w Sydney.

</doc>
<doc id="2287449" url="https://pl.wikipedia.org/wiki?curid=2287449" title="FM Group Mobile">
FM Group Mobile



</doc>
<doc id="2287467" url="https://pl.wikipedia.org/wiki?curid=2287467" title="Jakub Gierszał">
Jakub Gierszał

Jakub Gierszał (ur. 11 marca 1988 w Krakowie) – polski aktor.
Życiorys.
Wczesne lata.
Jest synem reżysera teatralnego Marka Gierszała. Urodził się w Krakowie, a gdy miał kilka miesięcy, wyjechał z rodzicami do Hamburga. W 1999 powrócił do Polski i zamieszkał w Toruniu, rodzinnym mieście matki.
Uczęszczał do toruńskiego Gimnazjum nr 11, a następnie do tamtejszego V Liceum Ogólnokształcącego. Jest absolwentem krakowskiej Państwowej Wyższej Szkoły Teatralnej (PWST) (2012).
Kariera.
W 2009 zadebiutował na ekranie rolą zbuntowanego rockmana Kazika w filmie "Wszystko, co kocham" w reżyserii Jacka Borcucha. Popularność przyniósł mu film "Sala samobójców" (2011), w którym wcielił się w postać Dominika, licealisty z bogatej rodziny, zmagającego się z depresją. Za tę rolę otrzymał nagrodę im. Zbyszka Cybulskiego i Złotą Kaczkę dla najlepszego aktora oraz nominację do Orła w kategorii "Najlepsza główna rola męska". Na 62. Międzynarodowym Festiwalu Filmowym w Berlinie został uhonorowany nagrodą „Shooting Star” przyznawaną najbardziej obiecującym, młodym aktorom europejskim.
W 2013 zagrał główne role w dwóch filmach niemieckojęzycznych: postać Maximiliana w "Mrocznym świecie" (niem. "Finsterworld") Frauke Finsterwalder oraz Felixa w produkcji "Diabeł z trzema złotymi włosami" (niem. "Der Teufel mit den drei goldenen Haaren") Marii von Heland. W 2014 wystąpił w filmie amerykańskim "". W 2017 w filmie "Najlepszy" (reż. Łukasz Palkowski) wcielił się w postać triathlonisty Jerzego Górskiego i otrzymał drugą nominację do Orła za najlepszą główną rolę męską. W latach 2018–2022 grał w serialu "Chyłka".

</doc>
<doc id="2287469" url="https://pl.wikipedia.org/wiki?curid=2287469" title="Włoska Partia Liberalna">
Włoska Partia Liberalna

Włoska Partia Liberalna (wł. "Partito Liberale Italiano", PLI) – włoska liberalna partia polityczna.
Historia.
Partia Liberalna działała w okresie przedwojennym, została jednak rozwiązana w czasie dyktatury Benita Mussoliniego. Po upadku reżimu faszystowskiego została reaktywowana, wchodząc w 1943 w skład Komitetu Wyzwolenia Narodowego. Formalnie zarejestrowana w 1944. Uczestniczyła w gabinecie tymczasowym, którym kierował Pietro Badoglio, następnie z przerwami w kolejnych rządach do drugiej połowy lat 50. W późniejszych latach z reguły pozostawała w opozycji. Od lat 80. ponownie z reguły współtworzyła koalicje rządowe. W pierwszej połowie lat 90. jej działacze okazali się zamieszani w afery korupcyjne i polityczne (tzw. Tangentopoli), na początku 1994 PLI podjęła decyzję o rozwiązaniu, a wielu jej działaczy zasiliło nowo powstałe ugrupowanie pod nazwą Forza Italia.
Liderami PLI w okresie powojennym byli m.in. Benedetto Croce, Bruno Villabruna, Gaetano Martino, Giovanni Malagodi, Agostino Bignardi, Valerio Zanone, Alfredo Biondi, Renato Altissimo i Raffaele Costa. Z ugrupowania wywodziło się dwóch pierwszych prezydentów okresu powojennego: Enrico De Nicola i Luigi Einaudi.
W 2004 Stefano De Luca utworzył nowe ugrupowanie pod nazwą Włoska Partia Liberalna, odwołujące się wprost do historycznej PLI.
Wyniki wyborcze.
Wyniki do Izby Deputowanych:
W wyborach do Parlamentu Europejskiego I kadencji (1979) PLI uzyskała 3 mandaty. W 1984 i 1989 tworzyła wspólne listy z republikanami, które wprowadzały odpowiednio 5 i 4 eurodeputowanych. PLI należała do Partii Europejskich Liberałów, Demokratów i Reformatorów.

</doc>
<doc id="2287470" url="https://pl.wikipedia.org/wiki?curid=2287470" title="Adolf Fryderyk VI">
Adolf Fryderyk VI

Adolf Fryderyk VI (ur. 17 czerwca 1882 w Neustrelitz, zm. 24 lutego 1918 tamże) – ostatni wielki książę Meklemburgii-Strelitz.
Życie.
Adolf Fryderyk był trzecim dzieckiem i najstarszym synem wielkiego księcia Adolfa Fryderyka V i księżniczki Elżbiety von Anhalt-Dessau. Studiował w Dreźnie i w Monachium. Po ukończeniu studiów rozpoczął służbę wojskową, którą ostatecznie ukończył w randze generała. Po śmierci swojego dziadka Fryderyka Wilhelma w 1904 roku został następcą tronu księstwa Meklemburgii-Strelitz. Był uważany za jednego z najbogatszych ludzi swego czasu. Fortunę odziedziczył po swoich przodkach. Dziadek Adolfa Fryderyka, Fryderyk Wilhelm był właścicielem większości ziem w swoim księstwie. 11 czerwca 1914 roku po śmierci ojca został ostatnim wielkim księciem.
Jeszcze jako następca tronu związany był ze śpiewaczką Mafaldą Salvatini (1886−1971). Wokół tego związku oraz innych związków Adolfa Fryderyka narosło wiele spekulacji, które miały przyczynić się do przedwczesnej śmierci wielkiego księcia. Pisała o tym między innymi w swych wspomnieniach Daisy von Pless.
Śmierć.
Wielki książę Adolf Fryderyk zginął 24 lutego 1918 roku. W dniu 23 lutego wielki książę poszedł z psem na wieczorny spacer. Był to ostatni raz kiedy widziano go żywego. Dzień później, 24 lutego odnaleziono w kanale wodnym jego ciało. Miał ranę postrzałową klatki piersiowej. Po przeprowadzeniu sekcji zwłok ustalono, że bezpośrednią przyczyną śmierci był jednak nie postrzał, ale utonięcie. Dokładne okoliczności śmierci pozostają mimo to jednak nadal niejasne. Są przedmiotem licznych spekulacji i spiskowych teorii.
Odznaczenia.
Meklemburskie:
Zagraniczne:

</doc>
<doc id="2287471" url="https://pl.wikipedia.org/wiki?curid=2287471" title="Ferencz Ambruș">
Ferencz Ambruș

Ferencz Ambruș (ur. 2 marca 1930 w Klużu) – rumuński pięściarz, uczestnik Igrzysk Olimpijskich w 1952 w Helsinkach. Na igrzyskach wziął udział w turnieju w wadze lekkopółśredniej. W pierwszej rundzie wygrał 3:0 z Duńczykiem Hansem Petersem, natomiast w następnej walce z powodu kontuzji przegrał z Wiktorem Miednowem.

</doc>
<doc id="2287474" url="https://pl.wikipedia.org/wiki?curid=2287474" title="Polska na Mistrzostwach Świata w Lekkoatletyce 2001">
Polska na Mistrzostwach Świata w Lekkoatletyce 2001

Polska na Mistrzostwach Świata w Lekkoatletyce 2001 – reprezentacja Polski podczas zawodów w Edmonton zdobyła pięć medali w tym dwa złota. Do czempionatu w 2009 był to najlepszy występ Polaków na mistrzostwach globu od pierwszej edycji tych zawodów, która miała miejsce w 1983. 

</doc>
<doc id="2287477" url="https://pl.wikipedia.org/wiki?curid=2287477" title="Andy Melville">
Andy Melville

Andrew Roger "Andy" Melville (ur. 29 listopada 1968 w Swansea) – walijski piłkarz występujący na pozycji obrońcy.
Kariera klubowa.
Melville zawodową karierę rozpoczynał w 1985 roku w walijskim klubie Swansea City z angielskiej ligi Division Three. W 1986 roku spadł z zespołem do Division Four, ale w 1988 roku wrócił z nim do Division Three. W Swansea spędził jeszcze 2 lata.
W 1990 roku trafił do angielskiego Oksfordu United z Division Two. Od 1992 roku występował z nim w Division One, będącym następcą Division Two. Barwy Oksfordu reprezentował przez 3 lata.
W 1993 roku Melville przeszedł do Sunderlandu, także grającego w Division One. Zadebiutował tam 14 sierpnia 1993 roku w przegranym 0:5 pojedynku z Derby County. W 1996 roku awansował z zespołem do Premier League, ale w 1997 wrócił z nim do Division One. Przez część sezonu 1997/1998 przebywał na wypożyczeniu w Bradfordzie City, również z Division One. Potem wrócił do Sunderlandu, gdzie spędził jeszcze rok.
W 1999 roku Melville podpisał kontrakt z Fulham, innym zespołem Division One. Pierwszy ligowy mecz zaliczył tam 7 sierpnia 1999 roku przeciwko Birmingham City (2:2). W 2001 roku awansował z klubem do Premier League. W Fulham występował jeszcze przez 3 lata.
Na początku 2004 roku Melville odszedł do West Hamu United z Division One. Zadebiutował tam 17 stycznia 2004 roku w zremisowanym 3:3 meczu z Sheffield United. W tym samym roku zaczął z zespołem starty w nowo powstałej lidze Championship, będącej następcą Division One. Na początku 2005 roku został wypożyczony do Nottingham, również występującego w Championship. Spędził tam pół roku, a potem zakończył karierę.
Kariera reprezentacyjna.
W reprezentacji Walii Melville zadebiutował 15 listopada 1989 roku w przegranym 1:2 meczu eliminacji Mistrzostw Świata 1990 z RFN-em. W latach 1989–2004 w drużynie narodowej rozegrał w sumie 65 spotkań i zdobył 3 bramki.

</doc>
<doc id="2287478" url="https://pl.wikipedia.org/wiki?curid=2287478" title="Zbigniew Jakubek">
Zbigniew Jakubek

Zbigniew Jakubek (ur. 18 kwietnia 1962 we Wrocławiu) – polski pianista, aranżer, kompozytor. W swojej karierze związany z takimi gatunkami muzycznymi jak jazz, fusion, muzyka akustyczna, ale także pop.
Życiorys.
Zbigniew Jakubek jest absolwentem Wydziału Jazzu Akademii Muzycznej w Katowicach. Jego droga muzyczna rozpoczęła się od studenckich formacji. W 1983 roku zaistniał New Coast, chwile później Still Another Sextet – zwycięzca Grand Prix Jazz Juniors 1984. Rok później powstał Walk Away.
Kariera zespołowa rozpoczęła się od zdobycia głównej nagrody festiwalu Jazz nad Odrą 1985. Przez lata, wspólnie koncertując, przyjęli zaproszenia na wiele światowych festiwali, zagrali setki koncertów w ramach licznych tras koncertowych. 12 lat współtworzenia tej znakomitej formacji zaowocowało dziewięcioma nagranymi płytami. Praktycznie rokrocznie zespół zdobywał miano „zespołu elektrycznego roku” w ankiecie „Jazz Top” czytelników „Jazz Forum”. W 1988 roku otrzymał Nagrodę Artystyczną Młodych im. S. Wyspiańskiego II stopnia za „Osiągnięcia w Dziedzinie Jazzowej”.
Epizodem w historii zespołu z 1990 był udział jako support w trasie koncertowej Milesa Davisa po Niemczech.
Jakubek grał w powstałym w 1986 roku „Young Power”. W 1993 roku wspólnie z Bernardem Maseli założyli duet „Back In”, poszerzany później o znakomitego perkusistę Nippy Noya z Indonezji. Od połowy lat 90. zagrał wiele tras koncertowych: 1996 – Frank Gambale Tour, 1997 – Didier Lockwood Tour, „Susan Weinert &amp; Cezary Konrad Band”, 2005 – „Polish – American Summer Dream Band” ze Steve Loganem. Koncertował również z takimi artystami jak: Eric Marienthal, David Fiuczynski, Mino Cinelu, Chester Thompson, David Friesen, Cindy Blackman, Carmine Appice. Współpracował też z większością nazwisk polskiej sceny jazzowej lat 80. i 90.: Urszulą Dudziak, Ewą Bem, Grażyną Łobaszewską, Markiem Bałatą, Ewą Urygą, Lorą Szafran oraz wieloma innymi.
Rok 2002 był początkiem działalności kwartetu „Ścierański, Napiórkowski, Jakubek, Dąbrówka”. W 2004 roku powstał „Zbigniew Jakubek Quartet”, który współtworzą na scenie: Marek Raduli, Tomasz Grabowy i Artur Lipiński. To bardzo ważna muzycznie formacja, efekt doświadczeń wielu lat scenicznej i muzycznej egzystencji. Od 2003 roku wykładowca Instytutu Muzyki Uniwersytetu Rzeszowskiego.
Oprócz działalności kojarzonej ze scena jazzową, od 1985 roku Zbigniew Jakubek ma na koncie współpracę z wieloma znanymi nazwiskami polskiej sceny pop, by wymienić: M. Szcześniak, M. Jeżowska, L. Szafran, R. Rynkowski, Z. Wodecki. Grał w orkiestrach: „Alex Band”, „Kukla Band”, „Big-band W. Pieregorólki”, „After Touch”, które wspierał również jako aranżer. Wziął udział w większości polskich festiwali piosenki. Współpracował z Polską Orkiestrą Radiową. Ma na koncie wiele nagranych płyt jako sideman. Był koproducentem piosenki Mietka Szcześniaka na Eurowizję 1999.

</doc>
<doc id="2287481" url="https://pl.wikipedia.org/wiki?curid=2287481" title="Złodziej brzoskwiń">
Złodziej brzoskwiń

Złodziej brzoskwiń (oryg. bułg. "Крадецът на праскови") – nowela Emiliana Stanewa wydana po raz pierwszy w 1948.
Utwór został wpisany do kanonu literatury bułgarskiej 1878-1988.
Treść.
Narrator utworu odwiedza rodzinne Tyrnowo, gdzie niegdyś sprzedał parcelę odziedziczoną w spadku po ojcu. Przypadkowo spotyka swojego dawnego nauczyciela, który w czasie rozmowy przypomina mu historię żyjącego niegdyś w pobliżu pułkownika i jego żony.
Pięćdziesięcioletni pułkownik był człowiekiem budzącym powszechny strach z powodu swojej szorstkości i bezwzględności w stosunku do żołnierzy. Po włączeniu się Bułgarii do I wojny światowej został komendantem miasta, odpowiedzialnym za znajdujący się w nim obóz jeniecki, w którym przebywali Rumuni i znienawidzeni przez pułkownika Serbowie. Rozgoryczony z powodu faktu, iż z powodu odniesionych w wojnach bałkańskich ran nie może sam udać się na front, pułkownik zajmował się przede wszystkim swoją winnicą i sadem owocowym, zaniedbując niekochaną, znacznie młodszą od siebie żonę Elżbietę.
Pewnego dnia jednego z drzew brzoskwiniowych w ogrodzie wojskowego zostało obdarte z owoców. Poszukiwania winowajcy nie przynoszą rezultatu. Jednak w czasie nieobecności pułkownika w domu złodziej pojawia się po raz drugi i zostaje zauważony przez Elżbietę. Okazuje się nim być jeniec serbski, Ivo Obretenović, kradnący z głodu. Okazując współczucie, kobieta przekazuje mu jedzenie, następnie również buty, po czym zakochuje się w nim i zaczyna spotykać się z nim w sekrecie przed mężem. Planują ucieczkę z Bułgarii po zakończeniu działań wojennych i rozpoczęcie nowego życia. Idąc na kolejne spotkanie, Ivo Obretenović zostaje jednak zastrzelony przez ordynansa pułkownika, któremu ten nakazał bez litości strzelać do złodziei wkradających się do ogrodu. Elżbieta popełnia samobójstwo.
Cechy utworu i recepcja.
"Złodziej brzoskwiń" jest drugą w dorobku Stanewa nowelą psychologiczną. W utworze tym pisarz poruszył temat przewijający się następnie przez większość jego dojrzałej twórczości - obraz człowieka niszczącego piękno życia i uniemożliwiającego sobie samemu prawdziwe szczęście, jakim jest pułkownik. W odróżnieniu od większości dzieł literackich publikowanych w Bułgarii w pierwszych latach po II wojnie światowej, "Złodziej brzoskwiń" nie odnosi się do kwestii wojny, walki i heroizmu; chociaż akcja dzieła rozgrywa się w 1918, problemy te zostały zdecydowanie odsunięte na dalszy plan. M. in. z tego powodu współczesna krytyka bułgarska źle przyjęła dzieło, żądając od twórcy dostosowania swoich tekstów do poetyki socrealizmu.
Autorką pierwszego przekładu "Złodzieja brzoskwiń" na język polski była Jadwiga Nurkiewiczowa, której tłumaczenie zostało wydane w 1961 pod tytułem "Smutna miłość". Przekład dokonany przez Hannę Karpińską został opublikowany w antologii "Miłosierdzie Marsa", Warszawa 1978, s. 189-268. W 1989 wydany został nowy przekład Krystyny Migalskiej, zachowujący tytuł nadany przez autora.

</doc>
<doc id="2287482" url="https://pl.wikipedia.org/wiki?curid=2287482" title="18th Avenue (stacja metra na West End Line)">
18th Avenue (stacja metra na West End Line)

18th Avenue – stacja metra nowojorskiego, na linii D. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami 79th Street i 20th Avenue. Została otwarta 15 września 1916.

</doc>
<doc id="2287483" url="https://pl.wikipedia.org/wiki?curid=2287483" title="Anna Gadt">
Anna Gadt



</doc>
<doc id="2287484" url="https://pl.wikipedia.org/wiki?curid=2287484" title="20th Avenue (stacja metra na West End Line)">
20th Avenue (stacja metra na West End Line)

20th Avenue – stacja metra nowojorskiego, na linii D. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami 18th Avenue i Bay Parkway. Została otwarta 15 września 1916.

</doc>
<doc id="2287488" url="https://pl.wikipedia.org/wiki?curid=2287488" title="Kit Symons">
Kit Symons

Christopher Jeremiah "Kit" Symons (ur. 8 marca 1971 w Basingstoke) – walijski piłkarz występujący na pozycji obrońcy. Trener piłkarski.
Kariera klubowa.
Symons zawodową karierę rozpoczynał w 1988 roku w angielskim klubie Portsmouth z Division Two. Przez pierwsze 3 sezony był tam graczem rezerwowym. Podstawowym zawodnikiem składu Portsmouth stał się od sezonu 1991/1992. Od następnego rozpoczął z zespołem starty w Division One, będącym następcą Division Two jako drugiego poziomu rozgrywek. W Portsmouth spędził 7 lat.
W 1995 roku odszedł do Manchesteru City z Premier League. W tych rozgrywkach zadebiutował 19 sierpnia 1995 roku w zremisowanym 1:1 pojedynku z Manchesterem United. W 1996 roku spadł z zespołem do Division One. W Manchesterze grał jeszcze przez 2 lata.
W 1998 roku Symons przeszedł do Fulham, także grającego w Division One. W 2001 roku awansował z nim do Premier League. Pod koniec tego samego roku odszedł do Crystal Palace z Division One. W 2004 roku awansował z nim do Premier League. W 2005 roku, po spadku Crystal Palace do Division One, zakończył karierę.
Kariera reprezentacyjna.
W reprezentacji Walii Symons zadebiutował 19 lutego 1992 roku w wygranym 1:0 towarzyskim meczu z Irlandią. W latach 1992–2004 w drużynie narodowej rozegrał w sumie 37 spotkań i zdobył 2 bramki.
Kariera trenerska.
Po zakończeniu kariery piłkarskiej Symons został trenerem. W 2003 roku oraz w 2007 roku był tymczasowym szkoleniowcem Crystal Palace.

</doc>
<doc id="2287562" url="https://pl.wikipedia.org/wiki?curid=2287562" title="Tramwaje w Biel/Bienne">
Tramwaje w Biel/Bienne

Tramwaje w Biel/Bienne − zlikwidowany system komunikacji tramwajowej w szwajcarskim mieście Biel/Bienne. 
Historia.
Pierwsze tramwaje na ulice Biel/Bienne wyjechały 18 sierpnia 1877, były to tramwaje konne. Linia prowadziła od Nidau przez Bieler Bahnhof do Bözingen. W 1901 miasto wykupiło spółkę obsługującą tramwaje i rozpoczęto modernizację sieci między innymi poprzez zmianę rozstawu toru z 1435 mm na 1000 mm. W 1902 uruchomiono tramwaj elektryczny pomiędzy Nidau a Bözingen. W 1913 do sieci tramwajowej włączono linię do Mett, a w 1916 przyłączono kolejną linię Biel-Täuffelen. W 1926 pojawiły się pierwsze autobusy, a później także trolejbusy i rozpoczęto zastępowanie tramwajów liniami trolejbusowymi, które istnieją do dzisiaj. Ostatnią linię zamknięto 8 grudnia 1948. 
Obecnie czynione są starania budowy nowej linii, która ma połączyć Biel/Bienne Bözingenfeld przy stacji kolejowej z miejscowością Ins. W 2014 mają rozpocząć się prace budowlane, a w 2018 ma nastąpić otwarcie linii. Linia będzie miała długość 27 km. Koszt całego projektu wynosi 200 mln CHF. Pomiędzy Ins i Ipsach linia tramwajowa ma przebiegać po linii kolejowej BTI-Bahn. 

</doc>
<doc id="2287569" url="https://pl.wikipedia.org/wiki?curid=2287569" title="Vae Victis (album)">
Vae Victis (album)

Vae Victis - jedyny album studyjny polskiego projektu muzycznego December's Fire. Wydawnictwo ukazało się w 1996 roku nakładem wytwórni muzycznej Last Epitaph Productions. Wszystkie partie instrumentalne na płycie zarejestrował i skomponował Piotr Weltrowski. Gościnnie na albumie zaśpiewał lider formacji Behemoth - Adam "Nergal" Darski. Sesja nagraniowa odbyła się w sierpniu 1996 roku w gdańskim S.L. Studio.
Lista utworów.
Opracowano na podstawie materiału źródłowego.

</doc>
<doc id="2287582" url="https://pl.wikipedia.org/wiki?curid=2287582" title="Sicana odorifera">
Sicana odorifera

Sicana odorifera (Vell.) Naudin – jedyny gatunek rośliny należącej do rodzaju Sicana z rodziny dyniowatych. Popularna nazwa - ogórek pachnący. Pochodzi z tropikalnych obszarów Ameryki Południowej, prawdopodobnie z Brazylii, lecz w uprawie również w innych częściach świata. Była uprawiana już w czasach przedkolumbijskich w Ekwadorze. Wiele lokalnych nazw: "cassabanana", "musk cucumber" (ogórek piżmowy).

</doc>
<doc id="2287602" url="https://pl.wikipedia.org/wiki?curid=2287602" title="3 Pułk Artylerii Górskiej">
3 Pułk Artylerii Górskiej



</doc>
<doc id="2287606" url="https://pl.wikipedia.org/wiki?curid=2287606" title="Hull Paragon Interchange">
Hull Paragon Interchange

Hull Paragon Interchange – węzeł transportowy w Kingston upon Hull, w hrabstwie East Riding of Yorkshire, w Anglii, w Wielkiej Brytanii, otwarty we wrześniu 2007. Łączy funkcje dworca kolejowego i autobusowego, które dawniej były odrębne. Wszystkie są teraz pod jednym dachem, dzięki czemu pasażerowie mogą przesiadać się między peronami i autobusami bez obawy o warunki atmosferyczne.
Kolej.
Dworzec kolejowy był historycznie nazywany "Hull Paragon", a lokalnie jako "Paragon Station", ale przydomek "Paragon" został usunięty z oficjalnej nazwy na wiele lat i rozkłady kolejowe mówiły po prostu o stacji "Hull". Obecnie jest obsługiwany przez First TransPennine Express, który świadczy usługi wraz z Northern Rail, First Hull Trains i East Coast.
Stacja została wykorzystana jako miejsce w filmie Jak w zegarku z Johnem Cleese. 
Na przełomie 2008/09 z usług stacji skorzystało 2,454 mln pasażerów.
Dworzec autobusowy.
Pierwszy dworzec autobusowy, który tylko częściowo był zakryty, używany był do podziału Hull Transport Corporation (później KHCT), działających w granicach miasta i East Yorkshire Motor Services (EYMS), łączący wszystkie części dawnego East Riding. EYMS nadal jest głównym operatorem autobusowym na trasach w East Yorkshire, ale trasy miejskie i kilka pozpozamiejskich, są obecnie prowadzone przez Stagecoach w Hull. Inne, mniejsze podmioty obejmują Alpha Bus and Coach oraz CT Plus.

</doc>
<doc id="2287614" url="https://pl.wikipedia.org/wiki?curid=2287614" title="SMPlayer">
SMPlayer

SMPlayer – odtwarzacz oparty na MPlayerze, dostępny na wolnej licencji GPL.
SMPlayer sam w sobie nie jest odtwarzaczem, lecz graficznym interfejsem użytkownika (GUI). Oparty jest na silniku odtwarzającym MPlayer, który działa z poziomu wiersza poleceń i nie wykorzystuje menu ani przycisków. Sterować można nim wyłącznie przy użyciu klawiatury, co nie jest zbyt wygodne. Aby ułatwić obsługę MPlayera, opracowano kilka interfejsów graficznych, a SMPlayer jest jednym z nich. MPlayer to sam mechanizm odtwarzający, a SMPlayer to nakładka, która wyświetla przyciski, menu czy okna dialogowe.
Program obsługuje systemy Linux oraz Windows i jest dostępny w ponad 30 wersjach językowych, w tym w języku polskim. Wyposażony jest w funkcję zapamiętywania ustawień obecnie odtwarzanych plików. Umożliwia wyszukiwanie i pobieranie napisów z witryny opensubtitles.org.

</doc>
<doc id="2287622" url="https://pl.wikipedia.org/wiki?curid=2287622" title="Richard Bellman">
Richard Bellman



</doc>
<doc id="2287627" url="https://pl.wikipedia.org/wiki?curid=2287627" title="Bezpośrednia inwestycja zagraniczna">
Bezpośrednia inwestycja zagraniczna



</doc>
<doc id="2287634" url="https://pl.wikipedia.org/wiki?curid=2287634" title="Koniecpolski (herb książęcy)">
Koniecpolski (herb książęcy)

Koniecpolski ("Koniecpolski Książę") – polski herb książęcy, odmiana herbu Pobóg. Herb własny rodziny Koniecpolskich".
Opis herbu.
Opis historyczny.
Juliusz Ostrowski blazonuje herb następująco":
Opis współczesny.
Opis skonstruowany współcześnie brzmi następująco:
"Na tarczy w polu błękitnym podkowa srebrna, z zaćwieczonym na barku krzyżem kawalerskim, złotym. Nad tarczą płaszcz i mitra kniaziowska."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Według Juliusza Ostrowskiego, herb ten należał do Mikołaja Koniecpolskiego, który 8 sierpnia 1637 roku otrzymał godność książęcą Świętego Cesarstwa Rzymskiego. Jednakże, nie zostawił potomstwa"".
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Koniecpolski. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Koniecpolski jest herbem własnym, wiec do jego używania uprawniona jest zaledwie jedna rodzina: Koniecpolscy"".

</doc>
<doc id="2287635" url="https://pl.wikipedia.org/wiki?curid=2287635" title="Substancja międzykomórkowa">
Substancja międzykomórkowa



</doc>
<doc id="2287656" url="https://pl.wikipedia.org/wiki?curid=2287656" title="Judas (singel)">
Judas (singel)

Judas – drugi singel amerykańskiej piosenkarki Lady Gagi z jej drugiego albumu, "Born This Way". Piosenka została wydana 15 kwietnia 2011, 4 dni przed wcześniej planowaną premierą, na oficjalnej stronie artystki. Premiera radiowa w Polsce odbyła się 18 kwietnia 2011 w radiu Eska.
Artwork.
Okładka utworu została stworzona przez Lady Gagę. Przedstawia czarno-czerwone tło z tytułem utworu w kolorze czerwonym na górze i czerwony krzyż chrześcijański z sercem w środku na dole.
Treść.
Piosenka opowiada o kobiecie, która zakochała się w nieodpowiednim mężczyźnie. Temat przewodni jest podobny do poprzednich utworów artystki: "LoveGame", "Bad Romance" i "Alejandro". Lady Gaga potwierdziła, że piosenka ma związek z biblijnym Judaszem Iskariotą, a ona sama wciela się w postać Marii Magdaleny.
Teledysk.
Klip do utworu został nakręcony 2-3 kwietnia i wyreżyserowany wspólnie przez Lady Gagę i Laurieann Gibson. Występuje w nim aktor Norman Reedus. Premiera teledysku miała miejsce 5 maja 2011 roku.
O reżyserowaniu i kręceniu klipu artystka powiedziała: "To najbardziej ekscytujący moment artystyczny w mojej karierze. Najwspanialsza praca, jaką wykonałam".
Fabuła teledysku ukazuje Gagę rozdartą między uduchowionym przywódcą gangu motocyklowego Jezusem a agresywnym, ale pociągającym Judaszem. W refrenie piosenkarka śpiewa o swojej miłości do Judasza: "I’m just a Holy fool, oh baby he’s so cruel.
But still I'm love with Judas, baby."
Klip wywołał kontrowersje związane z Gagą grającą Marię Magdalenę i Normana Reedusa grającego Judasza – Catholic League zarzuciła artystce m.in. fakt, że kontrowersyjny teledysk miał początkowo ukazać się tuż przed świętami wielkanocnymi. W ostateczności premiera odbyła się po Wielkanocy.
Lista utworów.
Digital download
Judas – The Remixes Part 1
Judas – The Remixes Part 2
Judas – CD Single
Judas – The Remixes CD
Judas – (additional) Remix

</doc>
<doc id="2287673" url="https://pl.wikipedia.org/wiki?curid=2287673" title="Judas (singel Lady Gagi)">
Judas (singel Lady Gagi)



</doc>
<doc id="2287681" url="https://pl.wikipedia.org/wiki?curid=2287681" title="Port lotniczy Paraburdoo">
Port lotniczy Paraburdoo

Port lotniczy Paraburdoo (IATA: PBO, ICAO: YPBO) – port lotniczy położony 9 km na północny wschód od Paraburdoo, w stanie Australia Zachodnia, w Australii.

</doc>
<doc id="2287683" url="https://pl.wikipedia.org/wiki?curid=2287683" title="Fresenius AG">
Fresenius AG



</doc>
<doc id="2287685" url="https://pl.wikipedia.org/wiki?curid=2287685" title="KfW Bankengruppe">
KfW Bankengruppe



</doc>
<doc id="2287703" url="https://pl.wikipedia.org/wiki?curid=2287703" title="José David Toro">
José David Toro

José David Ruilova Toro (ur. w 1898 lub 1899, zm. w 1977) – boliwijski wojskowy i polityk.
Ukończył szkołę wojskową w La Paz. W rządzie Hernando Siles Reyesa pełnił funkcję ministra robót publicznych i komunikacji. Po obaleniu prezydenta przez armię (28 maja 1930) wszedł w skład rządu tymczasowego, krótko pełnił również obowiązki głowy państwa. Brał udział w wojnie o Chaco, podczas której awansował do stopnia pułkownika.
W wyniku kolejnego zamachu stanu (17 maja 1936) przeprowadzonego przez grupę współpracowników Toro został utworzony Komitet Rewolucyjny. 20 maja przekazał on władzę pułkownikowi, który powrócił do stolicy z Villa Montes. Rządził w sposób autorytarny, głosząc konieczność uzdrowienia życia politycznego. Doprowadził do wprowadzenia zakazu działalności partii politycznych - w ich miejsce powołał w pełni kontrolowaną przez władze Państwową Partię Socjalistyczną. W polityce gospodarczej preferował interwencjonizm. Dokonał wywłaszczenia Standard Oil (marzec 1937), promował wzrost płac, utworzył również Ministerstwo Pracy. Podjął działania zmierzające do opracowania kodeksu prawa pracy. 
Trudności gospodarcze spowodowały stopniową ewolucję programową rządu i rezygnację z części radykalnych lewicowych postulatów. Doprowadziła ona do niezadowolenia w kręgach wojskowych i była jedną z przyczyn kolejnego przewrotu (13 lipca 1937). Toro wyemigrował do Chile, gdzie zmarł kilkadziesiąt lat później.

</doc>
<doc id="2287714" url="https://pl.wikipedia.org/wiki?curid=2287714" title="Andriej Diemanow">
Andriej Diemanow

Andriej Jurjewicz Diemanow (ros. Андрей Юрьевич Деманов; ur. 15 lipca 1985 w Samarze) – rosyjski sztangista, mistrz Europy.
Na mistrzostwach Europy zdobył cztery medale - złoty w 2011, dwa srebrne (2006, 2008) i brązowy w 2009.
W 2012 roku zajął czwarte miejsce podczas igrzysk olimpijskich w Londynie. W 2016 roku Diemanow został zdyskwalifikowany, a jego wynik anulowany po wykryciu w jego organizmie dopingu.

</doc>
<doc id="2287718" url="https://pl.wikipedia.org/wiki?curid=2287718" title="Bilateralne izby handlowe">
Bilateralne izby handlowe



</doc>
<doc id="2287722" url="https://pl.wikipedia.org/wiki?curid=2287722" title="HMAS Kianga">
HMAS Kianga

HMAS Kianga - australijski trałowiec pomocniczy służący w Royal Australian Navy (RAN) w okresie II wojny światowej.
Historia.
Kabotażowiec SS Kianga został zbudowany w 1922 w Narooma dla firmy Sawmillers Shipping Co Ltd, w jej służbie przewoził głównie surowiec drzewny. W 1933 został sprzedany firmie Illawarra &amp; South Coast Steam Navigation Company, w tym czasie przewoził różne towary pomiędzy Sydney, a pobliskimi miastami. W okresie przedwojennym, statek dwukrotnie wszedł na mieliznę, po raz pierwszy w 1924 w okolicach Narooma, po raz drugi w 1931 w pobliżu Moruya.
28 lipca 1941 statek został zarekwirowany przez RAN i po przystosowaniu go do roli trałowca, wszedł do służby 16 września jako HMAS Kianga (FY19). Po zakończeniu wojny okręt został wycofany do rezerwy 17 stycznia 1946. Drewniany kadłub Kiangi był już wówczas w bardzo złym stanie i kilka miesięcy później statek został zatopiony na pełnym morzu (według jednego źródła Kianga została oddana właścicielowi 17 października i zatopiona wkrótce po tym, według innego statek został zatopiony 7 lipca).

</doc>
<doc id="2287746" url="https://pl.wikipedia.org/wiki?curid=2287746" title="Język kinaraya">
Język kinaraya

Język kinaraya – język filipiński używany przez ok. 433 tys. osób na zachodnim wybrzeżu filipińskiej wyspy Panay. W języku kinaraya prowadzona jest testowa wersja Wikipedii.

</doc>
<doc id="2287753" url="https://pl.wikipedia.org/wiki?curid=2287753" title="Fidei Depositum">
Fidei Depositum

Fidei depositum − konstytucja apostolska papieża Jana Pawła II, wydana 11 października 1992, której mocą opublikowany został Katechizm Kościoła Katolickiego.
Dokument, publikowany w wielu językach w narodowych edycjach Katechizmu Kościoła Katolickiego, wyjaśnia motywy i przedstawia historię jego powstania. Papież prezentując w nim nowy katechizm uzasadnił, dlaczego przyjęto czteroczęściową strukturę, odwołującą się do Katechizmu Piusa V: wyznanie wiary, liturgia, dekalog i modlitwa. Wraz z nowym Kodeksem Prawa Kanonicznego oraz Kodeksem Kanonów Katolickich Kościołów Wschodnich, Katechizm Kościoła Katolickiego był kolejnym ważnym dla funkcjonowania Kościoła katolickiego dokumentem opublikowanym za pontyfikatu papieża Jana Pawła II.
Polska edycja tekstu konstytucji nie zawiera podziału na rozdziały. Wersja łacińska i inne wersje językowe posiadają następujący podział:
I. Wstęp
II. Historia redakcji i motywy powstania
III. Układ tematyczny tekstu
IV. Znaczenie doktrynalne dokumentu
V. Zakończenie

</doc>
<doc id="2287754" url="https://pl.wikipedia.org/wiki?curid=2287754" title="Operacja leningradzko-nowogrodzka">
Operacja leningradzko-nowogrodzka

Operacja leningradzko-nowogrodzka – operacja strategiczna rozpoczęta przez Armię Czerwoną podczas II wojny światowej 14 stycznia 1944 roku w celu rozbicia sił Grupy Armii „Północ” i odblokowania Leningradu spod oblężenia niemieckiego armiami frontów 2. Nadbałtyckiego, Leningradzkiego oraz Wołchowskiego. Po zaledwie dwóch tygodniach operacji Armia Czerwona kontrolowała już linię kolejową Leningrad–Moskwa, a 26 stycznia Stalin ogłosił, iż blokada Leningradu została zniesiona i że wojska niemieckie zostały wyparte z obwodu leningradzkiego. Zniesienie 900-dniowej blokady było świętowane w Leningradzie salwą 324 dział. Operacja zakończyła się miesiąc później 1 marca, kiedy Stawka rozkazała wojskom Frontu Leningradzkiego kontynuować swoje działania w operacji przez rzekę Narwa, podczas gdy 2. Front Nadbałtycki miał bronić terytorium wyzwolonego w pościgu za niemieckim XVI Korpusem Armijnym.
Według radzieckich informacji do 30 stycznia 1944 roku Niemcy stracili 21 000 żołnierzy, 85 dział kalibru od 150 do 400 mm i zostali odepchnięci 60–100 km od Leningradu do rzeki Ługa.
Tło operacji.
Po operacji "Barbarossa" niemieckie wojska odcięły Leningrad, tym samym rozpoczynając oblężenie tego miasta. Oddziały Armii Czerwonej przeprowadziły wiele operacji w tym rejonie w celu wyzwolenia okolic Leningradu spod kontroli wojsk niemieckich. Pod koniec 1943 roku rozpoczęto przygotowania do przeprowadzenia kolejnej operacji, mającej na celu odblokowanie Leningradu spod niemieckiego oblężenia po częściowo zakończonej sukcesem operacji "Iskra" w styczniu tego samego roku i operacji siniawińskiej przeprowadzonej pod koniec 1942 roku. Pierwsze spotkanie sztabu odbyło się 9 września 1943 roku, dwa lata i jeden dzień po rozpoczęciu oblężenia. Stworzono dwa plany, Newa I i Newa II. Newa I miał wejść w życie, gdyby wojska niemieckie naciskane na różnych odcinkach frontu wycofałyby z własnej woli swoje siły spod Leningradu i skierowały je gdzie indziej. Zarówno Stawka jak i wojska broniące Leningradu uważały, że jest to możliwe. Natomiast Newa II miał wejść w życie, gdyby Niemcy nie wycofaliby swoich sił spod Leningradu w najbliższych miesiącach. Ofensywa miała składać się z trzech uderzeń, pierwsze uderzenie miało zostać wyprowadzone z przyczółka pod Oranienbaumem, który został zdobyty wcześniej w tym samym roku, drugie uderzenie miało ruszyć ze Wzgórz Pułkowskich, a trzecie uderzenie z fortyfikacji wokół Nowogrodu. Ofensywa miała rozpocząć się zimą, kiedy to duże oddziały piechoty i artylerii mogłyby spokojnie przejść po zamarzniętych jeziorach i rzekach.
Plany, przygotowania i siły obu stron.
ZSRR.
W rejonie Leningradu na odcinku długości 256 km rozlokowano Front Leningradzki. Jego 23. Armia była zaangażowana w wojnę z Finlandią. Z III Rzeszą miały walczyć: 2. Armia Uderzeniowa, potajemnie przerzucona na liczący 50 km szerokości i 25 km głębokości przyczółek pod Oranienbaumem, oraz 42. i 67. Armia, broniące dostępu do miasta od południowego wschodu. Dalej na południe Front Wołchowski zajmował 232-kilometrowy odcinek od Gontowej Lipki do jeziora Ilmen. Na rzece Wołchow, na północ od Nowogrodu, utrzymywał on przyczółek o szerokości 35 km i głębokości 10 km. Główne siły tego frontu stanowiły 8., 54. i 59. Armia. 2. Front Nadbałtycki, w którego skład wchodziły 1. i 3. Armia Uderzeniowa, 22. Armia oraz 6. i 10. Gwardyjska Armia, zajmował 320-kilometrowy odcinek między jeziorami Ilmen i Nieszczarda koło Newla. Wsparcie powietrzne dla tych frontów zapewniały 13., 14. i 15. Armia Lotnicza. Na zapleczu w tym rejonie zgromadzono duże zapasy materiałów wojennych, zapewniając pełne dostawy w razie rozpoczęcia ofensywy. Taki rezultat osiągnięto głównie dzięki uruchomieniu większości leningradzkich zakładów zbrojeniowych.
Przed operacją Flota Bałtycka została wyznaczona do przetransportowania wojsk 2. Armii Uderzeniowej, dowodzonej przez gen. por. Iwana Fiediuninskiego, przez jezioro Ładoga do Oranienbauma. Od 5 listopada 1943 roku flota przetransportowała 30 000 żołnierzy, 47 czołgów, 400 dział, 1400 ciężarówek i 10 000 t amunicji i zaopatrzenia z miejsc przeładunkowych w fabrykach leningradzkich, Kanacie i bazy morskiej w Lisy Nos do Oranienbaumu. Po tym jak jezioro Ładoga zamarzło kolejne 22 000 ludzi, 800 ciężarówek, 140 czołgów i 380 dział zostało wysłanych na powierzchni zamarzniętego jeziora do Oranienbaumu. Kiedy rozładowanie zaopatrzenia i broni zostało zakończone artyleria została ustawiona na całej długości frontów Leningradzkiego, Wołchowskiego i 2. Nadbałtyckiego w koncentracji 200 dział na kilometr, w tym 21 600 standardowych dział artyleryjskich, 1500 wyrzutni rakietowych Katiusza i 600 dział przeciwlotniczych. Wojska radzieckie uzyskały także 1500 samolotów od Floty Bałtyckiej i fabryk wokół Leningradu. Ostateczne spotkanie radzieckich dowódców miało miejsce 11 stycznia 1944 roku w Smolnym. Gen. Goworow, dowódca Frontu Leningradzkiego, miał swoje wymienione priorytety. W celu otwarcia południowo-wschodniej i wschodniej linii kolejowej z Leningradu wojska radzieckie musiałyby wyzwolić Krasnogwardiejsk, w celu wyzwolenia Mgi, niewielkiego miasta i węzła kolejowego na obrzeżach Leningradu, którego zdobycie przez Niemców w 1941 roku zamknęło ostatnią linię kolejową do Leningradu. Goworow ustawił odpowiednio swoje wojska.
Siły trzech radzieckich frontów liczyły 1 mln 251 tys. żołnierzy, 20 183 działa i moździerze, 1580 czołgów i dział samobieżnych oraz 1386 samolotów. W chwili rozpoczęcia operacji tylko Front Leningradzki posiadał 716 tys. żołnierzy, 12 165 dział i moździerzy oraz 1132 czołgi i działa samobieżne. Wojska radzieckie miały więc dużą przewagę jeśli chodzi o siłę żywą i artylerię oraz zdecydowaną przewagę w broni pancernej oraz lotnictwie. Przygotowania Rosjan trwały wiele miesięcy, co zapewniło znacznie lepsze wyszkolenie wojsk frontów w porównaniu z całością armii, choć z drugiej strony oddziały, które od dłuższego czasu wyłącznie się broniły, nie miały doświadczenia w prowadzeniu działań zaczepnych.
III Rzesza.
Pod koniec 1943 roku sytuacja Grupy Armii "Północ" stała się krytyczna. Błękitna Dywizja i trzy niemieckie dywizje zostały wycofane w październiku, podczas gdy sama grupa armii w tym samym okresie uzyskała 60 km terenu od Grupy Armii "Środek". W zamian za to feldmarsz. Georg von Küchler otrzymał Błękitny Legion i trzy dywizje SS. W takim stanie osłabienia sztab grupy armii zaplanował nową pozycję na jej tyłach, która skróciłaby linię frontu o 25% i zlikwidowałaby zagrożenie ze strony wojsk radzieckich w wielu klinach na dotychczasowych liniach. Plan, o kryptonimie operacja "Blau", zwany także odwrotem styczniowym, zakładał wycofanie się o 150 km na zachód do naturalnych linii obronnych, które tworzyły rzeki Narwa i Wielikaja oraz jeziora Pejpus i Pskowskie. Pozycja ta, zwana linią "Pantera", składała się z fortyfikacji i umocnień budowanych od września 1943 roku. Oprócz tej rubieży obronnej Niemcy zbudowali także od wybrzeża Bałtyku do jeziora Ilmen system obrony oparty na liniach stałych umocnień zwany Wałem Północnym. Najsilniejsze umocnienia zbudowano na południe od Wzgórz Pułkowskich i na północ od Nowogrodu. Zalesiony teren z wieloma bagnami sprzyjał organizowaniu obrony. Łączna głębokość strefy obronnej dochodziła do 230-260 km. Odwrót miał zostać przeprowadzony w kilku fazach, używając przy tym umiarkowanych pozycji obronnych, z których najważniejszą była linia "Rollbahna" ustanowiona na linii kolejowej Oktiabrskaja przebiegającej przez Tosno, Lubań i Czudowo. Na tej pozycji dwa najbardziej narażone na atak radziecki korpusy armijne, XXVI i XXVIII, miały się przegrupować i złapać oddech przed kontynuowaniem odwrotu do swoich pozycji na linii "Pantera".
Los Grupy Armii "Północ" pogorszył się jeszcze bardziej w następnym roku, kiedy Hitler odrzucił wszelkie propozycje dotyczące wczesnego wycofania się na pozycje obronne linii "Pantera", podkreślając, że wojska Armii Czerwonej miały być powstrzymywane jak najdalej od Niemiec i że miały zostać zmuszone do zapłacenia wysokiej ceny za każdy metr wyzwolonego terenu. Ostatecznie Hitler przekazał trzy najlepsze dywizje piechoty ze składu Grupy Armii "Północ" Grupie Armii "Południe" feldmarsz. Ericha von Mansteina po tym jak oddziały tej grupy armii wycofały się za rzekę Dniepr pod ciągłymi atakami Rosjan. Feldmarsz. von Küchler utrzymywał teraz bardzo niepewną pozycję i mógł tylko oczekiwać na wydarzenia na frontach Leningradzkim i Wołchowskim z dużym pesymizmem.
Siły niemieckie w tym rejonie stanowiły: 18. Armia, stojąca naprzeciw frontów Leningradzkiego i Wołchowskiego, oraz 16. Armia, stojąca naprzeciw 2. Frontu Nadbałtyckiego. 18. Armia składała się z 19 dywizji i 3 brygad i liczyła 168 tys. żołnierzy, 4500 dział i moździerzy oraz 200 czołgów i dział szturmowych. Z wyjątkiem jednej dywizji, która pozostawała w rezerwie wszystkie oddziały armii znajdowały się na głównym pasie obrony. Dodatkowo armię wspierały dwie specjalne grupy ciężkiej artylerii przeznaczone do ostrzeliwania Leningradu. W skład 16. Armii wchodziło 21 dywizji i jedna brygada. W rezerwie znajdowała się jedna dywizja. Dodatkowo w rezerwie Grupy Armii "Północ" znajdowały się trzy dywizje wartownicze i dywizja szkolno-polowa. Łącznie obie armie niemieckie i wspierająca je 1. Flota Powietrzna Luftwaffe liczyły razem 741 tys. żołnierzy, 10 070 dział i moździerzy, 385 czołgów oraz 370 samolotów.
Operacja.
Zniesienie blokady Leningradu.
12 stycznia 1944 roku działania rozpoczął 2. Front Nadbałtycki. Na początek przeprowadzono pozorowaną ofensywę przeciwko niemieckiej 16. Armii – 3. Armia Uderzeniowa i 10. Gwardyjska Armia zaczęły się przemieszczać w kierunku miejscowości Nowosokolniki, a dwa dni później w tym samym kierunku ruszyła 22. Armia. Tego samego dnia główną ofensywę rozpoczęły fronty Leningradzki i Wołchowski. Rano, po zmasowanym ostrzale artylerii lądowej i okrętowej, z przyczółka pod Oranienbaumem pozycje III Korpusu Pancernego SS zaatakowała 2. Armia Uderzeniowa. Niemcy stawili zacięty opór. Zadając atakującym poważne straty i przeprowadzając lokalne kontrataki zdołali utrzymać swoje pozycje przez dwa dni. Trzeciego dnia obrona została przerwana na szerokości 23 i głębokości 8-10 km. 42. Armia uderzyła 15 stycznia przed południem. Pozycje Niemców już dzień wcześniej były systematycznie bombardowane, a przed samym szturmem przeprowadzono gwałtowną nawałę ogniową z udziałem ciężkich dział okrętowych, wspartą bombardowaniem z powietrza. Mimo wystrzelenia na pozycje obrońców 220 tys. pocisków opór strony niemieckiej był bardzo silny i dopiero wieczorem 17 stycznia przerwano pierwszą linię. Oddziały 42. Armii przesunęły się o 10 km i częściowo weszły w drugą linię obrony. Ponieważ obie armie posuwały się w kierunku Ropszy, powstało niebezpieczeństwo okrążenia niemieckich oddziałów w rejonie Krasnego Sieła, Ropszy i Uricka. Dowództwo zarządziło odwrót przy jednoczesnym powstrzymaniu Rosjan. W tym celu wycofano spod Mgi i Czudowa oraz z innych odcinków frontu trzy dywizje piechoty i część dywizji SS "Nordland". Mimo tych wysiłków w nocy z 18 na 19 stycznia 63. Gwardyjska Dywizja Strzelecka wyzwoliła Wronią Górę, w ciągu dnia 42. Armia wyzwoliła Krasnoje Sieło, a 2. Armia Uderzeniowa – Ropszę. Część niemieckich oddziałów znajdujących się w okrążeniu zdołała się przebić, a resztę zlikwidowano następnego dnia. Wojska obu armii weszły 25 km w głąb obrony Niemców i utworzyły jednolitą linię frontu.
14 stycznia do akcji wkroczyła także 59. Armia Frontu Wołchowskiego, która niepostrzeżenie przeprawiła się po lodzie przez jezioro Ilmen i zaatakowała bez przygotowania artyleryjskiego. Dzięki temu szybko zdobyła przyczółek o szerokości 6 i głębokości 4 km. Jednak na głównym kierunku uderzenia tej armii na północ od Nowogrodu warunki atmosferyczne uniemożliwiły normalne użycie artylerii i wykluczyły użycie lotnictwa. Przerwanie obrony nie powiodło się. Następnego dnia dowódca 59. Armii gen. Iwan Korownikow zdecydował się na przeprawienie przez Ilmen dywizji strzeleckiej i batalionu samochodów pancernych, a siły na głównym kierunku wzmocnił dywizją strzelecką, dwiema brygadami pancernymi i pułkiem artylerii samobieżnej. Do akcji na swoim odcinku weszła także 54. Armia. Mimo wzmocnienia sił Rosjanie posuwali się bardzo wolno, powstrzymywani przez niemieckie kontrataki i roztopy utrudniające działania czołgów i artylerii. Sytuacja wymagała użycia 18 stycznia drugiego rzutu 59. Armii, co przy współdziałaniu z 54. Armią w końcu zapewniło przerwanie frontu. 20 stycznia obie grupy 59. Armii spotkały się pod Goryniewem, jednocześnie wyzwalając Nowogród. Wieczorem resztki niemieckiego ugrupowania zostały ostatecznie rozbite. Ponieważ oddziałom niemieckim wokół Mgi i Tosna zaczęło zagrażać okrążenie, w nocy z 20 na 21 stycznia rozpoczęły one zorganizowany odwrót. Za nimi ruszyły wojska 8. i 67. Armii.
W tym czasie 2. Front Nadbałtycki przez dziewięć dni toczył walki w rejonie Nowosokolników, wiążąc trzy dywizje z rezerw niemieckiej 16. Armii. Ponieważ oddziały 18. Armii wycofujące się spod Mgi mogły się umocnić w rejonie Krasnogwardiejska i Wołosowa, 22 stycznia Stawka zdecydowała, że należy wykonać uderzenie w kierunku Tosna i po przecięciu dróg odwrotu zlikwidować je. Następnie zamierzano przeprowadzić dwa uderzenia: główne w kierunku Narwy i pomocnicze w kierunku Siwierskiego, co miało zapewnić oskrzydlenie lewej flanki 18. Armii. Realizację tego planu rozpoczęto natychmiast i w nocy z 23 na 24 stycznia 42. Armia obeszła Puszkin i wyzwoliła miasto w ciągu dnia. Wojska 2. Armii Uderzeniowej 27 stycznia wyzwoliły Wołosowo. W nocy z 25 na 26 stycznia rozpoczęły się walki o Krasnogwardiejsk, które zakończyły się wyzwoleniem miasta w ciągu dnia.
Posuwająca się za wycofującymi się Niemcami 8. Armia 24 stycznia podeszła do Tosna, które razem z Lubaniem i Czudowem zostało wyzwolone 26 stycznia przez 54. Armię. Zapewniło to całkowitą kontrolę nad linią kolejową łączącą Leningrad z Moskwą. Natomiast 59. Armia wieczorem 26 stycznia doszła do Ługi i uchwyciła przyczółek na drugim brzegu. Do końca miesiąca fronty Leningradzki i Wołchowski przełamały front na szerokości 300 km i posunęły się o 60-100 km, zmuszając 18. Armię do wycofania się.
Dalsza ofensywa radziecka.
Przerwanie Wału Północnego spowodowało zmianę na stanowisku dowódcy Grupy Armii "Północ". 29 stycznia feldmarsz. Georga von Küchlera zastąpił gen. Walther Model. Jednocześnie zaczęto umacniać pozycje obronne wzdłuż rzeki Ługa, gdzie z Grupy Armii "Środek" przeniesiono dywizję pancerną i zmotoryzowaną, a z 16. Armii – dywizję piechoty. Miało to pozwolić na zatrzymanie Rosjan do momentu obsadzenia linii "Pantera".
Na początku lutego wojska Frontu Leningradzkiego atakowały w trzech kierunkach: 2. Armia Uderzeniowa na Kingisepp i Narwę, 42. Armia na Gdów i Strugi Krasne, 67. Armia na Ługę. Kingisepp wyzwolono już 1 lutego, a 3 lutego została sforsowana Narwa. Gdów wyzwolono 4 lutego, a do połowy miesiąca wyzwolono znaczną część brzegu jeziora Pejpus. Natomiast dojście do rzeki Ługa i wyzwolenie miasta o tej nazwie było związane z ciężkimi walkami zakończonymi dopiero 15 lutego, po przekroczeniu całej linii obrony. Samo miasto zostało wyzwolone 12 lutego. W tym samym czasie wojska 2. Frontu Nadbałtyckiego toczyły walki na północ i zachód od Nowosokolników, wiążąc siły 16. Armii. W ciągu dwóch tygodni działań fronty Leningradzki i Wołchowski doszły do rzeki Narwa, zbliżyły się do Jeziora Pskowskiego i osiągnęły linię Seredka, Pljussa, Szimsk, przesuwając się na zachód o 50-120 km. Ponieważ linia frontu została znacznie skrócona, 15 lutego rozwiązano Front Wołchowski, a jego armie weszły w skład Frontu Leningradzkiego.
22 lutego wzmocniony front otrzymał dalsze wytyczne. Prawe skrzydło miało zająć umocniony rejon wokół miasta Narwa, a jedna z jego armii – nacierać w kierunku Zatoki Ryskiej w celu odcięcia północnej części Estonii. Dwom armiom polecono ruszyć na południe w kierunku Tartu i Võru. Lewe skrzydło frontu działałoby w kierunku Pskowa i uniemożliwiło Niemcom planowe obsadzenie linii "Pantera", następnie przekroczyłoby rzekę Wielikaja i kierowało się w stronę Rygi. Natomiast 2. Front Nadbałtycki jeszcze 17 lutego otrzymał zadanie przerwania lewym skrzydłem obrony przeciwnika na południowy wschód od Pustoszki i sforsowania rzeki Wielikaja na północ od Idricy w celu osiągnięcia rubieży Opoczka – Zilupe. Następnie zamierzano zlikwidować niemieckie oddziały w rejonie Ostrowa.
W drugiej połowie lutego 2. Armia Uderzeniowa zdołała rozszerzyć przyczółek na zachodnim brzegu Narwy do 35 km szerokości i 15 km głębokości. Armie 42. i 67. zbliżyły się do Pskowa, a 8. i 54. wyparły Niemców z rejonu między rzekami Mszaga i Szczełoń. Wojska lewego skrzydła 2. Frontu Nadbałtyckiego w ciągu 15 dni przebyły od 50 do 160 km i dotarły do linii umocnień między Pskowem a Ostrowem, ale nie zdołały pokonać jej z marszu. Działania lewego skrzydła stworzyły realną groźbę okrążenia całej 16. Armii i niemieckie dowództwo zdecydowało się na planowy odwrót. Manewr ten pozostał niezauważony i Niemcy spokojnie obsadzili nową rubież obrony na wschód od Ostrowa, Noworżewa i Pustoszki. W końcu lutego wojska frontu podeszły do tej rubieży, ale nie zdołały jej przełamać. Okazało się, że postawione przed frontami zadanie dotarcia do Zatoki Ryskiej jest niewykonalne. Wojska Frontu Leningradzkiego próbowały jeszcze na początku marca kontynuować działania w kierunku Pskowa. Zacięte walki trwały do połowy kwietnia, ale jedynym sukcesem było przerwanie linii obrony na południe od miasta. Tutaj radzieckie oddziały zdołały posunąć się o 13 km i przeciąć drogę i linię kolejową Psków – Ostrów. Chociaż ambitne plany Stawki nie zostały zrealizowane, to udało się w toku całej operacji przerwać front na szerokości 600 km i odsunąć go od Leningradu na 200-280 km, a od jeziora Ilmen na 180 km. Działań ofensywnych na tym odcinku w następnych miesiącach nie podejmowano.

</doc>
<doc id="2287755" url="https://pl.wikipedia.org/wiki?curid=2287755" title="Ordre de Bataille Dywizji Zmechanizowanej LWP w latach 80">
Ordre de Bataille Dywizji Zmechanizowanej LWP w latach 80



</doc>
<doc id="2287756" url="https://pl.wikipedia.org/wiki?curid=2287756" title="Anatolii Cîrîcu">
Anatolii Cîrîcu

Anatolii Cîrîcu (ur. 14 września 1988 w Kagule) – mołdawski sztangista, mistrz Europy.
Podczas mistrzostw Europy w Antalyi (2012) zdobył złoty medal w kategorii do 94 kilogramów z wynikiem 402 kg w dwuboju. Jest również srebrnym i brązowym medalistą mistrzostw Europy w poprzednich edycjach. W 2012 roku zdobył brązowy medal igrzysk olimpijskich w Londynie. W 2016 roku Cîrîcu został zdyskwalifikowany, a jego wynik anulowany po wykryciu w jego organizmie dopingu.

</doc>
<doc id="2287759" url="https://pl.wikipedia.org/wiki?curid=2287759" title="Górą dziewczęta">
Górą dziewczęta

Górą dziewczęta (ros. "Трактористы", dosł. "Traktorzyści") – radziecka komedia muzyczna z 1939 roku w reżyserii Iwana Pyrjewa.
Opis fabuły.
Akcja filmu rozgrywa się pod koniec lat 30. Na Dalekim Wschodzie dobiega końca konflikt radziecko-japoński. Zdemobilizowany czołgista Klim Jarko znalazł w gazecie zdjęcie kołchoźnicy Mariany Bażan, w której zakochał się od pierwszego wejrzenia. Z Dalekiego Wschodu przyjeżdża do kołchozu na Ukrainie, w którym pracuje ukochana. Mariana, która jest najlepszą traktorzystką w okolicy jest zakochana w miejscowym siłaczu. Jednak Klim się nie poddaje, a swoją wydajną pracą w kołchozie zasługuje na szacunek ludzi i na miłość Mariany.
Film stanowi klasyczne dzieło okresu stalinizmu, przedstawiając wyidealizowany obraz życia w kołchozie. W czasach Chruszczowa cenzura dokonała zmian w pierwotnej wersji filmu. Usunięto sceny, w których widoczne są wiszące na ścianach portrety Stalina, usunięto także te fragmenty filmu, w których widoczne są na traktorach napisy "Staliniec". Ocenzurowaną wersję z 1964 prezentowano aż do upadku ZSRR. Dopiero w 2005 kanał Kultura zaprezentował oryginalną wersję filmu.

</doc>
<doc id="2287766" url="https://pl.wikipedia.org/wiki?curid=2287766" title="Mistrzostwa Świata w Hokeju na Lodzie Kobiet 2011/Elita">
Mistrzostwa Świata w Hokeju na Lodzie Kobiet 2011/Elita

Mistrzostwa Świata w Hokeju na Lodzie Kobiet Elity 2011 odbywają się w szwajcarskich miastach: Zurych oraz Winterthur w dniach 4 kwietnia - 12 kwietnia. Jest to 13 turniej o złoty medal mistrzostw świata. Mecze rozgrywane są w Szwajcarii po raz pierwszy w historii. Obrońca tytułu mistrzowskiego jest drużyna USA, która w finale pokonała Kanadę, 4:1.
W tej części mistrzostw uczestniczy 8 najlepszych drużyn na świecie. System rozgrywania meczów jest inny niż w niższych dywizjach. Najpierw odbywa się faza grupowa w której uczestniczą wszystkie drużyny podzielone na dwie czterozespołowe grupy. Zwycięzca grupy na zagwarantowe prawo gry w półfinale. Drużyny z miejsc drugiego i trzeciego grą w ćwierćfinale, zaś z miejsc czwartych o utrzymanie między sobą do dwóch zwycięstw. Przegrana drużyna spada do pierwszej dywizji.
Hale w których odbyły się zawody to:
Hallenstadion w Zurychu (o pojemności 10 630 miejsc)
Deutweg rink w Winterthur (o pojemności 3 000 miejsc)
Faza grupowa.
Grupa A.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"     = awans do półfniału,     = awans do ćwierćfinału,     = gra o utrzymanie
 
Grupa B.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"     = awans do półfniału,     = awans do ćwierćfinału,     = gra o utrzymanie
 

</doc>
<doc id="2287776" url="https://pl.wikipedia.org/wiki?curid=2287776" title="Smplayer">
Smplayer



</doc>
<doc id="2287790" url="https://pl.wikipedia.org/wiki?curid=2287790" title="Sterowanie optymalne">
Sterowanie optymalne

Teoria sterowania optymalnego – jedna z gałęzi teorii sterowania, stanowi rozwinięcie rachunku wariacyjnego.
Wstęp.
Teoria sterowania optymalnego to zarazem jedna z gałęzi optymalizacji matematycznej, która wraz z rachunkiem wariacyjnym i programowaniem dynamicznym zasadniczo zajmuje się optymalizacją w kontekście dynamicznym (to znaczy dotyczy podejmowania decyzji w odniesieniu do pewnego przedziału czasu). Porównanie optymalizacji statycznej z optymalizacją dynamiczną zob. optymalizacja (matematyka).
Sterowanie optymalne to szczególna metoda sterowania, w której sygnał sterujący optymalizuje pewne kryterium kosztu. Na przykład w przypadku satelity, steruje się ciągami silników, które sprowadzają go na pożądaną trajektorię, tak by zużyć możliwie najmniej paliwa.
Idea sterowania optymalnego.
W sterowaniu optymalnym poszukuje się takiego sterowania dla danego układu, przy którym spełnione zostaną pewne kryteria optymalności. Problem sterowania ujmuje funkcjonał kosztów, który jest funkcją stanu i zmiennych związanych ze sterowaniem. Przedstawia się układ równań różniczkowych opisujących przebiegi zmiennych związanych ze sterowaniem. Zmienne te minimalizują funkcjonał kosztów. Sterowanie optymalne można wyprowadzić, korzystając z
Przykładem może być zadanie minimalizacji czasu i odległości pokonywanej przez pojazd poruszający się pomiędzy dwoma punktami, gdy występują przy tym dodatkowe ograniczenia np. ilość energii jaka ma być zużyta jest ograniczona lub też dopuszczalna prędkość pojazdu nie może być przekroczona.
W abstrakcyjnym, matematycznym ujęciu takiego problemu poszukuje się minimum funkcjonału kosztów o czasie ciągłym
z ograniczeniami dynamiki pierwszego rzędu
algebraicznymi ograniczeniami na przebieg
i warunkami granicznymi
gdzie formula_5 jest stanem, formula_6 jest sterowaniem, formula_7 to zmienna niezależna (ogólnie rzecz biorąc – czas), formula_8 to chwila początkowa, a formula_9 jest chwilą końcową. Wyrażenia formula_10 i formula_11 nazywane są odpowiednio "kosztem punktu końcowego" i "lagranżjanem" (koszt punktu końcowego należy interpretować jako pożądany stan końcowy a Lagrangian jako funkcję kosztu). Warto przy tym zauważyć, że ograniczenia na przebieg są z reguły ograniczeniami wyrażonymi przez nierówności i przez to mogą nie być aktywne (to znaczy są równe zeru) w rozwiązaniu optymalnym. Rozwiązanie powyższego problemu sterowania optymalnego może mieć wiele rozwiązań (to znaczy rozwiązanie nie jest unikalne). Często jest tak, że każde rozwiązanie formula_12 problemu sterowania optymalnego stanowi minimum lokalne.
Metody numeryczne dla sterowania optymalnego.
Problemy sterowania optymalnego zwykle mają charakter nieliniowy i dlatego, zwykle nie posiadają rozwiązań analitycznych (tak jest na przykład w przypadku sterowania liniowo-kwadratowego). Do ich rozwiązania potrzebne są metody numeryczne.
We wczesnych latach rozwoju teorii sterowania optymalnego (mniej więcej od lat 50. do 80. XX wieku) stosowane były zwykle "metody niebezpośrednie". W metodach tych wykorzystuje się rachunek wariacyjny w celu uzyskania warunków optymalności pierwszego rzędu. Warunki te prowadzą do problemu jednopunktowej (lub w złożonych przypadkach wielopunktowej) wartości granicznej. Taki problem wartości granicznej ma szczególną postać, jako że powstaje on na drodze różniczkowania hamiltonianu. W efekcie uzyskuje się układ dynamiczny opisany równaniami:
gdzie:
jest tzw. "hamiltonianem rozszerzonym".
Od lat 80. XX wieku znaczenia nabrały "metody bezpośrednie": W metodach bezpośrednich, stan układu i sterowania są aproksymowane z użyciem odpowiedniej funkcji, na przykład aproksymowane wielomianami lub parametryzowane stałymi częściowymi (ang. "piecewise constant parameterization", zob. też interpolacja). Jednocześnie funkcjonał kosztów jest aproksymowany przez funkcję kosztów. Wówczas współczynniki aproksymacji funkcji są traktowane jako zmienne optymalizacji a problem staje się problemem optymalizacji nieliniowej, i przybiera następującą postać:
zminimalizować
przy ograniczeniach algebraicznych:
Sterowanie optymalne układami dyskretnymi.
Obecnie sterowanie optymalne implementowane jest najczęściej cyfrowo dlatego współczesna teoria sterowania optymalnego dotyczy głównie układów dyskretnych.
Teoria zgodnych aproksymacji (ang. "consistent approximations") określa warunki, w których rozwiązania problemów sterowania optymalnego z ciągami o narastającej dokładności dyskretyzacji są zbieżne do rozwiązania problemów czasu ciągłego. Nie wszystkie metody dyskretyzacji odznaczają się takimi własnościami.
Metody projektowania sterowania optymalnego.
Dwie metody projektowania sterowania optymalnego znalazły szczególnie szerokie zastosowanie w przemyśle po tym jak pokazane zostało, że gwarantują stabilność pracy układów zamkniętych:
Sterowanie optymalne stosuje się też w sterowaniu odpornym z normą H-nieskończoność.
Sterowanie liniowo-kwadratowe.
Sterowanie liniowo-kwadratowe (sterowanie LQ) stanowi szczególny przypadek ogólnego problemu sterowania optymalnego nieliniowego. Dla układu liniowego zawsze istnieje optymalny regulator z kwadratowym wskaźnikiem jakości jeśli tylko układ ten jest sterowalny.
Sterowanie optymalne a inne zastosowania optymalizacji.
Sterowanie optymalne (projektowanie regulatora optymalnego) to jedno z kilku zastosowań optymalizacji w teorii sterowania. Ponadto optymalizację stosuje się także przy:
Rys historyczny.
Johann Bernoulli jako pierwszy w 1696 roku wspomina o zasadzie optymalności w związku z problemem brachistochrony. Problem ten został rozwiązany przez braci Bernoullich i Isaaca Newtona – stało się tym samym jasne, że poszukiwanie optymalności stanowi fundamentalną zasadę ruchu w systemach naturalnych. Badano różne zasady optymalności, w tym zasadę minimum czasu w optyce Pierre’a de Fermata, prace Leonharda Eulera z 1744 roku i wynik prac Williama Rowana Hamiltona, zgodnie z którym system porusza się w taki sposób by zminimalizować całkę po czasie różnic pomiędzy energią kinetyczną i potencjalną.
Wszystkie powyższe zasady to zasady minimum. Na początku XX wieku Albert Einstein wykazał, w odniesieniu do czterowymiarowego systemu współrzędnych, że ruch systemów zachodzi w taki sposób by zminimalizować czas.
Jako że układy występujące w naturze przejawiają optymalność w swoim ruchu całkiem sensowna staje się idea by zaprojektować system (będący dziełem człowieka), który zachowywał by się w sposób optymalny. Zasadnicza zaleta takiej idei leży w tym, że projekt takiego systemu może być opracowany w dziedzinie czasu. W kontekście nowoczesnej teorii sterowania, zwykło się minimalizować czas stanu przejściowego; kwadratową, uogólnioną funkcję energii albo indeks wykonania (ewentualnie z jakimiś ograniczeniami nałożonymi na dozwolone sygnały układu sterowania).
Od lat 40. XX wieku, pomiędzy rokiem 1948 i 1952, Richard Ernest Bellman rozwijał teorię programowania dynamicznego. Pracując na wydziale matematyki korporacji RAND, badał problem określania alokacji pocisków do celów tak aby spowodować możliwie największe szkody. Praca ta doprowadziła go do sformułowania "zasady optymalności" i programowania dynamicznego. Dobór nazwy, według relacji opublikowanej w 1984 roku, podyktowany był względami politycznymi. Badania były finansowo wspierane przez Wojska lotnicze, ale ówczesny sekretarz obrony miał awersję do badań z obszaru matematyki. "Dynamiczny" to słowo z pozytywnymi skojarzeniami, a "programowanie" wydawało się bardziej do zaakceptowania niż planowanie. W 1957 roku Richard Bellman zastosował programowanie dynamiczne do sterowania optymalnego układami dyskretnymi, co ukazało jednocześnie, naturalny zwrot w podejściu do rozwiązywania problemów sterowania, który ma charakter historycznie wsteczny. Opracowana przez Bellmana procedura sprowadzała się do ogólnie nieliniowych schematów z zamkniętą pętlą sprzężenia zwrotnego.
W 1958 roku Lew Siemjonowicz Pontriagin opracował swoją zasadę maksimum, która rozwiązuje problem sterowania optymalnego w oparciu o rachunek wariacyjny rozwinięty przez Leonharda Eulera. Rozwiązał problem minimum czasu, wyprowadzając prawo sterowania przekaźnikowego on-off jako sterowanie optymalne (Pontryagin, Boltyansky, Gamkrelidze i Mishchenko 1962). W latach 50. XX wieku w Stanach Zjednoczonych (na Uniwersytecie w Chicago i innych ośrodkach) rachunek wariacyjny stosowano do rozwiązywania ogólnych problemów sterowania optymalnego. Pontriagin wprowadził także koncepcję zasady bang-bang (ang. "bang–bang control"), która opisuje sytuacje, kiedy powinno się sterować systemem, podając sterowanie maksymalne lub w ogóle żadne.

</doc>
<doc id="2287799" url="https://pl.wikipedia.org/wiki?curid=2287799" title="Werra (ujednoznacznienie)">
Werra (ujednoznacznienie)

Niemcy:
Osoby:
Inne:
Zobacz też:

</doc>
<doc id="2287811" url="https://pl.wikipedia.org/wiki?curid=2287811" title="Bożena Zientarska">
Bożena Zientarska

Bożena Zientarska, po mężu Markiewicz (ur. 14 listopada 1952 w Zielonej Górze) – polska lekkoatletka sprinterka, wicemistrzyni Polski i olimpijka.
Kariera.
Specjalizowała się w biegu na 400 metrów. Uczestniczyła w mistrzostwach Europy juniorów w 1970 w Paryżu, gdzie zdobyła dwa srebrne medale: w biegu na 400 metrów oraz w sztafecie 4 × 400 metrów (razem z nią biegły Aniela Szubert, Krystyna Lech i Danuta Gąska). W finale Pucharu Europy w 1970 w Budapeszcie zajęła 5. miejsce w sztafecie 4 × 400 m. Na mistrzostwach Europy w 1971 w Helsinkach odpadła w eliminacjach na 400 m oraz zajęła 5. miejsce w sztafecie 4 × 400 m (w składzie: Zientarska, Elżbieta Skowrońska, Danuta Piecyk, Krystyna Hryniewicka). 
Startowała na igrzyskach olimpijskich w 1972 w Monachium, gdzie odpadła w przedbiegach na 400 m, a sztafeta 4 × 400 m w składzie: Zientarska, Skowrońska, Kacperczyk, Piecyk zgubiła w eliminacjach pałeczkę.
Była wicemistrzynią Polski w biegu na 400 m w 1971 oraz brązową medalistką w 1972. W latach 1971-1972 czterokrotnie poprawiała rekord Polski w sztafecie 4 × 400 m, doprowadzając go do wyniku 3:31,3 (10 sierpnia 1972, Warszawa).
W latach 1970-1972 startowała w dziewięciu meczach reprezentacji Polski (13 startów), odnosząc 1 zwycięstwo indywidualne.
Rekordy życiowe:
Była zawodniczką Stadionu Zielona Góra (1968-1972) i Lumelu Zielona Góra (1973-1975).
Ukończyła Szkołę Podstawową nr 6 w Zielonej Górze oraz Zespół Szkól Ekonomicznych w Zielonej Górze.

</doc>
<doc id="2287828" url="https://pl.wikipedia.org/wiki?curid=2287828" title="Ringgau">
Ringgau

Niemcy:

</doc>
<doc id="2287849" url="https://pl.wikipedia.org/wiki?curid=2287849" title="Eparchia kazańska">
Eparchia kazańska

Eparchia kazańska – jedna z eparchii Rosyjskiego Kościoła Prawosławnego. Jest częścią metropolii tatarstańskiej i obejmuje swoją jurysdykcją część rejonów w Tatarstanie. Funkcje katedry eparchialnej pełni sobór św. Mikołaja w Kazaniu. Jej ordynariuszem jest metropolita kazański i tatarstański Cyryl (Nakonieczny). 
Historia.
Eparchia została powołana w 1555, w związku z zajęciem Kazania przez armię Iwana IV Groźnego. Pierwszym ordynariuszem eparchii został biskup Guriasz (Rugotin), który razem z archimandrytami Warsonofiuszem i Germanem zorganizował również w mieście pierwszą misję prawosławną. Terytorium eparchii w pierwszym stuleciu jej istnienia obejmowało całość ziem dawnego chanatu kazańskiego, następnie również ziemię wiacką oraz astrachańską. W II połowie XVI w. i na początku w. XVII do eparchii systematycznie przyłączane były podbijane przez Rosję ziemie syberyjskie. Po reformach administracyjnych Rosji w XVIII stuleciu granice eparchii miały pokrywać się z terytorium guberni kazańskiej i symbirskiej, zaś po powstaniu w 1832 samodzielnej eparchii symbirskiej wyłącznie kazańskiej. W I połowie lat 20. XX wieku obszar eparchii został wyznaczony granicami autonomicznych republik czuwaskiej, tatarskiej i marijskiej. W 1946 na terenie pierwszej powołano eparchię czeboksarską i czuwaską, zaś w 1993 obszar Mari El objęła samodzielna eparchia joszkar-olijska i marijska.
W pierwszej połowie XIX w. z inicjatywy arcybiskupa kazańskiego Ambrożego przy eparchii podjął działalność oddział Towarzystwa Biblijnego, w ramach którego tłumaczono Biblię na język tatarski, zaś od 1830, za sprawą arcybiskupa Filareta, Kazań był centrum działalności misyjnej wśród Tatarów. Od 1842 przy eparchii działa Kazańska Akademia Duchowna.
Według danych z 1909 eparchia kazańska i swijaska dysponowała 739 cerkwiami (parafialnymi, monasterskimi, domowymi) oraz 336 kaplicami, obsługiwanymi przez 803 duchownych. Z kolei w 1917, bezpośrednio przed rewolucją październikową, na terytorium eparchii czynne były 794 cerkwie i 419 kaplic obsługiwane przez 1554 duchownych (kapłanów i diakonów). W 27 monasterach przebywało 1601 mnichów i 202 mniszki.
Duchowieństwo eparchii kazańskiej zostało poddane gwałtownym represjom w okresie radzieckim. Straty osobowe wśród jej duchownych były tak poważne, iż w 1937 praktycznie przestała ona funkcjonować. Już w 1929 władze poleciły zamknięcie wszystkich monasterów eparchii. W 1939 na jej terenie działały jedynie dwie świątynie: cerkwie w Kazaniu (cmentarna świątynia Świętych Jarosławskich) i w Mienzelinsku. Odnowienie życia religijnego w regionie nastąpiło dopiero po zmianie polityki władz wobec Cerkwi wymuszonej II wojną światową. W 1948 na terenie eparchii działało ok. 40 świątyń, jednak już w latach 60. miała miejsce kolejna fala ich likwidacji, w czasie której liczba parafii spadła do piętnastu. W 1960 biskup kazański Hiob został skazany na 3 lata więzienia. Jego następca Michał (Woskriesienski) z powodzeniem bronił ostatnich świątyń eparchii przed zamknięciem. W 1988 eparchia prowadziła 27 parafii. Po upadku ZSRR administratura odzyskała szereg straconych wcześniej obiektów sakralnych. Według danych z 2011 prowadziła 272 parafie z 221 cerkwiami, w 21 dekanatach, obsługiwane przez 330 kapłanów.
W 2012 z terytorium eparchii wydzielono eparchie czystopolską i almietjewską. Razem z eparchią kazańską utworzyły one metropolię tatarstańską.
Od 1579 szczególnym kultem otoczona jest w eparchii Kazańska Ikona Matki Bożej.
Nazewnictwo.
W związku ze zmianami zasięgu terytorialnego eparchii kilkakrotnie ulegała zmianie jej nazwa i tytuł biskupa ordynariusza:
Monastery.
W jurysdykcji eparchii kazańskiej i tatarstańskiej w 2016 znajdowały się następujące monastery:

</doc>
<doc id="2287862" url="https://pl.wikipedia.org/wiki?curid=2287862" title="Bangladesz na letnich igrzyskach olimpijskich">
Bangladesz na letnich igrzyskach olimpijskich

Reprezentacja Bangladeszu na letnich igrzyskach olimpijskich po raz pierwszy wystartowała podczas Igrzysk w Los Angeles w 1984 roku. Wtedy to wystartował 1 zawodnik.
Jak dotąd reprezentanci Bangladeszu nie zdobyli ani jednego medalu. Z powodu sytuacji finansowej kraju i powiązanym z nią brakiem możliwości treningów na miejscu, jak i brakiem środków na wyjazdy zagraniczne, by zdobyć kwalifikacje olimpijskie, MKOl wraz z innymi federacjami postanowił zawodnikom z Bangladeszu umożliwiać start na igrzyskach olimpijskich poprzez wręczanie tzw. dzikich kart umożliwiających start w zawodach bez uzyskania kwalifikacji.

</doc>
<doc id="2287864" url="https://pl.wikipedia.org/wiki?curid=2287864" title="Melanż z muchą">
Melanż z muchą

Melanż z muchą (ang. "Party Down", 2009-2010) – amerykański serial komediowy nadawany przez stację Starz od 20 marca 2009 roku do 25 czerwca 2010 roku. W Polsce serial jest nadawany od 27 kwietnia 2011 roku na kanale HBO Comedy.
Opis fabuły.
Serial opowiada o perypetiach bezrobotnych aktorów z Hollywood: Henry'ego (Adam Scott), Casey (Lizzy Caplan) i Constance (Jane Lynch), którzy w oczekiwaniu na wymarzone role zakładają firmę kateringową „Party Down”, obsługującą przyjęcia dla gwiazd.

</doc>
<doc id="2287865" url="https://pl.wikipedia.org/wiki?curid=2287865" title="Azerbejdżan na Letnich Igrzyskach Olimpijskich 1996">
Azerbejdżan na Letnich Igrzyskach Olimpijskich 1996

Azerbejdżan na Letnich Igrzyskach Olimpijskich 1996 reprezentowało 23 zawodników, w tej liczbie znalazły się trzy kobiety. Chorążym podczas ceremonii otwarcia igrzysk był judoka Nazim Hüseynov. Był to debiut tego kraju na igrzyskach olimpijskich.
Azerowie zdobyli na tych igrzyskach jeden medal. Srebro dla Azerbejdżanu wywalczył zapaśnik walczący w stylu wolnym – Namiq Abdullayev.

</doc>
<doc id="2287869" url="https://pl.wikipedia.org/wiki?curid=2287869" title="Meinhard">
Meinhard

Niemcy:
Osoby:
Zobacz też:

</doc>
<doc id="2287879" url="https://pl.wikipedia.org/wiki?curid=2287879" title="Bezpośrednie inwestycje zagraniczne">
Bezpośrednie inwestycje zagraniczne

Bezpośrednie inwestycje zagraniczne (BIZ) (ang. "foreign direct investment", FDI) – rodzaj inwestycji definiowany jako międzynarodowy transfer kapitału w celu utworzenia w innym państwie podmiotu zależnego i sprawowania nad nim kontroli. 
Opis.
Według definicji UNCTAD, IMF i OECD BIZ są kategorią międzynarodowych inwestycji, dokonywanych przez rezydenta jednego państwa (nazywanym „inwestorem bezpośrednim” lub „firmą matką”) z zamiarem sprawowania długotrwałej kontroli w przedsiębiorstwie innego państwa (nazywanym „przedsiębiorstwem bezpośredniej inwestycji” lub „firmą-córką”). Przez „długotrwałą kontrolę” rozumie się tutaj istnienie długoterminowych relacji pomiędzy inwestorem bezpośrednim i przedsiębiorstwem bezpośredniej inwestycji oraz istotny poziom oddziaływania, który daje inwestorowi bezpośredniemu efektywny głos w zarządzaniu przedsiębiorstwem bezpośredniej inwestycji. Aby inwestycję uznać za BIZ, minimalny próg zaangażowania kapitałowego inwestora bezpośredniego w przedsiębiorstwie bezpośredniej inwestycji ustalono na poziomie 10%.
Komponentami BIZ są: kapitał zakładowy (ang. "equity capital"), reinwestowane zyski (ang. "reinvested earnings") oraz inny kapitał (ang. "other capital"). Inwestycje w kapitał zakładowy przedsiębiorstwa bezpośredniej inwestycji dokonane przez inwestora bezpośredniego związane są z zakupem akcji, majątku lub aportem rzeczowym w postaci np. maszyn i urządzeń. Reinwestowane zyski, to część lub całość zysków wypracowanych przez przedsiębiorstwo bezpośredniej inwestycji, która nie została wypłacona inwestorowi bezpośredniemu w formie dywidendy, lecz zainwestowana w przedsiębiorstwo bezpośredniej inwestycji. Inny kapitał, to pożyczki wewnątrzkorporacyjne (krótko- lub długoterminowe) pomiędzy przedsiębiorstwem bezpośredniej inwestycji a inwestorem bezpośrednim oraz transakcje związane z obsługą tego długu. BIZ są to więc długookresowe inwestycje, podejmowane przez przedsiębiorstwo lub osobę fizyczną jednego państwa w przedsiębiorstwo innego państwa, z zamiarem sprawowania kontroli nad nim i czerpania z niego zysku. Przy czym istotą BIZ jest transfer nie tylko kapitału, ale również pracy i wiedzy (technologicznej, marketingowej i organizacyjnej).
Znacząca część BIZ jest wynikiem transnarodowych fuzji i przejęć.
Rodzaje bezpośrednich inwestycji zagranicznych.
W zależności od branży oraz skali biznesu, jak również strategii inwestora w zakresie kontroli nad środkami produkcji wyróżnia się następujące rodzaje inwestycji bezpośrednich:
Formy bezpośrednich inwestycji zagranicznych.
Teoria inwestycji zagranicznych rozgranicza dwie podstawowe formy: horyzontalne (ang. "horizontal") i wertykalne (ang. "vertical").
Inwestycje horyzontalne.
Bezpośrednie inwestycje zagraniczne typu horyzontalnego polegają na ustanowieniu bliźniaczego podmiotu gospodarczego pełniącego podobne funkcje jak podmiot w państwie siedziby centrali, czy inwestycje w innych państwach. Tego rodzaju inwestycje mają zazwyczaj miejsce w przypadku sieci handlowo-dystrybucyjnych lub prostych procesów produkcyjnych.
Inwestycje wertykalne.
Inwestycje bezpośrednie typu pionowego (wertykalnego) mają miejsce w przypadku kooperacji podmiotów zlokalizowanych w różnych państwach, które pełnią swoją unikalną rolę w grupie, np. badania i rozwój, projektowanie, produkcja komponentów, montaż podzespołów, montaż finalny. Pionowy model inwestycji zagranicznych jest przeważnie wykorzystywany przez firmy produkujące bardziej złożone wyroby, np. AGD, środki transportu.

</doc>
<doc id="2287886" url="https://pl.wikipedia.org/wiki?curid=2287886" title="Azerbejdżan na Zimowych Igrzyskach Olimpijskich 2002">
Azerbejdżan na Zimowych Igrzyskach Olimpijskich 2002

Azerbejdżan na Zimowych Igrzyskach Olimpijskich 2002 reprezentowało czterech zawodników, 3 mężczyzn i jedna kobieta.
Skład kadry.
Narciarstwo alpejskie.
Mężczyźni
Łyżwiarstwo figurowe.
Mężczyźni
Kobiety

</doc>
<doc id="2287893" url="https://pl.wikipedia.org/wiki?curid=2287893" title="Psycho Cafe">
Psycho Cafe

Psycho Cafe – drugi album studyjny polskiej grupy muzycznej Hefeystos. Wydawnictwo ukazało się w 1998 roku nakładem wytwórni muzycznej Wounded Love. Gościnnie na albumie zaśpiewał lider formacji Behemoth - Adam "Nergal" Darski.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2287901" url="https://pl.wikipedia.org/wiki?curid=2287901" title="Nadieżda Jewstiuchina">
Nadieżda Jewstiuchina

Nadieżda Aleksandrowna Jewstiuchina, ros. Надежда Александровна Евстюхина (ur. 27 maja 1988 w Bałaszychie) – rosyjska sztangistka, mistrzyni i dwukrotna wicemistrzyni świata, dwukrotna mistrzyni Europy.
Największym jej sukcesem jest brązowy medal igrzysk olimpijskich w Pekinie. Startuje w kategorii do 75 kg. 31 sierpnia 2016 roku pozbawiono jej brązowego medalu za stosowanie środków niedozwolonych.

</doc>
<doc id="2287907" url="https://pl.wikipedia.org/wiki?curid=2287907" title="Petromus typicus">
Petromus typicus



</doc>
<doc id="2287913" url="https://pl.wikipedia.org/wiki?curid=2287913" title="Język hiligaynon">
Język hiligaynon

Język hiligaynon, także: hiligainon, illogo – język austronezyjski z grupy języków filipińskich, używany przez 6,2 mln ludzi zamieszkujących południowe Filipiny. Jego użytkownicy komunikują się również w języku filipińskim.

</doc>
<doc id="2287916" url="https://pl.wikipedia.org/wiki?curid=2287916" title="Bahrajn na letnich igrzyskach olimpijskich">
Bahrajn na letnich igrzyskach olimpijskich

Reprezentacja Bahrajnu na letnich igrzyskach olimpijskich po raz pierwszy wystartowała podczas igrzysk w Los Angeles w 1984 roku. Wtedy to wystartowało 2 zawodników.
Jak dotąd reprezentanci Bahrajnu zdobyli cztery medale. Pierwszą medalistką została lekkoatletka Maryam Yusuf Jamal w biegu na 1500 metrów podczas igrzysk w Londynie.

</doc>
<doc id="2287933" url="https://pl.wikipedia.org/wiki?curid=2287933" title="José María Basanta">
José María Basanta

José María „Chema” Basanta (ur. 3 kwietnia 1984 w Tres Sargentos) – argentyński piłkarz z obywatelstwem meksykańskim występujący na pozycji środkowego obrońcy, obecnie zawodnik meksykańskiego Monterrey. Jest kuzynem Mariano Pavone i Gonzalo Pavone, również piłkarzy.
Kariera klubowa.
Basanta jest wychowankiem akademii młodzieżowej zespołu Club Atlético Boca Juniors z siedzibą w stołecznym Buenos Aires. Tam początkowo występował na pozycji lewoskrzydłowego, a dopiero jako szesnastolatek został przekwalifikowany na środkowego obrońcę. W juniorach Boca występował w tej samej drużynie, co jego rówieśnicy Carlos Tévez i Matías Silvestre. Nigdy nie potrafił jednak przebić się do pierwszego zespołu i profesjonalną karierę piłkarską rozpoczynał w Estudiantes La Plata. Do seniorskiej ekipy został włączony jako dziewiętnastolatek, lecz w argentyńskiej Primera División zadebiutował dopiero za kadencji szkoleniowca Reinaldo Merlo, 6 marca 2005 w przegranym 1:3 meczu z Argentinos Juniors. Premierowego gola w najwyższej klasie rozgrywkowej strzelił zaś 1 kwietnia 2006 w zremisowanej 1:1 konfrontacji z Vélezem Sarsfield.
Nie mogąc wywalczyć sobie miejsca w wyjściowej jedenastce, latem 2006 Basanta udał się na wypożyczenie do drugoligowego Olimpo de Bahía Blanca. Tam z kolei od razu został kluczowym graczem drużyny i triumfował z nią zarówno w jesiennym sezonie Apertura, jak i wiosennym Clausura, co zaowocowało automatycznym awansem Olimpo na pierwszy szczebel rozgrywek. On sam powrócił jednak do Estudiantes, gdzie ponownie sporadycznie pojawiał się na boiskach, mając za konkurentów do gry w wyjściowej jedenastce piłkarzy takich jak Federico Fernández i Leandro Desábato. Mimo to w barwach tego klubu wziął udział w kilku międzynarodowych turniejach, największy sukces osiągając w nich w 2006 roku, kiedy to pomógł drużynie z La Platy dotrzeć do ćwierćfinału rozgrywek Copa Libertadores.
Latem 2008 Basanta za sumę miliona dolarów został ściągnięty do meksykańskiego zespołu CF Monterrey przez swojego rodaka – trenera Ricardo La Volpe. W meksykańskiej Primera División zadebiutował 27 lipca 2008 w zremisowanym 2:2 meczu z Pueblą i od razu został kluczowym punktem defensywy. Premierowego gola w nowym klubie strzelił 4 kwietnia 2009 w spotkaniu z Atlasem, również zremisowanym 2:2. W jesiennym sezonie Apertura 2009, już pod wodzą nowego menadżera, Víctora Manuela Vuceticha, zdobył swój pierwszy tytuł mistrza Meksyku, będąc liderem swojego zespołu. W styczniu 2010 triumfował z Monterrey w rozgrywkach kwalifikacyjnych do Copa Libertadores – InterLidze. Niedługo potem został mianowany przez trenera Vuceticha na nowego kapitana drużyny Monterrey. W tej roli, podczas sezonu Apertura 2010, po raz drugi zdobył z nią mistrzostwo Meksyku.
W 2011 roku Basanta wygrał z Monterrey najbardziej prestiżowe rozgrywki północnoamerykańskiego kontynentu – Ligę Mistrzów CONCACAF. Dzięki temu mógł wziąć udział w Klubowych Mistrzostwach Świata, gdzie zajął ze swoją drużyną dopiero piąte miejsce. W wiosennym sezonie Clausura 2012 odniósł kolejny sukces na arenie krajowej, tym razem w postaci wicemistrzostwa Meksyku, został wybrany w oficjalnym plebiscycie Meksykańskiego Związku Piłki Nożnej na najlepszego środkowego obrońcę ligi, a także po raz drugi triumfował w północnoamerykańskiej Lidze Mistrzów. W grudniu 2012 ponownie pojechał z Monterrey do Japonii, gdzie zanotował występ na Klubowych Mistrzostwach Świata. Tym razem jego zespół spisał się lepiej niż poprzednio, zajmując trzecią lokatę w turnieju. W marcu 2013 otrzymał meksykańskie obywatelstwo, a dwa miesiące później po raz trzeci z rzędu wygrał ze swoją drużyną rozgrywki Ligi Mistrzów CONCACAF.
Latem 2014 Basanta przeszedł za 2,6 miliona euro do włoskiego ACF Fiorentina. W tamtejszej Serie A zadebiutował 29 października 2014 w wygranym 3:0 spotkaniu z Udinese Calcio, i mimo iż przez pierwsze kilka miesięcy pozostawał rezerwowym stoperem, to wraz z końcem listopada wywalczył sobie pewne miejsce na środku obrony. Pierwszego gola w lidze włoskiej strzelił 11 stycznia 2015 w wygranej 4:3 konfrontacji z US Palermo, a na koniec rozgrywek 2014/2015 zajął z Fiorentiną wysokie, czwarte miejsce w tabeli i dotarł do półfinału Ligi Europy. Bezpośrednio po tym na zasadzie wypożyczenia powrócił do CF Monterrey, z którym jako kapitan ekipy wywalczył wicemistrzostwo Meksyku w sezonie Clausura 2016, po czym został wykupiony na stałe za sumę półtora miliona dolarów.
Kariera reprezentacyjna.
W seniorskiej reprezentacji Argentyny Basanta zadebiutował za kadencji selekcjonera Alejandro Sabelli, 26 marca 2013 w zremisowanym 1:1 meczu z Boliwią w ramach eliminacji do Mistrzostw Świata 2014. W końcówce tych kwalifikacji był podstawowym graczem kadry i ogółem zanotował podczas nich cztery występy. W 2014 roku został powołany na Mistrzostwa Świata w Brazylii, podczas których pozostawał rezerwowym zawodnikiem zespołu i rozegrał dwa spotkania, zastępując kontuzjowanego Marcosa Rojo na pozycji lewego obrońcy – w 1/8 finału ze Szwajcarią (1:0) i w ćwierćfinale z Belgią (1:0). Argentyńczycy dotarli natomiast do finału mundialu, przegrywając w nim po dogrywce z Niemcami (0:1).

</doc>
<doc id="2287953" url="https://pl.wikipedia.org/wiki?curid=2287953" title="Religia w województwie dolnośląskim">
Religia w województwie dolnośląskim

Religia w województwie dolnośląskim – artykuł zawiera listę kościołów i związków wyznaniowych działających na terenie województwa dolnośląskiego.
Katolicyzm.
Kościół rzymskokatolicki.
Obrządek łaciński
Obrządek bizantyjsko-ukraiński

</doc>
<doc id="2287954" url="https://pl.wikipedia.org/wiki?curid=2287954" title="Układ dyskretny">
Układ dyskretny

Układ dyskretny, układ dyskretny w czasie, układ skwantowany w czasie, układ impulsowy – w teorii sterowania, w odróżnieniu od układów ciągłych, określa się, że układ jest dyskretny, jeżeli przynajmniej jeden jego sygnał ma charakter dyskretny, tzn. przyjmuje tylko określone wartości dla określonych argumentów (zob. sygnał dyskretny, sygnał cyfrowy). Układy przejawiające w swym zachowaniu zarówno cechy układów ciągłych, jak i dyskretnych, nazywane są układami hybrydowymi.
Impulsatory i ekstrapolatory.
Informacje o ciągłym sygnale wyjściowym formula_1 obiektu sterowania docierają do sterującego komputera cyfrowego wyłącznie w dyskretnych chwilach czasu, zwykle w równych odstępach czasu określonych okresem próbkowania. Także generowane przez komputer sygnały sterujące formula_2 ulegają zmianie wyłącznie w dyskretnych chwilach czasu, przy czym okres nastawy może być wielokrotnością okresu próbkowania. Dlatego do opisu dynamiki obiektów sterowania (widzianych od strony komputerów sterujących) niezbędne są modele dyskretne w czasie. Ponieważ zdolność rozdzielcza przetworników analogowo-cyfrowych umożliwia albo całkowite pominięcie zjawiska dyskretyzacji amplitudy sygnału, albo jego uwzględnienie za pomocą addytywnego szumu pomiarowego o zerowej wartości średniej, dlatego dyskretyzacja czasowa jest jedyną dyskretyzacją, jaką należy uwzględnić i dlatego modele dyskretne są zasadniczo modelami dyskretnymi w czasie.
Potrzeba stosowania modeli dyskretnych wynika więc ze względów technicznych (zwłaszcza pomiarowych) i obliczeniowych. W zasadzie każdy układ rozważany makroskopowo należałoby traktować jako ciągły w czasie. Jednak w wielu przypadkach sygnały z natury ciągłe poddaje się dyskretyzacji, po czym dopiero następuje dalsze przetwarzanie tych sygnałów.
Większość oprzyrządowania używana w układach sterowania to oprzyrządowanie analogowe. Dlatego sygnały wejściowe z tych urządzeń muszą być próbkowane i kwantowane przez przetwornik analogowo-cyfrowy w celu wprowadzenia ich do regulatora cyfrowego. Podobnie sygnały wyjściowe z regulatora są impulsowe i wyjście ich musi być przekształcone po każdym impulsie na postać zbliżoną do analogowej (w kształcie schodkowym lub trapezoidalnym).
Regulatory cyfrowe przetwarzają sygnał tylko w chwilach próbkowania – wytwarzają ciąg czasowy sygnałów wyjściowych. Sterowanie cyfrowe różni się więc od sterowania analogowego (regulatory analogowe wytwarzają ciągły w czasie sygnał w odpowiedzi na ciągły sygnał wejściowy) i skutkiem tego:
Przy przetwarzaniu sygnałów ciągłych (analogowych) na dyskretne (cyfrowe) ma się więc do czynienia z próbkowaniem i kwantyzacją.
Dyskretyzacja (inaczej próbkowanie, impulsowanie) polega na pobieraniu – najczęściej okresowo – próbek wartości, a więc zamiast sygnału ciągłego formula_3 wytwarza się ciąg formula_4 przy czym formula_5 oznacza okres próbkowania. Zazwyczaj urządzenia próbkujące dokonują ponadto zapamiętywania (zatrzymywania) wartości formula_4 aż do następnej chwili próbkowania – w wyniku tego powstaje tzw. "sygnał schodkowy" (czyli sygnał z ekstrapolacją rzędu zerowego). W ten sposób próbkuje się sygnały na przykład na wejściu formula_7 i wyjściu formula_8 obiektu ciągłego. Informacja o tych sygnałach w postaci dyskretnej stanowi podstawę tworzenia dyskretnych modeli układów. Sygnały o tej postaci nadają się zwykle bezpośrednio do przetwarzania cyfrowego.
Przy przetwarzaniu sygnału dyskretnego na ciągły należy pamiętać o twierdzeniu Kotielnikowa-Shannona i warunku Nyquista. Ponadto często stosowane są również filtry analogowe i cyfrowe w torze sprzężenia zwrotnego układu. Należy też zawsze zdawać sobie sprawę z tego, że teoria sterowania cyfrowego obejmuje techniki projektowania działania w czasie dyskretnym albo ze skwantowaną amplitudą zakodowaną w formie binarnej, które implementowane są w systemach komputerowych (mikrokontrolerach, mikroprocesorach), ale sterujących jednak analogową (to jest ciągłą w czasie i w zakresie amplitudy) dynamiką systemu analogowego. W ostatnich latach zbadano i rozwiązano wiele problemów jakie, w tym kontekście, pojawiły się na polu teorii sterowania cyfrowego.
Modele układów impulsowych.
O ile układy ciągłe opisują: równania różniczkowe, transformata Laplace’a, transformata Fouriera, a analizę często prowadzi się na płaszczyźnie S, to układy dyskretne opisują odpowiednio: równania różnicowe, transformata Z (obok transformaty Z stosowana jest też transformata z gwiazdką i zmodyfikowana transformata Z) i dyskretna transformata Fouriera, a analizę zwykle prowadzi się na płaszczyźnie Z (lub płaszczyźnie w).
Zastosowanie przekształcenia Laplace’a do układów impulsowych daje w efekcie nieskończone szeregi, co zwykle nie jest wygodne w obliczeniach, dlatego transmitancja operatorowa układów dyskretnych opiera się o przekształcenie Z. Transmitancją impulsową układu dyskretnego nazywa się stosunek transformaty Z odpowiedzi układu do transformaty Z sygnału wejściowego, przy zerowych warunkach początkowych:
Ponieważ w układach dyskretnych czas jest zmienną nieciągłą, więc podstawowe równanie stanu układu ma postać równania różnicowego, a nie różniczkowego (zobacz też opis typu wejście-wyjście). Równanie różnicowe odpowiadające powyższej transmitancji impulsowej będzie miało postać:
Równanie takie jest podstawą zarówno komputerowej symulacji obiektów dyskretnych, jak i komputerowej realizacji dyskretnych algorytmów sterowania, opisanych transmitancjami operatorowymi.
Oznaczając przez formula_11 operator opóźnienia o formula_12 okresach próbkowania, gdzie formula_13 (tak zwany formula_12"-krokowy operator opóźnienia" dla formula_15 zwany "jednokrokowym operatorem opóźnienia"), to znaczy:
Powyższe równanie różnicowe zapisać można w postaci transmitancyjnej:
gdzie wielomian
wielomian
a formula_20 jest dyskretnym czasem opóźnienia.
Sporo zalet (szczególnie przy dużej częstotliwości próbkowania) w porównaniu z jednokrokowym operatorem przesunięcia formula_21 który można określić też zależnością formula_22 posiada operator delta formula_23 który łagodzi w opisach dychotomię czasu dyskretnego i ciągłego.
W przypadku dynamicznego układu liniowego dyskretnego o jednym wejściu i jednym wyjściu, model uwzględniający zarówno istnienie czasu opóźnienia nie będącego całkowitą wielokrotnością okresu próbkowania, jak i czasu przesunięcia między chwilami próbkowania a chwilami zmian sygnału sterującego, dany jest w ogólnym przypadku wzorem:
Transmitancja operatorowa formula_25 jest transformatą Z odpowiedzi impulsowej formula_26 (zwanej też "funkcją wagi") na impuls Kroneckera:
co wynika bezpośrednio stąd, że formula_28 gdzie formula_29 jest impulsem Kroneckera.
Odwrotne przekształcenie Z wyrażenia:
przedstawia odpowiedź obiektu dyskretnego na dyskretny skok jednostkowy formula_31 przy zerowych warunkach początkowych. Odpowiedź ta nazywa się "dyskretną funkcją przejścia".
Następujące wyrażenie:
definiuje dyskretną transmitancję widmową.
Równania stanu dla przypadku modelu dyskretnego (z czasem dyskretnym) mają postać:
gdzie: formula_35 oznacza dyskretną chwilę czasu.
Stabilność układów dyskretnych.
Nawet jeśli regulator zaimplementowany jako regulator analogowy jest stabilny, to odpowiadający mu regulator dyskretny, w przypadku długiego okresu próbkowania, może być niestabilny. Podczas próbkowania aliasing modyfikuje parametry graniczne. Dlatego okres próbkowania ma duży wpływ na własności dynamiczne układu – na przebieg charakterystyk układu oraz na jego stabilność i powinien odpowiednio często uaktualniać wartości na wejściu regulatora, tak by nie doprowadzić do niestabilności. Jednakże określenie wpływu okresu próbkowania na parametry transmitancji obiektu jest w ogólnym przypadku trudne.
Klasyczne kryteria stabilności, po podstawieniu operatora formula_36 w miejsce częstotliwości, mają również zastosowanie w odniesieniu do układów dyskretnych. Kryterium Nyquista ma zastosowanie do transmitancji dziedziny formula_36 i ogólne zastosowanie dla funkcji o wartościach zespolonych. Zastosowanie mają również kryteria stabilności Bodego, a Kryterium Jury określa stabilność układu dyskretnego w oparciu o jego wielomian charakterystyczny.
Projektowanie regulatorów cyfrowych.
Projektowanie komputerowych systemów sterowania procesami ciągłymi (lub ich identyfikacji) można prowadzić w dziedzinach czasu ciągłego i dyskretnego. Opracowanie właściwego algorytmu dyskretnego uwzględnia zwykle przynajmniej dwie fazy: projekt właściwy i dyskretyzację, przy czym kolejność tych faz bywa różna. Zależnie od tego, w której dziedzinie ulokowany zostanie projekt właściwy wyróżnia się dwie metody projektowania regulatorów:
Dyskretyzacja obiektu fizycznego dla ustalonego modelu, typu podtrzymania analogowego i okresu próbkowania jest jednoznaczna. Jednak dyskretyzacja algorytmu ciągłego jest niejednoznaczna (z uwagi na niepewność odnoszącą się do przebiegu sygnałów wejściowych między punktami próbkowania). Dlatego też dyskretyzacja algorytmów ciągłych bywa też nazywana dyskretną aproksymacją lub emulacją.
Niezależnie od obranej metody projektowania przy dyskretyzacji następuje utrata informacji, która jest dostępna w czasie ciągłym. W metodzie czasu dyskretnego utrata tej informacji następuje przy dyskretyzacji obiektu ciągłego. Jeśli realizacja nie da zadowalających efektów, projekt właściwy powtarza się, zmieniając okres próbkowania. W metodzie czasu ciągłego parametr okresu próbkowania jest parametrem modelu dyskretnego, dlatego w tej metodzie łatwo dokonać zmiany częstotliwości próbkowania.
Algorytmy sterowania projektowane metodą czasu dyskretnego tylko pozornie nie zależą od okresu próbkowania. Jeśli przyjąć, że dla ustalonego punktu pracy i okresu próbkowania dyskretny model sterowania jest wystarczająco dokładny, mówi się o dokładnych metodach projektowania regulatorów. Jeśli okres próbkowania nie jest jednak odpowiednio dobrany to metody opierające się na eliminacji zer transmitancji obiektu natrafiają na ograniczenia wynikające z istnienia nieminimalnofazowych zer w dyskretnych transmitancjach obiektów ciągłych o stabilnych biegunach i zerach.
Rozległa wiedza na temat sterowania analogowego, zebrana na przestrzeni lat, powoduje, że projektanci przy projektowaniu bezpośrednich regulatorów cyfrowych ("Direct Digital Control") chętnie korzystają z metody czasu ciągłego oczekując, że zdyskretyzowany potem regulator zapewni odpowiednią pracę ze środowiskiem analogowym. W metodzie czasu ciągłego regulator cyfrowy jest projektowany na dziedzinie S (czyli w dziedzinie ciągłej). Za pomocą transformacji Tustina można dokonać transformacji kompensatora ciągłego na odpowiedni kompensator cyfrowy. Przy zmniejszaniu okresu próbkowania wyjście kompensatora cyfrowego zmierzać będzie wówczas do wyjścia odpowiadającego mu regulatora analogowego.
W przypadku algorytmów wymagających złożonych obliczeń (nieliniowych, optymalizacyjnych, adaptacyjnych) wybiera się metodę czasu dyskretnego. Podstawą takiego wyboru bywa posiadane doświadczenie w tym zakresie, konieczność stosowania dłuższych okresów próbkowania lub dyskretny charakter sterowanego procesu. Projektowanie dyskretnych układów regulacji procesów ciągłych odznacza się dychotomią wynikającą z hybrydowego charakteru takich układów. Z uwagi na brak uniwersalnego narzędzia matematycznego do ich opisu dużego znaczenia nabiera modelowanie i symulacja.
Rys historyczny.
Prace Claude’a Elwooda Shannona z 1950 roku wykonane w Laboratoriach Bella ukazały znaczenie metod próbkowania sygnałów w przetwarzaniu sygnałów. Zastosowania teorii filtracji cyfrowej badano w Analytic Sciences Corporation (Gelb 1974) i w innych ośrodkach.
W latach 50. XX wieku powstała teoria układów z sygnałami próbkowanymi (ang. "sampled data system"), w których obiekt z sygnałami ciągłymi regulowany jest za pomocą urządzenia cyfrowego. Teorię tą na Columbia University rozwijali m.in. John Ralph Ragazzini (który wprowadził sterowanie cyfrowe i transformatę Z), Gene F. Franklin, Lotfi Asker Zadeh (Ragazzini &amp; Zadeh 1952, Ragazzini and Franklin 1958) oraz Eliahu Ibraham Jury (1960) i Benjamin C. Kuo (1963). To właśnie w tym okresie pojawiła się idea wykorzystania komputerów cyfrowych do sterowania procesami przemysłowymi. Poważniejsze prace w tym kierunku rozpoczęły się w 1956 roku przy projekcie, w którym współpracowały firmy TRW i Texaco. Efektem tych prac był komputerowy system sterowania zainstalowany w 1959 roku w rafinerii ropy naftowej w Port Arthur.
Lata 1955–1959 stanowią początek wdrażania techniki i regulatorów cyfrowych do sterowania procesami przemysłowymi – w roku 1956 czasopismo "Instruments" wprowadziło na swoich łamach stałą rubrykę "Digital Automation", a w roku 1959 czasopismo "Instruments &amp; Control" opisało 67-cyfrowych systemów zbierania danych.
W roku 1960 nastąpił znaczny postęp – wprowadzono komputery drugiej generacji wykorzystujące technologię ciała stałego. Natomiast w roku 1962 w firmie chemicznej Imperial Chemical Industries zastosowano bezpośrednie sterowanie cyfrowe (ang. DCC, czyli "Direct Digital Control") za pomocą komputera Ferranti Argus 200, który odczytywał dane z 224 czujników i sterował 129 zaworami.
Do 1965 roku Digital Equipment Corporation konstruował komputer PDP-8 i powstała nowa gałąź przemysłu związana z minikomputerami (przemysłowymi).
Ostatecznie w 1969 roku Marcian Hoff wynalazł mikroprocesor co zapoczątkowało rozwój teorii sterowania cyfrowego. Wraz z pojawieniem się mikroprocesora w 1969 roku rozwinęła się nowa dziedzina. Układy regulacji implementowane na komputerach cyfrowych muszą być formułowane w dziedzinie czasu dyskretnego. Stąd, co całkiem naturalne, nastąpił znaczny przyrost teorii w obszarze sterowania cyfrowego w tym okresie.
W 1969 roku fizyk i matematyk Richard E. Morley przeszedł do historii inżynierii, projektując i wprowadzając do produkcji specjalny, modułowy mikrokomputer sterujący, który dziś uznaje się za prototyp sterownika PLC (Modicon 084, waga 46 kg, pojemność pamięci 4 kB).
Prawa sterowania optymalnego i filtracja charakteryzują się zmiennością w czasie, dlatego komputery cyfrowe potrzebne są przy implementacji układów sterowania i filtracji w systemach rzeczywistych. Do roku 1970 wraz z pracami Karla Johana Åströma (1970) i innych teoretyków ugruntowało się stosowanie sterowania cyfrowego w kontroli procesów przemysłowych.
Na skutek rozwoju i upowszechnienia się technologii elektronicznych (głównie mikroprocesorów) w latach 70. XX wieku wyraźnie wzrosło zastosowanie komputerów sterujących w małych instalacjach przemysłowych (przed 1970 rokiem sterowanie cyfrowe stosowano jedynie w dużych systemach przemysłowych, a to ze względu na duże koszty takiego sterowania). Liczba komputerów procesowych wzrosła na świecie z ok. 5000 w 1970 roku do ok. 50 000 w roku 1975.

</doc>
<doc id="2287958" url="https://pl.wikipedia.org/wiki?curid=2287958" title="Eschwege (ujednoznacznienie)">
Eschwege (ujednoznacznienie)

Niemcy:
Osoby:
Inne:

</doc>
<doc id="2287964" url="https://pl.wikipedia.org/wiki?curid=2287964" title="Self-Convicted">
Self-Convicted

Self-Convicted - debiutancki album studyjny polskiej grupy muzycznej Mess Age. Wydawnictwo ukazało się w maju 2002 roku nakładem wytwórni muzycznej Conquer Records. Gościnnie na albumie zaśpiewał lider formacji Behemoth - Adam "Nergal" Darski.
Lista utworów.
Opracowano na podstawie materiału źródłowego.

</doc>
<doc id="2287973" url="https://pl.wikipedia.org/wiki?curid=2287973" title="Clementina">
Clementina

Clementina – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2287983" url="https://pl.wikipedia.org/wiki?curid=2287983" title="Coroados">
Coroados

Coroados – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2287984" url="https://pl.wikipedia.org/wiki?curid=2287984" title="Ruch Niezależnych Naserystów">
Ruch Niezależnych Naserystów

Al-Murabitun () lub Ruch Niezależnych Naserystów (, "Harakat al-Nasiriyin al-Mustaqillin") – libańska partia polityczna o orientacji panarabskiej, odwołująca się do ideologii naseryzmu.
Historia.
Ruch Niezależnych Naserystów powstał w okresie tzw. kryzysu libańskiego w 1958 roku, podczas którego doszło do próby obalenia chrześcijańskiej dominacji w Libanie. Mimo oficjalnie głoszonego świeckiego charakteru zrzeszał przede wszystkim muzułmanów. Przywódcą partii został Ibrahim Kulajlat, sunnita. Naseryści współtworzyli Libański Ruch Narodowy. Posiadali także własną milicję Al-Murabitun (tzn. "Strażnicy"; jest to również arabska nazwa średniowiecznej dynastii muzułmańskiej Almorawidów, władających północno-zachodnią Afryką i Hiszpanią). Organizacja aktywnie uczestniczyła w libańskiej wojnie domowej, walcząc przede wszystkim z bojówkami chrześcijańskimi i Izraelczykami. Była głównym sojusznikiem formacji palestyńskich. W drugiej połowie lat 80. milicja Al-Murabitun została rozgromiona przez konkurencyjne ugrupowania lewicowe w tzw. wojnie o obozy, zaś przywódcy partii uciekli za granicę.
Inną libańską partią polityczną o naserystowskim programie jest Ludowa Organizacja Naserystowska na czele z Osamą Saadem.

</doc>
<doc id="2287990" url="https://pl.wikipedia.org/wiki?curid=2287990" title="Gabriel Monteiro">
Gabriel Monteiro

Gabriel Monteiro – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2287995" url="https://pl.wikipedia.org/wiki?curid=2287995" title="Glicério">
Glicério

Glicério – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2288000" url="https://pl.wikipedia.org/wiki?curid=2288000" title="Lourdes (São Paulo)">
Lourdes (São Paulo)

Lourdes – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2288001" url="https://pl.wikipedia.org/wiki?curid=2288001" title="Brunei na letnich igrzyskach olimpijskich">
Brunei na letnich igrzyskach olimpijskich

Reprezentacja Brunei na letnich igrzyskach olimpijskich po raz pierwszy wystartowała z zawodnikiem podczas igrzysk w Atlancie w 1996 roku. Wtedy to wystartowała jedna osoba. Brunei pojawiło się już wcześniej na zawodach, podczas igrzysk w Seulu w 1988 roku, ale wtedy to nie wystąpił żaden sportowiec, lecz urzędnik z tamtejszego komitetu olimpijskiego, który pojawił się tylko na ceremonii otwarcia zawodów.
Jak dotąd reprezentanci Brunei nie zdobyli ani jednego medalu. Pierwotnie zawodnicy z Brunei mieli startować na igrzyskach w Pekinie w 2008 roku, ale nie pojawili się na ceremonii otwarcia i w związku z tym nie wystartowali w zawodach. W 2010 roku MKOl poinformował Krajową Radę Olimpijską Brunei oraz związki w Arabii Saudyjskiej i Katarze by na igrzyska w Londynie w 2012 wszystkie trzy kraje wysłały na zawody chociaż jedną zawodniczkę, gdyż nigdy dotąd te kraje nie wysłały kobiety na igrzyska olimpijskie.

</doc>
<doc id="2288003" url="https://pl.wikipedia.org/wiki?curid=2288003" title="The Occasional Oratorio">
The Occasional Oratorio

The Occasional Oratorio – oratorium Georga Friedricha Händla, które wykonał w 1746 roku w Londynie. Do oratorium włączył swoje wcześniejsze kompozycje, między innymi z wcześniejszych oratoriów – „Athalii”, „Izraela w Egipcie”. Wykorzystał także koncert z Opusu 6. i arie z „Comusa”, natomiast do zakończenia oratorium wprowadził hymn koronacyjny „Zadok the Priest”.

</doc>
<doc id="2288006" url="https://pl.wikipedia.org/wiki?curid=2288006" title="Luiziânia">
Luiziânia

Luiziânia – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2288010" url="https://pl.wikipedia.org/wiki?curid=2288010" title="Jose David Toro">
Jose David Toro



</doc>
<doc id="2288014" url="https://pl.wikipedia.org/wiki?curid=2288014" title="Penápolis">
Penápolis

Penápolis – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2288022" url="https://pl.wikipedia.org/wiki?curid=2288022" title="Piacatu">
Piacatu

Piacatu – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2288024" url="https://pl.wikipedia.org/wiki?curid=2288024" title="Z Biegiem Szyn">
Z Biegiem Szyn

Z Biegiem Szyn – dwumiesięcznik poświęcony kolei wydawany nieprzerwanie od 30 września 2002. Ukazuje się w nakładzie 160 egzemplarzy.
Tematyka.
Dwumiesięcznik skupia się na funkcjonowaniu kolei w województwie mazowieckim – organizacji przewozów, ofercie przewozowej, polityce transportowej, zarządzaniu na kolei, ekonomice kolei, integracji transportu publicznego, wpływowi transportu publicznego na rozwój regionalny. Na łamach dwumiesięcznika oprócz tekstów poświęconych kolei w regionie mazowieckim publikowane są również artykuły na temat kolei w Polsce oraz na świecie. Czasopismo porusza również tematy „okołokolejowe” związane z rozwojem regionalnym i innymi gałęziami transportu oraz polityką.
Na łamach dwumiesięcznika ukazały się wywiady m.in. z Leszkiem Rutą – dyrektorem ZTM Warszawa, ze Zbigniewem Szafrańskim – prezesem zarządu spółki PKP PLK, z Jakubem Majewskim – prezesem zarządu spółki Koleje Mazowieckie oraz z Rafałem Milczarskim – prezesem Związku Niezależnych Przewoźników Kolejowych.
W 2010 czasopismo, wspólnie ze stowarzyszeniem Zielone Mazowsze, w kolejnych numerach prezentowało "5 projektów na 5-lecie Kolei Mazowieckich". Były to koncepcje udoskonalenia oferty przewozowej Kolei Mazowieckich.
Oddziaływanie.
Pomimo niewielkiego nakładu dwumiesięcznik był wielokrotnie cytowany m.in. przez Gazetę Wyborczą, Nasz Dziennik, tygodnik Polityka, TVN Warszawa czy portal eOstrołęka.
Na materiały z dwumiesięcznika powoływali się również posłowie w swoim liście otwartym.
Dystrybucja.
Część nakładu trafia do bibliotek branżowych oraz jako egzemplarze obowiązkowe do uprawnionych bibliotek. "Z Biegiem Szyn" można zamawiać w formie bezpłatnej prenumeraty za zwrotem kosztów wysyłki. Wszystkie archiwalne numery czasopisma w formacie PDF dostępne są na stronie internetowej czasopisma. Wydawca udziela zezwolenia do swobodnego kopiowania i rozpowszechniania czasopisma oraz także jego zawartości pod warunkiem podania źródła.
Dwumiesięcznik wydawany jest na zasadach niekomercyjnych (non-profit), nie zamieszcza reklam, autorzy nie pobierają honorariów autorskich.
Kontrowersje.
W 2010 do redaktora naczelnego wpłynął pozew sądowy o naruszenie dóbr osobistych z powództwa Donaty Nowakowskiej-Ochrynik, dyrektor biura rzecznika prasowego spółki Koleje Mazowieckie. Obecnie (kwiecień 2011) toczy się postępowanie sądowe.

</doc>
<doc id="2288030" url="https://pl.wikipedia.org/wiki?curid=2288030" title="Santópolis do Aguapeí">
Santópolis do Aguapeí

Santópolis do Aguapeí – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2288035" url="https://pl.wikipedia.org/wiki?curid=2288035" title="Tramwaje w Neuchâtel">
Tramwaje w Neuchâtel

Tramwaje w Neuchâtel − system komunikacji tramwajowej działający w szwajcarskim mieście Neuchâtel. 
Historia.
W 1893 przeprowadzano próby tramwaju napędzanego sprężonym powietrzem. W 1894 uruchomiono pierwszą linię tramwajową. Była to linia tramwaju konnego, połączyła ona Neuchâtel z Saint-Blaise. W 1897 uruchomiono tramwaje elektryczne na tej samej trasie. W 1898 uruchomiono linię Port - Gare. W kolejnych latach otwierano kolejne linie:
Od lat 50. XX w. rozpoczęto stopniową likwidację poszczególnych odcinków. W 1957 zlikwidowano pierwszą linię zastąpioną linią trolejbusową, która kursowała od tej pory na trasie Saint-Blaise- Clos-de-Serrières. 
Obecnie w Neuchâtel kursuje jedna podmiejska linia tramwajowa nr 5 na trasie: Place Pury (Neuchâtel)−Boudry. Długość tej trasy wynosi 8,9 km. Cała trasa jest jednotorowa. 
Tabor.
Obecne tabor składa się:
Wagony silnikowe noszą oznaczenia Be4/4, a wagony sterownicze Bt. 

</doc>
<doc id="2288039" url="https://pl.wikipedia.org/wiki?curid=2288039" title="Turiúba">
Turiúba

Turiúba – miasto i gmina w Brazylii, w stanie São Paulo. Znajduje się w mezoregionie Araçatuba i mikroregionie Birigui.

</doc>
<doc id="2288042" url="https://pl.wikipedia.org/wiki?curid=2288042" title="Dettingen Te Deum">
Dettingen Te Deum

Dettingen Te Deum D-dur (HWV 283, ChA 25, HHA III/13) – sakralna kompozycja Georga Friedricha Händla napisana w 1743 roku z okazji zwycięstwa wojsk angielskich nad francuskimi w bitwie pod Dettingen. Piąte i ostatnie "Te Deum" skomponowane przez Georga Friedricha Händla.
Historia.
Na przełomie sierpnia i września 1741 roku Händel komponuje oratorium "Messiah (Mesjasz), HWV 56" do tekstu Charlesa Jennensa. Z początkiem listopada 1741 roku Händel opuszcza Londyn i udaje się do Dublina. Charles Jennens, autor libretta "Mesjasza", napisał do Edwarda Holdswortha:
"„… Po moim przyjeździe do Miasta z wielką przyjemnością dowiedziałem się, że Handel skomponował Oratorium Mesjasz, ale bardzo zmartwiłem się usłyszawszy iż zamiast wykonać je tutaj, pojechał z nim do Irlandii. Mam nadzieję, że usłyszymy je, kiedy wróci…”"
13 kwietnia 1742 roku w New Music Hall w Dublinie ma miejsce premiera oratorium "Messiah". 9 września 1742 roku Händel wraca do Londynu, gdzie w październiku wykończa partyturę oratorium "Samson, HWV 57", skomponowanego rok wcześniej.
Początek 1743 roku przyniósł wykonanie "Samsona, HWV 57", a w 23 marca miała miejsce londyńska premiera oratorium "Messiah, HWV 56" jako "A Sacred Oratorio". Z końcem kwietnia 1743 roku zdrowie Händla pogorszyło się. 29 kwietnia Charles Jennens napisał do Edwarda Holdswortha:
"„Słyszę, że Handel ma nawrót swojego paraliżu, który dotyka jego Głowy i Mowy. Mówi o spędzeniu roku za granicą, toteż nie możemy się w przyszłym roku spodziewać muzyki…”"
Z kolei 4 maja Horace Walpole w liście do Horacego Manna napisał:
"„Prawdopodobnie na szczęście nie będziemy mieli żadnej opery w przyszłym roku. Handel miał porażenie i nie może komponować.”"
Händel odzyskuje jednak siły i w ciągu miesiąca komponuje oratorium "Semele, HWV 58". Wkrótce potem przychodzi wiadomość o wielkim zwycięstwie połączonych wojsk brytyjskich, hanowerskich, heskich i austriackich nad wojskami francuskimi w bitwie pod Dettingen 27 czerwca 1743 roku, stoczonej podczas wojny o sukcesję austriacką. Król Jerzy II osobiście dowodził armią. Z okazji zwycięstwa ogłoszono święto narodowe a Händel zaczął komponować uroczyste "Te Deum" oraz anthem "The King shall rejoice". Obydwa utwory znane są dzisiaj jako "Dettingen Te Deum, HWV 283" oraz "Dettingen Anthem, HWV 265".
Aktywność Händla w 1743 roku:
Próby utworu miały miejsce w Banqueting House, Whitehall. Nie ma wątpliwości, że "Dettingen Te Deum", podobnie jak "Utrecht Te Deum", miało być wykonane w Katedrze św. Pawła. Utwór został wykonany dopiero 27 listopada 1743 roku Kaplicy królewskiej (Chapel Royal) w Pałacu św. Jakuba (St. James’s Palace) w obecności króla podczas nabożeństwa nie z okazji wspaniałego zwycięstwa a "za szczęśliwy powrót króla do Anglii".
Zapożyczenia.
Podczas komponowania swojego "Te Deum" Händel wykorzystał "Te Deum" Francesco Antonio Urio. Händel posiadał rękopis utworu Urio. Dwie pozostałe kopie umiejscawiają "Te Deum" Urio pomiędzy rokiem 1660 a 1682, jednak styl kompozycji sugeruje, że obydwie daty są zbyt wczesne. Händel mógł pozyskać kopię utworu Urio podczas swojego pobytu w Rzymie u kardynała Ottoboniego, któremu Urio dedykował zbiór motetów w 1690 roku, jednak ponad trzydziestoletnia przerwa w wykorzystaniu materiału muzycznego nie jest charakterystyczna dla Händla.
Zapożyczenia
Struktura dzieła
Objaśnienia:
Soliści: A – alt, T – tenor, B – bas,
Chór: s – sopran, a – alt, t – tenor, b – bas,
Orkiestra – obój (I, II), fagot, trąbka (I, II, III), kotły, skrzypce (I, II, III), altówka, wiolonczela, kontrabas, organy, basso continuo.
Opracowania.
Na przełomie lat 1828/29 Carl Friedrich Zelter, propagator dzieł Georga Friedricha Händla, poprosił Felixa Mendelssohna o przygotowanie opracowania (w niemieckim tłumaczeniu Zeltera) "Dettingen Te Deum". Mendelssohn dodał w swojej instrumentacji flet, klarnet i róg dla wzmocnienia i nadania większego kolorytu dźwiękowego charakterystycznego dla okresu wczesnoromantycznego. W związku z przełożeniem wykonania "Te Deum" na styczeń 1831 roku, Mendelssohn nie usłyszał go, gdyż był w tym czasie w Rzymie. Mendelssohn włączył "Dettingen Te Deum" na stałe do swoich koncertów, wykonując je m.in. 25 czerwca 1840 z okazji czterechsetnej rocznicy sztuki drukarskiej i zarazem rocznicy wyznania augsburskiego (1530), które były razem obchodzone w Lipsku.
Pisownia.
W języku polskim nazwę kompozycji przyjęło się podawać jako "Dettingen Te Deum", zostawiając wersję angielską pisowni. Niemiecka wersja przymiotnikowa "Dettinger Te Deum (Dettingenckie Te Deum)", nie jest używana w Polsce, w przeciwieństwie do Te Deum skomponowanego przez Händla z okazji pokoju w Utrechcie, gdzie spotykamy zarówno formę rzeczownikową "Utrecht Te Deum" jak i przymiotnikową "Utrechckie Te Deum".

</doc>
<doc id="2288056" url="https://pl.wikipedia.org/wiki?curid=2288056" title="Donald Burrows">
Donald Burrows

Donald Burrows (ur. 28 grudnia 1945 w Londynie) – angielski muzykolog i specjalista w dziedzinie muzyki Georga Friedricha Händla. Profesor Open University i przewodniczący Handel Institute. Autor prac poświęconych Händlowi, m.in. "Handel", "Handel and the English Chapel Royal". 

</doc>
<doc id="2288069" url="https://pl.wikipedia.org/wiki?curid=2288069" title="Janina Karolczyk-Prawalinska">
Janina Karolczyk-Prawalinska

Janina Dzisławauna Karolczyk-Prawalinska, biał. "Яніна Дзіславаўна Правалінская-Карольчык" (ur. 26 grudnia 1976 w Grodnie) – białoruska lekkoatletka specjalizująca się w pchnięciu kulą.
Pierwszy międzynarodowy sukces odniosła w 1995 zdobywając srebrny medal mistrzostw Europy juniorów. Dwa sezony później bez powodzenia startowała w mistrzostwach świata, a w 1998 zdobyła brąz mistrzostw Europy. Tuż za podium – na czwartym miejscu – zakończyła udział w światowym czempionacie w Sewilli (1999). Złota medalistka igrzysk olimpijskich w Sydney z 2000 roku. W sezonie poolimpijskim była dziewiąta w halowym czempionacie globu oraz została mistrzynią świata. W czerwcu 2003 przyłapano ją na stosowaniu niedozwolonych środków i ukarano ją dwuletnią dyskwalifikacją (od 7 sierpnia 2003 do 6 sierpnia 2005). W pierwszych latach po powrocie do sportu nie odnosiła sukcesów, a podczas igrzysk olimpijskich w Pekinie (2008) nie awansowała do finału. Czwarta zawodniczka mistrzostw Europy w 2010. Medalistka mistrzostw Białorusi oraz reprezentantka kraju w pucharze Europy.
Rekordy życiowe: stadion – 20,61 (5 sierpnia 2001, Edmonton); hala – 19,12 (15 marca 2003, Birmingham).

</doc>
<doc id="2288072" url="https://pl.wikipedia.org/wiki?curid=2288072" title="Janina Korolczik">
Janina Korolczik



</doc>
<doc id="2288074" url="https://pl.wikipedia.org/wiki?curid=2288074" title="Janina Prawalinska-Karolczyk">
Janina Prawalinska-Karolczyk



</doc>
<doc id="2288079" url="https://pl.wikipedia.org/wiki?curid=2288079" title="David Willcocks">
David Willcocks

Sir David Valentine Willcocks (ur. 30 grudnia 1919 w Newquay, zm. 17 września 2015 w Cambridge) – angielski dyrygent i organista. 
Życiorys.
Od 1929 do 1933 roku śpiewał w chórze Opactwa Westminsterskiego. W 1939 roku podjął studia w King’s College na University of Cambridge, które przerwał jednak z powodu wybuchu wojny. Brał udział w działaniach wojennych, w 1944 roku został odznaczony Krzyżem Wojskowym za uczestnictwo w lądowaniu w Normandii. W 1945 roku podjął ponownie studia, które ukończył w 1947 roku. Pełnił funkcję organisty w katedrze w Salisbury (1947–1950) i katedrze w Worcester (1950–1957). Od 1950 do 1957 roku prowadził City of Birmingham Choir, z zespołem tym w 1952 roku wykonał po raz pierwszy w Anglii "Requiem" Maurice’a Duruflégo. W latach 1957–1973 był dyrektorem muzycznym King’s College, w tym czasie dyrygował też Cambridge University Musical Society. Od 1974 do 1984 roku był dyrektorem Royal College of Music w Londynie. Wielokrotnie koncertował w kraju i za granicą, jego występy były nagrywane i transmitowane w radio oraz telewizji. W latach 1960–1998 pełnił funkcję dyrektora muzycznego Bach Choir, z którym dał włoską, japońską, portugalską i holenderską premierę "War Requiem" Benjamina Brittena, a także dokonał pierwszego nagrania całości "Pasji według św. Mateusza" J.S. Bacha w języku angielskim (1978).
Komandor Orderu Imperium Brytyjskiego (1971). W 1977 roku otrzymał tytuł szlachecki.

</doc>
<doc id="2288108" url="https://pl.wikipedia.org/wiki?curid=2288108" title="Echoes (album Maggie Reilly)">
Echoes (album Maggie Reilly)

Echoes to debiutancki, solowy album studyjny Maggie Reilly. Został wydany 30 kwietnia 1992 roku przez EMI. Jego producentami byli Armand Volker, Harald Steinhauer, Kristian Schultze i Stefan Zauner. Album zawiera utwór "Everytime We Touch", który był hitem w latach 90. XX wieku, dostając się na wysokie miejsca list przebojów w wielu krajach.

</doc>
<doc id="2288116" url="https://pl.wikipedia.org/wiki?curid=2288116" title="Barcelona Open Banco Sabadell 2011">
Barcelona Open Banco Sabadell 2011

Barcelona Open Banco Sabadell 2011 – tenisowy turniej ATP rangi ATP World Tour 500 z cyklu Barcelona Open Banco Sabadell rozgrywany w dniach 18–24 kwietnia 2011 roku w Barcelonie na kortach ziemnych o puli nagród 1 995 000 euro.

</doc>
<doc id="2288117" url="https://pl.wikipedia.org/wiki?curid=2288117" title="Onilahy">
Onilahy

Onilahy – rzeka w południowej części Madagaskaru, przepływająca przez prowincję Toliara. Rzeka wypływa ze wzgórz na wschód od miasta Betroka i płynie w kierunku zachodnim, w górnym biegu wygięta szerokim łukiem ku północy, aż do ujścia na Kanale Mozambickim, w pobliżu miasta Saint-Augustin.
Rzeka liczy 340 km długości, a powierzchnia jej dorzecza – 28 000 km².

</doc>
<doc id="2288120" url="https://pl.wikipedia.org/wiki?curid=2288120" title="Uszkodzenie w kierunku bezpiecznym">
Uszkodzenie w kierunku bezpiecznym

Uszkodzenie w kierunku bezpiecznym () – zasada projektowania układu (regulacji, wykonywania, sterowania), aby po uszkodzeniu samoczynnie przechodził w stan bezpieczniejszy.
Przykładem zastosowania „fail-safe” w automatyce jest utrzymywanie prętów kontrolnych reaktora jądrowego w stanie podniesionym przy pomocy elektromagnesów. Gdy z jakiegokolwiek powodu w obwodzie elektromagnesu zabraknie prądu, pręty opadną do rdzenia wygaszając reaktor, niezależnie od woli i intencji operatora.

</doc>
<doc id="2288121" url="https://pl.wikipedia.org/wiki?curid=2288121" title="Publiusz Watyniusz">
Publiusz Watyniusz

Publiusz Watyniusz ("Publius Vatinius") – polityk rzymski ostatnich dekad republiki.
Karierę publiczną rozpoczął od kwestury w 63 p.n.e. w roku konsulatu Cycerona. Według tego ostatniego wybór zawdzięczał wpływom jednego z konsulów roku poprzedniego i został wybrany jako ostatni na liście. Wysłany przez konsula Cycerona do Puteoli dla zabezpieczenia złota i srebra przed wywiezieniem prowadził swą misję w tak opresyjny sposób, że mieszkańcy zanosili skargi do konsula. Po kwesturze został wysłany do prowincji Hiszpania, jako legat prokonsula Gajusza Koskoniusza. Również tam dopuszczał się grabieży i zdzierstw. W 59 p.n.e. został trybunem ludu, i w czasie urzędowania był w rzeczywistości narzędziem w ręku ówczesnego konsula Cezara. Cyceron oskarża go, że całe jego urzędowanie było nieprzerwanym ciągiem gwałcenia praw: lekceważył augurów i prowadził czynności bez wymaganych auspicjów, blokował inicjatywy legislacyjne pozostałych trybunów, prześladował konsula Marka Korneliusza Bibulusa, aresztował go, a gdy Bibulus schronił się we własnym domu na resztę roku, próbował go siłą wyciągnąć; sprowadził informatora, Lucjusza Wetiusza, który oskarżył wielu znanych senatorów o spisek na życie Pompejusza. To na wniosek Watyniusza przyznano Cezarowi na 5 lat namiestnictwo prowincji Galii Przedalpejskiej i Ilirii, potem senat dodał jeszcze Galię Zaalpejską. Za usługi oddane Cezarowi Watyniusz został jednym z jego legatów w Galii. Wrócił wkrótce i ubiegał się o preturę. Mimo poparcia Cezara nie został wybrany, nie głosowała na niego nawet jego własna tribus Sergia.
Gdy Klodiusz w 56 p.n.e. osiągnął edylat zaczął atakować swoich przeciwników politycznych procesami sądowymi. Między innymi oskarżył trybuna roku poprzedniego, Publiusza Sestiusza. Obrony Sestiusza, który działał w interesie nobilów, podjęli się najwybitniejsi ówcześni mówcy: Marek Tulliusz Cyceron, Hortensjusz Hortalus, Marek Licyniusz Krassus i Gajusz Licyniusz Kalwus. Watyniusz występował jako świadek oskarżenia. W zachowanej mowie „Przeciw Watyniuszowi” Cyceron rozprawił się z Watyniuszem, w pełnym pogardy i nienawiści przemówieniu zarzucając mu złodziejstwo, nadużycia władzy, korupcję i gwałcenie praw. Sestiusza uwolniono od winy a Watyniusz został upokorzony.
W 56 p.n.e. triumwirowie odnowili porozumienie w Lukce. W 55 p.n.e. funkcję konsulów mieli objąć Pompejusz i Krassus. Zwolennicy optymatów chcieli dla przeciwwagi wybrać Katona na pretora. Nie chcą mieć oponenta do swoich projektów Pompejusz i Krassus użyli swoich wpływów do zablokowania tej kandydatury. Najpierw więc przeprowadzono przez senat uchwałę, że pretorowie mają natychmiast objąć stanowiska, a nie dopiero po określonym czasie, przeznaczonym na procesy oskarżonych o przekupstwo wyborców, otwierając sobie w ten sposób możliwość przeforsowania przy wyborach do pretury swoich służalczych zwolenników. Majpierw więc, gdy lud chciał wybrać Katona pretorem, przy głosowaniu Pompejusz rozwiązał zgromadzenie ludowe podając jako powód złe auspicja: wróżby z lotu ptaków albo grzmot i zamiast Katona pretorem ogłoszono Watyniusza, przekupiwszy wyborców pieniędzmi.
W 54 p.n.e. Watyniusz został oskarżony przez Gajusza Licyniusza Kalwusa. Obrony podjął się Cyceron, który dwa lata temu tak ostro atakował Watyniusza, zaskakując tym swoich przyjaciół. W liście do Publiusz Korneliusza Lentulusa Spintera tłumaczy, że uczynił to pragnąc zachować protekcję Cezara i Pompejusz przeciw napaściom Klodiusza. Uniewinnienie zawdzięczał Watyniusz raczej opiece triumwirów a nie wymowie Cycerona.
W 51 p.n.e. Publiusz Watyniusz służył jako legat Cezara w Galii. Po kampanii w Akwitanii Cezar udał się do Narbony, a wojsko odprowadził przez legatów na leża zimowe: cztery legiony pod wodzą legatów: Marka Antoniusza, Gajusza Treboniusza i Publiusza Watyniusza kazał rozmieścić w Belgii.
W 48 p.n.e. Watyniusz towarzyszył Cezarowi w wojnie domowej. W czasie kampanii w Grecji, gdy obozy Pompejusza i Cezara rozdzielała tylko rzeka Apsus Cezar posłał Watyniusza nad sam brzeg rzeki, aby agitował za pokojem. Ten przedstawił propozycje pokojowe, ostatecznie odrzucone przez przedstawiciela pompejańczyków Labienusa.
Nie wziął udziału w bitwie pod Farsalos, gdyż na polecenie Cezara został komendantem Brundizjum i energicznie bronił go przed atakiem części floty Pompejusza pod dowództwem Decymusa Leliusza.
W nagrodę za te sukcesy został w 47 p.n.e. konsulem. Obaj zostali wybrani konsulami po powrocie Cezara ze Wschodu na bardzo krótki czas do końca roku. W latach 46-44 namiestnik Ilirii. W 46 p.n.e. pobił Marka Oktawiusza, stronnika Pompejusza, który dysponował w Ilirii dużą armią. Watyniusz otrzymał za to prawo do owacji. Ilirowie obawiając się, że Cezar w drodze na planowaną wojnę z Partami uderzy też na nich wysławszy posłów do Rzymu prosili o przebaczenie i zobowiązali się do płacenia danin i
dostarczenia zakładników. Cezar posłał do nich Watyniusza z trzema legionami i znaczną liczbą jazdy, by nałożył na nich daniny i odebrał zakładników. Kiedy jednak Cezar zginął zamordowany, Ilirowie uważając, że potęga rzymska na Cezarze się opierała i ze śmiercią jego się załamała, odmówili Watyniuszowi posłuszeństwa, a gdy ich usiłował zmusić, napadli i wycięli pięć jego kohort. Z resztą wojska wycofał się Watyniusz do Epidamnus.
Gajusz Antoniusz został po śmierci Cezara wyznaczony przez senat namiestnikiem prowincji Macedonia w charakterze prokonsula. Senat ogłosił później tę nominację za nieważną, ale Gajusz nie złożył pełnomocnictw. Dotychczasowy prokonsul Macedonii, Kwintus Hortensjusz, oddał prowincję i swoje wojska pod komendę Markowi Juniuszowi Brutusowi. Gajusz usiłował dołączyć do swoich sił wojska podległe Publiuszowi Watyniuszowi (trzy legiony), prokonsulowi Ilirii znajdujące się w Apollonii i Epidamnos. Uprzedzając jego przybycie Brutus przybył ze swoim wojskiem a Publiusz Watyniusz otworzył przed Brutusem bramy Dyrrachium i przekazał mu swoje wojsko prawdopodobnie dlatego, że jego właśni żołnierze sprzyjali nie jemu ale Brutusowi. W grudniu 43 p.n.e. odbył triumf za zwycięstwa w Ilirii.
Żoną Watyniusza była Antonia, córka Marka Antoniusza Kretyka.

</doc>
<doc id="2288127" url="https://pl.wikipedia.org/wiki?curid=2288127" title="Otoczenie organizacji">
Otoczenie organizacji



</doc>
<doc id="2288128" url="https://pl.wikipedia.org/wiki?curid=2288128" title="Out of Business">
Out of Business

Out Of Business – szósty studyjny album amerykańskiego zespołu hip-hopowego EPMD. Został wydany 20 lipca, 1999 roku. 
Limitowana wersja album zawiera dodatkowy dysk na którym znajdują się największe przeboje grupy od roku 1987 do 1997.

</doc>
<doc id="2288129" url="https://pl.wikipedia.org/wiki?curid=2288129" title="Janina Korolczyk">
Janina Korolczyk



</doc>
<doc id="2288130" url="https://pl.wikipedia.org/wiki?curid=2288130" title="Lenka Wienerová">
Lenka Wienerová

Lenka Wienerová (ur. 23 kwietnia 1988 w Koszycach) – słowacka tenisistka.
Pierwszy kontakt z zawodowym tenisem miała na początku września 2003 roku, biorąc udział w kwalifikacjach do turnieju ITF w Preszowie. Nie udało jej się awansować do turnieju głównego. Natomiast dwa tygodnie później zagrała w turnieju głównym gry podwójnej w Trenczyńskich Cieplicach i dotarła w nim do półfinału. Po raz pierwszy w turnieju głównym w grze pojedynczej wystąpiła w 2005 roku w egipskim Ain Aisoukhna. Wygrała tam kwalifikacje ale odpadła już w pierwszej rundzie fazy głównej turnieju, przegrywając z Johanną Larsson ze Szwecji. Jeszcze tego samego roku wygrała swój pierwszy turniej deblowy w Ciampino, gdzie w parze z rodaczką Lenką Broosovą pokonały włoską parę Raffaella Bindi/Annalisa Bona. Tryumf w singlu przyszedł rok później, na turnieju w Bol, gdzie w finale pokonała Dijanę Stojic z Bośni i Hercegowiny. W sumie w karierze wygrała dziesięć turniejów singlowych i dziewięć deblowych rangi ITF.
W kwietniu 2008 roku spróbowała swoich sił w kwalifikacjach do turnieju WTA w marokańskim Fez. Wygrała pierwszą rundę z Chrystyną Antonijczuk, ale przegrała drugą z Sílvią Soler Espinosa i odpadła z turnieju. Startowała później w kwalifikacjach do podobnych turniejów w Barcelonie i Budapeszcie, ale też nie udało jej się awansować do fazy głównej. Zagrała natomiast od razu w turnieju głównym w Seulu, w którym jednak przegrała już w pierwszym meczu z Mariją Kirilenko.
Na początku 2009 roku, w styczniu, wzięła udział w kwalifikacjach do turnieju wielkoszlemowego Australian Open. W dwóch pierwszych rundach pokonała Evę Hrdinovą i Jekatierinę Iwanową a w trzeciej, decydującej o awansie, przegrała z Melanie Oudin. W lutym wygrała kwalifikacje w Monterrey, pokonując takie zawodniczki jak: Sandra Záhlavová, Agnes Szatmari i Greta Arn i zagrała w turnieju głównym, w którym musiała jednak uznać wyższość rywalki już w pierwszym meczu i przegrała z Mariją Korytcewą 4:6, 1:6. W kwietniu ponownie wygrała kwalifikacje, tym razem w Charleston i po raz pierwszy w rozgrywkach WTA wygrała pierwsza rundę, pokonując w niej Amerykankę, Alexę Glatch. Potem wystąpiła jeszcze w trzech turniejach głównych ale tylko w Kantonie w Chinach udało jej się osiągnąć drugą rundę, po pokonaniu Zhang Ling.
Sukcesy w 2009 roku pozwoliły jej na osiągnięcie najwyższego w karierze miejsca w światowym rankingu WTA i 10 sierpnia 2009 roku uplasowała się na pozycji nr 128.
Tenisistka reprezentowała również Słowację w rozgrywkach Pucharu Federacji.

</doc>
<doc id="2288133" url="https://pl.wikipedia.org/wiki?curid=2288133" title="Złocisty wieżowiec">
Złocisty wieżowiec



</doc>
<doc id="2288135" url="https://pl.wikipedia.org/wiki?curid=2288135" title="Lenka Wienerova">
Lenka Wienerova



</doc>
<doc id="2288137" url="https://pl.wikipedia.org/wiki?curid=2288137" title="Rogolowcy">
Rogolowcy



</doc>
<doc id="2288139" url="https://pl.wikipedia.org/wiki?curid=2288139" title="Spychałowcy">
Spychałowcy



</doc>
<doc id="2288141" url="https://pl.wikipedia.org/wiki?curid=2288141" title="Azerbejdżan na zimowych igrzyskach olimpijskich">
Azerbejdżan na zimowych igrzyskach olimpijskich

Reprezentanci Azerbejdżanu występują na zimowych igrzyskach olimpijskich od 1998 roku. Od tej pory startowali na wszystkich igrzyskach.

</doc>
<doc id="2288142" url="https://pl.wikipedia.org/wiki?curid=2288142" title="Bieruń Nowy">
Bieruń Nowy

Bieruń Nowy – dzielnica Bierunia.
W dzielnicy znajduje się kościół Najświętszego Serca Pana Jezusa z 1909 r. (ulica Warszawska); kapliczka z 1 połowy XIX w. (ulica Niedługa), pomnik powstańców śląskich (ulica Wawelska), stacja kolejowa Nowy Bieruń (ulica Bohaterów Westerplatte) i KWK Piast-Ziemowit – ruch Piast (ulica Granitowa). Oficjalnie nazwa Bieruń Nowy została nadana w 1833 r.
W latach 1945–1954 Bieruń Nowy był siedzibą gminy Bieruń Nowy.
W latach 1954–1972 siedziba gromady Bieruń Nowy.
W latach 1973–1975 w gminie Bieruń Stary (obejmującej 4 sołectwa: Bijasowice, Czarnuchowice, Nowy Bieruń i Ściernie). Od 27 maja 1975 r. do 1 kwietnia 1991 r. dzielnica Tychów. Od 2 kwietnia 1991 r. dzielnica usamodzielnionego Bierunia.

</doc>
<doc id="2288143" url="https://pl.wikipedia.org/wiki?curid=2288143" title="Serafin (Aleksandrow)">
Serafin (Aleksandrow)

Serafin, imię świeckie Dmitrij Aleksandrowicz Aleksandrow (ur. 19 października 1867 w Nikitinie, zm. 2 grudnia 1937 w Kustanaju) – rosyjski biskup prawosławny.
Życiorys.
W 1889 ukończył seminarium duchowne w Saratowie. Rok później ożenił się i został wyświęcony na diakona, zaś w 1891 – na kapłana. Został skierowany do pracy w wydziale misyjnym eparchii saratowskiej, początkowo jako pomocnik misjonarza, następnie jako samodzielny misjonarz (jeszcze w czasie nauki w seminarium zaangażował się w akcję misyjną wśród staroobrzędowców). W 1906 wydał broszurę, w której udowadniał niekanoniczny charakter Kościoła staroobrzędowców-popowców, zaś w roku następnym dwutomową pracę, w której cytując Ojców Kościoła dowodził niesłuszności poglądów staroobrzędowców. W 1909 został nieoczekiwanie odwołany z funkcji misjonarza, czego przyczyną mógł być konflikt z ordynariuszem eparchii saratowskiej, biskupem Hermogenem. W 1909 duchowny został przeniesiony do pracy duszpasterskiej w cerkwi Zmartwychwstania Pańskiego w Witebsku, po czym rok później na nowo podjął zadania misjonarza, działając jednak w eparchii orenburskiej.
W 1914, po śmierci żony, złożył wieczyste śluby mnisze. 14 stycznia 1914 w Orenburgu miała miejsce jego chirotonia na biskupa kustanajskiego, wikariusza eparchii orenburskiej. W 1916 jego tytuł uległ zmianie na "biskup czelabiński", służył jednak nadal w tej samej eparchii. Od marca do listopada 1917 zarządzał jako "locum tenens" eparchią jekaterynburską, po odsunięciu od niej biskupa Serafina (Gołubiatnikowa), który nie uznał legalności Rządu Tymczasowego. Wziął udział w Soborze Lokalnym Rosyjskiego Kościoła Prawosławnego w latach 1917–1918. W 1918 został wyznaczony na biskupa połockiego i witebskiego. Wobec podpisania pokoju brzeskiego teren jego eparchii znalazł się jednak pod niemiecką okupacją, co najprawdopodobniej uniemożliwiło mu wyjazd do Witebska. Już 22 kwietnia tego samego roku Serafin (Aleksandrow) został biskupem starickim, wikariuszem eparchii twerskiej. W 1919 wyznaczono go na ordynariusza tejże eparchii. W 1922 otrzymał godność arcybiskupią. Od 1921, za zgodą i wiedzą patriarchy Tichona prowadził rozmowy z reprezentantami Żywej Cerkwi, dążąc do ugody między ruchem odnowicielskim a kanonicznym Kościołem. W okresie wojny domowej w Rosji był kilkakrotnie zatrzymywany przez bolszewickie organy represji: w 1920 przez Czeka w Twerze (zwolniony po kilku dniach), w 1922 w Moskwie (za „sprzeciwianie się konfiskacie kosztowności cerkiewnych”). Przebywał w więzieniu na Butyrkach od czerwca 1922 do lutego 1923. Po uwolnieniu w 1923 otrzymał zakaz powrotu do eparchii twerskiej. W 1924 otrzymał mimo tego godność metropolity, pozostając ordynariuszem eparchii twerskiej. W roku następnym wrócił do Tweru i został tam na krótko zatrzymany. Aresztowany ponownie w kwietniu 1926, odzyskał wolność po podpisaniu zobowiązania o pozostaniu w Twerze, skąd w listopadzie 1926 wywieziono go na sześć miesięcy do Swierdłowska.
W 1927 poparł deklarację lojalności Cerkwi wobec władz radzieckich wydaną przez zastępcę "locum tenens" Patriarchatu Moskiewskiego, metropolitę Sergiusza, i został dzięki temu stałym członkiem Świętego Synodu Kościoła. Jego nominacja wzbudziła kontrowersje z powodu podejrzeń Serafina o współpracę z OGPU. 15 lipca 1928 objął katedrę saratowską, zaś w 1933 został przeniesiony do eparchii kazańskiej.
W okresie zarządzania przez Serafina eparchią kazańską kontynuowana była akcja zamykania świątyń i prześladowań duchowieństwa przez władze radzieckie. Sam hierarcha został aresztowany w 1936 i w roku następnym skazany na trzy lata zsyłki do Kazachstanu. W miejscu stałego osiedlenia, jakim miał być Kustanaj, został kilka miesięcy później aresztowany i skazany na śmierć przez rozstrzelanie. Wyrok wykonano 2 grudnia 1937.

</doc>
<doc id="2288146" url="https://pl.wikipedia.org/wiki?curid=2288146" title="Ikopa">
Ikopa

Ikopa – rzeka w środkowej części Madagaskaru, przepływająca przez prowincje Antananarywa i Mahajanga. Rzeka wypływa ze wzgórz na południowy wschód od Antananarywy i płynie przez to miasto w kierunku północno-wschodnim aż do ujścia na rzece Betsiboka, znajdującego się na północ od miasta Maevatanana.
Powierzchnia dorzecza Ikopy wynosi 18 550 km².

</doc>
<doc id="2288147" url="https://pl.wikipedia.org/wiki?curid=2288147" title="Popolari-UDEUR">
Popolari-UDEUR



</doc>
<doc id="2288149" url="https://pl.wikipedia.org/wiki?curid=2288149" title="Popolari UDEUR">
Popolari UDEUR

Ludowcy UDEUR (wł. "Popolari UDEUR") – włoska partia polityczna o profilu chadeckim, założona w 1999, występująca pod licznymi nazwami. Partia należała do Europejskiej Partii Ludowej. Jej założyciele był Clemente Mastella.
Ugrupowanie powstało w 1999 pod nazwą Unia Demokratyczna na rzecz Europy ("Unione Democratici per l'Europa"), pod którą działała do 2004. Następnie przez kilka miesięcy występowała jako Sojusz Ludowców-UDEUR ("Alleanza Popolare-UDEUR"), jeszcze w 2004 przyjęła nazwę "Popolari UDEUR".
Historia.
Partię powołano po rozłamie założonej przez Francesca Cossigę zaledwie pół roku wcześniej Unii Demokratycznej na rzecz Republiki. W 1999 UDEUR w wyborach do Parlamentu Europejskiego uzyskała 1,6% głosów, co dało jej jeden mandat. W 2001 przystąpiła do koalicji Demokracja to Wolność-Stokrotka, którą opuściła, gdy ta przekształciła się w jednolitą partię.
W 2004 UDEUR ponownie zdobyła jeden mandat w PE (z wynikiem 1,3% głosów). Kontynuowała działalność w ramach wielkiego centrolewicowego bloku pod nazwą Unii ("L'Unione"). W wyborach parlamentarnych w 2006 lista partyjna ludowców otrzymała 1,4% głosów, co przyniosło jej 14 posłów i 3 senatorów.
W drugim gabinecie Romano Prodiego Clemente Mastella objął tekę ministra sprawiedliwości. Został odwołany w styczniu 2008, co stało się jedną z przyczyn upadku koalicji rządowej i w rezultacie do rozpisania przedterminowych wyborów parlamentarnych. Na początku marca 2008 UDEUR zrezygnowała z udziału w tych wyborach, a część jej działaczy odeszła do innych ugrupowań.
W 2010 partia, posiadająca w miarę zorganizowane struktury w Kampanii, przyjęła nową nazwę – UDEUR Ludowcy dla Południa, na czele którego pozostał Clemente Mastella (jako sekretarz generalny). Stronnictwo zadeklarowało chęć uzyskania strategicznego sojuszu z Ludem Wolności. W 2012 partia powróciła do poprzedniej nazwy, a w 2013 zintegrowała się z ugrupowaniem Forza Italia. W 2017 Clemente Mastella ogłosił reaktywację partyjnego szyldu na potrzeby wyborów w 2018.

</doc>
<doc id="2288152" url="https://pl.wikipedia.org/wiki?curid=2288152" title="Plac Niepodległości w Krakowie">
Plac Niepodległości w Krakowie

Plac Niepodległości – plac w Krakowie w jego południowej, prawobrzeżnej części Podgórzu, w obecnej Dzielnicy XIII. Ograniczony jest od północy ulicą Kalwaryjską a od południa ulicą Zamoyskiego i wzgórzem Krzemionek Podgórskich.
W miejscu tym znajdowały się, zbudowane w XIX wieku, koszary c. i k. armii Austro-Węgier. 31 października 1918 roku żołnierze polscy pod dowództwem porucznika Antoniego Stawarza rozpoczęli rozbrajanie żołnierzy austriackich. Był to prawdopodobnie jeden z pierwszych skrawków wolnej Polski. Koszary przetrwały do 1945 roku, kiedy zostały spalone.
Plac jako taki wówczas nie istniał – obok koszar biegła jedynie ulica Legionów Piłsudskiego, łącząca ul. Zamoyskiego z ul. Kalwaryjską i mostem Piłsudskiego. Dzisiaj stanowi ona wschodnią część Placu.
Na miejscu koszar zbudowano halę i basen Klubu Sportowego "Korona Kraków" (to obecnie zachodnia pierzeja) a bezimienny dotychczas skwer został nazwany w 1965 roku Placem Powstańców Śląskich.
W 1991 roku nadano mu obecną nazwę dla upamiętnienia rozgrywających się w tym miejscu w 1918 roku wydarzeń a 31 października 2018 roku, dla uhonorowania por. Stawarza, odsłonięto Pomnik Niepodległości.

</doc>
<doc id="2288156" url="https://pl.wikipedia.org/wiki?curid=2288156" title="Ruby (film)">
Ruby (film)

Ruby – brytyjsko-amerykańsko-japoński dramat polityczny z 1992 roku.
Film jest oparty na życiu Jacka Ruby’ego, amerykańskiego gangstera, znanego z udanego zamachu na Lee Harveya Oswalda 24 listopada 1963 roku.

</doc>
<doc id="2288160" url="https://pl.wikipedia.org/wiki?curid=2288160" title="Paul Robien">
Paul Robien

Paul Robien, właściwie Paul Ruthke (ur. 2 października 1882 w Bobolicach, zm. 1945 w Szczecinie) – niemiecki przyrodnik amator, pacyfista.
Jako młody człowiek zwiedził świat na statkach jako palacz. Miał poglądy pacyfistyczne, za które w czasie I wojny światowej trafił do więzienia. Po wojnie przez kilka lat pracował w szczecińskim muzeum jako pracownik działu zbioru ptaków. Wybudował, przy wsparciu burmistrza Friedricha Ackermanna stację ornitologiczną na wyspie Mönne (obecnie Sadlińskie Łąki) na jeziorze Dąbie. Tu prowadził badania naukowe, pisał prace, a w końcu doprowadził do utworzenia wokół wyspy rezerwatu. Mieszkał tam ze swoją partnerką Evą Windhorn; matką jego syna, Paula juniora (ur. 1908), była natomiast żona – Emma Wendland.
Po II wojnie światowej polskie władze zamierzały umożliwić mu dalszą pracę naukową na terenie Szczecina z uwagi na jego dorobek naukowy i antyfaszystowskie poglądy. Nie doszło do tego, gdyż okazało się, że Paul Robien i Eva Windhorn zostali zamordowani w 1945 r. na terenie wyspy Mętna (tak nazywano wówczas Mönne). Zbrodnię ujawniono z dużym opóźnieniem (jako symboliczną datę śmierci przyjmuje się 15 listopada 1945), dokonali jej prawdopodobnie żołnierze Armii Czerwonej, co do których wiadomo, że nachodzili dom Robiena (w pobliżu wyspy osadzony był na dnie przejęty przez Rosjan i pilnowany lotniskowiec „Graf Zeppelin”). Jeszcze w maju 1947 dyrektor Państwowego Muzeum Przyrodniczego w Warszawie w korespondencji zwracał się o podjęcie w Szczecinie współpracy z Paulem Robienem. Dopiero w sierpniu 1947 (po zabraniu wraku lotniskowca) Rosjanie wpuścili Polaków na wyspę Mienia i po oględzinach wyspy stwierdzono, że Paul Robien i Eva Windhorn zniknęli (ich zwłok nie odnaleziono, prawdopodobnie zostały wrzucone do wody), a ich dom jest zniszczony.
W 1995 r., po poświęconym Paulowi Robienowi sympozjum naukowym w Szczecinie, na wyspie Mienia, na schodach, które pozostały z domu Robiena, została odsłonięta pamiątkowa tablica poświęcona przyrodnikowi. Umieszczono na niej napis: "Paulowi Robienowi, 1882–1945, pionierowi ochrony przyrody Pomorza, twórcy stacji przyrodniczej założonej w tym miejscu w 1922 r. – mieszkańcy Szczecina". Później anonimowo została dostawiona tablica z nazwiskiem żony ornitologa. Paul Robien jest też patronem ulicy w Szczecinie Zdunowie.

</doc>
<doc id="2288163" url="https://pl.wikipedia.org/wiki?curid=2288163" title="Azerbejdżan na letnich igrzyskach olimpijskich">
Azerbejdżan na letnich igrzyskach olimpijskich

Reprezentanci Azerbejdżanu występują na letnich igrzyskach olimpijskich od 1996 roku. Od tego czasu wystąpili na każdych igrzyskach.

</doc>
<doc id="2288167" url="https://pl.wikipedia.org/wiki?curid=2288167" title="Ray Price">
Ray Price

Ray Price, właśc. Ray Noble Price (ur. 12 stycznia 1926 w Perryville, Teksas, zm. 16 grudnia 2013 w Mount Pleasant, Teksas) – amerykański piosenkarz country, autor tekstów i gitarzysta.
Karierę muzyczną rozpoczął w 1948 roku, w Abilene śpiewając dla radia KYYW. Międzynarodową sławę zdobył w 1954 za sprawą piosenki "Release me", która w latach późniejszych była wykonywana przez wielu innych piosenkarzy m.in. Engelberta Humperdincka.
Zmarł na raka trzustki.

</doc>
<doc id="2288174" url="https://pl.wikipedia.org/wiki?curid=2288174" title="28 Dywizjon Artylerii Przeciwlotniczej">
28 Dywizjon Artylerii Przeciwlotniczej

28 Dywizjon Artylerii Przeciwlotniczej (28 daplot) – pododdział artylerii przeciwlotniczej ludowego Wojska Polskiego.
Dywizjon został sformowany w 1951 roku w Nowym Sączu, w składzie 6 Pomorskiej Dywizji Piechoty. Jednostka była formowana według etatu Nr 2/133 o stanie 224 żołnierzy i 4 pracowników cywilnych, lecz w grudniu 1952 roku została przeformowana na etat Nr 2/160 o stanie 131 żołnierzy i trzech pracowników wojska. Jesienią 1955 roku dyon został dyslokowany do garnizonu Kraków, a latem 1957 roku rozformowany.
Według etatu Nr 2/160 dywizjon składał się z dowództwa, kwatermistrzostwa, plutonu dowodzenia oraz dwóch baterii, z których jedna była skadrowana. Zgodnie z etatem jednostka miała być uzbrojona w dwanaście 37 mm armat przeciwlotniczych wz. 1939.

</doc>
<doc id="2288180" url="https://pl.wikipedia.org/wiki?curid=2288180" title="Gustav Bychowski">
Gustav Bychowski



</doc>
<doc id="2288182" url="https://pl.wikipedia.org/wiki?curid=2288182" title="Chadżymurat Akkajew">
Chadżymurat Akkajew

Chadżymurat Magomiedowicz Akkajew (ros. Хаджимурат Магомедович Аккаев; ur. 27 marca 1985 w Tyrnyauzie) – rosyjski sztangista, dwukrotny medalista olimpijski, mistrz świata, mistrz Europy.
Dwukrotnie startował na igrzyskach olimpijskich - podczas igrzysk w Atenach zdobył srebrny medal z wynikiem 405 kg w dwuboju, a na igrzyskach w Pekinie był trzeci z wynikiem 402 kg. Po odebraniu złotego medalu Ilji Iljinowi, Akkajew otrzymał srebrny medal. W 2016 roku odebrano mu medal z Pekinu, po wykryciu dopingu w próbce pobranej podczas igrzysk.
W 2011 roku zdobył złoty medal mistrzostw świata w Paryżu w kategorii do 105 kg.

</doc>
<doc id="2288184" url="https://pl.wikipedia.org/wiki?curid=2288184" title="Przetacznik pokrzywolistny">
Przetacznik pokrzywolistny

Przetacznik pokrzywolistny ("Veronica urticifolia" Jacq.) – gatunek rośliny z rodziny babkowatych ("Plantaginaceae"), w systemach XX-wiecznych klasyfikowany zwykle do trędownikowatych ("Scrophulariaceae").
Rozmieszczenie geograficzne.
Występuje w południowo-zachodniej, środkowej i wschodniej Europie. W Polsce jest bardzo rzadki. Występuje tylko na południu: w Pieninach i Beskidzie Sądeckim. W Pieninach rośnie poniżej grani Ligarek, nad Dunajcem u podnóży Facimiecha, poniżej Białej Skały na Bystrzyku i na Czerwonych Skałach. Na stanowiskach tych notowany był już w XIX wieku i potwierdzony w roku 1934 i 2001. Na ruinach Zamku w Czorsztynie wyginął jeszcze przed powstaniem Zbiornika Czorsztyńskiego. W Beskidzie Sądeckim znane są trzy stanowiska: w Łazach Brzyńskich i Brzynie w Paśmie Radziejowej oraz w dolinie Potoku Życzanowskiego w Paśmie Jaworzyny. Podane w 1869 stanowisko na Pogórzu Dynowskim nie zostało później odnalezione.
Biologia i ekologia.
Bylina, hemikryptofit. Kwitnie od czerwca do sierpnia, zapylana jest przez owady. Najczęściej rośnie na skałach zacienionych lub półcienistych miejscach, często w jarach lub dolinach potoków. Liczba chromosomów 2n = 18 + Co, Ga 1, 2, 4, 5, 6.
Zagrożenia i ochrona.
Umieszczony na polskiej czerwonej liście w kategorii NT (bliski zagrożenia). Mimo występowania w Polsce na kilku tylko stanowiskach nie jest zagrożony. Wszystkie bowiem jego stanowiska są naturalne i niezagrożone przez działalność człowieka ani przez czynniki przyrodnicze. W Pieninach występuje na obszarach ochrony ścisłej, z dala od szlaków turystycznych i w miejscach trudno dostępnych. W dolinie Potoku Życzanowskiego rośnie w miejscu będącym pomnikiem przyrody („Głęboki Jar”). Jedynie stanowisko w Łazach Brzyńskich może być zagrożone ewentualnymi pracami drogowymi.

</doc>
<doc id="2288186" url="https://pl.wikipedia.org/wiki?curid=2288186" title="We Mean Business">
We Mean Business

We Mean Business – siódmy studyjny album amerykańskiego zespołu hip-hopowego EPMD. Został wydany 9 grudnia, 2008 roku po 9 latach od poprzedniej płyty, "Out of Business".

</doc>
<doc id="2288187" url="https://pl.wikipedia.org/wiki?curid=2288187" title="Veronica uticifolia">
Veronica uticifolia



</doc>
<doc id="2288188" url="https://pl.wikipedia.org/wiki?curid=2288188" title="Aleksander Hauke-Ligowski">
Aleksander Hauke-Ligowski

o. Aleksander Hauke-Ligowski, właśc. Kornel Hauke-Ligowski (ur. 24 września 1936 w Lublinie) – polski dominikanin, zaangażowany w odbudowę życia religijnego w Rosji i na Ukrainie, uczestnik organizowanej przez Komitet Obrony Robotników głodówki w kościele św. Marcina w Warszawie w maju 1977.
Życiorys.
Urodził się w rodzinie ziemiańskiej posługującej się herbem "Bosak". Jego matka zmarła wkrótce po porodzie. W czasie II wojny światowej jego ojciec Kazimierz Bosak-Hauke ukrywał się; został wówczas zaadoptowany przez ciotkę Antoninę Ligowską. Ukończył archeologię na Uniwersytecie Wrocławskim i następnie (w 1960) wstąpił do zakonu dominikańskiego, a 25 czerwca 1965 przyjął święcenia kapłańskie. 
Był m.in. dwukrotnie przeorem klasztoru w Poznaniu (1969-1972 i 1980-1982), pracownikiem Instytutu Tomistycznego w Warszawie (1972-1980), magistrem (wychowawcą) kleryków dominikańskich (1982-1990) oraz socjuszem prowincjała Tadeusza Marka (1990-1994). Od 2001 mieszka w klasztorze w Lublinie.
Pod koniec lat 60. zaczął jeździć z tajnymi podróżami misyjnymi do ówczesnego Związku Radzieckiego - Wilna, Tallinna, Rygi, Leningradu i Moskwy. Jego wyjazdy trwały systematycznie do 1977 i ponownie od 1984. W 1991 zaangażował się w tworzenie dominikańskiego wikariatu generalnego obejmującego Rosję i Ukrainę. Był m.in. socjuszem pierwszego wikariusza generalnego dominikanów tamże. W latach 1994-1998 mieszkał w Kijowie, gdzie m.in. organizował Wyższy Instytut Nauk Religijnych św. Tomasza z Akwinu.
W latach 70. uczestniczył w spotkaniach Klubu Inteligencji Katolickiej. Poznany tam Bohdan Cywiński poprosił go, żeby został kapelanem głodówki w kościele Św. Marcina w Warszawie w obronie zatrzymanych przez władze komunistyczne członków Komitetu Obrony Robotników (24-31 maja 1977). Brał w tej głodówce udział na tych samych zasadach, co wszyscy uczestnicy. W lutym 1978 podpisał deklarację Towarzystwa Kursów Naukowych.

</doc>
<doc id="2288190" url="https://pl.wikipedia.org/wiki?curid=2288190" title="Mojca Kleva">
Mojca Kleva

Mojca Kleva (ur. 30 marca 1976 w Koprze) – słoweńska polityk i politolog, deputowana do Parlamentu Europejskiego VII kadencji.
Ukończyła studia z zakresu nauk politycznych. W 1999 została radną gminy miejskiej Koper. Zajmowała się działalnością na rzecz równości płci. W 2002 została zatrudniona w administracji Parlamentu Europejskiego jako konsultant w grupie socjalistycznej. Później pracowała w krajowym parlamencie, od 2009 pełniąc funkcję przedstawiciela Zgromadzenia Narodowego przy PE.
W 2011 jako przedstawicielka Socjaldemokratów objęła mandat posłanki do Parlamentu Europejskiego VII kadencji, zastępując Zorana Thalera. W PE została członkinią grupy Postępowego Sojuszu Socjalistów i Demokratów.

</doc>
<doc id="2288192" url="https://pl.wikipedia.org/wiki?curid=2288192" title="Dworek przy ul. Zamoyskiego 12 w Krakowie">
Dworek przy ul. Zamoyskiego 12 w Krakowie

Dworek przy ul. Zamoyskiego 12 – zabytkowy budynek znajdujący się w Krakowie, w jego południowej, prawobrzeżnej części Podgórzu, w obecnej Dzielnicy XIII przy ulicy Zamoyskiego.
Zbudowano go w końcu XVIII wieku.
Do lat 70. XX wieku należał do rodziny Michalików.
Następnie sprzedany przez Stanisława Michalika rodzinie prof. Wiktora Zina.

</doc>
<doc id="2288198" url="https://pl.wikipedia.org/wiki?curid=2288198" title="Walne Zgromadzenie">
Walne Zgromadzenie



</doc>
<doc id="2288206" url="https://pl.wikipedia.org/wiki?curid=2288206" title="Chevrolet Avalanche">
Chevrolet Avalanche

Chevrolet Avalanche – samochód osobowy typu pickup klasy pełnowymiarowej produkowany pod amerykańską marką Chevrolet w latach 2001 – 2013.
Pierwsza generacja.
Chevrolet Avalanche I został zaprezentowany po raz pierwszy w 2001 roku.
Model Avalanche poszerzył ofertę pełnowymiarowych, największych pojazdów w portfolio Chevroleta opartych na platformie "GMT805" jako bardziej rodzinna i komfortowa alternatywa dla pickupa Silverado, a zarazem przystępniejsza cenowo odmiana bliźniaczego Cadillaka Escalade'a EXT. Koncepcję Silverado Chevrolet reklamował jako "UUV", czyli "Ultimate Utility Truck".
Pierwsza generacja wyróżniała się podwójnymi reflektorami przedzielonymi szeroką, chromowaną poprzeczką, a także 4-drzwiową kabiną pasażerską i charakterystycznymi wspornikami łączącymi dach z krawędziami przedziału transportowo-bagażowego.
Lifting.
W 2002 roku Chevrolet Avalanche pierwszej generacji przeszedł drobną restylizację, która przyniosłą zmiany w wyglądzie przedniego zderzaka oraz drobne modyfikacje w kształcie prawędzi reflektorów.
Druga generacja.
Chevrolet Avalanche II został zaprezentowany po raz pierwszy w 2006 roku.
Druga generacja Avalanche powstała na nowej generacji platformy General Motors o nazwie "GMT941" dedykowanej dla największych, pełnowymiarowych SUV-ów i pickupów w ofercie Chevroleta, Cadillaka i GMC. 
Tym razem samochód zyskał bardziej kanciaste proporcje nadwozia, zyskując duże, prostokątne jednoczęściowe reflektory, a także większą atrapę chłodnicy przedzieloną tym razem poprzeczką w kolorze nadwozia. Ponadto zachowano charakterystyczne cechy wyglądu poprzednika w postaci poprzeczek łączących krawędź dachu z przedziałem transportowo-bagażowym.
Produkcja Chevroleta Avalanche zakończyła się w kwietniu 2013 roku, tym razem bez prezentacji następcy. Decyzja ta była motywowana niewystarczającą sprzedażą, skupiając się odtąd już jedynie na modelu Silverado.

</doc>
<doc id="2288207" url="https://pl.wikipedia.org/wiki?curid=2288207" title="Jan Pawłowicz">
Jan Pawłowicz

Jan Antoni Pawłowicz (ur. 9 lipca 1960 w Policach) – polski lekkoatleta sprinter, mistrz Polski i olimpijczyk.
Specjalizował się w biegu na 400 metrów. Uczestniczył w mistrzostwach Europy juniorów w 1979 w Bydgoszczy, gdzie odpadł w półfinale biegu na 400 m oraz zajął wraz z kolegami 6. miejsce w sztafecie 4 × 400 metrów (w składzie: Zbigniew Rytel, Pawłowicz, Wojciech Bimkiewicz i Jerzy Konarski).
Startował na igrzyskach olimpijskich w 1980 w Moskwie w sztafecie 4 × 400 metrów w składzie: Pawłowicz, Jerzy Pietrzyk, Adam Starostka i Andrzej Stępień, która odpadła w eliminacjach. W finale Pucharu Europy w 1983 w Londynie zajął 8. miejsce biegu na 400 metrów oraz 7. miejsce w sztafecie 4 × 400 metrów.
Był mistrzem Polski w sztafecie 4 × 400 m w 1984 oraz wicemistrzem w 1983, a także halowym mistrzem Polski na 400 m w 1981 i wicemistrzem w 1983.
W latach 1980-1983 wystąpił w czterech meczach reprezentacji Polski (5 startów), bez zwycięstw indywidualnych.
Rekord życiowy Pawłowicza w biegu na 400 metrów wynosił 46,62 s (5 czerwca 1981, Zabrze)
Był zawodnikiem klubów: Budowlani Szczecin (1978-1982), Zawisza Bydgoszcz (1982) i Flota Gdynia (1982-1984).
Ukończył Technikum Mechaniczne w Szczecinie, jest technikiem ślusarzem.

</doc>
<doc id="2288215" url="https://pl.wikipedia.org/wiki?curid=2288215" title="Puszkinskaja (stacja metra w Moskwie)">
Puszkinskaja (stacja metra w Moskwie)

Puszkinskaja ( – "Puszkińska") – stacja moskiewskiego metra linii Tagańsko-Krasnopriesnieńskiej (kod 119). Otwarta na odcinku łączącym dwa istniejące już fragmenty linii. Stację nazwano na cześć rosyjskiego poety okresu romantyzmu, A. Puszkina i zbudowano pod placem jego imienia (Пу́шкинская пло́щадь). Na stacji istnieje możliwość przejścia na stację Twierskają linia Zamoskworieckiej (od 1979 roku) i stację Czechowskają linii Sierpuchowsko-Timiriaziewskiej (od 1987 roku). Do listopada 1990 roku, gdy przemianowano ulicę Gorkowa i stację Gorkowskaja (Горьковская) na Twierskaja (Тверская), stacje te tworzyły trójkąt wielkich pisarzy rosyjskich: A. Czechowa, M. Gorkiego i Puszkina. Jest to jeden z najważniejszych węzłów w moskiewskim metrze. Wyjścia prowadzą na ulice Twerskaja i plac Puszkina.
Wystrój.
Stacja jest trzykomorowa, jednopoziomowa, posiada jeden peron. W zamyśle architektów wzorowana na stylu XIX wieku. Kolumny pokryto białym marmurem zdobionym wzorem liścia palmowego, ściany zielonym marmurem i ozdobiono mosiężnymi wtrąceniami z motywami z twórczości Puszkina. Oświetlenie stanowią żyrandole przypominające świece. Podłogi wyłożono szarym granitem. W przejściu do stacji Czechowskaja znajduje się popiersie Puszkina.

</doc>
<doc id="2288219" url="https://pl.wikipedia.org/wiki?curid=2288219" title="Canadian Space Agency">
Canadian Space Agency



</doc>
<doc id="2288224" url="https://pl.wikipedia.org/wiki?curid=2288224" title="Palladiusz (Szerstiennikow)">
Palladiusz (Szerstiennikow)

Palladiusz, imię świeckie Pawieł Aleksandrowicz Szerstiennikow (ur. 5 kwietnia 1896 w Bolszym Rojskim, zm. 23 kwietnia 1976 w Orle) – rosyjski biskup prawosławny.
Był synem kapłana prawosławnego. Jego brat Aleksandr również został duchownym. W 1917 ukończył seminarium duchowne we Wiatce i rozpoczął studia w Kazańskiej Akademii Duchownej, które musiał przerwać, został bowiem zmobilizowany do armii rosyjskiej. Po powrocie z frontu w roku następnym został psalmistą w eparchii wiackiej, zaś w 1920 wznowił równolegle naukę teologii i studia medycznej na uniwersytecie w Kazaniu.
21 listopada 1921 przyjął święcenia diakońskie z rąk biskupa czeboksarskiego Atanazego, natomiast 18 czerwca 1922 został wyświęcony na kapłana przez metropolitę kazańskiego i swijaskiego Cyryla. W tym samym roku złożył wieczyste śluby mnisze. W 1924 został archimandrytą, zaś od 1926 do 1930 kierował monasterem Wprowadzenia Matki Bożej w Kazaniu.
14 grudnia 1930 miała miejsce jego chirotonia na biskupa jełabuskiego, wikariusza eparchii kazańskiej, w której jako konsekratorzy wzięli udział arcybiskup kazański i swijaski Atanazy oraz biskup pomocniczy eparchii kazańskiej Ireneusz. Od 1933 biskup Palladiusz był wikariuszem eparchii twerskiej z tytułem biskupa rżewskiego. Od 1936 do 1937 był biskupem ołonieckim i pietrozawodskim, zaś od 1937 – biskupem kalinińskim. W 1938 otrzymał godność arcybiskupa.
W 1943 został aresztowany przez NKWD i przez cztery lata był więziony w łagrze na Czukotce.
Po zwolnieniu z obozu w 1947 został arcybiskupem siemipałatyńskim i pawłodarskim, zaś w 1948 przeniesiono go na katedrę omską i tiumeńską, zaś w 1949 – irkucką i czycką. Następnie w 1958 powierzono mu zarząd eparchii saratowskiej. W 1963 przeniesiony został po raz kolejny na katedrę orłowską. W 1968 otrzymał godność metropolity. W swojej eparchii prowadził zabronioną przez władze radzieckie działalność charytatywną oraz wyszukiwał nowych kandydatów do przyjęcia święceń diakońskich i kapłańskich, wyświęcając część z nich w tajemnicy.
W 1970 uczestniczył w nadawaniu autokefalii Kościołowi Prawosławnemu w Ameryce.
Zmarł w 1976 po długiej chorobie i został pochowany na cmentarzu św. Jana Chrzciciela w Orle.

</doc>
<doc id="2288225" url="https://pl.wikipedia.org/wiki?curid=2288225" title="Komati">
Komati

Komati (ang. "Komati River", port. "Rio Incomati") – rzeka w południowo-wschodniej Afryce, w Południowej Afryce, Mozambiku i Eswatini.
Źródła rzeki znajdują się w pobliżu miasta Breyten, we wschodniej Republice Południowej Afryki. Rzeka płynie początkowo w kierunku północnym, po czym skręca na wschód. Dalej rzeka wpływa na terytorium Eswatini, gdzie skręca na północny wschód i powraca na terytorium RPA. W pobliżu miasta Komatipoort do Komati wpada jej główny dopływ – Crocodile. Jednocześnie rzeka wpływa do Mozambiku, gdzie łukiem zawraca na południe. Ujście rzeki znajduje się na południowym skraju Mozambiku, na północny wschód od Maputo.

</doc>
<doc id="2288226" url="https://pl.wikipedia.org/wiki?curid=2288226" title="Incomati">
Incomati



</doc>
<doc id="2288227" url="https://pl.wikipedia.org/wiki?curid=2288227" title="Religia w województwie podlaskim">
Religia w województwie podlaskim

Religia w województwie podlaskim – artykuł zawiera listę kościołów i związków wyznaniowych działających na terenie województwa podlaskiego.

</doc>
<doc id="2288228" url="https://pl.wikipedia.org/wiki?curid=2288228" title="Piąta strona świata (album)">
Piąta strona świata (album)

Piąta strona świata - album studyjny rapera Miuosha wydany w 2011 roku. 
Nazwa płyty nawiązuje do określenia Śląska użytego w książce Kazimierza Kutza o tym samym tytule.
Na albumie znajdują się teksty często poruszające problemy społeczne tamtego regionu i jego mieszkańców.
Nagrania dotarły do 24. miejsca zestawienia OLiS i uzyskały status platynowej płyty.
Lista utworów.
Opracowano na podstawie materiału źródłowego.

</doc>
<doc id="2288232" url="https://pl.wikipedia.org/wiki?curid=2288232" title="Crocodile River">
Crocodile River



</doc>
<doc id="2288238" url="https://pl.wikipedia.org/wiki?curid=2288238" title="Crocodile">
Crocodile



</doc>
<doc id="2288241" url="https://pl.wikipedia.org/wiki?curid=2288241" title="Daniel Schuhmacher">
Daniel Schuhmacher

Daniel Schuhmacher (ur. 19 kwietnia 1987 w Pfullendorf) – niemiecki wokalista. Zwycięzca 6 sezonu programu "Deutschland Sucht den Superstar" – niemiecki odpowiednik polskiego programu "Idol".
Kariera.
Kariera Schuhmachera rozpoczęła się wraz ze zwycięstwem DSDS w 2009 roku. 15 maja 2009 r. ukazał się jego debiut z pierwszym singlem "Anything But Love". Premiera odbyła się w finale "Deutschland sucht den Superstar" 9 maja. Singiel bezpośrednio znalazł się na szczytach list przebojów w Niemczech, Austrii i Szwajcarii. Debiutancki singiel zdobył status złotego i według Media Control jest najszybciej sprzedającą się piosenką w 2009 roku. W czerwcu 2009 roku ukazał się pierwszy album Daniela "The Album", który również osiągnął status złotej płyty w Niemczech i Austrii. Płyta została skomponowana przez Dietera Bohlena i zawiera utwory w stylu r'n'b. Drugi singiel "Honestly" – pochodzący z drugiego albumu "Nothing To Lose" pojawił się 27.11.2009 roku, którego producentem jest Alex Christensen. Producent jest odpowiedzialny za sukces U-96, ATC, Tom Jones, Paul Anka itp. Dostosował 22-letniemu piosenkarzowi doskonale uformowany numer pop w średnim tempie dla ciała. Na przełomie listopada i grudnia 2009 r.Daniel wyruszył w tournée po Niemczech, gdzie prezentował swoje umiejętności wokalne. Wystąpił w następujących miastach: Augsburg, Pfullendorf, München, Hamburg, Berlin, Essen, Hamm und Neu-Isenburg. W mieście Köln 20.02.2010 roku odbył się koncert finałowy, gdzie zostało nakręcone video do trzeciego singla wokalisty – "If It's Love".Album "Nothing To Lose" zawiera piosenki w up-tempo, które napisali Florian Prengel i Boris Schmidt oraz ballady "A Million Miles Away" (przez szwedzki Per Ekklund). Singiel został wyprodukowany przez Thorstena Brötzmanna (No Angels, Christina Stürmer itp..) został wydany 26.03.2010r.
Drugiego grudnia Daniel wydał swój piąty singiel - On A New Wave - promujący trzeci album artysty, premiera teledysku do OANW przypadła na 23 grudnia. 16 sierpnia 2013 roku w sieci ukazał się kolejny singiel zatytułowany "Rolling Stone", jak sam artysta określa, utwór ten jest początkiem jego nowej kariery. Trzecim singlem zapowiadającym nową płytę jest "Gold" wraz z jego premierą 25. października swojej premiery doczekał się także trzeci album Schuhmachera pt. "Diversity".
Nagrody i nominacje.
Schuhmacher otrzymał podwójną nominację do nagrody Echo w następujących kategoriach "Bestes Video National' (Najlepszy teledysk) oraz "Best Newcomer" (Najlepszy Debiut). Daniel zdobył nagrodę publiczności na popularnym Viva Comet 21.05.2010 w kategorii "Bester Durchstarter" pomimo silnej konkurencji takiej jak Lena Meyer-Landruth i Unheilig, głosowanie odbywało się telefonicznie.Dnia 12 grudnia 2010 roku Daniel Schuhmacher otrzymał nagrodę poprzez głosowanie online w CMA Awards w kategorii "Bester Sänger National" i "Bestes Album National" W kategorii "Bester Video National" o 0,5% głosów otarł się o pierwsze miejsce – zajął miejsce drugie.

</doc>
<doc id="2288244" url="https://pl.wikipedia.org/wiki?curid=2288244" title="Szimon Awidan">
Szimon Awidan

Szimon Awidan (ur. 7 lutego 1911; zm. 11 września 1994) – izraelski dowódca wojskowy w stopniu podpułkownika ("segan alluf"), oficer dyplomowany Sił Obronnych Izraela.
Młodość.
Szimon Awidan urodził się w 1911 roku jako Zigbrt Koch w Niemczech. Jego rodzice byli żydowskimi kupcami.
Jako młody człowiek wstąpił do partii komunistycznej. Z jej ramienia, jako tajny agent penetrował działalność Narodowosocjalistycznej Niemieckiej Partii Robotników. Po dojściu w 1933 roku nazistów do władzy w Niemczech, dokumenty partii komunistycznej wpadły w ręce bojówek NSDAP. Partia komunistyczna poleciła wówczas mu opuszczenie terytorium Niemiec. Szymon wyemigrował do Francji, gdzie dołączył do żydowskiej organizacji młodzieżowej Ha-Szomer Ha-Cair. W czerwcu 1934 roku przyjechał do Mandatu Palestyny (w wieku 23 lat) i dołączył do kibucu Ajjelet ha-Szachar.
Służba wojskowa.
W roku 1934 roku dołączył do żydowskiej organizacji paramilitarnej Hagana. Był członkiem oddziałów strzegących kibuce w Galilei. W 1939 roku przeprowadził się do kibucu En ha-Szofet, w którym mieszkał do swojej śmierci. W 1941 roku wstąpił do kompanii szturmowych Palmach, a w maju 1942 roku objął dowództwo nad ich niemiecką sekcją. Był przygotowywany przez Brytyjczyków do prowadzenia wojny partyzanckiej na tyłach wroga. Przeszedł wszechstronne szkolenie sił specjalnych w obsłudze wszystkich rodzajów broni, taktyki walki i łączności. Gdy Brytyjczycy wycofali swoje wsparcie dla Palmach, ich członkowie zostali rozproszeni po różnych bojówkach Hagany. Pod koniec wojny Avidan zajmował się organizacją nielegalnej imigracji. Równocześnie dowodził oddziałem „Avengers”, który zajmował się zabójstwami nazistowskich zbrodniarzy wojennych w Europie. Po powrocie do Izraela został dowódcą 6 Batalionu Palmach.
Podczas wojny domowej w Mandacie Palestyny w kwietniu 1948 roku dowodził operacją "Nachszon", podczas której Hagana usiłowała przerwać oblężenie Jerozolimy. W I wojnie izraelsko-arabskiej 1948 roku uczestniczył w większości najważniejszych starć na froncie południowym. Po wojnie został szefem sztabu operacyjnego. Jednak w roku 1949 podał się do dymisji i wystąpił z armii.
Działalność cywilna.
W latach powojennych był koordynatorem ochrony Ha-Kibuc Ha-Arci, pełniąc równocześnie funkcję sekretarza ruchu. W 1975 roku został mianowany wewnętrznym kontrolerem w Ministerstwie Obrony Izraela. Zmarł w 1994 roku w wieku 83 lat.

</doc>
<doc id="2288250" url="https://pl.wikipedia.org/wiki?curid=2288250" title="SGS">
SGS



</doc>
<doc id="2288252" url="https://pl.wikipedia.org/wiki?curid=2288252" title="Perfectionist (album)">
Perfectionist (album)

Perfectionist to tytuł debiutanckiego albumu studyjnego brytyjskiej piosenkarki Natalii Kills. Premiera płyty odbyła się 15 marca 2011 roku.
Lista utworów.
Dodatkowo na album nagrano trzy odrzuty: "Activate My Heart", który promował nadchodzące wydawnictwo wiosną 2010 roku, "Runnin'" − utwór wyprodukowany przez Davida Guettę oraz "Hot Mess".

</doc>
<doc id="2288256" url="https://pl.wikipedia.org/wiki?curid=2288256" title="Dejvice">
Dejvice

Dejvice – część Pragi leżąca w dzielnicy Praga 6, na północny wschód o centrum miasta. W 2006 zamieszkiwało ją 23 721 mieszkańców.
Na jej terenie znajduje się Cmentarz Šárka.

</doc>
<doc id="2288257" url="https://pl.wikipedia.org/wiki?curid=2288257" title="Gliniarz z dżungli">
Gliniarz z dżungli

Gliniarz z dżungli (ang. "The Sentinel", 1996–1999) – kanadyjski serial kryminalny nadawany przez stację UPN od 20 marca 1996 do 24 maja 1999. W Polsce nadawany był na kanale Polsat, TVP1 i AXN od 20 kwietnia 2011.
Fabuła.
James "Jim" Ellison (Richard Burgi) to żołnierz, który wiele miesięcy spędził w dżungli w Peru, a po powrocie do Stanów Zjednoczonych jako gliniarz z dżungli wstępuje do policji w Cascade i wykorzystuje swoje niebywałe wyostrzone zmysły do tropienia przestępców.
Obsada.
W epizodach wystąpili m.in.: Jeri Ryan, Andrew Robinson, Robert Vaughn, Bruce Kirby, Perry King, Donnelly Rhodes, Jason Gray-Stanford, a także byli koszykarze NBA Kurt Rambis, Clyde Drexler, Mitch Richmond, Bill Walton, Hubie Brown, Tyrone Bogues, Damon Stoudamire i Kiki Vandeweghe.

</doc>
<doc id="2288259" url="https://pl.wikipedia.org/wiki?curid=2288259" title="Mistrz Twardowski">
Mistrz Twardowski

Mistrz Twardowski: Powieść z podań gminnych – powieść fantastyczna Józefa Ignacego Kraszewskiego z 1840 roku.
Autor nawiązuje do postaci Twardowskiego z popularnych legend i baśni ludowych. Akcja powieści dzieje się w XVI-wiecznej Rzeczypospolitej. Główny bohater, szlachcic i uczony, mistrz Twardowski – zawiera kontrakt z diabłem. W zamian za wielką wiedzę i znajomość magii diabeł ma przejąć w przyszłości jego duszę. Twardowski postanawia jednakże przechytrzyć diabła. Do podpisanego z nim cyrografu dodaje paragraf mówiący o tym, że diabeł może zabrać jego duszę do piekła jedynie w Rzymie, do którego mistrz nie planuje się udawać. Otrzymaną od diabła moc wykorzystuje do pomagania ludziom. Jednak diabeł nie zamierza rezygnować...
Na podstawie powieści powstał w 1995 roku film pt. "Dzieje mistrza Twardowskiego".

</doc>
<doc id="2288263" url="https://pl.wikipedia.org/wiki?curid=2288263" title="Dolní Chabry">
Dolní Chabry

Dolní Chabry – część Pragi leżąca w dzielnicy Praga 8, na północny wschód o centrum miasta. W 2006 zamieszkiwało ją 3 274 mieszkańców.

</doc>
<doc id="2288265" url="https://pl.wikipedia.org/wiki?curid=2288265" title="No Love">
No Love

No Love (ang. "Bez miłości") – trzeci oficjalny singiel amerykańskiego rapera Eminema z jego 7 albumu, "Recovery". W piosence występuje także (gościnne) raper Lil Wayne. Utwór został wyprodukowany przez Just Blaze’a. 28 sierpnia 2010, Billboard doniósł, że „No Love” będzie trzecim singlem z Recovery. W radiu został wydany 5 października, 2010, a teledysk 30 września, 2010. Piosenka osiągnęła pozycję 23 na liście Billboard Hot 100. Eminem wykonał „No Love”, podczas gdy był w trasie The Home &amp; Home Tour z Jay-Z. Piosenka sprzedała się w ponad 1 mln pobrań w samym USA.

</doc>
<doc id="2288266" url="https://pl.wikipedia.org/wiki?curid=2288266" title="Czarne Oko">
Czarne Oko

Czarne Oko (też: Izdebczyski Stawek) – niegdyś okresowy, obecnie praktycznie stały naturalny zbiornik wodny w masywie Babiej Góry w Beskidzie Żywieckim. Jeden z dwóch stawków położonych na wierzchowinie grzbietowej Babiej Góry. 
Położenie.
Stawek leży na wysokości 1412 m n.p.m., ok. 150 m na południowy wschód od siodła przełęczy Brona, na dnie najdłuższego rowu rozpadlinowego w masywie babiogórskim, zwanego Izdebczyskami, przy jego dolnym końcu. Tuż powyżej biegnie czerwono znakowany szlak turystyczny z Brony na Diablak.
Pochodzenie.
Jeszcze w latach 20. XX w. późną wiosną, po stopieniu wielkich mas długo zalegającego śniegu, tworzyła się w tym miejscu rozległa kałuża o trawiastym dnie, zanikająca po kilku tygodniach. Po stopniowym uszczelnieniu dna, począwszy od lat 40. zaczął się tworzyć okresowy stawek, który z końcem stulecia wysychał już tylko w wyjątkowo suche lata.
Hydrografia.
Powierzchnia stawku wynosi średnio od 20 do 30 m², głębokość maksymalnie 20-30 cm. Dno jest muliste, pokryte gnijącymi szczątkami roślinnymi, barwy czarnej – stąd nazwa stawku. Zamarza od października do maja.
Fauna.
Fauna stawku – ze względu na jego niewielkie rozmiary i długie zalodzenie – jest uboga. Występują w nim jednak dwa interesujące gatunki widłonogów z rodziny "Calanidae": "Mixodiaptomus tatricus" (Wierz.) i "Acanthodiaptomus denticornis" (Wierz.), odkryte tu przez Krzysztofa Smagowicza na początku lat 60. XX w. Pierwszy z nich jest endemitem karpackim, występującym w masywie babiogórskim również w stawkach Mokrym, Markowym i Orawskim Dużym. Drugi to gatunek borealno-górski, żyjący również w Mokrym Stawku.

</doc>
<doc id="2288267" url="https://pl.wikipedia.org/wiki?curid=2288267" title="Doświadczenie duchowe">
Doświadczenie duchowe



</doc>
<doc id="2288270" url="https://pl.wikipedia.org/wiki?curid=2288270" title="Lidija Fiedosiejewa-Szukszyna">
Lidija Fiedosiejewa-Szukszyna

Lidija Nikołajewna Fiedosiejewa-Szukszyna (; ur. 25 września 1938 w Leningradzie) – radziecka i rosyjska aktorka filmowa. W Polsce najbardziej znana z roli Genowefy (Gieni) Smoliwąs z serialu "Ballada o Januszku" z 1988.
Życiorys.
W 1964 ukończyła Wszechrosyjski Państwowy Instytut Kinematografii im. S.A. Gierasimowa w Moskwie.
Jej drugim mężem był aktor, reżyser i pisarz Wasilij Szukszyn.

</doc>
<doc id="2288271" url="https://pl.wikipedia.org/wiki?curid=2288271" title="England">
England

Biografie:

</doc>
<doc id="2288273" url="https://pl.wikipedia.org/wiki?curid=2288273" title="Ewa Sułkowska-Bierezin">
Ewa Sułkowska-Bierezin

Ewa Ernestyna Sułkowska-Bierezin (ur. 21 kwietnia 1935 w Warszawie, zm. 16 lipca 2013 w Łodzi) – polska dziennikarka, działaczka opozycji demokratycznej w okresie PRL.
Żona poety Jacka Bierezina, siostra poety i dziennikarza Witolda Sułkowskiego.
Życiorys.
Od 1945 mieszkała w Łodzi. Ukończyła studia na Politechnice Łódzkiej (1959), następnie pracowała na tej uczelni jako asystent w Instytucie Elektrotechniki (1960–1971). Po marcu 1968 została odsunięta od zajęć dydaktycznych i pozbawiona stypendium doktoranckiego. Od wiosny 1969 związana z antykomunistyczną niejawną organizacją Ruch. W lipcu 1970 została na kilka miesięcy aresztowana, następnie zwolniona z pracy. Od 1973 była pracownikiem Instytutu Techniki Cieplnej w Łodzi. Od 1976 współpracowała z Komitetem Obrony Robotników i następnie KSS „KOR”. Od jesieni 1977 pisywała regularnie w drugoobiegowym kwartalniku „Puls” i uczestniczyła w pracach jego redakcji. W tym samym roku należała do założycieli Niezależnego Klubu Dyskusyjnego w Łodzi. W mieszkaniu małżonków Bierezinów organizowano jawne spotkania opozycjonistów.
Po sierpniu 1980 zaangażowana w organizację struktur „Solidarności”, m.in. od maja 1981 była członkinią komisji rewizyjnej Regionu Ziemia Łódzka związku, a od listopada 1981 przewodniczącą tej komisji. Po wprowadzeniu stanu wojennego internowana na okres od 13 grudnia 1981 do 22 lipca 1982, osadzona m.in. w Gołdapi. W lutym 1983 wyemigrowała do Stanów Zjednoczonych, pracowała jako redaktor pism „Dziennik Związkowy” (1986–2001) i „2B” (1993–2000), współpracowała też z Radiem Wolna Europa (1983–1986) i „Nowym Dziennikiem” (1990–2003). Zajmowała się organizowaniem akcji wspierania opozycji demokratycznej w Polsce, tworzyła i tłumaczyła teksty opozycyjnych piosenek. Do Polski wróciła w 2003.
Opracowała wraz z Ewą Rogalewską publikację "„Orła wrona nie pokona”, czyli co pomagało nam przetrwać. Śpiewnik internowanych" (wyd. IPN, Białystok 2009), redagowała też opracowanie "Puls. Nieregularny kwartalnik literacki nr 13 bis 1977–1981. Antologia tekstów publikowanych na łamach edycji krajowej" (wyd. SPP Oddział w Łodzi, Łódź 2007). Została członkinią Stowarzyszenia Wolnego Słowa, wybrano ją w skład zarządu tej organizacji.
Odznaczenia i wyróżnienia.
W 2011 prezydent Bronisław Komorowski odznaczył ją Krzyżem Oficerskim Orderu Odrodzenia Polski. W 2009 otrzymała Srebrny Medal „Zasłużony Kulturze Gloria Artis”. W 2012 została laureatką Nagrody Miasta Łodzi. W 2016 pośmiertnie odznaczona Krzyżem Wolności i Solidarności.

</doc>
<doc id="2288274" url="https://pl.wikipedia.org/wiki?curid=2288274" title="Superbina">
Superbina

Superbina – organiczny związek chemiczny z grupy alkaloidów, obecny w tkankach gloriozy wspaniałej. Jest trująca. Dawka śmiertelna dla kota domowego wynosi 0,0107 g.

</doc>
<doc id="2288275" url="https://pl.wikipedia.org/wiki?curid=2288275" title="Koferdam (zapora)">
Koferdam (zapora)



</doc>
<doc id="2288284" url="https://pl.wikipedia.org/wiki?curid=2288284" title="Mały Stawek">
Mały Stawek

Mały Stawek – niewielki, naturalny, praktycznie stały zbiornik wodny w masywie Babiej Góry w Beskidzie Żywieckim. Jeden z mniejszych stawków babiogórskich. 
Położenie.
Stawek leży na północnych stokach masywu babiogórskiego, na północ od przełęczy Brona, na wysokości 1298 m n.p.m., nieco poniżej górnej granicy lasu. Położony jest w obszarze źródliskowym Markowego Potoku, formalnie już na zboczach Małej Babiej Góry, na zachód od miejsca zwanego Biwakiem Zapałowicza.
Koło Małego Stawku zaczynała się kiedyś (obecnie już całkowicie zarośnięta i trudna do identyfikacji) perć, trawersująca północne stoki Małej Babiej Góry, używana przez zbójników i poszukiwaczy skarbów. Obecnie nieco na wschód od stawku przebiega czerwono znakowany szlak turystyczny z Markowych Szczawin na szczyt Babiej Góry.
Pochodzenie.
Mały Stawek jest typowym jeziorkiem osuwiskowym. Powstał przez uszczelnienie drobnym materiałem mineralnym i wypełnienie wodą niewielkiej niszy osuwiskowej.
Hydrologia.
Powierzchnia stawku wynosi ok. 30 m², a jego głębokość ok. 0,3 m. Prawdopodobnie dzięki zasilaniu stawku wodą z drobnych wysięków na zboczach niszy osuwiskowej wahania stanu jego wód w ciągu roku są nieznaczne.

</doc>
<doc id="2288285" url="https://pl.wikipedia.org/wiki?curid=2288285" title="Novair">
Novair

Novair – szwedzkie czarterowe linie lotnicze, które wykonują operacje ze Sztokholmu do basenu Morza Śródziemnego, na Wyspy Kanaryjskie oraz loty dalekodystansowe do Tajlandii. Przewoźnik operuje również z Kopenhagi, Oslo i Göteborga
Historia.
Linie lotnicze Novair rozpoczęły swoją działalność w listopadzie 1997. Linie wykonywały wówczas połączenia na Wyspy Kanaryjskie oraz do miasta Phuket w Tajlandii na zlecenie szwedzkiej agencji podróży Apollo. 

</doc>
<doc id="2288287" url="https://pl.wikipedia.org/wiki?curid=2288287" title="Schneider Obusiers de 520 mm">
Schneider Obusiers de 520 mm



</doc>
<doc id="2288297" url="https://pl.wikipedia.org/wiki?curid=2288297" title="Hrabstwo Jasper (Missisipi)">
Hrabstwo Jasper (Missisipi)

Hrabstwo Jasper (ang. "Jasper County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 677,44 mil² (1754,56 km²). Według szacunków United States Census Bureau w roku 2009 miało 17 940 mieszkańców.
Hrabstwo powstało w 1833 roku.

</doc>
<doc id="2288299" url="https://pl.wikipedia.org/wiki?curid=2288299" title="Pasmo Grabówki">
Pasmo Grabówki

Pasmo Grabówki – grzbiet górski w południowo-wschodniej części Pogórza Dynowskiego, będący kontynuacją głównego pasma Gór Słonnych na zachód od doliny Sanu i podobnie jak tamto pasmo ma charakter prostego, praktycznie równego wału ciągnącego się z południowego wschodu na północny zachód na długości ok. 12 km od przełomowego odcinka Sanu (między Dębną a Mrzygłodem) a wsią Jabłonka (Dolina Starej Rzeki). Najwyższa kulminacja to Grabówka 531 m n.p.m., Część pasma wznosząca się bezpośrednio nad dolina Sanu nazywana jest Głęboka Góra lub "Dębniańska Góra", zalesiony płaskowyż pomiędzy Mrzygłodem a Końskimi nazywany jest "Końszczański Las" Północne zbocza są w większej części zalesione, podczas gdy od południa, od strony wsi Raczkowa i Grabówka praktycznie do grani podchodzą pola i łąki.

</doc>
<doc id="2288303" url="https://pl.wikipedia.org/wiki?curid=2288303" title="Element paliwowy">
Element paliwowy

Element paliwowy – podstawowa jednostka paliwa jądrowego, którą używa się i którą się manipuluje w rdzeniu reaktora jądrowego. Zwykle ma postać prętów wypełnionych pastylkami spreparowanego paliwa jądrowego.
W radzieckich reaktorach WWER mają one formę prętów o średnicy 9,1 mm i długości 2500 mm (WWER-400) lub 3500 mm (WWER-1000). Ich powłokę stanowi stop cyrkonu i niobu o grubości 0,65 mm. Pastylki paliwa, wzbogaconego ditlenku uranu, mają średnicę zewnętrzną 7,6 mm i koncentryczny otwór o średnicy 1,5 mm.

</doc>
<doc id="2288304" url="https://pl.wikipedia.org/wiki?curid=2288304" title="Biwak Zapałowicza">
Biwak Zapałowicza

Biwak Zapałowicza – maleńka, nieco podmokła polanka (obecnie już mocno zarastająca i trudna do identyfikacji) na północnych stokach masywu Babiej Góry w Beskidzie Żywieckim.
Leży wprost pod przełęczą Brona, nieco poniżej górnej granicy lasu, na wysokości ok. 1300 m. Tuż powyżej tej polanki rosły kiedyś cztery potężne świerki (do dziś ostał się tylko jeden zwany Świerkiem Zapałowicza). Pod nimi lubili (według miejscowych podań) raczyć się winem i dzielić łupy zdobyte na orawskiej stronie dawni zbójnicy babiogórscy. W. Midowicz podaje, że jeszcze do końca XIX w. można było tu ujrzeć stertę potłuczonych butelek po winie. Od Biwaku Zapałowicza odgałęział się Przechód Poszukiwaczy Skarbów – droga trawersująca północnymi stokami Małej Babiej Góry wiodąca do jaskini Złotej Studni.
Nazwa miejsca pochodzi od nazwiska wybitnego przyrodnika badającego w latach 70. XIX w. florę babiogórską, Hugona Zapałowicza, który lubił w tym miejscu biwakować w trakcie swych wypraw botanicznych.

</doc>
<doc id="2288316" url="https://pl.wikipedia.org/wiki?curid=2288316" title="Hrabstwo Jefferson (Missisipi)">
Hrabstwo Jefferson (Missisipi)

Hrabstwo Jefferson (ang. "Jefferson County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 527,19 mil² (1365,42 km²). Według szacunków United States Census Bureau w roku 2009 miało 8928 mieszkańców.
Hrabstwo powstało w 1799 roku.

</doc>
<doc id="2288326" url="https://pl.wikipedia.org/wiki?curid=2288326" title="Sarajewo 1984">
Sarajewo 1984



</doc>
<doc id="2288330" url="https://pl.wikipedia.org/wiki?curid=2288330" title="Sony Ericsson Open 2007 (mężczyźni)">
Sony Ericsson Open 2007 (mężczyźni)

Sony Ericsson Open 2007 – tenisowy turniej ATP rangi ATP Masters Series z cyklu Sony Ericsson Open rozgrywany w dniach 19 marca–1 kwietnia 2007 roku w Miami na kortach twardych o puli nagród 3 450 000 dolarów amerykańskich.

</doc>
<doc id="2288335" url="https://pl.wikipedia.org/wiki?curid=2288335" title="H-nieskończoność">
H-nieskończoność

H"-nieskończoność, H"∞, sterowanie "H"∞ – w teorii sterowania, termin odnoszący się do metod syntezy regulatorów, które pozwalają na uzyskanie krzepkości sterowania lub krzepkości stabilności w układach regulacji. W metodach tych problem sterowania definiuje się jako zadanie sterowania optymalnego, a następnie projektuje regulator, który może takie zadanie wykonać.
Wstęp.
Termin "H-nieskończoność" pochodzi od nazwy przestrzeni matematycznej, w której zachodzi optymalizacja. "H"∞ jest przestrzenią funkcji, o wartościach będących macierzami, które są analityczne i ograniczone w otwartej prawej stronie płaszczyzny zespolonej, zdefiniowanej nierównością formula_1 norma "H"∞ stanowi maksymalną wartość osobliwą tej funkcji w tej przestrzeni (można to zinterpretować jako maksymalne wzmocnienie w dowolnym kierunku i dla dowolnej częstotliwości; dla systemów jednowymiarowych, jest to maksymalna amplituda charakterystyki częstotliwościowej). Metody "H"-nieskończoność można wykorzystać do minimalizacji wpływu zaburzeń w układach zamkniętych (w układach regulacji z zamkniętą pętlą sprzężenia zwrotnego) – w zależności od sposobu sformułowania problemu, miara tego wpływu odnosi się do stabilności albo do sterowania.
Jednoczesna optymalizacja krzepkiego sterowania i krzepkiej stabilności jest trudna do uzyskania. Jedną z metod, która bliska jest uzyskania tego, jest metoda "H"-nieskończoność kształtująca pętlę (sprzężenia zwrotnego) układu. W metodzie tej stosuje się koncepcje klasycznej teorii sterowania w odniesieniu do wielowymiarowych charakterystyk częstotliwościowych, tak by uzyskać odpowiednio krzepkie sterowanie, a następnie optymalizuje się charakterystykę w pobliżu pasma przenoszenia układu, tak by osiągnąć odpowiednio krzepką stabilność. Syntezę regulatora "H"-nieskończoność można przeprowadzić za pomocą dostępnego na rynku odpowiedniego oprogramowania komercyjnego.
Zalety i wady.
Metody "H"-nieskończoność mają tę przewagę nad metodami klasycznej teorii sterowania, że można je z łatwością zastosować do systemów wielowymiarowych ze sprzężeniami skrośnymi. Z drugiej jednak strony korzystanie z tych metod wymaga znajomości właściwych zagadnień matematyki, potrzebny jest też dobry model sterowanego układu. Duże znaczenie ma odpowiednie sformułowanie problemu, gdyż każdy regulator jaki powstanie w wyniku syntezy będzie optymalny tylko w sformułowanym sensie – niewłaściwa optymalizacja często zamiast polepszać jedynie pogarsza sterowanie. Ponadto ograniczenia nieliniowe, takie jak nasycenie, ogólnie rzecz biorąc, nie są odpowiednio traktowane.
Sformułowanie problemu.
Po pierwsze proces musi zostać przedstawiony zgodnie ze standardową konfiguracją:
Obiekt formula_2 ma dwa wejścia, egzogeniczne wejście formula_3 które obejmuje sygnał wartości zadanej i zakłócenia, oraz sterowaną zmienną wyjściową formula_4 Są też dwa wyjścia, sygnały uchybu formula_5 które mają być zminimalizowane, i mierzona zmienna formula_6 która ma być wykorzystana do sterowania systemem. Zmienna formula_7 używana jest w formula_8 do wyliczenia zmiennej sterowanej formula_4 Wszystkie wymienione zmienne są wektorami, a formula_10 i formula_11 są macierzami.
Można to wyrazić wzorami:
Można zatem zapisać zależność formula_14 od formula_15 jako:
formula_17 zwaną "dolną liniową transformacją ułamkową" (gdzie indeks formula_18 to skrót od ang. "lower", czyli dolny) można wyrazić wzorem:
Celem projektu sterowania "H"∞ jest odnalezienie regulatora formula_20 takiego że formula_21 będzie minimalizowane zgodnie z normą "H"∞. Taka sama definicja ma zastosowanie do projektu sterowania "H"2. Normę z nieskończonością dla macierzy transmitancji formula_21 definiuje się następująco:
gdzie formula_24 to maksimum wartości osobliwej macierzy formula_25
Osiągalna norma "H"-nieskończoność dla układu z zamkniętą pętlą (sprzężenia zwrotnego) dana jest macierzą formula_26 gdzie układ formula_2 jest dany w postaci formula_28 Istnieje kilka dróg dojścia do sformułowania regulatora "H"∞:
Kształtowanie pętli "H"-nieskończoność.
Kształtowanie pętli "H"-nieskończoność to metoda projektowania współczesnej teorii sterowania, która łączy tradycyjne, intuicyjne metody klasycznej teorii sterowania (takie jak całka wrażliwości Bode’go) z metodami optymalizującymi "H"-nieskończoność. Istota metody polega na tym, że najpierw opisuje się oczekiwane przebiegi charakterystyk i własności redukcji szumu poprzez rozważenie transmitancji w dziedzinie częstotliwości; tak „ukształtowaną” pętlę (sprzężenia zwrotnego) poddaje się następnie operacjom optymalizującym mającym na celu nadanie jej cech krzepkości. Nadawanie tych cech zwykle ma mały wpływ na niskie i wysokie częstotliwości, ale charakterystyka wokół przecięcia wzmocnienia jednostkowego (częstotliwość, przy której amplituda wzmocnienia wynosi 1 nazywa się "częstotliwością wzmocnienia jednostkowego" lub "częstotliwością przecięcia" – zob. też charakterystyka częstotliwościowa) jest tak dostosowywana, by zmaksymalizować zapas stabilności układu. Metoda ta została z powodzeniem zaimplementowana w rozwiązaniach przemysłowych.

</doc>
<doc id="2288339" url="https://pl.wikipedia.org/wiki?curid=2288339" title="That’s All She Wrote">
That’s All She Wrote

That’s All She Wrote – piosenka hip-hopowa stworzona na siódmy album studyjny amerykańskiego rapera T.I. pt. "No Mercy" (2010). Wyprodukowany przez Dr. Luke’a i Maksa Martina oraz nagrany z gościnnym udziałem rapera Eminema, utwór wydany został jako drugi singel promujący krążek dnia 11 stycznia 2011 roku.
Informacje o utworze.
Piosenka została napisana przez T.I. i Eminema oraz składa się z czterech zwrotek, z których po dwie rapuje każdy z wykonawców. Dodatkowo, przy komponowaniu „That’s All She Wrote” raperom pomagał producent polskiego pochodzenia Lukasz Gottwald. Wcześniej T.I. współpracował już z Eminemem przy piosence „Touchdown”, która znalazła się na piątym studyjnym albumie pierwszego z nich, "T.I. vs T.I.P." (2007). Utwór wydany został w sprzedaży cyfrowej 11 stycznia 2011 roku, wcześniej zyskując promocję airplayową. Piosenka zastąpiła utwór „Castle Walls”, nagrany przez T.I. razem z wokalistką popową Christiną Aguilerą, który początkowo miał służyć za drugi singel promujący album "No Mercy".

</doc>
<doc id="2288342" url="https://pl.wikipedia.org/wiki?curid=2288342" title="Brainstorm (łotewska grupa muzyczna)">
Brainstorm (łotewska grupa muzyczna)



</doc>
<doc id="2288343" url="https://pl.wikipedia.org/wiki?curid=2288343" title="Regina (zespół)">
Regina (zespół)



</doc>
<doc id="2288354" url="https://pl.wikipedia.org/wiki?curid=2288354" title="Wrota">
Wrota



</doc>
<doc id="2288355" url="https://pl.wikipedia.org/wiki?curid=2288355" title="Space Bound">
Space Bound

Space Bound – utwór amerykańskiego rapera Eminema. 7 lutego 2011, stwierdzono, że "Space Bound" będzie czwartym i jednocześnie ostatnim singlem z albumu Eminema, "Recovery". Utwór został wyprodukowany przez amerykańskiego producenta Jima Jonsina i wyreżyserowany przez Josepha Kahna. Muzyka w utworze inspirowana jest kompozycją Nicka Cave’a i Warrena Ellisa pt. „Song for Bob” z filmu "Zabójstwo Jesse’ego Jamesa przez tchórzliwego Roberta Forda".
Tło.
W lutym 2011, ogłoszono, że "Space Bound" zostanie wydany jako czwarty singiel z "Recovery". Piosenka opisuje relacje między parą, podobnie jak wcześniejszy singiel Eminema "Love the Way You Lie". Refren został zaśpiewany przez Steve McEwan.
Teledysk.
Teledysk został nakręcony z byłą gwiazdą porno Sashą Grey. Video było nagrywane w L.A., w Kalifornii.
Joseph Kahn wyreżyserował również inne teledyski Eminema takie jak „Without Me”, „We Made You” czy „Love The Way You Lie”.
Pełna wersja teledysku „Space Bound” została opublikowana 12 czerwca 2011 na iTunes Store. Ta sama wersja teledysku miała swoją premierę na VEVO i YouTube 27 czerwca 2011. W cztery dni po premierze na tych portalach, teledysk był wyświetlany ponad 4 miliony razy.

</doc>
<doc id="2288357" url="https://pl.wikipedia.org/wiki?curid=2288357" title="Wrota (architektura)">
Wrota (architektura)

Wrota, podwoje – zamknięcie przelotu otworu bramy mające postać pionowej otwieranej, ruchomej przegrody.
Przestarzale i w potocznym języku wrota oznaczały wielkie drzwi, najczęściej dwuskrzydłowe w budynkach gospodarczych (np. wrota do obory lub stodoły). W budownictwie hydrotechnicznym jest to określenie zamknięcia początku i końca śluzy. 
W zależności od swej konstrukcji i sposobu uruchamiania rozróżnia się wrota:
Jednym z rodzajów wrót są drzwi.

</doc>
<doc id="2288358" url="https://pl.wikipedia.org/wiki?curid=2288358" title="Paul Rudolph (architekt)">
Paul Rudolph (architekt)

Paul Marvin Rudolph (ur. 23 października 1918 w Elkton, zm. 8 sierpnia 1997 Nowym Jorku) – amerykański architekt.
Projektował głównie budynki użyteczności publicznej, w tym budynki ośrodków uniwersyteckich. Jego znanym projektem są pawilony Uniwersytetu Yale. Był dziekanem Yale School of Architecture (wydziału Uniwersytetu Yale).

</doc>
<doc id="2288360" url="https://pl.wikipedia.org/wiki?curid=2288360" title="Final Fantasy Agito XIII">
Final Fantasy Agito XIII



</doc>
<doc id="2288362" url="https://pl.wikipedia.org/wiki?curid=2288362" title="Ass Like That">
Ass Like That

Ass Like That (wersje publikowane jako A** Like That, Like That lub Butt Like That) – singel z 2005 roku rapera Eminema z jego albumu, "Encore" (2004).

</doc>
<doc id="2288364" url="https://pl.wikipedia.org/wiki?curid=2288364" title="Misja rekrutacyjna PSZ w USA i Kanadzie">
Misja rekrutacyjna PSZ w USA i Kanadzie

Misja rekrutacyjna PSZ w USA i Kanadzie miała miejsce w latach 1941-1942 i została przeprowadzona na zlecenie Wodza Naczelnego, generała Władysława Sikorskiego, po jego wizycie w Ameryce, gdzie był gorąco witany przez środowiska polonijne i na tej podstawie zakładał, że rekrutacja w Kanadzie i Stanach Zjednoczonych zaowocuje napływem tysięcy ochotników do Polskich Sił Zbrojnych w Wielkiej Brytanii. Misja ta zakończyła się fiaskiem.
Przyczyny.
Po klęsce Francji stan liczebny całości Polskich Sił Zbrojnych w Wielkiej Brytanii wynosił (według sprawozdania gen. Mariana Kukiela z 16 czerwca 1940 roku) 27 614 oficerów, podoficerów, żołnierzy i marynarzy. Do końca roku z Francji dotarło jeszcze 2500 wojskowych, ale później liczba uciekinierów wyraźnie spadła. Wojsko zasilane było również na skutek akcji ewakuacyjnej z terytoriów Rumunii i Węgier, jednak akcja ta nie przynosiła większych efektów: w okresie od lipca do grudnia 1939 roku do Syrii i na Cypr dotarło – przez Stambuł – około 3300, zaś w pierwszym kwartale 1941 (tj. do chwili opanowania przez Niemców Grecji) jeszcze 916 żołnierzy.
Istniała wprawdzie internowana w Szwajcarii licząca 11 tysięcy żołnierzy 2 Dywizja Strzelców Pieszych, ale Wódz Naczelny, celem zachowania spoistości jednostki, zakazał nawet jednostkowej ewakuacji jej żołnierzy. W tej sytuacji jedynym źródłem pozyskania sił ludzkich dla odbudowy PSZ wydały się Kanada, Stany Zjednoczone, Argentyna i Brazylia.
Przygotowania.
W pierwszą podróż propagandową do Stanów Zjednoczonych wyruszył pod koniec 1939 roku generał Józef Haller, a w lipcu 1940 do Kanady udała się specjalna misja zaciągowa pułkownika Franciszka Arciszewskiego. Usiłowania te spełzły jednak na niczym. Dopiero w kwietniu 1941 roku uzyskano zgodę władz kanadyjskich na prowadzenie zaciągu ochotniczego, w związku z czym powstały dwa ośrodki: rekrutacyjny w Windsor i zapasowy w Owen Sound.
Wódz Naczelny szefem Polskiej Misji Wojskowej w Kanadzie mianował generała Bolesława Ducha, który pełnił u jego boku funkcję oficera do zadań specjalnych. Generał Duch otrzymał do dyspozycji 37 oficerów i 57 żołnierzy. W grupie tej było pięciu oficerów lotnictwa i dwóch marynarki wojennej.
Realizacja misji.
Gen. Duch przybył do Windsor 20 lipca 1941 roku. Występował oficjalnie jako Dowódca Oddziałów Polskich w Kanadzie i Przedstawiciel Naczelnego Wodza na terenie Kanady i Stanów Zjednoczonych Ameryki Północnej. Na miejscu oczekiwał go płk Arciszewski z grupą już zaciągniętych ochotników: 6 oficerów i 146 żołnierzy. 
W pierwszych dniach grudnia cała prasa polonijna opublikowała zasady przyjmowania ochotników. Jednak oddziaływanie informacyjne prasy było nieznaczne. Młodzież polonijna nie czytała po polsku wcale, lub w niewielkim stopniu. W kręgach starszego pokolenia żywe były wspomnienia krzywd, jakie wyrządził rząd II RP ochotnikom z okresu I wojny światowej nie wywiązując się z obietnic względem zaopatrzenia inwalidów, wdów i sierot, co również miało swój wpływ na podejście młodego pokolenia do sprawy polskiej. Po ataku na Pearl Harbor i przystąpieniu Stanów Zjednoczonych do wojny napływ ochotników z USA ustał. Nie pomagały wiece, akademie, audycje radiowe. Do 15 marca 1942 roku przyjęto 895 ochotników, z czego 727 pochodziło ze Stanów Zjednoczonych.
Słabe wyniki akcji rekrutacyjnej wypływały również z wzajemnych niechęci szefów Misji. Szef Misji Marynarki Wojennej kmdr Witold Zajączkowski, jak i mjr Witold Urbanowicz z Misji Lotniczej krytykowali gen. Ducha za chęć podporządkowania ich sobie. W konsekwencji obaj byli ignorowani. Kmdr Zajączkowski w okresie od sierpnia do listopada tylko 5-krotnie miał możność rozmawiać służbowo z generałem.
Gen. Bolesław Duch zdawał sobie sprawę z tego, że rekrutacja w Ameryce nie może się powieść. W tej sytuacji 25 kwietnia 1942 roku zakończył swą misję w Kanadzie i wrócił do Wielkiej Brytanii. Zadania dowódcze przejęła Polska Misja Wojskowa, która wkrótce zakończyła działalność. Ostateczna likwidacja nastąpiła 27 czerwca 1942.
Przypisy.
(* IPMS: Instytut Polski i Muzeum gen. Sikorskiego w Londynie

</doc>
<doc id="2288365" url="https://pl.wikipedia.org/wiki?curid=2288365" title="Pszenicki">
Pszenicki

Pszenicki:

</doc>
<doc id="2288371" url="https://pl.wikipedia.org/wiki?curid=2288371" title="H-kwadrat">
H-kwadrat

H"-kwadrat, H"2 – termin w matematyce i teorii sterowania odnoszący się do przestrzeni Hardy’ego z normą kwadratową. Jest to podprzesztrzeń przestrzeni "L"2 i dlatego jest przestrzenią Hilberta. W szczególności jest przestrzenią Hilberta reprodukującą jądro.
Na okręgu jednostkowym.
W ogólności, elementy "L"2 na okręgu jednostkowym są dane przez
podczas gdy elementy "H"2 są dane wyrażeniem
Projekcja z "L"2 do "H"2 (poprzez podstawienie formula_3 gdy formula_4) jest ortogonalna.
Na półpłaszczyźnie.
Transformata Laplace’a formula_5 dana wyrażeniem:
może być rozumiana jako operator liniowy
gdzie formula_8 jest zbiorem funkcji całkowalnych z kwadratem, określonych na osi dodatnich liczb rzeczywistych, a formula_9 jest prawą półpłaszczyzną płaszczyzny zespolonej. Co więcej, jest to izomorfizm, przy tym odwracalny, izometryczny i spełniający:
Transformata Laplace’a jest połową transformaty Fouriera; z dekompozycji
otrzymuje się dekompozycję ortogonalną formula_12 do dwóch przestrzeni Hardy’ego.
Jest to w istocie twierdzenie Paley-Wienera.

</doc>
<doc id="2288372" url="https://pl.wikipedia.org/wiki?curid=2288372" title="Skaner częstotliwości">
Skaner częstotliwości



</doc>
<doc id="2288376" url="https://pl.wikipedia.org/wiki?curid=2288376" title="Liniowa nierówność macierzowa">
Liniowa nierówność macierzowa

Liniowa nierówność macierzowa (ang. "linear matrix inequality", LMI) – termin stosowany w teorii sterowania i optymalizacji.
Definicja.
W optymalizacji wypukłej liniowa nierówność macierzowa dana jest następującym wyrażeniem:
gdzie:
Liniowa nierówność macierzowa określa ograniczenia wypukłe na formula_10
Zastosowania.
Istnieją efektywne metody numeryczne pozwalające na określenie czy liniowa nierówność macierzowa jest dopuszczalna (to znaczy czy istnieje taki wektor formula_11 że formula_12) albo dające rozwiązanie problemu optymalizacji wypukłej z ograniczeniami dla liniowej nierówności macierzowej.
Wiele problemów optymalizacji w teorii sterowania, identyfikacji układów i przetwarzaniu sygnałów można sformułować z wykorzystaniem liniowej nierówności macierzowej. Nierówności te znajdują również zastosowanie w wielomianach będących sumą kwadratów. Prototypiczne prymalne i dualne programowanie półokreślone stanowi minimalizację rzeczywistej funkcji liniowej podlegającą odpowiednio prymalnemu i dualnemu stożkowi wypukłemu, który określa te nierównościami.
Rozwiązywanie liniowych nierówności macierzowych.
Największe osiągnięcia optymalizacji wypukłej związane są z wprowadzeniem metod punktu wewnętrznego. Metody te, rozwinięte w szeregu publikacji, stały się przedmiotem zainteresowania w kontekście problemów LMI.

</doc>
<doc id="2288377" url="https://pl.wikipedia.org/wiki?curid=2288377" title="452 Turkiestański Batalion Piechoty">
452 Turkiestański Batalion Piechoty

452 Turkiestański Batalion Piechoty (, ) – oddział wojskowy Wehrmachtu złożony z mieszkańców Azji Środkowej podczas II wojny światowej.
Historia.
Batalion został sformowany 10 maja 1942 r. w Legionowie. Na jego czele stanął por. Bauman. Składał się z pięciu kompanii. W jego skład wchodzili Kazachowie, Tadżycy, Turkmeni, Uzbecy, Kirgizi, Baszkirzy, będący jeńcami wojennymi z Armii Czerwonej. Mieli oni na wyposażeniu 10 ciężkich karabinów maszynowych, 12 średnich moździerzy, 4 działka przeciwpancerne i 1 działo polowe. Batalion wchodził formalnie w skład Legionu Turkiestańskiego. Faktycznie stanowił oddzielny oddział wojskowy. W poł. maja 1942 r. batalion został przeniesiony do Jedlni w rejonie Radomia, gdzie żołnierze przeszli przeszkolenie wojskowe. We wrześniu 1942 r. trafił na front wschodni. Działał na ziemiach kozackich nad Donem w ramach niemieckiej 97 Dywizji Strzelców LII Korpusu Armijnego. Początkowo znalazł się w okolicach Rostowa nad Donem, skąd przeszedł do stanicy Szirwanskaja. Po drodze zaczęło dochodzić do coraz częstszych przypadków dezercji. Chrzest bojowy przeszedł w rejonie stanic Kurinskaja i Nawaginskaja. W listopadzie 1942 r. zajmował pozycje obronne wraz z oddziałami 101 Dywizji Strzelców Górskich. Wśród żołnierzy zawiązał się spisek, aby przejść z bronią w ręku na sowiecką stronę frontu. Niemcy jednak wykryli buntowników, aresztowali i rozstrzelali. Pomimo tego część żołnierzy zdołała zdezerterować do Sowietów. W rezultacie w połowie grudnia 1942 r. batalion został rozformowany. Żołnierzy rozdzielono po różnych batalionach roboczych. Największa część trafiła do 246 Budowlanego Batalionu Pionierów.

</doc>
<doc id="2288378" url="https://pl.wikipedia.org/wiki?curid=2288378" title="246 Budowlany Batalion Pionierów">
246 Budowlany Batalion Pionierów

246 Budowlany Batalion Pionierów (niem. Baupionier-Bataillon 246) – oddział wojskowy Wehrmachtu podczas II wojny światowej.
Oddział został sformowany 26 sierpnia 1939 r. jako 246 Batalion Roboczy. W jego skład weszły pododdziały złożone z członków Służby Pracy Rzeszy (RAD). Po pokonaniu przez wojska niemieckie Belgii, Holandii i Francji w poł. 1940 r., batalion przeniesiono do północnej Francji. Podlegał 16 Armii. Do jego zadań należało prowadzenie prac budowlanych o charakterze militarnym. Jesienią 1941 r. trafił na okupowaną południową Ukrainę, wchodząc w skład Grupy Armii "Południe". Na pocz. 1942 r. batalion przekształcono w oddział bojowy, ale trwało to tylko do kwietnia tego roku. Latem podporządkowano go 4 Armii Pancernej. 19 sierpnia 1943 r. oddział został przemianowany na Baupionier-Bataillon 246. Zasilili go żołnierze rozformowanego w połowie grudnia 1942 r. 452 Turkiestańskiego batalionu piechoty. W sierpniu 1944 r. oddział został rozwiązany.
Linki zewnętrzne.
Historia 246 Budowlanego Batalionu Pionierów (jęz. niemiecki)

</doc>
<doc id="2288380" url="https://pl.wikipedia.org/wiki?curid=2288380" title="559 Wschodni Budowlany Batalion Pionierów">
559 Wschodni Budowlany Batalion Pionierów

559 Wschodni Budowlany Batalion Pionierów (niem. Ost-Bau-Pionier-Bataillon 559) – oddział wojskowy Wehrmachtu podczas II wojny światowej
Oddział został sformowany 15 marca 1943 r. na okupowanej południowej Ukrainie jako Straßen-Bau-Bataillon 559. Składał się z pięciu kompanii. Jedna z nich rekrutowała się spośród Azerów – b. jeńców wojennych z Armii Czerwonej. Do jego zadań należało prowadzenie prac budowlanych o charakterze militarnym. Batalion podlegał Grupie Armii "Południe". Już 26 marca tego roku oddział przemianowano na Ost-Bau-Bataillon 559, 26 marca 1943 r. na Ost-Bau-Bataillon des Befehlshaber Heeresgebiet "Süd", zaś 19 sierpnia tego roku na Ost-Baupionier-Bataillon 559. W 1944 r. przeniesiono go na Górny Śląsk, gdzie wchodził w skład Grupy Armii "Środek".
Bibliografia.
Georg Tessin, Verbände und Truppen der deutschen Wehrmacht und Waffen SS im Zweiten Weltkrieg 39-45, 1977

</doc>
<doc id="2288386" url="https://pl.wikipedia.org/wiki?curid=2288386" title="450 Turkiestański Batalion Grenadierów">
450 Turkiestański Batalion Grenadierów

450 Turkiestański Batalion Grenadierów (niem. Turkestanisches Grenadier-Bataillon 450, ros. 450-й туркестанский батальон) – oddział wojskowy Wehrmachtu złożony z mieszkańców Azji Środkowej podczas II wojny światowej.
Historia.
24 marca 1942 r. w rejonie Skierniewic zostały sformowane I i II Bataliony Legionu Kaukasko-Mahometańskiego. Wkrótce na ich bazie utworzono 450 Turkiestański Batalion Piechoty. Składał się on z sześciu kompanii. Każda kompania rekrutowała się z b. jeńców wojennych z Armii Czerwonej jednej narodowości, oprócz kompanii sztabowej, w skład której wchodzili żołnierze różnych narodowości Azji Środkowej – Kazachowie, Kirgizi, Tadżycy, Turkmeni, Uzbecy. Dowódcą batalionu został mjr Andreas Mayer-Mader. Batalion podlegał formalnie Legionowi Turkiestańskiemu, ale faktycznie był samodzielnym oddziałem zbrojnym. Zimą 1942/1943 r. przeniesiono go na okupowaną Ukrainę, gdzie zwalczał partyzantów. Działał w rejonie Jampola i Głuchowa. Na pocz. 1943 r. mjr A. Mayer-Mader został odkomenderowany do Niemiec, zaś dowództwo objął kpt. Kopf. Następnie batalion podporządkowano niemieckiej 16 Dywizji Zmotoryzowanej, prowadzącej natarcie na kierunku astrachańskim. Oddział w ciężkich walkach na stepach kałmuckich poniósł duże straty. Doszło też do dezercji grupy żołnierzy pod wodzą mułły Sadyrowa. W wyniku konstrofensywy Armii Czerwonej batalion jesienią 1943 r. został przeniesiony na Donbas, gdzie przemianowano go na Turkestanisches Grenadier-Bataillon 450. Liczbę kompanii zmniejszono do pięciu. Oddział ochraniał linię kolejową Stalino-Iłowajśk. W rejonie Makiejewki doszło do kolejnej dezercji, kiedy ok. 130 żołnierzy z bronią w ręku przeszło na sowiecką stronę frontu. W rezultacie 18 grudnia 1943 r. batalion został rozwiązany.

</doc>
<doc id="2288387" url="https://pl.wikipedia.org/wiki?curid=2288387" title="Bahamy na Letnich Igrzyskach Olimpijskich 1996">
Bahamy na Letnich Igrzyskach Olimpijskich 1996

Bahamy na Letnich Igrzyskach Olimpijskich 1996 reprezentowało 26 zawodników, 19 mężczyzn i 7 kobiet.

</doc>
<doc id="2288389" url="https://pl.wikipedia.org/wiki?curid=2288389" title="Bahamy na Letnich Igrzyskach Olimpijskich 1992">
Bahamy na Letnich Igrzyskach Olimpijskich 1992

Bahamy na Letnich Igrzyskach Olimpijskich 1992 reprezentowało 14 zawodników, 12 mężczyzn i 2 kobiety.

</doc>
<doc id="2288390" url="https://pl.wikipedia.org/wiki?curid=2288390" title="Kazimierz Maciejewski">
Kazimierz Maciejewski

Kazimierz Maciejewski (ur. 27 lutego 1950 w Tczewie, zm. 7 września 2017 w Bawarii) – polski działacz opozycji antykomunistycznej w PRL.
Życiorys.
Absolwent Liceum Ogólnokształcącego dla Pracujących w Tczewie.
Współpracownik Komitetu Samoobrony Społecznej „KOR”, Ruchu Obrony Praw Człowieka i Obywatela, Ruchu Młodej Polski, Wolnych Związków Zawodowych Wybrzeża; rzecznik Komitetu Obrony Więzionych za Przekonania; kolporter „Robotnika Wybrzeża”, „Robotnika”, „Biuletynu Informacyjnego”, „Opinii”, „Bratniaka” i innych wydawnictw bezdebitowych w Pruszczu Gdańskim, Tczewie i Gdańsku; uczestnik niezależnych obchodów rocznic: 3 maja, 11 listopada i grudnia 1970 w Gdańsku.
Był organizatorem strajków w Fabryce Urządzeń Okrętowych TECHMET w Pruszczu Gdańskim.
Internowany w stanie wojennym w Iławie i Kwidzynie.
W październiku 1982 – z paszportem „bez prawa powrotu” – wyemigrował do Bawarii, Republiki Federalnej Niemiec.
W 1985 został wpisany do indeksu osób niepożądanych w PRL.
Otrzymał status pokrzywdzonego decyzją Instytutu Pamięci Narodowej z 2007.

</doc>
<doc id="2288394" url="https://pl.wikipedia.org/wiki?curid=2288394" title="Pekao Open 2010">
Pekao Open 2010

Pekao Open 2010 – tenisowy turniej ATP serii ATP Challenger Tour w sezonie 2010 z cyklu Pekao Open rozgrywany w dniach 13–19 września 2010 roku w Szczecinie na kortach ceglanych o łącznej puli nagród wynoszącej 106 500 euro.

</doc>
<doc id="2288397" url="https://pl.wikipedia.org/wiki?curid=2288397" title="Gia Maczawariani">
Gia Maczawariani

Gia Maczawariani (ur. 26 maja 1985) – gruziński sztangista, wicemistrz Europy.
Największym jego sukcesem jest srebrny medal mistrzostw Europy w Kazaniu (2011) w kategorii do 105 kg. W dwuboju osiągnął 400 kg.

</doc>
<doc id="2288403" url="https://pl.wikipedia.org/wiki?curid=2288403" title="Alexandru Rosu">
Alexandru Rosu

Alexandru Rosu (ur. 30 kwietnia 1987 w Konstancy) – rumuński sztangista, brązowy medalista mistrzostw Europy.
Największym jego sukcesem jest brązowy medal mistrzostw Europy w Kazaniu (2011) w kategorii do 77 kg. W dwuboju osiągnął 340 kg. 
W 2008 roku startował w igrzyskach olimpijskich, bez sukcesów.

</doc>
<doc id="2288406" url="https://pl.wikipedia.org/wiki?curid=2288406" title="Bahamy na Letnich Igrzyskach Olimpijskich 1988">
Bahamy na Letnich Igrzyskach Olimpijskich 1988

Bahamy na Letnich Igrzyskach Olimpijskich 1988 reprezentowało 14 zawodników, 12 mężczyzn i 4 kobiety.
Skład kadry.
Boks.
Mężczyźni
Lekkoatletyka.
Mężczyźni
Kobiety
Skoki do wody.
Kobiety
Pływanie.
Mężczyźni
Żeglarstwo.
Mężczyźni

</doc>
<doc id="2288415" url="https://pl.wikipedia.org/wiki?curid=2288415" title="Ćarakasanhita">
Ćarakasanhita

Ćarakasanhita (चरकसंहिता, trl. "carakasanhitā") – sanhita autorstwa Ćaraki traktująca o medycynie indyjskiej (ajurwedzie). Napisana w stylu mieszanym: zawiera fragmenty prozy i poezji. Obecnie znanych jest 17 komentarzy tego dzieła w sanskrycie.
Autorzy.
Podaje się, iż pierwotny autor dzieła – Ćaraka, był uczniem Agniweśi, który z kolei był uczniem mitycznego wieszcza indyjskiego (rysziego) o imieniu Atreja Purnawasu. Współcześnie znana jest wersja w redakcji Drydhabala, który tekst uzupełniał.
Budowa.
"Ćarakasamhita" posiada osiem części (o nazwie prakarana) podzielonych na 30 rozdziałów. Tytuły prakran to:
Opisują one zagadnienia ogólne jak pochodzenie medycyny i obowiązki lekarza, oraz poszczególne grupy chorób i właściwe im postępowanie.

</doc>
<doc id="2288428" url="https://pl.wikipedia.org/wiki?curid=2288428" title="Benjamin Hennequin">
Benjamin Hennequin

Benjamin Hennequin (ur. 24 sierpnia 1984 w Bordeaux) – francuski sztangista, wicemistrz świata i trzykrotny medalista mistrzostw Europy.
Kariera.
Pierwszy sukces w karierze osiągnął w 2011 roku, kiedy na mistrzostwach Europy w Kazaniu zdobył brązowy medal w wadze lekkociężkiej (do 85 kg). W zawodach tych wyprzedzili go jedynie dwaj Rosjanie: Aleksiej Jufkin i Apti Auchadow. W tym samym roku zajął także drugie miejsce na mistrzostwach świata w Paryżu. Rozdzielił tam na podium Kianousha Rostamiego z Iranu oraz Polaka Adriana Zielińskiego. Następnie był trzeci na mistrzostwach Europy w Tel Awiwie, plasując się za Bułgarem Iwanem Markowem i Rosjaninem Adamem Maligowem. Wywalczył też złoty medal podczas mistrzostw Europy w Tbilisi w 2015 roku.
W 2008 roku wystartował na igrzyskach olimpijskich w Pekinie, zajmując szóste miejsce w wadze lekkociężkiej. Na rozgrywanych cztery lata później igrzyskach w Londynie spalił wszystkie próby w rwaniu i nie był ostatecznie klasyfikowany. Wystąpił także na igrzyskach olimpijskich w Rio de Janeiro w 2016 roku, gdzie w tej samej kategorii zajął dziesiątą pozycję.

</doc>
<doc id="2288431" url="https://pl.wikipedia.org/wiki?curid=2288431" title="Shen Yun Performing Arts">
Shen Yun Performing Arts

Shen Yun Performing Arts (ang. "Shen Yun Performing Arts", chiński 神韻藝術團) dawniej znany jako "Divine Performing Arts" – jest to zespół artystyczno-widowiskowy założony w Nowym Jorku w 2006 roku.
W skład zespołu artystycznego wchodzi grupa kilkudziesięciu osób. Zespół wykonuje taniec głównie w stylu chińskim klasycznym a także międzynarodowym. W każdym przedstawieniu bierze udział orkiestra a całość wykonania jest przyozdabiana pewnymi efektami wizualnymi.
Zespół wykonywał przedstawienia w państwach takich jak: USA, Kanada, Francja, Niemcy, Czechy, Szwajcaria, Polska (w 2009 roku), Tajwan i kilku innych.

</doc>
<doc id="2288449" url="https://pl.wikipedia.org/wiki?curid=2288449" title="Łasica gronostaj">
Łasica gronostaj



</doc>
<doc id="2288455" url="https://pl.wikipedia.org/wiki?curid=2288455" title="Shen Yun">
Shen Yun



</doc>
<doc id="2288474" url="https://pl.wikipedia.org/wiki?curid=2288474" title="Western trylogia">
Western trylogia

Western trylogia – kompilacja poznańskiego rapera Ramony 23. Została wydana 13 marca, 2009 roku nakładem wytwórni 5 Element. Album zawiera 15 najlepszych utworów z poprzednich produkcji tego rapera oraz dwa nowe utwory.

</doc>
<doc id="2288476" url="https://pl.wikipedia.org/wiki?curid=2288476" title="Włócznik szablodzioby">
Włócznik szablodzioby



</doc>
<doc id="2288480" url="https://pl.wikipedia.org/wiki?curid=2288480" title="Bay Parkway (stacja metra na West End Line)">
Bay Parkway (stacja metra na West End Line)

Bay Parkway – stacja metra nowojorskiego, na linii D. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami 20th Avenue i 25th Avenue. Została otwarta 29 grudnia 1916.

</doc>
<doc id="2288482" url="https://pl.wikipedia.org/wiki?curid=2288482" title="25th Avenue">
25th Avenue

25th Avenue – stacja metra nowojorskiego, na linii D. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Bay Parkway i Bay 50th Street. Została otwarta 29 grudnia 1916.

</doc>
<doc id="2288483" url="https://pl.wikipedia.org/wiki?curid=2288483" title="Cmentarz wojenny nr 20 – Bierówka">
Cmentarz wojenny nr 20 – Bierówka

Cmentarz wojenny nr 20 – Bierówka – cmentarz z czasów I wojny światowej.
Zaprojektowany przez Johanna Jägera. Jest otoczony murem z kamienia łamanego, w środku obelisk z kamienia ciosanego, metalowe krzyże nagrobne. Wokół cmentarza rosną stare, okazałe dęby.
Inskrypcja z tablicy:
"Gdy nadszedł przypływ, utworzyliTamę z własnych ciał i zakrzepłej krwi.Patrzcie – kraj nie stał się pustynią"
Polegli: Rosjanie III Korpusu Kaukaskiego, Niemcy K.P.G.G 3 i 1, Austriacy.
W 5. mogiłach zbiorowych i 62. indywidualnych spoczywa 133. żołnierzy:
w tym:
49 żołnierzy rosyjskich,
72 żołnierzy niemieckich,
12 żołnierzy austriackich.

</doc>
<doc id="2288484" url="https://pl.wikipedia.org/wiki?curid=2288484" title="Bay 50th Street">
Bay 50th Street

Bay 50th Street – stacja metra nowojorskiego, na linii D. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami 25th Avenue i Coney Island – Stillwell Avenue. Została otwarta 21 grudnia 1917.

</doc>
<doc id="2288485" url="https://pl.wikipedia.org/wiki?curid=2288485" title="28 Dywizjon Artylerii">
28 Dywizjon Artylerii

Dywizjony artylerii Wojska Polskiego noszące numer 28:

</doc>
<doc id="2288486" url="https://pl.wikipedia.org/wiki?curid=2288486" title="Sergei Kharitonov">
Sergei Kharitonov



</doc>
<doc id="2288487" url="https://pl.wikipedia.org/wiki?curid=2288487" title="Barakaldo (stacja kolejowa)">
Barakaldo (stacja kolejowa)

Barakaldo (hiszp: "Estación de Barakaldo") – stacja kolejowa w Barakaldo, w prowincji Vizcaya, we wspólnocie autonomicznej Kraj Basków, w Hiszpanii. Znajduje się na linii C1 i C2 Renfe Cercanías Bilbao, pomiędzy stacjami Sestao i Lutxana.

</doc>
<doc id="2288492" url="https://pl.wikipedia.org/wiki?curid=2288492" title="Duńska Rada Handlowa">
Duńska Rada Handlowa

Duńska Rada Handlowa ("Eksportrådet", "Danish Trade Council"), dawniej Duńska Rada Eksportu ("Danmarks Eksportråd", "Danish Export Council") jest częścią duńskiego Ministerstwa Spraw Zagranicznych ("Udenrigsministeriet").
Organizacja została założona w Danii w 2000 jako jednolita organizacja, której zadaniem jest koordynowanie promocji eksportu prowadzonej przez sieć duńskich misji dyplomatycznych (ambasady, konsulaty generalne i biura handlowe) w świecie. Zatrudnia 350 pracowników - w centrali w Kopenhadze i w około 80 przedstawicielstwach zagranicznych w 65 krajach. Działania koncentrują się na pomocy duńskim firmom w ich internacjonalizacji i przyciągnięciu zagranicznej wiedzy inwestycyjnej i miejsc pracy do kraju w ramach "Invest in Denmark". 

</doc>
<doc id="2288494" url="https://pl.wikipedia.org/wiki?curid=2288494" title="Port lotniczy Nieftiejugansk">
Port lotniczy Nieftiejugansk

Port lotniczy Nieftiejugansk (IATA: NFG, ICAO: USRN) – port lotniczy położony 4 km na północny wschód od Nieftiejugansk, w Chanty-Mansyjskim Okręgu Autonomicznym, w Rosji.

</doc>
<doc id="2288496" url="https://pl.wikipedia.org/wiki?curid=2288496" title="Parafia Narodzenia Najświętszej Maryi Panny w Mikołajewicach">
Parafia Narodzenia Najświętszej Maryi Panny w Mikołajewicach

Parafia Narodzenia Najświętszej Maryi Panny w Mikołajewicach – parafia rzymskokatolicka znajdująca się w archidiecezji łódzkiej w dekanacie konstantynowskim.

</doc>
<doc id="2288497" url="https://pl.wikipedia.org/wiki?curid=2288497" title="Johannes Fiebag">
Johannes Fiebag

Johannes Fiebag (ur. 14 marca 1956 w Northeim, zm. 11 października 1999) – niemiecki pisarz, naukowiec oraz ufolog.
Życie.
Studiował na uniwersytecie w Würzburgu geologię, paleontologię, fizykę oraz astronomię. Jest współodkrywcą krateru Azuara w Hiszpanii. Po ukończeniu studiów pracował jako geolog w zakresie ochrony środowiska. Od 1991 r. był pisarzem i publicystą. Pracował jako redaktor naczelny magazynu "Ancient Skies" (później "Legendary Times"). Pisał także dla gazety "Hobby" oraz dla "PM-Magazin".Wraz z Rainerem Holbe był konsultantem badań dla telewizyjnej serii "Fantastic Phenomena" w telewizji SAT-1 oraz z Erichem von Dänikenem w cyklu "Śladami wszechmocnych", również w SAT-1.
W swojej książce "Znaki na niebie" napisanej wraz ze swoim bratem Peterem Fiebagiem przedstawia m.in. swoje argumenty nawiązujące do objawień maryjnych w Fatimie, które według niego mogły być kontaktem z pozaziemską inteligencją.
Trzy lata przed śmiercią, 7 lutego 1996 roku, w audytorium Maximum Uniwersytetu w Bernie Johannes Fiebag został uhonorowany nagrodą imienia dr. A. Hendriego przyznawaną przez fundację o tej samej nazwie za wybitne osiągnięcia w dziedzinie "obiektywno-krytycznych" badań nad UFO, za prezentowanie licznych hipotez mających na celu wyjaśnienie tego zjawiska, jak również za efektywną działalność publicystyczną. Mieszkał w Bad Neustadt w Dolnej Frankonii wraz ze swoją żoną Gertrude oraz trójką dzieci, Tobiasem, Danielem i Kristiną. Został pochowany 15 października 1999 roku w miejscu dotychczasowego zamieszkania.

</doc>
<doc id="2288501" url="https://pl.wikipedia.org/wiki?curid=2288501" title="Raciborski okręg zamkowy">
Raciborski okręg zamkowy

Raciborski okręg zamkowy – istniejący od końca XIV wieku do 1743 roku urząd administracji średniego szczebla z siedzibą na zamku w Raciborzu. Obszar okręgu był nieco mniejszy od obszaru dawnej kasztelanii raciborskiej i wynosił około 1040 km2, obejmując tereny wokół Raciborza, Rybnika i Żor. Okręg zamkowy podlegał staroście okręgowemu (zamkowemu), który określany był w źródłach jako "capitaneus in Ratibor" (w źródłach łacińskich), "Hauptman zu Ratibor", "Kreishauptman zu Ratibor" (w źródłach niemieckich), "starosta Ratiborsky", "heytman Ratiborsky" i "heytman zamku Ratiborskeho" (w źródłach czeskich).
Okręg został powołany w 1383 roku, lub krótko przed tym rokiem w wyniku reformy przeprowadzonej przez Jana I Przemyślidę. Został zlikwidowany w 1743 roku wraz z zajęciem jego obszaru przez Prusy i utworzeniem powiatu raciborskiego.
Starostowie raciborscy.
Początkowo starostowie powoływani byli przez władców tych ziem, a po 1557 roku kompetencje te przejął sejmik księstwa opolsko-raciborskiego. W 1604 roku urząd starosty przeszedł w ręce panów von Mettich, którzy wykupili okręg zamkowy za 116 000 florenów. W roku 1642 dobra te przeszły w ręce Oppersdorfów za sprawą ich kupna przez Jerzego III von Oppersdorfa za kwotę 130 000 talarów i 36 groszy. W 1712 roku zakupił je baron Karl Heinrich von Sobeck. Przedstawiciele tej rodziny nie sprawowali już jednak urzędu starosty, a funkcję tę przejął hrabia Karl Gabriel Wengerski z Rybnika. Jego następcą, a zarazem ostatnim starostą okręgu zamkowego był jego syn, Franz Karl Wengerski, który pełnił tę funkcję do momentu likwidacji okręgu.
Pierwszym zapisanym w źródłach starostą raciborskiego okręgu był Jan Scheliga z Łan, występujący w dokumencie z 1383 roku. Kolejnymi starostami byli: Ferkecz z Międzyrzecza (1408), Ścibor z Langendorfu (1413–1416), Paweł z Zatora (1416, 1422), Stefan Rasicz (1420), Jakub Ruben z Rakowa (1428, 1437–1440), Tomasz z Merkelsdorfu (1435), Mikołaj Smolecki (1452–1454), Maciej z Raszczyc i Żytnej (1457–1467), Jan Dolański z Jejkowic (1450–1451, 1453, 1455–1456, 1458–1463), Girzyk, czyli Jerzyk z Dzierżysławia (1457), Pasek (1464), Jan z Ssynowicz, czyli z Szonowic (1479), Waniek z Jankowic (1480), Bartosz Zdarse z Chobolic (1480, 1482), Jan Dolański z Jejkowic (1481, 1483), Mikołaj Siemoradzki (1489–1495), Kaspar z Zenbergu (1500–1504), Wojtek Kolenda vel Colenda (1505), Jakub z Żor (1505–1506), Mikołaj Kasza vel Kasse z Jankowic (1510), Zdzisław Holy z Ponięcic (1515), Girzyk Stosz z Twaruszkowa występujący równolegle z Girzykiem, czyli Jerzykiem z Kladrub w dokumencie z 9 kwietnia 1526 roku, Szczęsny, czyli Feliks Moszczowski z Morawczyna (1539), Jan Machowski z Machowa (1547), Jan Czepla vel Czapla z Bełku (1555), Wacław Wraniński z Wronina (1561), Samuel Lasota vel Lessota ze Szczeblowa (1574–1595), Jarosław Lasota (1595–1603), Salomon (Salomo) Löwe (1603–1604), Baltazar von Mettich, Jerzy von Mettich, Jan Krzysztof von Mettich, Wolf Mikołaj von Mettich (1633–1636), Jerzy III von Oppersdorf, Ferdynand von Oppersdorf, Karl Gabriel Wengerski, Franz Karl Wengerski.

</doc>
<doc id="2288504" url="https://pl.wikipedia.org/wiki?curid=2288504" title="Dworek Pod Lipkami w Krakowie">
Dworek Pod Lipkami w Krakowie

Dworek "Pod Lipkami" – zabytkowy budynek znajdujący się w Krakowie, w jego południowej, prawobrzeżnej części Podgórzu, w obecnej Dzielnicy XIII przy ulicy J. Zamoyskiego 18. Zbudowano go w drugiej połowie XVIII wieku. 
Od 1820 r. dworek należał do spolonizowanej rodziny niemieckiej Rehmanów, trudniącej się kominiarstwem, przybyłej z Opawy na Morawach. Jednym z jego właścicieli był Stanisław Rehman, radny miasta Krakowa, mistrz kominiarski, właściciel kawiarń.

</doc>
<doc id="2288506" url="https://pl.wikipedia.org/wiki?curid=2288506" title="Jeff Whitley">
Jeff Whitley

Jeffrey "Jeff" Whitley (ur. 28 stycznia 1979 w Ndoli) – północnoirlandzki piłkarz pochodzenia zambijskiego występujący na pozycji pomocnika. Brat Jima Whitleya, także piłkarza.
Kariera klubowa.
Whitley zawodową karierę rozpoczynał w 1995 roku w angielskim Manchesterze City z Division One. W tych rozgrywkach zadebiutował 7 września 1996 roku w przegranym 1:2 pojedynku z Barnsley. W 1998 roku spadł z zespołem do Division Two. Przez część sezonu 1998/1999 przebywał na wypożyczeniu w Wrexhamie, także grającym w Division Two. Potem wrócił do Manchesteru. W 1999 roku awansował z nim do Division One, a w 2000 do Premier League. W 2001 roku powrócił jednak z zespołem do Division One. W sezonach 2001/2002 oraz 2002/2003 grał na wypożyczeniach w Notts County z Division Two.
W 2003 roku Whitley podpisał kontrakt z Sunderlandem z Division One. Pierwszy ligowy mecz zaliczył 30 września 2003 roku przeciwko Ipswich Town (2:0). W 2004 roku rozpoczął z zespołem starty w nowo powstałej lidze Championship, będącej następcą Division One jako drugiego poziomu rozgrywek. W Sunderlandzie spędził jeszcze rok.
W 2005 roku odszedł do Cardiff City, również występującego w Championship. Zadebiutował tam 6 sierpnia 2005 roku w przegranym 0:1 spotkaniu z Ipswich Town. W sezonie 2006/2007 Whitley przebywał na wypożyczeniach w Stoke City (Championship) oraz we Wrexhamie (League Two). Potem wrócił do Cardiff, gdzie grał jeszcze przez 1,5 roku.
W styczniu 2008 roku Whitley przeszedł do Wrexhamu z League Two. W maju tego samego roku odszedł z klubu. Następnie grał w zespołach Woodley Sports oraz Northwich Victoria, gdzie w 2010 roku zakończył karierę.
Kariera reprezentacyjna.
W reprezentacji Irlandii Północnej Whitley zadebiutował 11 lutego 1997 roku w wygranym 3:0 towarzyskim meczu z Belgią. W latach 1997–2005 w drużynie narodowej rozegrał w sumie 20 spotkań i zdobył 2 bramki. Wcześniej grał też w kadrze Anglii U-17, a także Irlandii Północnej U-19 oraz U-21.

</doc>
<doc id="2288508" url="https://pl.wikipedia.org/wiki?curid=2288508" title="Flaga Dubaju">
Flaga Dubaju

Flaga Dubaju jest prostokątna, o barwie czerwonej z białym pasem o szerokości 1/4 długości flagi w części czołowej. Do 1820 roku emirat używał flagi czerwonej, ale na mocy traktatu zawartego z Wielką Brytanią, emirat musiał dodać do flagi biały pas, aby odróżnić ją od flagi pirackiej.

</doc>
<doc id="2288515" url="https://pl.wikipedia.org/wiki?curid=2288515" title="Watogodzina">
Watogodzina



</doc>
<doc id="2288516" url="https://pl.wikipedia.org/wiki?curid=2288516" title="Flaga Umm al-kajwajn">
Flaga Umm al-kajwajn

Flaga emiratu Umm al-Kajwajn jest prostokątna, czerwona z białym półksiężycem z gwiazdą. W części czołowej (od masztu) biały pionowy pas o szerokości 1/4 długości flagi.
Początkowo flaga emiratu była cała czerwona. W 1820 roku dodano biały pas, a półksiężyc z gwiazdą umieszczono na fladze w 1961 roku.

</doc>
<doc id="2288517" url="https://pl.wikipedia.org/wiki?curid=2288517" title="Gore – Pieśni buntu i niedoli XVI–XX wieku">
Gore – Pieśni buntu i niedoli XVI–XX wieku

Gore – Pieśni buntu i niedoli XVI–XX wieku – album nagrany w ramach projektu muzycznego R.U.T.A., którego pomysłodawcą i animatorem jest Maciej Szajkowski (Kapela ze Wsi Warszawa). W nagraniu udział wzięli zaproszeni przez niego wokaliści: Paweł Gumola (Moskwa), Robert Matera (Dezerter), Hubert Dobaczewski (Lao Che) i Nika (Post Regiment).
Płyta to pionierska fuzja tradycyjnego instrumentarium (fidele płockie, sazy, fidel średniowieczna, tradycyjne polskie bębny, kontrabas) z estetyką hardcore-punku. Zawiera 17 utworów opisujących bunt chłopów przeciwko systemowi feudalnemu – szlachcie, urzędnikom, Kościołowi.
Wydanie albumu poprzedziło ukazanie się promującego ją teledysku do utworu "Z batogami na panów". Płyta obok materiału muzycznego zawiera też ryciny i inne ilustracje, a także opis niegdysiejszego stosunku ludności wiejskiej do „panów i plebanów”.
W 2011 roku album "Gore – Pieśni buntu i niedoli XVI–XX wieku" został laureatem plebiscytu Wirtualne Gęśle na najlepszą polską płytę folkową.
Uczestnicy projektu rozszyfrowują skrót R.U.T.A. jako "Ruch Utopii, Transcendencji, Anarchii" lub "Reakcyjna Unia Terrorystyczno Artystowska".

</doc>
<doc id="2288520" url="https://pl.wikipedia.org/wiki?curid=2288520" title="Flaga Abu Zabi">
Flaga Abu Zabi

Flaga Abu Zabi jest prostokątna, czerwona z białym kantonem w górnym prawym rogu flagi. Kanton zajmuje 1/3 szerokości i 1/3 długości flagi. Początkowo flaga emiratu była cała czerwona. Po traktacie zawartym z Wielką Brytanią w 1820 roku dodano biały pas, zamieniony w 1958 roku na kanton.

</doc>
<doc id="2288522" url="https://pl.wikipedia.org/wiki?curid=2288522" title="Parafia św. Jana Chrzciciela w Krynce">
Parafia św. Jana Chrzciciela w Krynce

Parafia św. Jana Chrzciciela w Krynce – parafia rzymskokatolicka w Krynce.
Parafia erygowana w 1984 roku. Obecny kościół został wybudowany w latach 1981–1983 przez ks. Jana Kurka. Pierwszym proboszczem Parafii był ks. Mirosław Łubik. W 1989 roku zastąpił go ks. Tadeusz Białecki, który zmarł nagle w 2004 roku. Kolejnym proboszczem był ks. Marek Sobieszek, który po walce z nowotworem zmarł w 2005 roku. W latach 2005–2013 proboszczem parafii był ks. Krzysztof Pawelec. Od 2013 roku proboszczem jest ks. Szczepan Pawluczuk.
Terytorium parafii obejmuje Krynkę, Role oraz Wólkę Zagórną.

</doc>
<doc id="2288527" url="https://pl.wikipedia.org/wiki?curid=2288527" title="Mistrzostwa Świata w Hokeju na Lodzie 2011 (I Dywizja)">
Mistrzostwa Świata w Hokeju na Lodzie 2011 (I Dywizja)

Mistrzostwa Świata w Hokeju na Lodzie I dywizji 2011 odbyły się w dwóch państwach: na Węgrzech (Budapeszt) oraz na Ukrainie (Kijów). Zawody rozegrane zostały w dniach 17 – 23 kwietnia. Był to 15. turniej o awans do Elity mistrzostw świata (wcześniej grupy A).
W tej części mistrzostw uczestniczyło 12 drużyn, które podzielone zostały na dwie grupy, w których rozegrano mecze systemem każdy z każdym. Zwycięzcy turniejów awansowali do Elity. Najgorsze spadły do II dywizji.
Hale, w których odbyły się zawody to:
Na tym poziomie rozgrywek, w grupie A miała uczestniczyć reprezentacja Japonii, jednak "Japońska Federacja hokeja na lodzie" wycofała się z mistrzostw w związku z katastrofalnym w skutkach tsunami, mające miejsce po trzęsieniu ziemi.
Grupa A.
Wyniki
Tabela.
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów",     = awans do elity,     = spadek do II dywizji
Grupa B.
Wyniki
Tabela.
Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów,     = awans do elity,     = spadek do II dywizji
Dyrektoriat turnieju wybrał trójkę najlepszych zawodników, po jednej na każdej pozycji:

</doc>
<doc id="2288528" url="https://pl.wikipedia.org/wiki?curid=2288528" title="Wu Gang">
Wu Gang

Wu Gang () – bohater chińskich mitów ludowych.
Zgodnie z treścią podań Wu Gang zajmował się poszukiwaniem sposobu osiągnięcia nieśmiertelności. Swoim aroganckim pragnieniem złamania ustalonego porządku świata rozwścieczył bogów, którzy za karę umieścili go na Księżycu. Tam Wu Gang wykonuje niekończącą się pracę przy ścinaniu drzewa cynamonowego (桂, "guì"). Kiedy tylko odłoży siekierę, drzewo wyrasta na nowo.

</doc>
<doc id="2288529" url="https://pl.wikipedia.org/wiki?curid=2288529" title="Willa Podskale w Krakowie">
Willa Podskale w Krakowie

Willa Podskale zlokalizowana jest w Podgórzu, dzielnicy Krakowa, będącej do 1915 roku odrębnym miastem. Zaprojektowana w stylu architektury secesyjnej przez Antoniego Dostala (autora 55 krakowskich realizacji) i zbudowana w 1909 roku stanowi wyjątkowy przykład zabudowy mieszkalnej przełomu XIX/XX wieku charakterystycznej dla obrzeży Podgórza. 
Willa Podskale, która została wpisana do rejestru zabytków 5 maja 1992 roku pod numerem A-912, usytuowana jest w sąsiedztwie nielicznych już domów pochodzących z tamtego czasu oraz na trasie ważnych zabytków Podgórza.
Wartość zabytkowa i historyczna budynku.
Budynek wzniesiony w obszarze skarpy, na działce narożnikowej ulic Podskale i Zamoyskiego, na planie trapezu, co daje jej unikalną formę, pozwalającą na ekspozycję trzech narożnikowych ścian zewnętrznych. O wartości artystycznej Willi świadczą frontowy półkolisty ryzalit z balkonem ozdobionym secesyjną balustradą, faliste formy ścian szczytowych i ich dekoracje oraz kamienna klatka schodowa z metalową balustradą o pięknych secesyjnych wzorach. Na uwagę zasługuje również drewniana stolarka o zróżnicowanym kształcie, dostosowanym do podkreślenia głównych osi kompozycyjnych elewacji, a szczególnie półokrągła forma okien i drzwi wspomnianego ryzalitu oraz wieloosiowych pozostałych elewacji utrzymanych w charakterze budynku secesyjnego również dzięki odtworzeniu drewnianej stolarki okien polskich, odpowiadającej ich pierwotnej formie. 
Willa Podskale stanowi unikatowy pomnik architektury secesyjnej, jest jedyną w całym Krakowie wolnostojącą kamienicą zaprojektowaną w czystym stylu secesyjnym. Stanowi ważny element tożsamościowy dzielnicy, świadectwo jej historycznej, oryginalnej tkanki miejskiej z okresu samodzielności Wolnego Królewskiego Miasta Podgórze (1784-1915). 

</doc>
<doc id="2288530" url="https://pl.wikipedia.org/wiki?curid=2288530" title="Szpital Świętego Ducha w Warszawie">
Szpital Świętego Ducha w Warszawie



</doc>
<doc id="2288532" url="https://pl.wikipedia.org/wiki?curid=2288532" title="Bogata narzeczona">
Bogata narzeczona

Bogata narzeczona (ros. "Богатая невеста") – radziecka komedia muzyczna z 1938 roku w reżyserii Iwana Pyrjewa.
Opis fabuły.
Pierwszy film z serii komedii kołchozowych Iwana Pyrjewa. W jednym z ukraińskich kołchozów rozkwita uczucie traktorzysty Pawła i kołchoźnicy Marinki. Intrygant Kowynko pracujący w kołchozie jako rachmistrz także zabiega o względy Marinki i stawia kolejne przeszkody przed zakochanymi.

</doc>
<doc id="2288536" url="https://pl.wikipedia.org/wiki?curid=2288536" title="Bahamy na Letnich Igrzyskach Olimpijskich 1984">
Bahamy na Letnich Igrzyskach Olimpijskich 1984

Bahamy na Letnich Igrzyskach Olimpijskich 1984 reprezentowało 22 zawodników, 17 mężczyzn i 5 kobiet.
Skład kadry.
Boks.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Żeglarstwo.
Mężczyźni

</doc>
<doc id="2288537" url="https://pl.wikipedia.org/wiki?curid=2288537" title="Parafia Matki Bożej Nieustającej Pomocy w Szaniawach">
Parafia Matki Bożej Nieustającej Pomocy w Szaniawach

Parafia Matki Boskiej Nieustającej Pomocy w Szaniawach-Matysach – parafia rzymskokatolicka w Szaniawach-Matysach
Parafia erygowana w 1992 roku. Obecny kościół został wybudowany w 1983 roku przez ks. Józefa Huszaluka.
Terytorium parafii obejmuje Szaniawy-Matysy oraz Szaniawy-Poniaty.

</doc>
<doc id="2288538" url="https://pl.wikipedia.org/wiki?curid=2288538" title="Arun Qi">
Arun Qi

Arun Qi ("chorągiew Arun"; chiń. 阿荣旗; pinyin: "Āróng Qí") – chorągiew w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczyła 341 017 mieszkańców.

</doc>
<doc id="2288539" url="https://pl.wikipedia.org/wiki?curid=2288539" title="Xin Barag Zuoqi">
Xin Barag Zuoqi

Xin Barag Zuoqi ("nowa lewa chorągiew Barag"; chiń. 新巴尔虎左旗; pinyin: "Xīn Bā’ěrhǔ Zuǒ Qí") – chorągiew w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczyła 39 877 mieszkańców.

</doc>
<doc id="2288540" url="https://pl.wikipedia.org/wiki?curid=2288540" title="Xin Barag Youqi">
Xin Barag Youqi

Xin Barag Youqi ("nowa prawa chorągiew Barag"; chiń. 新巴尔虎右旗; pinyin: "Xīn Bā’ěrhǔ Yòu Qí") – chorągiew w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczyła 32 660 mieszkańców.

</doc>
<doc id="2288541" url="https://pl.wikipedia.org/wiki?curid=2288541" title="Tadeusz Frymus">
Tadeusz Frymus

Tadeusz Witold Frymus (ur. 21 listopada 1950) – polski lekarz weterynarii, profesor doktor habilitowany nauk weterynaryjnych, specjalista chorób zakaźnych zwierząt, wykładowca Wydziału Medycyny Weterynaryjnej SGGW w Warszawie, w latach 1990–1996 prodziekan do spraw naukowych oraz od 1997 kierownik Katedry Epizootiologii i Kliniki Chorób Zakaźnych na tym wydziale. W 1995 r. utworzył i przez wiele lat był kierownikiem podyplomowych studiów specjalizacyjnych "Choroby psów i kotów" na SGGW. Członek Komitetu Nauk Weterynaryjnych i Biologii Rozrodu Polskiej Akademii Nauk, the European Advisory Board on Cat Diseases, konsultant merytoryczny "Magazynu Weterynaryjnego". W latach 1981–1992 sekretarz administracyjny Zarządu Głównego Polskiego Towarzystwa Nauk Weterynaryjnych, a 1995 – 2001 przewodniczący Sekcji Epizootiologicznej tego towarzystwa.
Życiorys: Studia na Wydziale Weterynaryjnym SGGW-AR ukończył w 1974, po uzyskaniu dyplomu rozpoczął na nim pracę. W 1980 uzyskał stopień doktora nauk weterynaryjnych, w 1989 stopień doktora habilitowanego, a w 1997 r. tytuł profesora nauk weterynaryjnych. Odbył kilka staży naukowych w Niemczech i Włoszech, a w latach 1984–1986 był stypendystą Fundacji im. Aleksandra von Humboldta w Tieraerztliche Hochschule Hannover (RFN). Tematy jego prac naukowo-badawczych oscylują wokół chorób zakaźnych różnych gatunków zwierząt, od lat 1990. głównie psów i kotów, takich jak białaczka kotów, zespół nabytego niedoboru immunologicznego kotów, zakaźne zapalenie otrzewnej kotów, nosówka. Z tego zakresu opublikował ponad 260 artykułów, wiele w czasopismach indeksowanych w Journal Citation Reports. Wypromował 6 doktorantów.
Autor podręczników: "Choroby zakaźne kotów" (1997), "Choroby zakaźne psów" (1999), "Wirusowe, bakteryjne, grzybicze i prionowe choroby kotów" (2005) oraz współautor m.in. "Podstawy epidemiologii weterynaryjnej" (2008) i "Canine Infectious Diseases: Self-Assessment Color Review" (2018).
Nagrody: Ministra Rolnictwa (1977), Ministra Nauki, Szkolnictwa Wyższego i Techniki (1981), Ministra Nauki i Szkolnictwa Wyższego (1987), Ministra Edukacji Narodowej (1990), kilka nagród rektorskich za pracę dydaktyczną, naukową i organizacyjną, odznaczenie „Zasłużony dla Polskiego Towarzystwa Nauk Weterynaryjnych” (1992), Złoty Krzyż Zasługi (1993), Jubileuszowy Medal Pamiątkowy NSZZ „Solidarność” za aktywny udział w przemianach ustrojowych w Polsce i za zasługi dla NSZZ „Solidarność” SGGW (2005).

</doc>
<doc id="2288542" url="https://pl.wikipedia.org/wiki?curid=2288542" title="Chen Barag Qi">
Chen Barag Qi

Chen Barag Qi ("stara chorągiew Barag"; chiń. 陈巴尔虎旗; pinyin: "Chén Bā’ěrhǔ Qí") – chorągiew w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczyła 55 908 mieszkańców.

</doc>
<doc id="2288543" url="https://pl.wikipedia.org/wiki?curid=2288543" title="Marek Oktawiusz (edyl roku 50 p.n.e.)">
Marek Oktawiusz (edyl roku 50 p.n.e.)

Marek Oktawiusz — (zm. prawdopodobnie w roku 46 p.n.e.) był politykiem późnego okresu republiki rzymskiej.
Oktawiusz był prawdopodobnie synem konsula roku 76 p.n.e., Gnejusza Oktawiusza. W latach 53-51 p.n.e. pełnił funkcję legata namiestnika Cylicji, Appiusza Klaudiusza Pulchera a w roku 50 p.n.e. pełnił funkcję edyla kurulnego w Rzymie. Po wybuchu wojny domowej dowodził jednostkami floty po stronie Pompejusza w Adrii, podlegając głównodowodzącemu flotą Pompejusza Markowi Kalpurniuszowi Bibulusowi. Po porażce Pompejusza w bitwie pod Farsalos przez jakiś czas utrzymał się w Dalmacji, gdzie został jednak pokonany przez Publiusza Watyniusza. Następnie ranny zbiegł do północnej Afryki, gdzie stronnicy Pompejusza organizowali opór przeciwko Cezarowi. W latach 47-46 p.n.e. Marek Oktawiusz dowodził częścią floty. Prawdopodobnie zginął w roku 46 p.n.e.

</doc>
<doc id="2288544" url="https://pl.wikipedia.org/wiki?curid=2288544" title="18 Bielski Batalion Desantowo-Szturmowy">
18 Bielski Batalion Desantowo-Szturmowy



</doc>
<doc id="2288546" url="https://pl.wikipedia.org/wiki?curid=2288546" title="Laetitia Meignan">
Laetitia Meignan

Laetitia Meignan (ur. 25 czerwca 1960 w Paryżu) – francuska judoczka.
Na Igrzyskach Olimpijskich w Barcelonie w 1992 zdobyła brązowy medal w wadze półciężkiej (wraz z Holenderką Irene de Kok). Do jej osiągnięć należy również dwa brązowe medale mistrzostw świata (1986, 1991); piąta w 1987 i 1993. Ma w swoim dorobku również siedem medali mistrzostw Europy: trzy złote (1991, 1992, 1993), i cztery brązowe (1986, 1987, 1988, 1990). Sześciokrotnie była mistrzynią Francji (1986, 1988, styczeń 1989, kwiecień 1989, grudzień 1989, 1991). Startowała w Pucharze Świata w latach 1986, 1987, 1991 i 1993.
Osiągała również sukcesy w kategorii open.

</doc>
<doc id="2288547" url="https://pl.wikipedia.org/wiki?curid=2288547" title="Oroqen Zizhiqi">
Oroqen Zizhiqi

Oroqen Zizhiqi ("orocka chorągiew autonomiczna"; chiń. 鄂伦春自治旗; pinyin: "Èlúnchūn Zìzhìqí") – orocka chorągiew autonomiczna w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczyła 316 969 mieszkańców.

</doc>
<doc id="2288548" url="https://pl.wikipedia.org/wiki?curid=2288548" title="Bahamy na Letnich Igrzyskach Olimpijskich 1976">
Bahamy na Letnich Igrzyskach Olimpijskich 1976

Bahamy na Letnich Igrzyskach Olimpijskich 1976 reprezentowało 11 zawodników, 10 mężczyzn i 1 kobietę.
Skład kadry.
Lekkoatletyka.
Mężczyźni
Kobiety
Pływanie.
Mężczyźni
Żeglarstwo.
Mężczyźni

</doc>
<doc id="2288549" url="https://pl.wikipedia.org/wiki?curid=2288549" title="Laëtitia Meignan">
Laëtitia Meignan



</doc>
<doc id="2288550" url="https://pl.wikipedia.org/wiki?curid=2288550" title="Porsche Tennis Grand Prix 2011">
Porsche Tennis Grand Prix 2011

Tenisowy turniej WTA Porsche Tennis Grand Prix 2011 odbył się w dniach 18 - 24 kwietnia 2011 w niemieckim Stuttgarcie, na kortach ziemnych w hali. Pula nagród wyniosła 721 000 dolarów amerykańskich.

</doc>
<doc id="2288551" url="https://pl.wikipedia.org/wiki?curid=2288551" title="Parafia Najświętszego Serca Pana Jezusa w Zarzeczu">
Parafia Najświętszego Serca Pana Jezusa w Zarzeczu

Parafia Najświętszego Serca Pana Jezusa w Zarzeczu Łukowskim – parafia rzymskokatolicka w Zarzeczu Łukowskim
Parafia erygowana w 1921 roku. Obecny kościół został wybudowany w latach 1995–1997 przez ks. Stanisława Goławskiego.
Terytorium parafii obejmuje Zarzecz, Kownatki, Olszewnica, Sokule, Strzyżew, Suchocin oraz Wagram.

</doc>
<doc id="2288552" url="https://pl.wikipedia.org/wiki?curid=2288552" title="Ewenkezu Zizhiqi">
Ewenkezu Zizhiqi

Ewenkezu Zizhiqi ("ewenkijska chorągiew autonomiczna"; chiń. 鄂温克族自治旗; pinyin: "Èwēnkèzú Zìzhìqí") – ewenkijska chorągiew autonomiczna w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczyła 146 066 mieszkańców.

</doc>
<doc id="2288553" url="https://pl.wikipedia.org/wiki?curid=2288553" title="Auriflama">
Auriflama

Auriflama – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Auriflama.

</doc>
<doc id="2288554" url="https://pl.wikipedia.org/wiki?curid=2288554" title="Gloriozyna">
Gloriozyna

Gloriozyna – organiczny związek chemiczny z grupy alkaloidów, pochodna kolchicyny. Otrzymywana jest z gloriozy wspaniałej.
Wykazuje działanie antymitotyczne, zatrzymując podział komórek poprzez przerwanie wrzeciona podziałowego w czasie metafazy.

</doc>
<doc id="2288555" url="https://pl.wikipedia.org/wiki?curid=2288555" title="Morin Dawa Zizhiqi">
Morin Dawa Zizhiqi

Morin Dawa Zizhiqi ("dagurska chorągiew autonomiczna Morin Dawa"; chiń. 莫力达瓦达斡尔族自治旗; pinyin: "Mòlìdáwǎ Dáwò’ěrzú Zìzhìqí") – dagurska chorągiew autonomiczna w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczyła 288 124 mieszkańców.

</doc>
<doc id="2288556" url="https://pl.wikipedia.org/wiki?curid=2288556" title="Roshon Fegan">
Roshon Fegan

Roshon Fegan (ur. 6 października 1991 w Los Angeles) – amerykański aktor, tancerz, piosenkarz, raper i muzyk.
Występował w roli Sandera Loyera z filmu "Camp Rock" oraz Ty Blue z serialu młodzieżowego Disney Channel "Taniec rządzi".
Wczesne życie.
Jego matką jest Filipinka Cion Fegan, a ojcem Afroamerykanin aktor Roy Fegan.
Kariera.
Roshon rozpoczął swoją karierę aktorską w wieku 12 lat niewielką rolą w filmie fabularnym Spider-Man 2. Rozgłos zyskał rolą Sandera Loyera w filmie Camp Rock. W 2010 roku w serialu młodzieżowym Taniec rządzi, zagrał główną rolę starszego brata Rocky (Zendaya Coleman) - Ty'a Blue.
Życie osobiste.
Roshon jest także producentem muzycznym. Ma kanał YouTube, na którym posiada filmy z aktorem Cody Linley. Kanał nazywa się The Ro and Co Show. Jest również perkusistą od wieku dwóch lat. Uczy się również grać na pianinie i na gitarze. Wydał kilka singli na iTunes i kończy swój pierwszy album własnej produkcji pod własną wytwórnią „3inaRo Entertainment”. Nazwa „3inaRo” (wymawiane „fri-in-a-row" oznacza trzy naraz) jest odniesieniem do trzech zawodów aktora; aktorstwo, taniec i muzykę.
Linki zewnętrzne.
 

</doc>
<doc id="2288558" url="https://pl.wikipedia.org/wiki?curid=2288558" title="Floreal">
Floreal

Floreal – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Auriflama.

</doc>
<doc id="2288559" url="https://pl.wikipedia.org/wiki?curid=2288559" title="Gastão Vidigal">
Gastão Vidigal

Gastão Vidigal – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Auriflama.

</doc>
<doc id="2288561" url="https://pl.wikipedia.org/wiki?curid=2288561" title="General Salgado">
General Salgado

General Salgado – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Auriflama.

</doc>
<doc id="2288562" url="https://pl.wikipedia.org/wiki?curid=2288562" title="Zhalantun">
Zhalantun

Zhalantun (chiń. 扎兰屯, pinyin: "Zhālántún") – miasto na prawach powiatu w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczba mieszkańców miasta wynosiła 421 048.

</doc>
<doc id="2288563" url="https://pl.wikipedia.org/wiki?curid=2288563" title="Tereza Hladíková">
Tereza Hladíková

Tereza Hladíková (ur. 14 kwietnia 1988 w Valašské Meziříčí) − czeska tenisistka.
Pierwszy kontakt z zawodowym tenisem miała w wieku czternastu lat, w 2002 roku, w rodzinnym mieście Valašské Meziříčí, gdzie zagrała jeden mecz w kwalifikacjach do niewielkiego turnieju ITF. Rok później na tym samym turnieju, występując z dziką kartą, dotarła do ćwierćfinału gry podwójnej a w następnym roku osiągnęła półfinał gry podwójnej w Starych Splavach. W turnieju głównym singla zagrała po raz pierwszy w 2005 roku, też w Starych Splavach, dochodząc w nim do drugiej rundy.
Przełomowym w karierze okazał się rok 2007. W lutym wygrała kwalifikacje do turnieju w Pradze i fazie głównej dotarła aż do półfinału, w którym pokonana została przez Petrę Kvitovą. W marcu, najpierw wygrała turniej deblowy w Ramat ha-Szaron, w parze z Martiną Ondráčkovą, a potem w Ra’anannie osiągnęła finał singla. Na początku sierpnia, tym razem w parze z Simoną Dobrą, wygrała swój drugi turniej deblowy w Bad Saulgau, a dwa tygodnie później osiągnęła finał gry singlowej w Mariborze, pokonując w poprzednich rundach takie zawodniczki jak Liana Ungur czy Michaela Paštiková. W finale spotkała się z Poloną Hercog, ale z powodu kontuzji musiała poddać mecz w trzecim secie. W sumie w czasie swojej kariery wygrała dwa turnieje singlowe i dziesięć deblowych rangi ITF.
We wrześniu 2007 roku wystąpiła po raz pierwszy w eliminacjach do turnieju WTA w Portorožu, ale przegrała w pierwszej rundzie z Nathalie Viérin. Po raz drugi w rozgrywkach tej rangi stanęła w kwietniu 2008 roku w Pradze, gdzie tym razem wygrała pierwsza rundę kwalifikacji pokonując Alicję Rosolską, ale przegrała drugą z Alicią Molik. Największy sukces w karierze osiągnęła na turnieju w Bad Gastein, w lipcu 2008 roku. Najpierw wygrała kwalifikacje, pokonując takie zawodniczki jak Jewgenija Sawrańska i Anastasija Sevastova, a potem, w turnieju głównym, osiągnęła ćwierćfinał pokonując Nurię Llagostera Vives i Karolinę Šprem. Rok później, ponownie wygrała kwalifikacje na tym samym turnieju, pokonując między innymi Zuzanę Ondráškovą, a w turnieju głównym osiągnęła drugą rundę pokonując w pierwszej Melanie Klaffner.
W 2009 roku zagrała też w kwalifikacjach do trzech turniejów wielkoszlemowych, ale za każdym razem kończyła na pierwszej rundzie tych kwalifikacji.
Najwyższy ranking w karierze, miejsce 186, osiągnęła 4 maja 2009 roku.

</doc>
<doc id="2288564" url="https://pl.wikipedia.org/wiki?curid=2288564" title="Guzolândia">
Guzolândia

Guzolândia – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Auriflama.

</doc>
<doc id="2288565" url="https://pl.wikipedia.org/wiki?curid=2288565" title="Tereza Hladikova">
Tereza Hladikova



</doc>
<doc id="2288566" url="https://pl.wikipedia.org/wiki?curid=2288566" title="Parafia Matki Boskiej Królowej Polski w Dąbiu">
Parafia Matki Boskiej Królowej Polski w Dąbiu

Parafia Matki Bożej Królowej Polski w Dąbiu – parafia rzymskokatolicka w Dąbiu.
Parafia erygowana w 1985 roku. Obecny kościół parafialny wybudowany w latach 1982–1984 przez ks. Ryszarda Kardasa, budowę kościoła zakończył ks. Edward Jarmoch. 
Terytorium parafii obejmuje Dąbie oraz Żdżary.

</doc>
<doc id="2288568" url="https://pl.wikipedia.org/wiki?curid=2288568" title="Magda (São Paulo)">
Magda (São Paulo)

Magda – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Auriflama.

</doc>
<doc id="2288569" url="https://pl.wikipedia.org/wiki?curid=2288569" title="Yakeshi">
Yakeshi

Yakeshi (chiń. 牙克石, pinyin: "Yákèshí") – miasto na prawach powiatu w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczba mieszkańców miasta wynosiła 420 125.

</doc>
<doc id="2288572" url="https://pl.wikipedia.org/wiki?curid=2288572" title="Nova Castilho">
Nova Castilho

Nova Castilho – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Auriflama.

</doc>
<doc id="2288573" url="https://pl.wikipedia.org/wiki?curid=2288573" title="Genhe">
Genhe

Genhe (chiń. 根河, pinyin: "Gēnhé") – miasto na prawach powiatu w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczba mieszkańców miasta wynosiła 175 735.

</doc>
<doc id="2288576" url="https://pl.wikipedia.org/wiki?curid=2288576" title="Shake That">
Shake That

Shake That – piosenka z albumu (kompilacji) z hitami Eminema "" z 2005 roku. Był jednym z trzech nowych utworów znajdujących się na albumie, a także drugim i ostatnim wydanym, po "When I'm Gone."

</doc>
<doc id="2288579" url="https://pl.wikipedia.org/wiki?curid=2288579" title="Bahamy na Letnich Igrzyskach Olimpijskich 1972">
Bahamy na Letnich Igrzyskach Olimpijskich 1972

Bahamy na Letnich Igrzyskach Olimpijskich 1972 reprezentowało 20 zawodników, 19 mężczyzn i 1 kobietę.
Skład kadry.
Boks.
Mężczyźni
Kolarstwo.
Mężczyźni
Lekkoatletyka.
Mężczyźni
Kobiety
Żeglarstwo.
Mężczyźni

</doc>
<doc id="2288581" url="https://pl.wikipedia.org/wiki?curid=2288581" title="Parafia Chrystusa Króla w Jedlance">
Parafia Chrystusa Króla w Jedlance

Parafia Chrystusa Króla w Jedlance – parafia rzymskokatolicka w Jedlance.
Erygowana w 1928 r. Pierwsze zapisy w księdze metrykalnej pochodzą z 1928 r., a w kronice parafialnej – z 1978 r.
Zasięg parafii.
Do parafii Jedlanka należy 3 tys. wiernych z miejscowości: Jedlanka (gm. Stoczek Łukowski), osada Jedlanka (gm. Stanin), Aleksandrówka, Chrusty, Lipniak, Niedźwiadka, Szyszki, Zagoździe i Zastawie.
Kościół.
Kościół pierwotnie był drewniany. Obecny murowany kościół wybudowany został w latach 1976–1978 staraniem ks. Wincentego Jagodzińskiego i reprezentuje styl współczesny.
Przed kościołem – dzwonnica parawanowa z jednym uszkodzonym dzwonem.

</doc>
<doc id="2288583" url="https://pl.wikipedia.org/wiki?curid=2288583" title="Ergun">
Ergun

Ergun (chiń. 额尔古纳, pinyin: "É’ěrgǔnà") – miasto na prawach powiatu w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir. W 1999 roku liczba mieszkańców miasta wynosiła 82 998.

</doc>
<doc id="2288589" url="https://pl.wikipedia.org/wiki?curid=2288589" title="Nova Luzitânia">
Nova Luzitânia

Nova Luzitânia – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Auriflama.

</doc>
<doc id="2288591" url="https://pl.wikipedia.org/wiki?curid=2288591" title="Kolchikozyd">
Kolchikozyd

Kolchikozyd – organiczny związek chemiczny z grupy alkaloidów. Mniej toksyczna pochodna kolchicyny.
Otrzymywany jest z nasion zimowita jesiennego i gloriozy wspaniałej.

</doc>
<doc id="2288593" url="https://pl.wikipedia.org/wiki?curid=2288593" title="Parafia św. Anny w Jeleńcu">
Parafia św. Anny w Jeleńcu

Parafia św. Anny w Jeleńcu – parafia rzymskokatolicka z siedzibą w Jeleńcu, założona w 1919 roku.
Obecny kościół parafialny murowany, wybudowany w latach 1742-1752.
Zasięg parafii.
Do parafii należą wierni z miejscowości: Jeleniec, Borowina, Stara Gąska, Kierzków, Sarnów oraz Szczygły Dolne.

</doc>
<doc id="2288595" url="https://pl.wikipedia.org/wiki?curid=2288595" title="São João de Iracema">
São João de Iracema

São João de Iracema – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Auriflama.

</doc>
<doc id="2288597" url="https://pl.wikipedia.org/wiki?curid=2288597" title="Odory z ferm trzody chlewnej">
Odory z ferm trzody chlewnej

Odory z ferm trzody chlewnej – pojęcie stosowane w odniesieniu do zapachowo uciążliwych zanieczyszczeń powietrza, emitowanych z obiektów, należących do ferm trzody chlewnej, traktowanych jako „instalacje”, dla których są opracowywane raporty o oddziaływaniu na środowisko. Dotyczy poszczególnych związków chemicznych, albo mieszanin wszystkich odorantów, których ilość jest określana łącznie, metodami olfaktometrycznymi. Emisję zapachową (ilość emitowanych odorów) wyraża się w jednostkach zapachowych ("odour unit", ou), emitowanych w jednostce czasu. Jest ona równa w przybliżeniu iloczynowi liczby świń na fermie przez wskaźnik emisji zapachowej. Oszacowana dla konwencjonalnej fermy średnia wartość wskaźnika wynosi ok. 22 ou/s·sztuka.
Znana wartość wskaźnika emisji zapachowej umożliwia określanie zasięgu ponadnormatywnej uciążliwości zapachowej w otoczeniu ferm o różnej wielkości. Obliczenia są wykonywane metodami matematycznego modelowania procesu rozprzestrzeniania się odorantów.
Ogólna charakterystyka fermy jako źródła emisji.
Wytyczne dotyczące technologii i instalacji stosowanych w hodowli inwentarza w krajach Unii Europejskiej zawiera dokument BAT: "Reference Document on Best Available Techniques for Intensive Rearing of Poultry and Pigs", opracowany przez Techniczną Grupę Roboczą przy Europejskim biurze IPPC w Sewilli. Według Dyrektywy IPPC 96/91/EC o „instalacji do intensywnego chowu świń” mówi się wtedy, gdy ferma posiada powyżej 2000 stanowisk dla chowu świń o wadze powyżej 30 kg lub 750 stanowisk dla loch. Dyrektywa dotyczy działalności zasadniczej oraz niektórych działań, które są bezpośrednio z nią związane, a wywierają duży wpływ na środowisko (np. rozprowadzanie odchodów zwierzęcych na grunty rolne).
Chów przemysłowy jest prowadzony w cyklach zamkniętych, w dobrze wentylowanych budynkach z centralnym ogrzewaniem. Prosięta są odsadzane od macior wcześniej niż w chowie tradycyjnym, po czym przenosi się je do warchlakarni. Odchowane warchlaki (30–40 kg) są przenoszone do budynków tuczu (w obrębie tej samej fermy lub specjalistycznej tuczarni).
W warchlakarniach i tuczarniach podłoga jest zwykle częściowo lub całkowicie rusztowa. Nie używa się słomy lub używa się jej mało. Boksy są rozmieszczone w jednym lub dwóch rzędach (z jednej lub z obu stron przejścia).
Odchody ciekłe mogą być gromadzone pod rusztowaniem podłogi chlewni. Okres przechowywania może wynosić od jednego do kilku tygodni. Następnie są one grawitacyjnie lub pompą przetłaczane do zbiorczego dołu lub wprost do magazynu. Stosuje się zbiorniki ziemne lub stawy o zróżnicowanej konstrukcji (otwarte lub przykryte). Na niektórych fermach płynne odchody są mieszane z zużytą ściółką i kompostowane (tlenowa biodegradacja). Procesy fermentacji beztlenowej są przeprowadzane w biogazowniach. Uzyskuje się metan i ustabilizowany osad, stosowany jako nawóz.
Emitowane zanieczyszczenia powietrza.
Z ferm świń, podobnie jak np. ze składowisk odpadów komunalnych, kompostowni, oczyszczalni ścieków lub wytwórni mączki rybnej i mięsno−kostnej), emitowane są gazowe produkty naturalnych procesów biodegradacji biomasy (roślinnej i zwierzęcej), np. rozkładu białek. Są to wieloskładnikowe mieszaniny zanieczyszczeń powietrza (odorantów i związków bezwonnych), zawierające liczne nieprzyjemnie pachnące zanieczyszczenia o niskich progach węchowej wyczuwalności, np. amoniak, siarkowodór, związki siarkoorganiczne, aminy, kwasy tłuszczowe. Zapach mieszanin jest nieprzewidywalny – badania zmierzające do opracowania modeli interakcji węchowych są mało zaawansowane.
W czasie ocen oddziaływania ferm na środowisko są brane pod uwagę emisje określonych związków chemicznych – zanieczyszczeń gleby, wody i powietrza – oraz emisja pyłów i hałasu. Analizowany jest również stopień zapachowej uciążliwości. W zakresie ochrony powietrza atmosferycznego największą wagę przywiązuje się do problemów związanych z emisją amoniaku, który przyczynia się do zakwaszenia środowiska w wyniku nitryfikacji i niekorzystnie działa na organizm człowieka.
W Północnej Karolinie określono wartość wskaźnika emisji, równą ok. 7 kg NH3/sztuka·rok. Wielkości wskaźników zależą od sposobu chowu. Zakres zmienności ilustrują dane zestawione w tabeli.
Wartości wskaźników emisji amoniaku są wykorzystywane w czasie opracowywania raportów o oddziaływaniu na środowisko, w których wykazuje się, na jakim obszarze otoczenia nowej fermy mogą być przekraczane wartości stężenia, wskazane przez odpowiednie urzędy. W Polsce ustalono, że poziom 400 µg/m3 nie powinien być przekraczany częściej niż przez 0,2% czasu roku. Mimo że ten standard jest zwykle dotrzymywany, skargi na zapachową uciążliwość hodowli często dominują wśród łącznej liczby skarg na jakość powietrza.
Pomiar wskaźnika emisji zapachowej.
Podstawowymi instrumentami ochrony zapachowej jakości powietrza są:
Wartości przewidywanej emisji zapachowej z nowych ferm są obliczane z użyciem wskaźników emisji zapachowej. Wskaźniki wyznacza się w analogicznych obiektach istniejących, jako ilorazy emisji zapachowej z fermy określonego rodzaju (np. tuczarnia, odkryte zbiorniki gnojowicy) przez liczbę zwierząt na tej fermie.
Organizacja pomiarów.
Liczbowe wartości wskaźników emisji odorantów z ferm trzody chlewnej wyznacza się doświadczalnie, analogicznie jak wskaźniki emisji innych zanieczyszczeń powietrza (np. amoniaku). Pomiary emisji polegają na równoczesnym określaniu wielkości strumienia (strumień objętości) emitowanych gazów i zapachowego stężenia zanieczyszczeń tych gazów. Poszukiwane są wartości średnie oraz maksymalne odniesione do skali roku, co wymaga wykonywania pomiarów wielokrotnie, w różnych sytuacjach technologicznych i meteorologicznych. Po wykonaniu badań określa się statystyczny rozkład zgromadzonych danych (w tym np. wartość średnią, maksymalną, percentyl 75% i inne).
Poniżej przedstawiono przykład oznaczeń wskaźnika emisji, wykonanych z udziałem grupy studentów ZUT w Szczecinie w jednej z dużych ferm tuczu (okres badań: wrzesień 2008).
Pobieranie próbek.
Próbki do pomiarów olfaktometrycznych pobierano w jednej z kilkunastu standardowych chlewni oraz z fragmentu powierzchni zbiornika gnojowicy. Próbki były pobierane do worków z folii Nalophan (PET), zgodnie z PN–EN 13725. Próbki powietrza wentylacyjnego z chlewni pobierano metodą płuca, mierząc równocześnie wielkość strumienia gazów. Do pobierania próbek znad powierzchni gnojowicy stosowano pływający kołpak, pod który wprowadzano znany strumień czystego powietrza. Po wielokrotnej wymianie powietrza pod kołpakiem ustala się stan dynamicznej równowagi (stałe stężenie odorantów, zależne od szybkości przepływu powietrza i szybkości uwalniania odorantów z powierzchni pod kołpakiem). Po ustaleniu się tego stanu ilość odorantów w próbce strumienia wylotowego, pobranej do worka, jest równa ilości uwolnionej w czasie pobierania próbki z osłoniętej kołpakiem powierzchni gnojowicy.
Pomiar stężenia zapachowego.
Stężenie zapachowe w pobranych próbkach oznaczano zespołowo z użyciem dynamicznego olfaktometru TO7. Jedna wartość stężenia cod [ouE/m3] (wynik pomiaru) była obliczana na podstawie ocen zapachu co najmniej trzech serii rozcieńczeń badanej próbki czystym powietrzem przez co najmniej cztery osoby. Część wyników, zgromadzonych w czasie dwóch tygodni badań, zestawiono w tabeli. Ilustrują dużą zmienność stężenia zapachowego w powietrzu wentylacyjnym z chlewni i w powietrzu przepuszczanym nad powierzchnią gnojowicy (stężenia od ok. 2200 ouE/m3 do ok. 9600 ouE/m3).
Obliczanie wskaźnika emisji.
Na podstawie zbioru wyników pomiarów stężenia zapachowego w strumieniu powietrza wentylacyjnego z chlewni (525 tuczników, III faza tuczu) oraz pomiarów wielkości tego strumienia określono średnią wartość emisji zapachowej z chlewni (13304 ouE/s) i wartość maksymalną (40770 ouE/s) oraz odpowiednie wartości wskaźnika emisji zapachowej:
Mniejsze wartości wskaźników uzyskano w odniesieniu do całej fermy, na której znajdują się pawilony z tucznikami w I, II i III fazie tuczu. Zakładając, że proporcja wskaźników emisji w trzech kolejnych fazach tuczu wynosi 1 : 2 : 4 stwierdzono, że przeciętny wskaźnik emisji, odniesiony do jednego tucznika na fermie, wynosi:
Zestawienie wskaźników emisji z różnych ferm trzody chlewnej.
W krajach Europy Zachodniej i Ameryki oznaczania wskaźników emisji odorantów z ferm trzody chlewnej są wykonywane od wielu lat. W tabelach zawarto przykłady wskaźników emisji wyznaczonych w Stanach Zjednoczonych w latach 1990. oraz w Wielkiej Brytanii, Holandii i Belgii w latach 1995–2000.
Prognozowanie zasięgu uciążliwości nowych ferm.
Wartości wskaźników emisji odorantów są wykorzystywane w czasie rozpatrywania wniosków o uruchomienie nowych działalności – potencjalnie uciążliwych. Przewidywaną emisję zapachową oblicza się mnożąc odpowiedni wskaźnik emisji przez natężenie planowanej działalności (np. liczba stanowisk dla tuczników na fermie). Modelowanie dyspersji odorantów umożliwia obliczenie, czy po uruchomieniu takiej działalności będą dotrzymane standardy zapachowej jakości powietrza, najczęściej wyrażane jako najwyższa akceptowalna częstość przekraczania progu rozpoznawalności zapachu w skali roku (podstawą są odpowiednie róże wiatrów).
Wynikiem modelowania rozprzestrzeniania się odorantów w warunkach meteorologicznych, które charakteryzują krótszy okres (np. dobę), są np. średnie i maksymalne wartości stężenia zapachowego w tych warunkach w różnych punktach otoczenia instalacji. Wyniki terenowych pomiarów stężenia zapachowego w tzw. smudze zanieczyszczeń (w punktach leżących po zawietrznej stronie instalacji) są podstawą ocen poprawności założeń dotyczących emisji zapachowej.
Weryfikacja wyników modelowania dyspersji.
Weryfikacja może polegać na wykonywaniu pomiarów:
Stężenie zapachowe w smudze zanieczyszczeń oznacza się metodą zespołowego skalowania intensywności zapachu lub z użyciem olfaktometrów terenowych Nasal Ranger. Obie techniki terenowych pomiarów olfaktometrycznych w smudze zastosowano w czasie badań wykonanych w otoczeniu jednej z ferm tuczu w roku 2008. Potwierdzono poprawność prognozy opracowanej metodą modelowania dyspersji przy założeniu, że wskaźnik emisji mieści się w zakresie 20–30 ouE/s/tucznik.

</doc>
<doc id="2288601" url="https://pl.wikipedia.org/wiki?curid=2288601" title="Matt Bennett">
Matt Bennett

Matthew „Matt” Bennett (ur. 13 listopada 1991 w Massapequa) – amerykański aktor, scenarzysta i piosenkarz.
Znany głównie z roli Roberta „Robbie” Shapiro z serialu młodzieżowego Nickelodeon "Victoria znaczy zwycięstwo". Wystąpił także w innych serialach i filmach jak: "Totally for Teens" czy "Skok na cnotę".

</doc>
<doc id="2288602" url="https://pl.wikipedia.org/wiki?curid=2288602" title="Getulina">
Getulina

Getulina – miasto i gmina w Brazylii, w stanie São Paulo. Znajduje się w mezoregionie Bauru i mikroregionie Lins.

</doc>
<doc id="2288603" url="https://pl.wikipedia.org/wiki?curid=2288603" title="Robert Page">
Robert Page

Robert John Page (ur. 3 września 1974 w Llwynypii) – walijski piłkarz występujący na pozycji obrońcy.
Kariera klubowa.
Page zawodową karierę rozpoczynał w 1993 roku w angielskim Watfordzie z Division One. W tych rozgrywkach zadebiutował 16 października 1993 roku w przegranym 0:1 pojedynku z Birmingham City. W 1996 roku spadł z zespołem do Division Two, ale w 1998 wrócił z nim do Division One. W 1999 roku awansował natomiast do Premier League. W tej lidze pierwszy mecz zaliczył 7 sierpnia 1999 roku przeciwko Wimbledonowi (2:3). W 2000 roku wrócił z klubem do Division One.
W sierpniu 2001 roku Page został wypożyczony do Sheffield United, także grającego w Division One. Zadebiutował tam 11 sierpnia 2001 roku w zremisowanym 1:1 spotkaniu z Nottingham Forest. We wrześniu tego samego roku za 350 tysięcy funtów został wykupiony przez Sheffield z Watfordu.
W 2004 roku Page przeszedł do Cardiff City z nowo powstałej ligi Championship, będącej następcą Division One jako drugiego poziomu rozgrywek. Debiut zanotował tam 7 sierpnia 2004 roku w zremisowanym 2:2 meczu z Crewe Alexandra (2:2). W Cardiff spędził 1,5 roku.
Na początku 2005 roku odszedł do Coventry City, także grającego w Championship. W jego barwach zadebiutował 15 marca 2005 roku w zremisowanym 1:1 z Millwall. W Coventry grał przez 3 lata.
Na początku 2008 roku został graczem zespołu Huddersfield Town z League One. W połowie tego samego roku odszedł do Chesterfield z League Two. W marcu 2011 roku zakończył tam karierę.
Kariera reprezentacyjna.
W reprezentacji Walii Page zadebiutował 14 grudnia 1996 roku w zremisowanym 0:0 meczu eliminacji Mistrzostw Świata 1998 z Turcją. W latach 1996–2005 w drużynie narodowej rozegrał w sumie 41 spotkań.

</doc>
<doc id="2288612" url="https://pl.wikipedia.org/wiki?curid=2288612" title="Flaga Adżmanu">
Flaga Adżmanu

Flaga Adżmanu jest prostokątna, o barwie czerwonej z białym pasem o szerokości 1/4 długości flagi w części czołowej. Do 1820 roku emirat używał flagi czerwonej, ale na mocy traktatu zawartego z Wielką Brytanią, emirat musiał dodać do flagi biały pas, aby odróżnić ją od flagi pirackiej. Obecny kształt flagi obowiązuje od 1936 roku.

</doc>
<doc id="2288613" url="https://pl.wikipedia.org/wiki?curid=2288613" title="Bahamy na Letnich Igrzyskach Olimpijskich 1968">
Bahamy na Letnich Igrzyskach Olimpijskich 1968

Bahamy na Letnich Igrzyskach Olimpijskich 1968 reprezentowało 16 zawodników, byli to sami mężczyźni.
Skład kadry.
Lekkoatletyka.
Mężczyźni
Żeglarstwo.
Mężczyźni
Zapasy.
Mężczyźni
Mężczyźni

</doc>
<doc id="2288615" url="https://pl.wikipedia.org/wiki?curid=2288615" title="Welcome 2 Detroit (singel)">
Welcome 2 Detroit (singel)

Welcome 2 Detroit – pierwszy singiel z albumu Trick-Tricka "The People vs." W piosence występują gościnnie Eminem i hip-hopowa grupa Trick-Tricka, Goon Sqwad. Singiel zadebiutował na 100. miejscu listy Billboard Hot 100.
Teledysk.
Akcja teledysku rozgrywa się w nocnym klubie, w Detroit. Występują tam również raperzy Fat Joe, Eminem i pod koniec Proof z grupy Eminema, D12.

</doc>
<doc id="2288625" url="https://pl.wikipedia.org/wiki?curid=2288625" title="Bogdan Celiński">
Bogdan Celiński

Bogdan Celiński ps. "Wiktor" (ur. 2 września 1921 w Warszawie, zm. 31 stycznia 2016) – polski podporucznik, żołnierz Szarych Szeregów i 3. drużyny II plutonu „Alek” 2. kompanii „Rudy” batalionu Zośka, powstaniec warszawski, inżynier mechanik.
Życiorys.
Syn Władysława i Władysławy z Pokorskich. Uczeń Prywatnego Męskiego Gimnazjum i Liceum Zrzeszenia Nauczycieli „Oświata” oraz Szkoły Wawelberga i Rotwanda.
Działalność konspiracyjna w czasie II wojny światowej.
Od 1941 do 1942 roku członek tajnej organizacji wojskowej, w ramach której ukończył szkolenie wojskowe. Podczas okupacji niemieckiej pracował w zakładach Bruhn-Werke. W 1942 r. włączył się do konspiracji i wraz z grupą kolegów z pracy wstąpił do Szarych Szeregów. Znalazł się w Hufcu Południe (Sad 300). Uczestniczył w kursie Wielkiej Dywersji. 20 sierpnia 1943 r. wziął udział w akcji Taśma pod Sieczychami, był w grupie "atak II", atakującej strażnicę. Uczestniczył też w obu bazach leśnych - "Par. I" i "Par. II". Ukończył II turnus Szkoły Podchorążych Rezerwy Piechoty "Agricola".
Udział w powstaniu warszawskim.
W powstaniu warszawskim walczył na Woli i Czerniakowie. Podczas walk na Woli brał m.in. udział w wyzwalaniu Gęsiówki. Dwukrotnie ranny na Woli (w rękę i brak) trafił do szpitala Jana Bożego na Starym Mieście. Pod koniec sierpnia kanałami przedostał się na Śródmieście. Włączył się do walki na Czerniakowie, gdzie został ponownie ranny, tym razem w nogę. Wraz ze Stanisławem Lechmirowiczem – Czartem znalazł się na statku "Bajka". Razem z Czartem przedostał się na Pragę po przęsłach mostu Poniatowskiego. Stamtąd trafił do szpitala w Michalinie. Następnie przebywał w szpitalu w Otwocku.
Do Warszawy powrócił na początku 1945 r. i włączył się w akcję ekshumacyjną poległych "Zośkowców".
Losy powojenne.
Po zakończeniu wojny powrócił na studia w szkole Wawelberga, które ukończył z tytułem inżyniera mechanika.
W styczniu 1949 roku został aresztowany przez UB i osadzony w wewnętrznym areszcie Ministerstwa. Następnie przeniesiony do aresztu na Mokotowskiej, gdzie w jednej celi przebywał z Adamem Doboszyńskim i Zygmuntem Szendzielarzem-Łupaszką. W październiku 1949 r. skazany na 15 lat kary pozbawienia wolności. Karę odbywał w zakładach karnych we Wronkach i Sztumie. Przebywał również w Obozie Pracy nr 3. Na wolność wyszedł 5 maja 1956 r. W tym samym roku podjął pracę w "Biurze Konstrukcyjnym Przemysłu Motoryzacyjnego", a także ożenił się z córką pułkownika Adama Borkiewicza, koleżanką z batalionu „Zośka”, Anną. W latach 1957–1978 pracownik Biura Projektów "Miastoprojekt", od 1978 do przejścia na emeryturę w 1982 r., pracował w "Centralnym Ośrodku Badawczo-Rozwojowym".
Był autorem "Słownika biograficznego żołnierzy batalionu „Zośka”" do książki Anny Borkiewicz-Celińskiej "Batalion Zośka". Pełnił funkcję przewodniczącego "Komisji Historycznej Środowiska byłych Żołnierzy Batalionu „Zośka”". Członek "Społecznego Komitetu Opieki nad Grobami Poległych Żołnierzy Batalionu „Zośka”" oraz "Komisji Historycznej Światowego Związku Żołnierzy Armii Krajowej".
W 1990 awansowany na podporucznika. Pochowany na Cmentarzu Wojskowym na Powązkach w Warszawie (kwatera 5A-7-28).

</doc>
<doc id="2288646" url="https://pl.wikipedia.org/wiki?curid=2288646" title="Nathan Blake">
Nathan Blake

Nathan Alexander Blake (ur. 27 stycznia 1972 w Cardiff) – walijski piłkarz występujący na pozycji napastnika.
Kariera klubowa.
Blake zawodową karierę rozpoczynał w 1989 roku w zespole Cardiff City z Division Three. W 1990 roku spadł z zespołem do Division Four. W 1992 roku rozpoczął z zespołem starty w lidze Division Three, będącej następcą Division Four jako czwartego poziomu rozgrywek. W 1993 roku awansował z klubem do Division Two.
Na początku 1994 roku Blake trafił do Sheffield United z Premier League. W tym samym roku spadł z nim do Division One. W Sheffield spędził blisko 2 lata.
Pod koniec 1995 roku przeszedł do Boltonu Wanderers z Premier League. Zadebiutował tam 23 grudnia 1995 roku w zremisowanym 2:2 pojedynku z Tottenhamem Hotspur. W 1996 roku spadł z zespołem do Division One, ale w 1997 wrócił z nim do Premier League. W 1998 roku ponownie spadł z Boltonem do Division One.
W październiku tego samego roku Blake przeszedł do Blackburn Rovers z Premier League. Pierwszy ligowy mecz zaliczył tam 31 października 1998 roku przeciwko Wimbledonowi (1:1). W 1999 roku spadł z klubem do Division One, ale w 2001 roku powrócił z nim do Premier League.
We wrześniu 2001 roku za 1,5 miliona funtów został sprzedany do Wolverhamptonu z Division One. Ligowy debiut w jego barwach zanotował 15 września 2001 roku w zremisowanym 2:2 meczu ze Stockport County. W 2003 roku Blake awansował z zespołem do Premier League.
W połowie 2004 roku został graczem klubu Leicester City z Championship. W 2005 roku, od stycznia do lutego przebywał na wypożyczeniu w Leeds United, także grającym w Championship. Potem wrócił do Leicester, z którego odszedł w maju 2005 roku. W 2006 roku podpisał kontrakt z Newport County występującym w Conference. W tym samym roku zakończył karierę.
Kariera reprezentacyjna.
W reprezentacji Walii Blake zadebiutował 9 marca 1994 roku w przegranym 1:3 towarzyskim z Norwegią. W latach 1994–2003 w drużynie narodowej rozegrał w sumie 29 spotkań i zdobył 4 bramki.

</doc>
<doc id="2288651" url="https://pl.wikipedia.org/wiki?curid=2288651" title="Flaga Szardży">
Flaga Szardży

Flaga Szardży jest prostokątna, o barwie czerwonej z białym obramowaniem o szerokości 1/4 wysokości flagi. Flagę przyjęto w 1820 roku, po podpisaniu traktatu z Wielką Brytanią.
Identyczną flagę posiada emirat Ras al-Chajma.

</doc>
<doc id="2288654" url="https://pl.wikipedia.org/wiki?curid=2288654" title="Awner W. Less">
Awner W. Less

Awner Werner Less (ur. 18 grudnia 1916 w Berlinie, zm. 7 stycznia 1987) – izraelski policjant przesłuchujący nazistowskiego zbrodniarza Adolfa Eichmanna.
Informacje z przeprowadzonych przez niego przesłuchań zostały opublikowane w książce "Eichmann Interrogated".
W filmie "Eichmann" z 2007, w postać Lessa wcielił się Troy Garity.

</doc>
<doc id="2288656" url="https://pl.wikipedia.org/wiki?curid=2288656" title="Avner Less">
Avner Less



</doc>
<doc id="2288658" url="https://pl.wikipedia.org/wiki?curid=2288658" title="There’s a Poison Goin’ On">
There’s a Poison Goin’ On

There’s a Poison Goin' on – siódmy studyjny album amerykańskiego zespołu hip-hopowego Public Enemy. Został wydany 20 lipca, 1999 roku nakładem wytwórni Atomic Pop Records. Tytuł albumu nawiązuje do kompozycji z 1971 r. - "There’s a Riot Goin' On", zespołu muzycznego Sly and the Family Stone.
Lista utworów.
Reedycja albumu z dodatkowymi utworami ukazała się w 2004 roku nakładem wytwórni Koch.

</doc>
<doc id="2288671" url="https://pl.wikipedia.org/wiki?curid=2288671" title="Osiedle Widok">
Osiedle Widok



</doc>
<doc id="2288674" url="https://pl.wikipedia.org/wiki?curid=2288674" title="Dordoj-Dinamo Naryn">
Dordoj-Dinamo Naryn



</doc>
<doc id="2288678" url="https://pl.wikipedia.org/wiki?curid=2288678" title="28 Warszawski Dywizjon Artylerii Ciężkiej">
28 Warszawski Dywizjon Artylerii Ciężkiej

28 Warszawski Dywizjon Artylerii Ciężkiej (28 dac) – pododdział artylerii ciężkiej Wojska Polskiego.
Dywizjon został sformowany w lutym 1946 roku, w garnizonie Bielsko, na bazie 85 Pułku Artylerii Ciężkiej. Jednostka została zorganizowana według etatu Nr 4/15 "samodzielnego dywizjonu artylerii ciężkiej czasu "P"". Stan etatowy dywizjonu liczył 6 pracowników kontraktowych i 358 wojskowych, w tym 41 oficerów i 100 podoficerów oraz 217 szeregowców. Podstawowym uzbrojeniem dywizjonu było dwanaście 152 mm haubicoarmat wz. 1937 (MŁ-20). Wiosną 1946 roku dyon został dyslokowany do garnizonu Jelenia Góra. Latem 1948 roku jednostka została przeformowana na etat Nr 4/39 o stanie 173 żołnierzy, włączona w skład 14 Brygady Artylerii Ciężkiej z zachowaniem dotychczasowej nazwy i numeru oraz dyslokowana do Strachowa. Jesienią 1951 roku dyon wraz z całą brygadą został przeniesiony do garnizonu Bolesławiec, gdzie zajął koszary opuszczone przez 92 Pułk Artylerii Przeciwpancernej. W terminie do 1 grudnia 1951 roku 14 BAC została przeformowana na etat Nr 4/63. W wyniku tej reorganizacji dyon utracił swoją nazwę i numer.

</doc>
<doc id="2288681" url="https://pl.wikipedia.org/wiki?curid=2288681" title="Reaktor Anna">
Reaktor Anna

Reaktor „Anna” – polski reaktor jądrowy o konstrukcji grafitowo-wodnej. Budowę rozpoczęto w 1961 roku w przeznaczonym na ten cel budynku inżynierii reaktorowej na terenie ówczesnego Instytutu Badań Jądrowych w Świerku. Reaktor Anna został uruchomiony 12 czerwca 1963 r. i tym samym został drugim polskim reaktorem jądrowym, zaś ostatecznie trzecim pod względem mocy (po Marii i Ewie).
Reaktor Anna, zwany także zestawem krytycznym lub reaktorem mocy zerowej, zbudowany był z bloków grafitowych o wymiarach 14 x 14 cm i długości 245 cm, które ułożone były w ośmiobok o średnicy 2,7 metra. Paliwem były koncentryczne rury (trzy na jeden element) zawierające uran wzbogacony do 20% i układ do napełniania wodą. Według założeń projektowych elementów paliwowych mogło być maksymalnie 25, jednakże najczęściej pracowano na 16. Rdzeń był dodatkowo otoczony reflektorem grafitowym i miał zewnętrzne źródło neutronów używane w celu rozruchu. Przeznaczeniem reaktora Anna były prace naukowo-badawcze, a przez pewien okres – także niewielka produkcja radioizotopów.
Reaktor Anna został w latach 1964-1971 włączony do międzynarodowego programu badawczego współfinansowanego przez Międzynarodową Agencję Energii Atomowej w Wiedniu. Celem programu były badania w dziedzinie fizyki reaktorowej, w tym przede wszystkim badania zmian strumienia neutronów w czasie, szkolenia operatorów oraz szeroka wymiana doświadczeń eksploatacyjnych.
W marcu 1972 roku dokonano gruntownej modyfikacji reaktora Anna. W szczególności wymieniono centralną część rdzenia, która odtąd wypełniona była uranem naturalnym bez moderatora (a więc wykorzystywała neutrony prędkie). Część zewnętrzna stanowiła pierścień o układzie z poprzedniej wersji. Tak zmodyfikowany reaktor nazwano P-ANNA, czyli Prędka Anna, która służyła do badań na neutronach prędkich. Na P-Annie testowano również nowo powstałe polskie reaktorowe kody obliczeniowe.
Reaktor Anna miał moc cieplną 10 kW, własną sterownię oraz osobny budynek reaktora, współdzielony z reaktorem Agata oraz zestawem podkrytycznym Helena. Reaktor Anna był urządzeniem całkowicie zaprojektowanym i wybudowanym w Polsce przez polskich inżynierów i fizyków jądrowych. Pracował na paliwie reaktora EWA (typu EK-10) produkcji ZSRR. Reaktor został wyłączony z eksploatacji w latach 80. XX w. Przeszklona hala reaktora, wraz z wieloma elementami wyposażenia, znajduje się na terenie ośrodka jądrowego w Świerku koło Warszawy do dzisiaj.
Cały korpus reaktora nadal istnieje, wraz z pomieszczeniem sterowni i w większości zdemontowanymi układami pomocniczymi. Po usunięciu paliwa i przeprowadzeniu dekontaminacji zaprzestano dalszych prac z reaktorem Anna.

</doc>
<doc id="2288682" url="https://pl.wikipedia.org/wiki?curid=2288682" title="Łowcy nazistów">
Łowcy nazistów

Łowcy nazistów - określenie ludzi, którzy szukają i gromadzą informacje na temat byłych nazistów i członków SS, którzy brali udział w Holokauście, w celu doprowadzenia do ich ukarania za zbrodnie wojenne i zbrodnie przeciwko ludzkości.
Często podejmują oni współpracę z rządami państw zachodnich oraz Izraela, tak jak w przypadku zidentyfikowania i zlokalizowania miejsca zamieszkania niemieckiego zbrodniarza Adolfa Eichmanna przez Mosad.
Najbardziej znanymi łowcami nazistów są Szymon Wiesenthal, Tuwja Friedman, Yaron Svoray, Serge i Beate Klarsfeldowie, Elliot Welles, Michel Thomas czy Efraim Zuroff, zwany "Ostatnim Łowcą Nazistów".

</doc>
<doc id="2288683" url="https://pl.wikipedia.org/wiki?curid=2288683" title="Mistrzostwa Świata w Lekkoatletyce 2011 – minima kwalifikacyjne">
Mistrzostwa Świata w Lekkoatletyce 2011 – minima kwalifikacyjne

Mistrzostwa Świata w Lekkoatletyce 2011 - minima kwalifikacyjne – ustalone przez IAAF rezultaty, które należało osiągnąć aby wystąpić na światowym czempionacie w Taegu w Korei Południowej między 27 sierpnia i 4 września.
Rada IAAF zatwierdziła minima na posiedzeniu w Monako jesienią 2010. Zawodnicy mieli czas na osiągnięcie wymaganych minimów od 1 października 2010 do 15 sierpnia 2011. Wyjątkiem są biegi na 10 000 metrów, wieloboje, chód i sztafety – w tych konkurencjach wymagane minimum można było zdobywać od 1 stycznia 2010. Każdy kraj mógł zgłosić maksymalnie czterech zawodników, którzy osiągną minimum A w danej konkurencji. Jeśli trzech sportowców z danego kraju osiągnie minimum A narodowa federacja może zgłosić do startu w zawodach jednego lekkoatletę z minimum B. Korea Południowa jako gospodarz zawodów mogła wystawić w każdej z konkurencji jednego zawodnika bez względu na posiadanie przez niego wymaganego minimum kwalifikacyjnego. W składach zgłoszonych do biegów sztafetowych mogło znaleźć się aż sześciu biegaczy z danego kraju. W biegu maratońskim i chodzie na 50 kilometrów nie mogli wystartować juniorzy (w wieku 18 lub 19 lat), dodatkowo w męskich konkurencjach rzutowych, dziesięcioboju, biegu na 10 000 metrów, maratonie i chodzie nie mieli prawa wziąć udział juniorzy młodsi (w wieku 16 lub 17 lat). Sportowcy, którzy do dnia 31 grudnia 2011 nie ukończą 16 lat nie mieli prawa startować w mistrzostwach. Za zgodą narodowych federacji lekkoatletycznych złoci medaliści mistrzostw kontynentalnych z 2010 i 2011 roku mogli wystąpić na mistrzostwach bez uzyskania minimum. 

</doc>
<doc id="2288686" url="https://pl.wikipedia.org/wiki?curid=2288686" title="Łowca nazistów">
Łowca nazistów



</doc>
<doc id="2288688" url="https://pl.wikipedia.org/wiki?curid=2288688" title="FK Kyzyłkija">
FK Kyzyłkija



</doc>
<doc id="2288691" url="https://pl.wikipedia.org/wiki?curid=2288691" title="Tramwaje w Brandenburgu">
Tramwaje w Brandenburgu

Tramwaje w Brandenburgu – system tramwajowy działający w niemieckim Brandenburgu.
Historia.
1 października 1897 otwarto pierwszą linię tramwaju konnego na trasie Nicolaiplatz – Hauptstraße – Staatsbahnhof. Następne dwie linie otwarto 5 kwietnia 1902 na trasach: Rathaus – Planebrücke i Einstellung – Ringverkehrs. W 1910 miasto wykupuje spółkę która obsługiwała linię oraz podjęto decyzję o elektryfikacji linii. 1 kwietnia 1911 otwarto pierwszą linię tramwaju elektrycznego na trasie Staatsbahnhof – Altstädtischer Bahnhof, oznaczono ją kolorem zielonym. 16 kwietnia 1911 otwarto białą linię na trasie Rathaus – Planebrücke. 20 kwietnia wydłużono linię zieloną do Brielower Straße. Kolejną linię otwarto 24 grudnia 1912 na trasie Staatsbahnhof – Plaue oznaczono ją kolorem żółtym. W 1945, w czasie II wojny światowej, zawieszono ruch tramwajów z powodu zniszczeń wyrządzonych przez bombardowania. Jesienią 1945 odbudowano i uruchomiono część tras, a do października 1947 uruchomiono niemal cała sieć tramwajową. 1 lutego 1955 wprowadzono oznaczanie linii numerami. 19 grudnia 1965 zamknięto linię Otto-Nuschke-Straße – Planebrücke. 4 listopada 1973 otwarto nową linię nr 5 na trasie Quenzbrücke – Waldcafé Görden. 24 listopada 1985 otwarto nową trasę Hauptbahnhof – Hohenstücken Nord po której kursuje linia nr 9. 31 marca 1996 sprzedano zajezdnię Plaue. W 2000 przeniesiono całe zaplecze techniczne do zajezdni przy Upstallstraße.
Linie.
W Brandenburgu istnieją 4 linie:
Tabor.
4 października 1979 rozpoczął eksploatację pierwszy tramwaj Tatra KT4D. We wrześniu 1995 dostarczono pierwsze tramwaje MGT6D. W latach 1997–1998 zmodernizowano 10 tramwajów Tatra KT4D na KTNF6. Modernizacja polegała na wstawieniu środkowego członu z niskopodłogowego.
Obecnie w Brandenburgu an der Havel eksploatowanych jest 19 tramwajów, w tym 14 tramwajów niskopodłogowych:

</doc>
<doc id="2288692" url="https://pl.wikipedia.org/wiki?curid=2288692" title="Craig Davies">
Craig Davies

Craig Martin Davies (ur. 9 stycznia 1986 w Burton upon Trent) – walijski piłkarz występujący na pozycji napastnika. Zawodnik klubu Wigan.
Kariera klubowa.
Davies zawodową karierę rozpoczynał w 2004 roku w angielskim zespole Oxford United z League Two. W jego barwach zadebiutował 30 sierpnia 2004 roku w wygranym 1:0 pojedynku z Notts County. W Oksfordzie spędził 1,5 roku. Na początku 2006 roku trafił do włoskiego Hellasu Werona z Serie B. Jedyne spotkanie w jego barwach rozegrał 7 lutego 2006 roku przeciwko Brescii (2:3).
W połowie 2006 roku Davies został wypożyczony z Hellasu do Wolverhamptonu, grającego w Championship. Pierwszy ligowy mecz zaliczył tam 5 sierpnia 2006 roku przeciwko Plymouth Argyle (1:1). W Wolverhamptonie spędził cały sezon 2006/2007.
W 2007 roku podpisał kontrakt z zespołem Oldham Athletic z League One. Zadebiutował tam 11 sierpnia 2007 roku w wygranym 2:1 pojedynku ze Swansea City, w którym strzelił także gola. Od listopada 2008 roku do stycznia 2009 roku grał na wypożyczeniu w Stockport County, także występującym w League One.
W lutym 2009 roku Davies przeszedł do ekipy Brighton &amp; Hove Albion, również grającej w League One. W sezonie 2009/2010 był z niej wypożyczony do Yeovil Town (League One) oraz do Port Vale (League Two).
W połowie 2010 roku Davies został graczem klubu Chesterfield z League Two. Pierwszy ligowy mecz zaliczył tam 7 sierpnia 2010 roku przeciwko Barnet.
1 lipca 2011 roku podpisał kontrakt z Barnsley.
Kariera reprezentacyjna.
Davies jest byłym reprezentantem U-17, U-19 oraz U-21. W pierwszej reprezentacji Walii zadebiutował 17 sierpnia 2005 roku w zremisowanym 0:0 towarzyskim meczu ze Słowenią.

</doc>
<doc id="2288694" url="https://pl.wikipedia.org/wiki?curid=2288694" title="Sendai (1923)">
Sendai (1923)

 był lekkim krążownikiem typu "Sendai" należącym do Japońskiej Cesarskiej Marynarki Wojennej. Jego nazwa pochodzi od rzeki w południowej części Kiusiu.
Wyporność okrętu wynosiła 5195 t, a jego długość 152,4 m. „Sendai” mógł rozwinąć prędkość do 35,3 węzła (65 km/h). Mógł przenosić jeden wodnosamolot, a jego uzbrojenie składało się z siedmiu dział 140 mm w jednolufowych wieżach. Jednostki tego typu były najczęściej wykorzystywane w roli okrętów flagowych flotylli niszczycieli.

</doc>
<doc id="2288701" url="https://pl.wikipedia.org/wiki?curid=2288701" title="Mbuluzi">
Mbuluzi

Mbuluzi (Umbeluzi) – rzeka w południowo-wschodniej Afryce, w Eswatini i Mozambiku.
Źródła rzeki znajdują się w Eswatini, na północny zachód od miasta Mbabane. Rzeka płynie w kierunku wschodnim, przekraczając granicę Mozambiku, aż do ujścia do Oceanu Indyjskiego, znajdującego się na zachód od Maputo.

</doc>
<doc id="2288702" url="https://pl.wikipedia.org/wiki?curid=2288702" title="Umbeluzi">
Umbeluzi



</doc>
<doc id="2288710" url="https://pl.wikipedia.org/wiki?curid=2288710" title="Everytime We Touch (utwór Maggie Reilly)">
Everytime We Touch (utwór Maggie Reilly)

"Everytime We Touch" – utwór nagrany przez Maggie Reilly w 1991, który ukazał się w jej albumie wydanym rok później, zatytułowanym "Echoes".

</doc>
<doc id="2288712" url="https://pl.wikipedia.org/wiki?curid=2288712" title="Everytime We Touch">
Everytime We Touch



</doc>
<doc id="2288718" url="https://pl.wikipedia.org/wiki?curid=2288718" title="Polonia Warszawa w sezonie 2009/2010">
Polonia Warszawa w sezonie 2009/2010

Sezon 2009/2010 to 83 sezon w historii Polonii Warszawa.

</doc>
<doc id="2288719" url="https://pl.wikipedia.org/wiki?curid=2288719" title="Aleksander Brukczankow">
Aleksander Brukczankow



</doc>
<doc id="2288720" url="https://pl.wikipedia.org/wiki?curid=2288720" title="Model ARCS">
Model ARCS

Model ARCS – teoria motywacji, stworzona przez Johna Kellera.
Definicja.
ARCS to dydaktyczny model pobudzania motywacji opracowany przez Johna Kellera. ARCS oznacza: A - uwaga (ang. "attention"), R - znaczenie ("relevance"), C - pewność ("confidence"), S - satysfakcja ("satisfaction"). Ten model jest szczególnie ważny w kształceniu na odległość, gdyż wydaje się, że motywacja jest kluczowym czynnikiem decydującym o ukończeniu szkolenia.
Teoria
Uwaga (pobudzenie poznawcze, pobudzenie ciekawości, różnorodność)
Należy skupić i utrzymać uwagę ucznia. Kilka metod pedagogicznych:
które
są sprzeczne z oczekiwaniami ucznia)
Znaczenie (ukierunkowanie na cel, ukierunkowanie pobudek, zaznajomienie)
Uczeń musi wierzyć, że nauka jest ważna. Kilka metod pedagogicznych:
wcześniej
zdobytej wiedzy i umiejętności.
Pewność (określenie wymagań, możliwość powodzenia, samodzielność)
Uczeń powinien być przekonany, że może osiągnąć cele edukacyjne. Kilka metod
pedagogicznych:
Satysfakcja (wewnętrzne wzmocnienie, nagrody zewnętrzne, sprawiedliwość)
Uczniowie powinni otrzymywać nagrody. Kilka metod pedagogicznych:
Linki
arcsmodel.com
John Keller's academic website
Motivating Distance Learning Students Using the ARCS Method,
Developing Instruction or Instructional Design
ARCS Model of Motivational Design (Keller)
The Magic of Learner Motivation: The ARCS Model

</doc>
<doc id="2288721" url="https://pl.wikipedia.org/wiki?curid=2288721" title="José María Bakero Escudero">
José María Bakero Escudero



</doc>
<doc id="2288723" url="https://pl.wikipedia.org/wiki?curid=2288723" title="Bitwa pod Deorham">
Bitwa pod Deorham

Bitwa pod Deorham – starcie zbrojne, które miało miejsce w roku 577 pomiędzy Brytami a Anglosasami. Bitwa zakończyła się zwycięstwem Anglosasów.
W II połowie VI wieku Brytania podzielona była pomiędzy Brytów i Anglosasów. Pierwsza grupa zajmowała ziemie położone na zachodzie, północy oraz w centrum kraju sięgające zachodnich granic późniejszej Mercji. W rękach Anglosasów znajdowały się natomiast królestwa Wessex, Sussex, Kent, Essex, wschodnia Anglia oraz Nortumbria. Dokładna chronologia walk pomiędzy obiema nacjami do czasów bitwy pod Deorham pozostaje nieznana (nie ma też między innymi pewności czy stoczona w roku 537 bitwa pod Camlann rzeczywiście miała miejsce). 
Miejsce stoczenia bitwy pod Deorham pozostaje również kwestią sporną. Za najbardziej prawdopodobną lokalizację przyjmuje się dzisiejsze Dyrham położone na północ od miasta Bath w Wiltshire. 
Wiodącą postacią Anglosasów był król Ceawlin z Wesseksu, dokonujący prób rozszerzenia swojej władzy w kierunku północnym. 
Głównym źródłem, w którym znajduje się wzmianka o bitwie jest Kronika anglosaska, w której dowiadujemy się o śmierci w trakcie bitwy trzech brytyjskich władców: Coinmaila (Cynvael), Condidana (Cynddylan) oraz Farinmaila (Efernvael). Po tym zwycięstwie Cewlin zajął tereny Gloucester, Cirencester oraz Bathcester. W wyniku bitwy Brytowie zamieszkujący Kornwalię zostali odcięci od Walii, natomiast ekspansja Wesseksu rozciągnęła się w kierunku doliny rzeki Severn. 

</doc>
<doc id="2288724" url="https://pl.wikipedia.org/wiki?curid=2288724" title="Bal wampirów">
Bal wampirów



</doc>
<doc id="2288726" url="https://pl.wikipedia.org/wiki?curid=2288726" title="The Fearless Vampire Killers">
The Fearless Vampire Killers



</doc>
<doc id="2288729" url="https://pl.wikipedia.org/wiki?curid=2288729" title="Mistrzostwa Świata w triathlonie 2010">
Mistrzostwa Świata w triathlonie 2010



</doc>
<doc id="2288731" url="https://pl.wikipedia.org/wiki?curid=2288731" title="Barytobeton">
Barytobeton



</doc>
<doc id="2288733" url="https://pl.wikipedia.org/wiki?curid=2288733" title="Crash Bandicoot 2">
Crash Bandicoot 2



</doc>
<doc id="2288738" url="https://pl.wikipedia.org/wiki?curid=2288738" title="Flaga Ras al-Chajmy">
Flaga Ras al-Chajmy

Flaga Ras al-Chajmy jest prostokątna, o barwie czerwonej z białym obramowaniem o szerokości 1/4 wysokości flagi. Flagę przyjęto w 1822 roku, po podpisaniu traktatu z Wielką Brytanią, ponownie w 1936 roku. Jest identyczna z flagą Szardży.

</doc>
<doc id="2288749" url="https://pl.wikipedia.org/wiki?curid=2288749" title="Neon Christ">
Neon Christ

Neon Christ – amerykańska grupa muzyczna założona w roku 1983 w Atlancie w stanie Georgia w USA. Skład zespołu niezmiennie od momentu powstania tworzą wokalista Randy DuTeau, gitarzysta William DuVall, basista Danny Lankford oraz perkusista Jimmy Demer. Jeden z utworów grupy, zatytułowany „Ashes to Ashes”, znalazł się w roku 1984 na albumie kompilacyjnym "P.E.A.C.E./War", gdzie zostały zawarte piosenki z gatunku hardcore punk. W roku 2011 członkowie zespołu poinformowali że zamierzają nagrać nowy album studyjny, a prace nad materiałem rozpoczęły się jeszcze w roku 1985.
Historia.
Początki (1983 – 1986).
Zespół został założony w Atlancie w stanie Georgia w USA. Pierwszy koncert zespołu odbył się 31 grudnia 1983 roku w Metroplex Atlanta. W marcu 1984 zespół rozpoczął prace nad materiałem na debiutancki album. Wydawnictwo ukazało się miesiąc później. Album wydany w formacie EP zatytułowany "Neon Christ 7"" wypełniło w sumie 10 kompozycji. Płyta została wydana nakładem niezależnej wytwórni fonograficznej Social Crisis Records. Po wydaniu albumu, grupa udała się w trasę koncertową, grając głównie wzdłuż wschodniego wybrzeża Stanów Zjednoczonych. W roku 1984 zespół zarejestrował cztery nowe utwory, z czego jeden zatytułowany "Ashes to Ashes" trafił na album kompilacyjny "P.E.A.C.E./War". Zespół grając koncerty, występował obok takich zespołów jak Corrosion of Conformity oraz Dead Kennedys. W roku 1985 z zespołem przez krótki czas występował drugi gitarzysta Shawn Devine. Ponadto na scenie kilkakrotnie pojawiał się wokalista Randy Gue, który w późniejszym czasie współpracował z DuVallem przy krótkotrwałym projekcie The Final Offering. W tym samym roku, zespół rozpoczął przygotowania do nowego albumu. Nagrania ostatecznie nigdy nie zostały skończone (lecz w roku 2011 zespół zapowiedział nagranie nowego albumu, i wykorzystanie w nim materiału z roku 1985). W styczniu 1986 roku zespół powrócił na scenę i w lutym zagrał swój ostatni koncert przed zawieszeniem działalności.
Po rozpadzie (1986 – 2008).
Basista Danny Lankford oraz perkusista Jimmy Demer, po zawieszeniu działalności Neon Christ udzielali się w grupie Accidents. Wokalista Randy DuTeau przestał udzielać się muzycznie, natomiast gitarzysta William DuVall grał w kilku innych zespołach. W roku 1990 Jimmy Demer z pomocą wytwórni F-King Records wydał płytę zespołu Neon Christ, wzbogaconą w stosunku do poprzedniej o cztery nowe utwory. Album ukazał się pod nazwą "A Seven Inch Two Times".
W 1999 roku William DuVall założył grupę muzyczną Comes with the Fall. Z zespołem nagrał trzy albumy studyjne, jeden koncertowy oraz jedną EP-kę. W roku 2005 DuVall dołączył do reaktywowanej grupy muzycznej Alice in Chains, a rok później stał się jej nowym wokalistą, zastępując zmarłego w kwietniu 2002 roku Layne'a Staleya. W 2007 roku Randy DuTeau opublikował szczegółowy artykuł w którym podkreślał osiągnięcia DuValla. W książeczce dołączonej do albumu "Black Gives Way to Blue", DuVall podziękował swoim kolegom z zespołu Neon Christ.
Reaktywacja, dalsze plany (2008 – obecnie).
Grupa reaktywowała się na koncert który odbył się 2 lutego 2008 roku w Lawrenceville w stanie Georgia. Przy współpracy z dyrektorem Edgarem Johnsonem zespół zrealizował film dokumentalny pod tytułem "All Alone Together: Neon Christ and Atlanta Hardcore".
William DuVall powiedział na temat projektu: „Po raz pierwszy propozycja nagrania filmu dokumentalnego o Neon Christ pojawiła się w 2005 roku. Wówczas reżyser Edgar Johnson zaproponował nam taki projekt, lecz początkowo nie myśleliśmy o tym na poważnie. Minęło wiele lat odkąd występowaliśmy na scenie, i raczej to nie był dobry pomysł. Ale wszystko zmieniło się kiedy zagraliśmy koncert w lutym 2008 roku. Kiedy zobaczyliśmy jak młode dzieciaki śpiewają nasze stare piosenki, to było dla nas bardzo wzruszające. Po tym wydarzeniu zdecydowaliśmy się na ten film dokumentalny. Chcieliśmy pokazać naszą historię”.
W lutym 2011 roku członkowie zespołu ogłosili że planują nagrać nowy album studyjny oraz przygotowują się do produkcji wspomnianego filmu dokumentalnego. W tym celu zespół Alice in Chains ogłosił na swojej stronie internetowej informacje o tym wydarzeniu, w celu pozyskania funduszy potrzebnych do realizacji projektu.

</doc>
<doc id="2288752" url="https://pl.wikipedia.org/wiki?curid=2288752" title="Kongres Public Relations">
Kongres Public Relations

Kongres Public Relations – spotkanie przedstawicieli branży public relations w Polsce, które organizowane jest cyklicznie i nieprzerwanie od roku 2001. W latach 2001–2010 Kongres odbywał się w Rzeszowie, następnie przez dwa lata we Wrocławiu. Od 2013 roku na powrót przygotowywany jest w Rzeszowie.
Organizatorami edycji do roku 2010 byli Wyższa Szkoła Informatyki i Zarządzania w Rzeszowie, Agencja RPR Group oraz Marketingowe Forum Naukowe działające przy WSIiZ. W latach 2011 oraz 2012 organizatorami wydarzenia były Uniwersytet Wrocławski, Związek Firm Public Relations oraz Newsline. Od roku 2013 organizatorem Kongresu jest Wydawnictwo i portal branży public relations Newsline. Pomysłodawcą projektu jest prof. Dariusz Tworzydło. 
W trakcie trzydniowej konferencji corocznie prezentowane jest zwykle około 40 wystąpień przedstawicieli branży. Organizowane są także debaty, warsztaty oraz sesje naukowe. Podczas konferencji w roku 2009 opublikowany został list otwarty, przeciwko zrównywaniu "public relations" z propagandą i tym samym deprecjonowaniu "public relations" w debacie publicznej. W roku 2016 podczas Kongresu Profesjonalistów Public Relations odbyła się premiera publikacji opisującej historię 25-lecia branży public relations: „Pierwsze ćwierćwiecze” pod redakcją Adama Łaszyna i prof. Dariusza Tworzydło. Efektem Kongresu było także kilkanaście publikacji naukowych oraz szereg raportów badawczych.
Przez lata Kongres wspierany był przez organizacje branżowe, Polskie Stowarzyszenie Public Relations, Związek Firm Public Relations, a od roku 2020 także Stowarzyszenie Agencji Public Relations. Podczas kongresów, organizacje te miały swoje panele, prezentowały badania, a nawet występowały w roli współorganizatorów. Z Kongresem związanych było szereg mediów branżowych i ogólnopolskich.
Równolegle, obok Kongresu Profesjonalistów Public Relations organizowane były w branży inne wydarzenia. Np. w roku 2003 Związek Firm Public Relations rozpoczął organizację PR Forum. Wydarzenie to organizowane było w różnych okresach przez ZFPR wspólnie z pomysłodawcami rzeszowskiego Kongresu, czyli zespołem Newsline, Institute for International Research, Harvard Business Review Polska, Magazynem THINKTANK czy redakcją „Pulsu Biznesu”. Wydarzenie to po kilku edycjach przestało być organizowane.
Kluczowe wydarzenia i projekty organizowane podczas Kongresu.
W trakcie ponad dwudziestu lat, podczas Kongresów Public Relations organizowane były między innymi:
Wybrane publikacje wydane w ramach Kongresów.
Źródła: Wydawnictwo Newsline, Wyższa Szkoła Przedsiębiorczości i Administracji w Lublinie.

</doc>
<doc id="2288757" url="https://pl.wikipedia.org/wiki?curid=2288757" title="Mateusz Danieluk">
Mateusz Danieluk

Mateusz Danieluk (ur. 17 kwietnia 1986 w Jastrzębiu-Zdroju) – polski hokeista, reprezentant Polski. 
Kariera.
Absolwent NLO SMS PZHL Sosnowiec z 2005. Od 2016 zawodnik Polonii Bytom. W maju 2018 został zawodnikiem MH Automatyka Gdańsk. Występował tam do 2020.
W trakcie kariery określany pseudonimami "Burek".

</doc>
<doc id="2288758" url="https://pl.wikipedia.org/wiki?curid=2288758" title="Paul Parry">
Paul Parry

Paul Ian Parry (ur. 19 sierpnia 1980 w Chepstow) – walijski piłkarz występujący na pozycji pomocnika. Zawodnik klubu Shrewsbury Town.
Kariera klubowa.
Parry zawodową karierę rozpoczynał w 1998 roku w angielskim zespole Hereford United z Conference. Jego barwy reprezentował przez 5,5 roku. W tym czasie rozegrał tam 150 spotkań i zdobył 29 bramek. Na początku 2004 roku trafił do Cardiff City z Division One. Zadebiutował tam 10 stycznia 2004 roku w wygranym 3:2 pojedynku z Rotherhamem United. 13 marca 2004 roku w wygranym 2:1 spotkaniu z Norwich City strzelił pierwszego gola w Division One. Od sezonu 2004/2005 startował z zespołem w nowo powstałej lidze Championship, będącej następcą Division One jako drugiego poziomu rozgrywek. W 2008 roku Parry dotarł z klubem do finału Pucharu Anglii, jednak zespół Cardiff uległ tam 0:1 ekipie Portsmouth.
W 2009 roku Parry podpisał kontrakt z zespołem Preston North End, także występującym w Championship. Zadebiutował tam 8 sierpnia 2009 roku w zremisowanym 2:2 pojedynku z Bristolem City.
Kariera reprezentacyjna.
W reprezentacji Walii Parry zadebiutował 18 lutego 2004 roku w wygranym 4:0 towarzyskim meczu ze Szkocją. 30 maja 2004 roku w wygranym 1:0 towarzyskim pojedynku z Kanadą strzelił pierwszego gola w drużynie narodowej.

</doc>
<doc id="2288760" url="https://pl.wikipedia.org/wiki?curid=2288760" title="Frankie Yale">
Frankie Yale

Frankie Yale (ur. 22 stycznia 1893, zm. 1 lipca 1928) – gangster, czołowa postać nowojorskiego (brooklyńskiego) świata przestępczego.
Współpracownik Johnny’ego Torrio i Ala Capone – pracował dla nich jako „cyngiel”. Mając kilkanaście lat, wstąpił do znanego gangu Five Points, zanim osiągnął wiek pełnoletni, odpowiadał już za wiele morderstw (za żadne z nich nie stanął przed sądem). Ponosi odpowiedzialność za zabójstwo głównych rywali Ala Capone, m.in. Diona O’Baniona i Jima „Big” Colosimo. Od roku 1908 razem z Johnnym Torrio zaczął prowadzić przestępczy proceder w ramach Czarnej Ręki – wymuszanie haraczy od włoskich imigrantów, straszenie ich śmiercią w przypadku niepłacenia. Proceder ten trwał do ok. 1920 roku, kiedy to gangsterzy zajęli się innymi, bardziej dochodowymi interesami, m.in. handlem alkoholem w czasie prohibicji.
W drugiej połowie lat 20. nastąpiło pogorszenie stosunków między Alem Capone a Yale. Capone podejrzewał – co zresztą później okazało się prawdą – że Yale porywa jego ciężarówki z alkoholem, zanim te opuszczą Brooklyn, a następnie ten sam alkohol jemu odsprzedaje (Capone korzystał z jego usług przy rozładunku i transporcie importowanego alkoholu do Nowego Jorku, a następnie przewożeniu do Chicago).
Al Capone nie chciał już dłużej czekać, postanowił pozbyć się niewygodnego konkurenta. W tej sprawie (w czerwcu 1928 roku na Florydzie) zorganizował spotkanie, na którym obecni byli jego doradcy, m.in. Jake „Greasy Thumb” Guzik i Charles Fischetti – zapadła wtedy decyzja o fizycznej eliminacji Yale’a.
Frankie Yale został zastrzelony przez nieznanych sprawców 1 lipca 1928 roku, w chwili gdy prowadził swój pojazd po 44 ulicy na Brooklynie. Zamachowcy – kilka przecznic dalej – porzucili swój pojazd oraz kilka sztuk broni (m.in. pistolet maszynowy Thompson i rewolwery kal. 0,45 cala).
Pogrzeb Frankiego Yale’a uznawany jest za najhuczniejszy pochówek gangstera, jaki kiedykolwiek wyprawiono na terenie Nowego Jorku.

</doc>
<doc id="2288763" url="https://pl.wikipedia.org/wiki?curid=2288763" title="Jamie Chung">
Jamie Chung

Jamie Chung (ur. 10 kwietnia 1983 w San Francisco) – amerykańska aktorka koreańskiego pochodzenia, która wystąpiła m.in. w filmach "Sucker Punch", "Wielka Szóstka" i serialach "", "Gotham".
Życiorys.
Należy do drugiego pokolenia koreańskich emigrantów. Jej rodzice w 1980 roku opuścili Koreę i przenieśli się do Kalifornii, gdzie otworzyli restaurację z hamburgerami. Jamie studiowała na Uniwersytecie Kalifornijskim w Riverside, gdzie uzyskała tytuł licencjata w dziedzinie ekonomii. Od 2013 roku mieszka na Manhattanie, gdzie zaręczyła się z Bryanem Greenbergem.
W 2015 roku wyszła za Greenberga. 24 października 2021 r. urodziła bliźnięta.

</doc>
<doc id="2288766" url="https://pl.wikipedia.org/wiki?curid=2288766" title="Mohammed Al-Khuwaildi">
Mohammed Al-Khuwaildi



</doc>
<doc id="2288769" url="https://pl.wikipedia.org/wiki?curid=2288769" title="Sultan Abdulmajeed Al-Hebsi">
Sultan Abdulmajeed Al-Hebsi



</doc>
<doc id="2288772" url="https://pl.wikipedia.org/wiki?curid=2288772" title="Abner Zwillman">
Abner Zwillman

Abner „Longy” Zwillman (ur. 1899, zm. 27 lutego 1959) – gangster pochodzenia żydowskiego, boss rodziny przestępczej z New Jersey, nazywany „Alem Capone stanu New Jersey”.
Wieloletni współpracownik takich przestępców jak Lucky Luciano, Meyer Lansky, Frank Costello i Willie Moretti.
Razem z Morettim stworzył udany duet w New Jersey, prowadzili razem rozległe przestępcze interesy przy pomocy skorumpowanych urzędników.
Do późnych lat pięćdziesiątych wchodził w skład Komisji Syndykatu tzw. Wielkiej Szóstki (trzech Żydów i trzech Włochów) – obok Meyera Lansky'ego, Lucky Luciano (aresztowany i skazany w 1936 roku, jego miejsce z biegiem czasu zajął Tony Accardo), Franka Costello, Jake'a „Greasy Thumb” Guzika i Joe Adonisa.
Jego pozycja w strukturze ogólnokrajowego syndykatu uległa osłabieniu wraz z zapoczątkowaną przez Vito Genovese walką o odsunięcie od władzy Franka Costello – odmówił Vito pomocy, przy okazji udzielił poparcia Albertowi Anastasii, gdy ten walczył z Genovese.
Innym problemem dla Zwillmana były przesłuchania przed Komisją McClellana (na wzór Komisji Kefauvera), kiedy to zostały ujawnione jego przestępcze interesy.
27 lutego 1959 roku przed planowanym przesłuchaniem przez Komisję McClellana znaleziono go martwego w piwnicy jego domu w West Orange (stan New Jersey). Jedna wersja mówi, że popełnił samobójstwo (powiesił się na rurze przy użyciu plastikowej liny), druga mówi zaś, że został zamordowany na polecenie Meyera Lansky'ego lub Carlo Gambino lub Vito Genovese – na jego ciele znaleziono liczne otarcia naskórka na nadgarstkach.

</doc>
<doc id="2288773" url="https://pl.wikipedia.org/wiki?curid=2288773" title="Mohamed Al-Salhi">
Mohamed Al-Salhi



</doc>
<doc id="2288775" url="https://pl.wikipedia.org/wiki?curid=2288775" title="FK Kant">
FK Kant

FK Kant (kirg. Футбол клубу «Кант») – kirgiski klub piłkarski, mający siedzibę w mieście Kant, na północy kraju.
Historia.
Chronologia nazw:
Piłkarski klub Kant-77 został założony w miejscowości Kant w roku 2007. Składał się z piłkarzy młodzieżowej reprezentacji Kirgistanu 1990 roku urodzenia. Został farm klubem Abdysz-Ata Kant. W 2007 zespół startował w Pucharze Kirgistanu oraz debiutował w Wyższej Lidze Kirgistanu, w której zajął 9.miejsce. W sezonie 2009 zajął końcowe 5.miejsce, ale z powodów finansowych nie przystąpił do rozgrywek w następnym sezonie. W 2010 zmienił nazwę na FK Kant. Część piłkarzy została wypożyczona do reaktywowanej Ałgi Biszkek. Potem klub został rozwiązany.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-12-2015).
Stadion.
Klub rozgrywał swoje mecze domowe na stadionie Sportkompleks Abdysz-Ata w Kant, który może pomieścić 3000 widzów.

</doc>
<doc id="2288778" url="https://pl.wikipedia.org/wiki?curid=2288778" title="Komisja Syndykatu">
Komisja Syndykatu

Komisja Syndykatu – organ rządzący w nowej mafii amerykańskiej utworzony po zakończeniu wojny castellammaryjskiej w 1931 roku, w skład którego wchodzili główni bossowie świata przestępczego w Stanach Zjednoczonych (przedstawiciele nowojorskich Pięciu Rodzin, delegaci z Chicago, Detroit, Buffalo i Filadelfii).
Głównym zadaniem Komisji było rozstrzyganie sporów między rodzinami mafijnymi.
Skład Komisji Syndykatu, tzw. Wielka Szóstka (pierwszy skład) w latach 30. (od roku 1931 do 1936 – aresztowanie Lucky Luciano):
Po aresztowaniu Lucky Luciano w 1936 roku, przez całe lata czterdzieste skład Komisji pozostał w niezmienionym składzie, miejsce Luciano zajął Tony Accardo.
Po roku 1946 (po deportacji Lucky Luciano do Włoch) skład Komisji zmienił się wraz ze zmianą układu sił w Syndykacie; do jej grona wchodzili m.in. Joseph Bonanno, Joe Profaci, Stefano Magaddino i Tommy Gagliano.
W roku 1957 podczas obrad Konferencji Apalachin zdecydowano, że na czele komisji stanie Carlo Gambino.
Z biegiem czasu Komisja stawała się coraz słabszym organem – m.in. nie zapobiegła Wojnie Bananowej.

</doc>
<doc id="2288781" url="https://pl.wikipedia.org/wiki?curid=2288781" title="Liceum Ogólnokształcące im. Jana Pawła II w Złotoryi">
Liceum Ogólnokształcące im. Jana Pawła II w Złotoryi

Liceum Ogólnokształcące im. Jana Pawła II w Złotoryi – placówka szkolnictwa ponadpodstawowego w Złotoryi w powiecie złotoryjskim (w latach 2013–2019 działała w ramach Zespołu Szkół Ogólnokształcących).
Historia.
Szkoła rozpoczęła swoją działalność w 1947 roku, jednak za początek funkcjonowania przyjmuje się datę 7 lipca 1951 r. gdy ówczesne Ministerstwo Oświaty wydało zarządzenie o utworzeniu Państwowej Szkoły Ogólnokształcącej Stopnia Podstawowego i Licealnego w Złotoryi. Pierwotnie nauczanie odbywało się w budynku po wcześniejszej Szkole Podstawowej, a od l września 1954 r. gdy szkoła otrzymała odbudowany po zniszczeniach wojennych budynek przedwojennej Fundacji Schwabe-Priesemuth, przeniesiono je do obiektu przy ulicy Kolejowej. Sam budynek został wybudowany w latach 1870–1877 (projektant: Pavelt) i pierwotnie mieścił się w nim sierociniec, a potem niemieckie gimnazjum.
W powojennej już historii szkoła była wielokrotnie reorganizowana: np. w roku 1957/58 doszła klasa ósma (pierwsza licealna) z językiem ukraińskim. Później powstał Zespół Szkół Sportowych i w okresie jego funkcjonowania wybudowano w latach 1977–1979, częściowo dzięki rozmaitego rodzaju czynom społecznym, kompleks hal sportowych z całym zapleczem oraz Internat.
W 2013 roku, liceum przekształciło się w Zespół Szkół Ogólnokształcących, za sprawą otwarcia tam Gimnazjum Dwujęzycznego, które funkcjonowało cztery lata. Po zmianach w edukacji państwowej, gimnazjum, jak i ZSO w 2019 roku przestało istnieć.

</doc>
<doc id="2288782" url="https://pl.wikipedia.org/wiki?curid=2288782" title="Lektotyp">
Lektotyp

Lektotyp – okaz lub ilustracja taksonu wskazana jako typ nomenklatoryczny w sytuacji, kiedy autor nazwy taksonu nie wskazał holotypu w pierwszej publikacji diagnozy taksonomicznej, holotyp zaginął albo został zniszczony lub holotyp opisuje więcej niż jeden takson.
W botanice definicja lektotypu przedstawiona jest w artykule 9.2. Międzynarodowego Kodeksu Nomenklatury Botanicznej (Kodeks Wiedeński). Lektotypem może być okaz zielnikowy lub ilustracja, wybierany spośród:
W zoologii lektotyp opisany jest w artykule 74.1 Międzynarodowego Kodeksu Nomenklatury Zoologicznej. Lektotyp może być wskazany spośród syntypów, a po jego wyborze wszystkie pozostałe syntypy stają się paralektotypami. 

</doc>
<doc id="2288783" url="https://pl.wikipedia.org/wiki?curid=2288783" title="Teodor Ojzerman">
Teodor Ojzerman

Teodor Iljicz Ojzerman (; ur. 14 maja 1914 w Pietrowiriwce, zm. 25 marca 2017) – radziecki i rosyjski historyk filozofii.
Życiorys.
Pochodzi z rodziny nauczycieli matematyki. W 1930 roku ukończył szkołę w Dniepropetrowsku. Studiował filozofię w Instytucie Filozofii, Literatury i Historii. W 1941 roku obronił pracę kandydacką. Od 8 lipca 1941 roku walczył na froncie II wojny światowej.
Od 1947 roku wykładał na Wydziale Filozofii Uniwersytetu Moskiewskiego, gdzie od 1949 roku pełnił obowiązki kierownika katedry historii filozofii zagranicznej. W październiku 1951 roku uzyskał doktorat z filozofii. W 1979 roku został profesorem honorowym Uniwersytetu w Jenie, a w 1981 członkiem rzeczywistym Akademii Nauk ZSRR. Prace T. Ojzermana przetłumaczono na wiele języków obcych.

</doc>
<doc id="2288784" url="https://pl.wikipedia.org/wiki?curid=2288784" title="Puchar Anglii w piłce nożnej (1903/1904)">
Puchar Anglii w piłce nożnej (1903/1904)

W sezonie 1903/04 odbyła się 33. edycja Pucharu Anglii. Zwycięzcą został Manchester City, który pokonał w finale na stadionie Crystal Palace Bolton 1:0. Jedyną bramkę w tym meczu zdobył Billy Meredith.
W każdej rundzie mecze, poza półfinałami i finałem, odbywały się na stadionie drużyny wylosowanej na pierwszym miejscu w parze. Wszystkie mecze, poza powtórkami, odbyły się w soboty. W przypadku wyniku remisowego rozgrywano mecz powtórkowy na stadionie drużyny wylosowanej na drugim miejscu w parze. Po 90 minutach powtórki zarządzano dogrywkę; jeśli i ona nie przyniosła rozstrzygnięcia rozgrywano kolejne powtórki na neutralnym stadionie do momentu wyłonienia zwycięzcy.
Pierwsza runda.
Do siedemnastu drużyn pierwszoligowych, jednej drugoligowej oraz czterech spoza Football League dołączyło dziesięć zespołów, które zwyciężyły w rundzie wstępnej, rozegranej po szóstej rundzie kwalifikacyjnej. Mecze rozegrano w sobotę 6 lutego 1904 roku. 
Druga runda.
Osiem meczów drugiej rundy rozegrano w sobotę 20 lutego 1904. W jednym z nich potrzebowano trzech spotkań by wyłonić zwycięzcę. 
Trzecia runda.
Mecze tej rundy zaplanowano na 5 marca 1904 roku.
Półfinały.
Mecze półfinałowe rozegrano w sobotę 19 marca 1904 roku.
Finał.
W finale po raz pierwszy w historii spotkały się dwie drużyny z hrabstwa Lancashire. Mecz rozegrano na stadionie Crystal Palace w Londynie w sobotę 23 kwietnia 1904 roku.

</doc>
<doc id="2288785" url="https://pl.wikipedia.org/wiki?curid=2288785" title="Neon Christ 7&quot;">
Neon Christ 7&quot;

Neon Christ 7" – debiutancki minialbum amerykańskiej grupy muzycznej Neon Christ, wydany w roku 1984. Wydawnictwo ukazało się nakładem niezależnej wytwórni fonograficznej Social Crisis Records. Produkcją albumu zajął się sam zespół, zaś w tworzeniu materiału grupie pomagał inżynier dźwięku Scott Hyman.
Opis albumu.
Album został nagrany na przełomie stycznia oraz lutego 1984 roku w JBS Studios w miejscowości Avondale w stanie Georgia. Wydawnictwo ukazało się na rynku 31 marca 1984 roku. Zostało ono wydane w limitowanej edycji 1000 sztuk. Dystrybucją albumu zajęła się niezależna firma fonograficzna Social Crisis Records. Materiał wypełniło w sumie 10 kompozycji, autorstwa zespołu. Po wydaniu płyty, zespół udał się w trasę koncertową, grając głównie wzdłuż wschodniego wybrzeża Stanów Zjednoczonych. Grupa podczas promocji wydawnictwa, grała obok takich zespołów jak Corrosion of Conformity oraz Dead Kennedys.
Twórcy.
Opracowano na podstawie materiału źródłowego
Neon Christ
Produkcja

</doc>
<doc id="2288788" url="https://pl.wikipedia.org/wiki?curid=2288788" title="Wojna bananowa">
Wojna bananowa

Wojna Bananowa (1964–1969) – walka o dominację w amerykańskim świecie przestępczym, którą zapoczątkował boss Joe Bonanno.
Stał on na czele niewielkiej nowojorskiej rodziny mafijnej (jednej z Pięciu rodzin), którą określano żartobliwie „Bananas” (z ang. bananas – banany) – stąd określenie „Wojna Bananowa”.
Jego śmiały plan przewidywał fizyczne wyeliminowanie najważniejszych bossów świata przestępczego – Carlo Gambino, Tommy Lucchese – szefowie nowojorskich rodzin, Stefano Magaddino z Buffalo i Frank DeSimone z Los Angeles.
W swój plan wtajemniczył Joego Magliocco. Nie przewidział tego, że ten zdradzi plany swojemu zastępcy Joemu Colombo. Następnie Colombo – przestraszony skalą ewentualnego konfliktu – informację tę przekazał Carlo Gambino i Tommy'emu Lucchese.
Sprawę w swoje ręce wzięła Komisja Syndykatu – Bonanno i Magliocco zostali wezwani przed jej oblicze. Bonanno odmówił stawienia się, Magliocco przyznał się do udziału, wyraził skruchę i prosił o przebaczenie (przy okazji został ukarany karą pieniężną w wysokości 50 000 dolarów, zmarł kilka miesięcy później na atak serca, jego miejsce zajął Joseph Colombo senior).
Bonanno nie miał zamiaru dostosować się do poleceń Komisji. Jego zachowanie i postępowanie rozsierdziło innych bossów.
Późnym wieczorem 21 października 1964 Joe Bonanno został porwany przez dwóch napastników, gdy wychodził ze swojego auta przy Park Avenue. Za porwaniem stał jego krewny – Stefano (Steve) Magaddino, który pełnił rolę pośrednika między nim a członkami Komisji (mimo wszystko nie chcieli się go fizycznie pozbyć, gdyż uważali, że może to doprowadzić do krwawego konfliktu).
W tym czasie pod nieobecność Bonanno przywództwo w grupie objął Gaspar DiGregorio, co z kolei doprowadziło do rozłamu w rodzinie. Jedni stanęli po jego stronie, inni zaś po stronie Billa Bonanno (syn Joego). I tak rozpoczął się ostry konflikt.
Joe Bonanno – potajemnie – pertraktował z członkami Komisji. Zaproponował im, że odejdzie dobrowolnie na zasłużoną emeryturę, ale zażądał jednak tego, aby jego syn Bill pozostał nowym bossem rodziny. Na to nie mogła zgodzić się komisja (wiedzieli, że postawienie Billa na czele rodziny umożliwi Joemu zachowanie kierownictwa nad nią).
Po blisko dwóch latach Joe Bonanno wrócił z "niewoli" (zwolniony przez Magaddino), ale zamiast przystać na ustalenia z Komisją (miał wrócić do Nowego Jorku i zaakceptować wybór DiGregorio na nowego szefa), ponownie gdzieś zniknął. Był to znak dla pozostałych bossów, że Joe nie zamierza przestrzegać ustaleń.
DiGregorio nie był w stanie przywołać Joego do porządku (próbował go dopaść razem z jego poplecznikami – strzelanina na Troutman Street na Brooklynie, grudzień 1966 roku, nikt nie zginął i nie odniósł obrażeń), przez co stracił stanowisko bossa (został zdegradowany, ale przeżył). Jego miejsce zajął Paul Sciacca, ale i jemu nic się nie udało, dochodziło wprawdzie do strzelanin (ginęli kolejni gangsterzy po obu stronach), ale problem nie został rozwiązany. Sciacca został również zdegradowany ze stanowiska ok. 1970 roku.
Życie w ciągłym stresie spowodowało, że Joe Bonanno w 1968 roku przeszedł zawał serca, zamieszkał w swoim domu w Tucson w Arizonie. Wojna trwała w najlepsze, dochodziło do kolejnych strzelanin (na terenie Brooklynu i Arizony).
W końcu jednak doszło do zawieszenia broni, konflikt został zakończony.
Rodzina Bonanno zachowała swoje wpływy (nowym szefem po degradacji Sciacci został Natale Evola). Po przebytym zawale Joe odszedł – ostatecznie – na rzeczywistą emeryturę (zmarł 11 maja 2002 roku – jako ostatni z pierwszych bossów nowej amerykańskiej mafii powstałej w 1931 roku po słynnej wojnie Castellammarese).
Koniec Wojny Bananowej pozbawił Joego Bonanno nadziei na ostateczne zwycięstwo w walce o dominację w świecie przestępczym.

</doc>
<doc id="2288793" url="https://pl.wikipedia.org/wiki?curid=2288793" title="Young Turks">
Young Turks

Young Turks – określenie młodych amerykańskich gangsterów pochodzenia włoskiego skonfliktowanych z pokoleniem starszych mafijnych bossów określanych Wąsatymi Piotrkami.
Głównymi przedstawicielami Young Turks byli:
Starzy bossowie min. Giuseppe „Joe Boss” Masseria i Salvatore Maranzano niechętnie współpracowali z innymi grupami etnicznymi, hołubili stare mafijne – rodem z Sycylii – zwyczaje i rytuały i nie dostrzegali korzyści płynących z utworzenia nowej mafii amerykańskiej (stanowiącej połączenie wielu grup przestępczych w jeden syndykat).
Po zakończonej wojnie Castellammarese przedstawiciele Young Turks przy znaczącym udziale żydowskich gangsterów (m.in.: Meyera Lansky’ego, Bugsy’ego Siegela, Louisa Buchaltera i Abnera Zwillmana) stanęli na czele nowej mafii amerykańskiej. Utworzyli razem „Unione Siciliano”, organizację na wzór dawnego sycylijskiego stowarzyszenia samopomocy z organem rządzącym nazwanym Komisją Syndykatu tzw. Wielką Szóstkę (trzech Włochów i trzech Żydów). Skład Komisji pozostał praktycznie niezmieniony do końca lat pięćdziesiątych.

</doc>
<doc id="2288795" url="https://pl.wikipedia.org/wiki?curid=2288795" title="Robert Geyer">
Robert Geyer

Robert Geyer (ur. 3 czerwca 1888 w Łodzi, zm. 12 grudnia 1939 tamże) – polski fabrykant (przemysł włókienniczy) pochodzenia niemieckiego działający w Łodzi, konsul honorowy Finlandii w Łodzi od 1927 roku.
Życiorys.
Królestwo Polskie.
Był wnukiem Ludwika, twórcy potęgi rodu i pierwszego łódzkiego fabrykanta, synem Gustawa i jego żony Heleny (1855–1935), jednym z ośmiorga rodzeństwa. Jego ojciec zmarł, gdy Robert miał pięć lat. Ukończył w Łodzi gimnazjum i Szkołę Kupiectwa, następnie studiował w Wyższej Szkole Handlowej w Dreźnie. Po powrocie w 1912 roku stryj Eugeniusz Geyer wprowadził go do zarządu rodzinnego przedsiębiorstwa, gdzie został dyrektorem ds. handlowych oraz zasiadał w zarządzie spółki akcyjnej. Jeszcze w czasie panowania rosyjskiego w Polsce Geyerowie zadeklarowali polską narodowość, m.in. w rosyjskim rejestrze obywateli Łodzi.
I wojna światowa.
Podczas I wojny światowej włączył się do działań Głównego Komitetu Obywatelskiego, gdzie zajmował się kwestiami finansowymi. Razem z Karolem Scheiblerem Juniorem, Stanisławem Silbersteinem i innymi łódzkimi przedsiębiorcami wspomagał finansowo miasto. Sprzeciwiał się wówczas również niemieckim rekwizycjom. Za posiadanie materiałów podlegających konfiskacie został nawet aresztowany na krótki czas. Angażował się w pomoc polskim żołnierzom oraz rodzinom poległych. Był również organizatorem Milicji Obywatelskiej.
II Rzeczpospolita.
Po zakończeniu wojny wycofał się na krótki czas z rodzinnej firmy, ale powrócił niedługo i zasiadł w radzie nadzorczej oraz zarządzie, razem ze swoim bratem Gustawem WIlhelmem oraz kuzynem Emilem. Spółka wówczas osiągała bardzo dobre wyniki finansowe. W 1929, dzięki jego staraniom, wprowadzono ją do ogólnokrajowego kartelu Zrzeszenia Producentów Przędzy Bawełnianej. Ze względu jednak na trudną sytuację łódzkiego przemysłu po I wojnie światowej Robert nie zdołał odbudować zakładów do kondycji przedwojennej, a po wybuchu wielkiego kryzysu w 1934 roku firma ogłosiła upadłość. Na pozór ciężka sytuacja, pozwoliła jednak na rozłożenie należności i w 1937 Robert, jego brat Gustaw oraz Władysław Gettlich, wykupili utracone zakłady jako Świętojerskie Zakłady Przemysłowo-Handlowe.
W okresie dwudziestolecia międzywojennego angażował się w liczne przedsięwzięcia społeczne i charytatywne, m.in. udzielał się w Łódzkim Chrześcijańskim Towarzystwie Dobroczynności oraz Towarzystwie Budowy Domków Robotniczych. Miał wpływ na powstanie Towarzystwa Przyjaciół Łodzi oraz łódzkiego oddziału Polskiego Towarzystwa Historycznego. Udzielał również wsparcia Łódzkiego Towarzystwa Cyklistów i klubowi sportowemu „Geyer”, działającemu przy fabryce. Był także prezesem Izby Przemysłowo-Handlowej w Łodzi i zasiadał w radzie centralnej Lewiatana. Był znany w Warszawie, gdzie kierował zarządem Domu Towarowego „Bracia Jabłkowscy” w Warszawie, Miał duże wpływy w ministerstwie gospodarki, był także honorowym konsulem Finlandii w Polsce.
17 listopada 1926 został zaproszony, razem z Maurycym Poznańskim, Karolem Scheiblerem jr i Henrykiem Grohmanem, na organizowaną przez Stronnictwo Prawicy Narodowej konferencję, której celem miało być zorganizowanie łódzkiego oddziału partii. Fabrykanci poparli pomysł i 14 grudnia powstał łódzki oddział SPN, a Robert Geyer został nawet członkiem rady naczelnej.
Po okupacji Łodzi przez Wehrmacht we wrześniu 1939 i zorganizowaniu obozu przejściowego na Radogoszczu powołano w listopadzie tego samego roku w Łodzi Komitet Pomocy Więźniom, którego członkiem był m.in. Robert Geyer.
Śmierć.
Nocą 11 na 12 grudnia 1939 roku aresztowany został stryjeczny brat Roberta, Karol Geyer. Robert Geyer podjął interwencję u wojskowego komendanta miasta. Kiedy wrócił 12 grudnia, wraz z siostrzeńcem Guido Johnem, do swojego domu przy Piotrkowskiej 280, zastał w nim czterech funkcjonariuszy Gestapo. Jeden ze służących, relacjonował, że słyszał głośną i krótką wymianę zdań po której padły strzały. Następnie widział, jak Guido John został zastrzelony, kiedy biegł przez park chcąc dostać się do furtki. Po opuszczeniu przez Gestapo domu Geyera, służący znalazł martwe ciało fabrykanta, a następnie powiadomił telefonicznie o tragedii żonę Guido Johna, Ingę. Władze okupacyjne wydały nakaz zorganizowania pogrzebu w nocy, zakazały też zgromadzeń. Pomimo zakazu, na cmentarzu obecny był tłum robotników z fabryki Geyerów. Przyczyny morderstwa nie są do końca jasne, jedna z wersji mówi, choć nie ma co do tego zgody, że przyczyną była odmowa podpisania "Volkslisty".

</doc>
<doc id="2288797" url="https://pl.wikipedia.org/wiki?curid=2288797" title="HAL Tejas">
HAL Tejas

HAL Tejas – indyjski lekki wielozadaniowy samolot myśliwski opracowany na początku XXI wieku przez przedsiębiorstwo Hindustan Aeronautics Limited. Pierwszy lot prototypu odbył się w styczniu 2001 roku, natomiast pierwsze egzemplarze trafiły do służby w Indyjskich Siłach Powietrznych w styczniu 2011 roku.
Tejas napędzany jest pojedynczym silnikiem turbowentylatorowym, a jego załogę stanowi jeden pilot. Samolot uzbrojony jest w działko automatyczne GSz-23 i może przenosić kierowane pociski rakietowe (powietrze-powietrze, powietrze-ziemia i powietrze-woda) oraz bomby.
Poza standardową odmianą samolotu opracowano również dwuosobową wersję treningową i wersję morską, zdolną do operowania z pokładu lotniskowca. Docelowo Indyjskie Siły Powietrzne mają otrzymać 140 egzemplarzy, a Indyjska Marynarka Wojenna – 6. Sformowanie pierwszej eskadry wyposażonej w Tejasy zaplanowano na lipiec 2016 roku.
Opracowano również morską wersję pokładową myśliwca, oblataną 27 kwietnia 2012 roku. Pierwsze lądowanie na pokładzie INS „Vikramaditya” samolotu przedseryjnego miało miejsce 11 stycznia 2020 roku. 
Przy cenie w okolicach 26 mln dolarów za sztukę HAL Tejas jest jednym z najtańszych myśliwców wielozadaniowych na świecie, ustępuje jedynie chińsko-pakistańskiemu JF-17 Thunder.

</doc>
<doc id="2288801" url="https://pl.wikipedia.org/wiki?curid=2288801" title="Linia Sierpuchowsko-Tymiriazewska">
Linia Sierpuchowsko-Tymiriazewska



</doc>
<doc id="2288802" url="https://pl.wikipedia.org/wiki?curid=2288802" title="Abdysz-Ata-99 Kant">
Abdysz-Ata-99 Kant

Abdysz-Ata-99 Kant (kirg. Футбол клубу «Абдыш-Ата-99» Кант) – kirgiski klub piłkarski, mający siedzibę w mieście Kant, na północy kraju.
Historia.
Chronologia nazw:
Piłkarski klub Abdysz-Ata został założony w miejscowości Kant w roku 2000. W 2006 strukturze klubu powstała również Futbolowa Szkoła Młodzieży. W 2006 jako Abdysz-Ata-FSzM Kant startował w Pucharze Kirgistanu, a w 2006 zespół debiutował w Wyższej Lidze Kirgistanu, w której zajął 8.miejsce. W 2008 zmienił nazwę na Abdysz-Ata-91 Kant (tak jak składał się z piłkarzy 1991 roku urodzenia). W sezonie 2008 zajął ostatnie 9. miejsce, ale nie przystąpił do rozgrywek w następnym sezonie. W 2010 zawodnicy rocznika 1994 jako Abdysz-Ata-94 Kant występowały w Pucharze Kirgistanu. W 2016 Abdysz-Ata-99 Kant (rocznik 1999) znów grał w rozgrywkach pucharowych.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-12-2015).
Stadion.
Klub rozgrywa swoje mecze domowe na stadionie Sportkompleks Abdysz-Ata w Kant, który może pomieścić 3000 widzów.

</doc>
<doc id="2288806" url="https://pl.wikipedia.org/wiki?curid=2288806" title="Kret (środek sanitarny)">
Kret (środek sanitarny)



</doc>
<doc id="2288811" url="https://pl.wikipedia.org/wiki?curid=2288811" title="Abner &quot;Longy&quot; Zwillman">
Abner &quot;Longy&quot; Zwillman



</doc>
<doc id="2288816" url="https://pl.wikipedia.org/wiki?curid=2288816" title="Rak koniczyny">
Rak koniczyny

Rak koniczyny, rak koniczyny na bobiku i rak koniczyny na wyce – grzybowa choroba roślin, głównie koniczyny łąkowej, bobiku i wyki. Wywołuje ją grzyb "Sclerotinia trifoliorum".
Szkodliwość.
Choroba występuje w Polsce we wszystkich obszarach upraw koniczyny, przy czym największe szkody powoduje w północnej i południowo-wschodniej części kraju. Porażone plantacje dają niski plon.
Objawy.
Objawy tej choroby są najlepiej widoczne na wiosnę. W wyniku jesiennego i zimowego rozwoju grzybni zaatakowane rośliny masowo giną – w efekcie w uprawie powstają różnej wielkości „łysiny”. Pomiędzy roślinami zdrowymi a tymi, które zamarły, występują rośliny chore – skarlone, więdnące, z liśćmi brunatniejącymi i często zwiniętymi. Szyjka korzeniowa gnije, a następnie zgnilizna przenosi się na korzenie roślin. Na zgniłych organach roślin pojawia się biała, watowata grzybnia, która rozprzestrzenia się na nowe rośliny. W grzybni tworzą się nieregularne lub kuliste sklerocja wielkości 3–15 mm, które są białe, a następnie ciemnieją stając się czarne. Watowaty nalot grzybni po pewnym czasie zanika i zostają jedynie sklerocja, które dostają się do gleby.
Cykl rozwojowy.
Grzyb rozprzestrzenia się za pomocą zarodników. Bywa także rozprzestrzeniany wraz z materiałem siewnym koniczyny, który może zawierać sklerocja grzyba. Najczęściej jednak do zakażenia dochodzi w wyniku założenia uprawy na glebie zawierającej sklerocja.
"S. trifoliorum" nie posiada stadium bezpłciowego. Pełny cykl rozwojowy składa się ze stadium workowego, grzybni i sklerocjów. Jesienią na sklerocjach tworzą się owocniki, typu apotecjum. Owocniki te wyrastają na nóżce długości 3–3,5 cm i są żółtobrunatne lub czerwonawe o średnicy 2–10 mm. Owocniki kształtem są podobne do miseczki, na dnie której tworzą się specjalne worki, zawierające 8 jednokomórowych, elipsoidalnych zarodników. Zarodniki zakażają liście koniczyny, zazwyczaj rośliny jednoroczne. Grzybnia z liści przerasta do pędów i korzeni powodując watowaty nalot. Od jesieni do wiosny grzyb lokalnie się rozszerza atakując sąsiednie rośliny. Na wiosnę tworzą się sklerocja, natomiast w lecie rozwój grzyba jest spowolniony.
Rozwojowi i ekspansji grzyba sprzyjają umiarkowane temperatury i duża wilgotność (dżdżysta pogoda) jesienią. Sprzyja mu też duże zagęszczenie i bujność atakowanych roślin.
Zwalczanie.
Do zwalczania tej choroby stosuje się głównie metody agrotechniczne:

</doc>
<doc id="2288817" url="https://pl.wikipedia.org/wiki?curid=2288817" title="Zalman Rajzen">
Zalman Rajzen

Zalman Rajzen (ur. 1887, zm. 1941) – żydowski działacz społeczny, dziennikarz, badacz literatury żydowskiej i języka jidysz. 
Członek komitetu założycielskiego Żydowskiego Instytutu Naukowego (YIVO), po powstaniu placówki związany z jej wileńską centralą. Dyrektor i ideowy przywódca dziennika "Wilner Tog" w latach 1919-1939. Znany z otwartego przeciwstawiania się polskiemu antysemityzmowi w 20–leciu międzywojennym, co niejednokrotnie wpływało na konfiskatę nakładu lub zawieszanie dziennika przez władze. 
Autor "Leksykon fun der jidiszer literatur un prese" (j. pol. "Leksykon literatury i prasy jidysz"). Jego prace dotyczące gramatyki i ortografii żydowskiej odegrały fundamentalną rolę w procesie ujednolicania gramatyki i pisowni jidysz. 
Jego rodzeństwem byli pisarze Sara i Awrom. 

</doc>
<doc id="2288820" url="https://pl.wikipedia.org/wiki?curid=2288820" title="26 Pomorski Dywizjon Artylerii Ciężkiej">
26 Pomorski Dywizjon Artylerii Ciężkiej

26 Pomorski Dywizjon Artylerii Ciężkiej (26 dac) – pododdział artylerii ciężkiej Wojska Polskiego.
Dywizjon został sformowany w lutym 1946 roku, w garnizonie Biedrusko, na bazie 80 Pomorskiego Pułku Artylerii Ciężkiej. Jednostka została zorganizowana według etatu Nr 4/15 "samodzielnego dywizjonu artylerii ciężkiej czasu "P"". Stan etatowy dywizjonu liczył 6 pracowników kontraktowych i 358 wojskowych, w tym 41 oficerów i 100 podoficerów oraz 217 szeregowców. Podstawowym uzbrojeniem dywizjonu było dwanaście 152 mm haubicoarmat wz. 1937 (MŁ-20). Latem 1948 roku jednostka została przeformowana na etat Nr 4/39 o stanie 173 żołnierzy, włączona w skład 14 Brygady Artylerii Ciężkiej z zachowaniem dotychczasowej nazwy i numeru oraz dyslokowana do Strachowa. Jesienią 1951 roku dyon wraz z całą brygadą został przeniesiony do garnizonu Bolesławiec, gdzie zajął koszary opuszczone przez 92 Pułk Artylerii Przeciwpancernej. W terminie do 1 grudnia 1951 roku 14 BAC została przeformowana na etat Nr 4/63. W wyniku tej reorganizacji dyon utracił swoją nazwę i numer.

</doc>
<doc id="2288823" url="https://pl.wikipedia.org/wiki?curid=2288823" title="Okręg Créteil">
Okręg Créteil

Okręg Créteil () – okręg w północnej Francji. Populacja wynosi 626 tysięcy.
Podział administracyjny.
W skład okręgu wchodzą następujące kantony:

</doc>
<doc id="2288825" url="https://pl.wikipedia.org/wiki?curid=2288825" title="Masters Series Monte Carlo 2007">
Masters Series Monte Carlo 2007

Masters Series Monte Carlo 2007 – tenisowy turniej ATP rangi ATP Masters Series z cyklu Masters Series Monte Carlo rozgrywany w dniach 15–22 kwietnia 2007 roku w Monte Carlo na kortach ziemnych o puli nagród 2 082 500 euro.

</doc>
<doc id="2288826" url="https://pl.wikipedia.org/wiki?curid=2288826" title="Okręg l’Haÿ-les-Roses">
Okręg l’Haÿ-les-Roses

Okręg L’Haÿ-les-Roses () – okręg w północnej Francji. Populacja wynosi 237 tysięcy.
Podział administracyjny.
W skład okręgu wchodzą następujące kantony:

</doc>
<doc id="2288831" url="https://pl.wikipedia.org/wiki?curid=2288831" title="Okręg Nogent-sur-Marne">
Okręg Nogent-sur-Marne

Okręg Nogent-sur-Marne () – okręg w północnej Francji. Populacja wynosi 365 tysięcy.
Podział administracyjny.
W skład okręgu wchodzą następujące kantony:

</doc>
<doc id="2288832" url="https://pl.wikipedia.org/wiki?curid=2288832" title="Carlo Tresca">
Carlo Tresca

Carlo Tresca (ur. 9 marca 1879 w Sulmonie, zm. 11 stycznia 1943 w Nowym Jorku) – włosko-amerykański dziennikarz (felietonista), z przekonania anarchista, antystalinista i antyfaszysta. Redaktor naczelny czasopisma „Il Martello”, zajadły przeciwnik i krytyk włoskiego dyktatora Benito Mussoliniego.
Zabójstwo.
11 stycznia 1943 padł ofiarą zamachu (został zastrzelony podczas spaceru ze swoim przyjacielem, adwokatem Giuseppe Calabim na Piątej Alei w Nowym Jorku). Sprawcą zabójstwa okazał się Carmine Galante, który działał na zlecenie Vito Genovese (z zabójstwem powiązani byli również: Mike Miranda i Tony Bender – to oni wynajęli Carmine’a). Vito Genovese w tym czasie przebywał we Włoszech (od 1937; w obliczu oskarżenia o morderstwo uciekł ze Stanów Zjednoczonych) i szybko wkradł się w łaski włoskiego dyktatora (stał się głównym dostawcą narkotyków dla ministra spraw zagranicznych Włoch i zięcia Mussoliniego, hrabiego Galeazzo Ciano). Chcąc się dodatkowo mu przypodobać postanowił uciszyć niewygodnego dziennikarza.
Carlo Tresa został trafiony (min. w twarz, czaszkę i plecy), towarzyszący mu Calabi przeżył i zapamiętał, że sprawca odjechał z miejsca zabójstwa pojazdem o numerze rejestracyjnym 1C-9272 (w ten sposób policja trafiła na trop Galante; wszystkiemu zaprzeczył, został następnie zwolniony).
Za zabójstwo nie odpowiedział również Vito Genovese.

</doc>
<doc id="2288833" url="https://pl.wikipedia.org/wiki?curid=2288833" title="Orto Nur Sokuluk">
Orto Nur Sokuluk



</doc>
<doc id="2288834" url="https://pl.wikipedia.org/wiki?curid=2288834" title="Wilner Tog">
Wilner Tog

Wilner Tog (, od 1937 r., wydawany pod tytułem Undzer Tog) – wileński dziennik w języku jidysz ukazujący się od 1919 do 1939 r. 
Dyrektorem gazety i jej głównym ideologiem w okresie jej istnienia był znany propagator języka jidysz Zalman Rajzen. Finansowo wspierał ją filantrop Borys Kleckin. Redakcja mieściła się przy ul. Trockiej 2. Gazeta stanowiła forum dla różnych opcji politycznych, jak pisał Henri Minczeles – dziennik :
Gazeta borykała się z cenzurą, gdyż władze polskie postrzegało je jako lewicowe, na co wpływ miała osoba Zalmana Rajzera, który otwarcie przeciwstawiał się przejawom polskiego antysemityzmu, jak i publikowane w niej artykuły polityczne i lewicowy charakter, czego efektem były konfiskaty nakładów lub zawieszanie dziennika przez władze.
Na łamach gazety swoje wiersze publikowali poeci Abraham Suckewer i Michael Astur.
W styczniu 1937 roku, w czasie serii zamachów bombowych w Wilnie, głównie na obiekty żydowskie, pod redakcję został podłożony tak zwany ładunek petardowy.

</doc>
<doc id="2288838" url="https://pl.wikipedia.org/wiki?curid=2288838" title="Yad Natan">
Yad Natan



</doc>
<doc id="2288839" url="https://pl.wikipedia.org/wiki?curid=2288839" title="Dolní Měcholupy">
Dolní Měcholupy

Dolní Měcholupy – część Pragi leżąca w dzielnicy Praga 10, na wschód o centrum miasta.

</doc>
<doc id="2288843" url="https://pl.wikipedia.org/wiki?curid=2288843" title="Dolní Počernice">
Dolní Počernice

Dolní Počernice – część Pragi leżąca w dzielnicy Praga 9, na wschód o centrum miasta. W 2006 liczyła 2 190 mieszkańców.

</doc>
<doc id="2288846" url="https://pl.wikipedia.org/wiki?curid=2288846" title="Żajił Baatyr Karabałta">
Żajił Baatyr Karabałta



</doc>
<doc id="2288849" url="https://pl.wikipedia.org/wiki?curid=2288849" title="Museu de Arte de São Paulo">
Museu de Arte de São Paulo

Museu de Arte de São Paulo, MASP (pol. Muzeum sztuki w São Paulo) – galeria sztuki położona w São Paulo (Brazylia) przy Avenida Paulista. Powszechnie znane ze swej głównej siedziby, betonowo-szklanego budynku, zaprojektowanego przez Linę Bo Bardi, którego główna konstrukcja, długa na ponad 74 m, jest zawieszona nad ziemią i podtrzymywana przez dwa boczne dźwigary. Jest ona uważana za znak rozpoznawczy miasta i główny symbol nowoczesnej architektury w Brazylii.
Muzeum jest instytucją typu non-profit. Zostało powołane do życia w 1947 przez brazylijskiego polityka i prawnika Assisa Chateaubrianda i włoskiego dziennikarza i krytyka sztuki Pietro Marię Bardiego, który został pierwszym kuratorem placówki. Misją MASP jest popularyzacja sztuki i awans kulturalny społeczeństwa brazylijskiego. Było ono pierwszym brazylijskim muzeum, które zainteresowało się powojennymi tendencjami artystycznymi.
Muzeum cieszy się międzynarodową renomą dzięki swej kolekcji sztuki zachodnioeuropejskiej, uważanej za najpiękniejszą w Ameryce Łacińskiej i na całej południowej półkuli. Ma ponadto znaczący zbiór sztuki brazylijskiej, druków, rysunków jak również mniejsze kolekcje sztuki afrykańskiej i azjatyckiej, sztuki antycznej i rzemiosła artystycznego oraz innych eksponatów w liczbie ponad 8000. MASP to również jedna z największych bibliotek w Brazylii. Cała kolekcja muzeum została umieszczona na liście dziedzictwa narodowego Brazylii.
W 2007 muzeum odwiedziło gości.
Historia.
Kontekst ogólny.
Pod koniec lat 40. XX w. gospodarka Brazylii przechodziła szerokie zmiany strukturalne, polegające na przejściu od produkcji kawy do wzrastającego uprzemysłowienia. Stan São Paulo w widoczny sposób przyciągał liczne branże przemysłowe i siłę roboczą z wielu regionów Brazylii i zza granicy, zwłaszcza miasto São Paulo zdobyło sobie pozycję jako najważniejsze centrum przemysłowe kraju.
Jeśli chodzi natomiast o życie artystyczne, najważniejszym punktem odniesienia był festiwal sztuk wizualnych Semana de Arte Moderna z lutego 1922. Pomimo znaczenia, jakie to wydarzenie kulturalne zyskało w latach 20., modernizm w nadchodzących dekadach nie wzbudzał wielkiego zainteresowania ani u mieszkańców miasta ani w instytucjach. Istniało wówczas tylko jedno muzeum sztuki w São Paulo, Pinacoteca do Estado, całkowicie zorientowane na akademizm; oprócz niego działała jedna galeria komercyjna.
Assis Chateaubriand, założyciel i właściciel największego wówczas w Brazylii koncernu multimedialnego "Diários Associados", był jedną z najbardziej wpływowych osobistości tamtego okresu. Obdarzony żartobliwym przydomkiem „Króla Brazylii”, miał bardzo aktywny udział w narodowych ruchach modernizacyjnych. Wspierany przez konglomerat należącej do niego prasy, Chateaubriand wywierał nacisk na brazylijskie elity polityczne i gospodarcze w celu uzyskania ich pomocy w swoich „kampaniach publicznych”. W połowie lat 40. Chateaubriand stworzył Campanha da Aviação („kampanię lotniczą”), która aktywnie gromadziła fundusze na zakup samolotów treningowych z zamiarem utworzenia w kraju solidnego lotnictwa. W rezultacie brazylijskim szkołom lotniczym podarowano ponad tysiąc samolotów.
Po zakończeniu Campanha da Aviação, Chateaubriand rozpoczął nową kampanię na rzecz skupowania arcydzieł sztuki z zamiarem utworzenia z nich na terenie Brazylii kolekcji według międzynarodowych standardów. Muzeum planował umieścić w Rio de Janeiro, ale wybrał São Paulo, w którym, jak sądził, łatwiej będzie zebrać potrzebne fundusze, ponieważ miasto to przeżywało okres bujnej prosperity. W tym samym czasie na europejski rynek sztuki głęboki wpływ wywarło zakończenie II wojny światowej, co umożliwiło nabywanie znakomitych dzieł sztuki po rozsądnych cenach.
Żeby dokonywać selekcji dzieł, Chateaubriand potrzebował pomocy eksperta. Zaprosił w tym celu włoskiego profesora, krytyka sztuki, marszanda i byłego właściciela galerii w Mediolanie i Rzymie, Pietro Marię Bardiego, żeby ten pomógł mu w utworzeniu „Muzeum Sztuki Klasycznej i Nowoczesnej”. Bardi sprzeciwił się rozróżnianiu pomiędzy gatunkami sztuki proponując po prostu „Muzeum Sztuki” ale zaproszenie Chateaubrianda przyjął. Planując kierowanie projektem tylko przez rok, Bardi miał poświęcić mu resztę swego życia. Przeprowadził się do Brazylii razem z żoną, architektką Liną Bo Bardi przywożąc ze sobą swoją bibliotekę i prywatną kolekcję sztuki.
Pierwsze kroki (1947–1957).
2 października 1947 miała miejsce inauguracja muzeum i udostępnienie go dla publiczności; wystawiono wówczas pierwsze nabytki, wśród nich płótna Picassa i Rembrandta. W pierwszych latach działalności muzeum mieściło się na pierwszym piętrze budynku zarządu Diarios Associados. Linie Bo Bardi zlecono wykonanie adaptacji budynku na potrzeby muzeum; podzielone ono zostało na cztery różne działy: galerię sztuki, salę ekspozycji dydaktycznej obejmującej historię sztuki, salę wystaw czasowych i audytorium. MASP było pierwszą brazylijską instytucją zainteresowaną nabywaniem dzieł sztuki nowoczesnej. Muzeum szybko stało się punktem spotkań artystów, studentów i intelektualistów, przyciąganych nie tylko jego zbiorami, ale również dzięki organizowanym warsztatom i kursom historii sztuki, wystawom czasowym artystów krajowych i zagranicznych, programem edukacyjnym. Muzeum było otwarte na prezentacje z różnych dziedzin sztuki, jak teatr, kino i muzyka.
W latach 50. muzeum rozszerzyło swoją działalność dydaktyczną powołując do życia Instytut Sztuki Współczesnej (oferujący warsztaty obejmujące kursy: miedziorytu, rysunku, malarstwa, rzeźby, tańca i wzornictwa przemysłowego), szkołę marketingu Escola de Propaganda (współczesna Escola Superior de Propaganda e Marketing), organizując dyskusje na temat kina i literatury, tworząc orkiestrę młodzieżową i zespół baletowy. Kursy prowadzone były przez wybitne osobistości brazylijskiej sceny artystycznej, jak malarze Lasar Segall i Roberto Sambonet, architekci Gian Carlo Palanti i Lina Bo Bardi, rzeźbiarz August Zamoyski i reżyser, montażysta i technik filmowy Alberto Cavalcanti.
Wraz z poszerzeniem programu edukacyjnego zbiory muzealne zyskały na znaczeniu a muzeum zyskało międzynarodowe uznanie jako instytucja. W latach 1953–1957 wybór 100 dzieł sztuki z kolekcji muzealnej był prezentowany w muzeach europejskich, jak Musée de l’Orangerie w Paryżu i Tate Gallery w Londynie w serii wystaw organizowanych w celu konsolidacji zbiorów. W 1957 kolekcja była prezentowana również w USA, w Metropolitan Museum of Art w Nowym Jorku i w Toledo Museum of Art w Toledo. W roku następnym zbiory MASP były wystawiane w innych brazylijskich placówkach, jak Museu Nacional de Belas Artes w Rio de Janeiro.
Wysoki poziom artystyczny wystaw stanowił promocję muzeum przez pierwsze lata jego istnienia. Wielki rozgłos i prestiż zaowocowały wzrastającą frekwencją i zwiększonym zainteresowaniem sztukami pięknymi.
Konsolidacja muzeum.
Powiększanie się ilościowe kolekcji muzealnej i jej znaczenie wymagały zbudowania budynku na siedzibę muzeum. Rada Miasta São Paulo przekazała na ten cel działkę, zajmowaną poprzednio przez budynek Belvedere Trianon, tradycyjne miejsce spotkań bogatych warstw São Paulo (wyburzony w 1951) na pierwszą siedzibę wystawy Biennale w São Paulo. Działka przy Avenida Paulista była pierwotnie przeznaczona na ratusz z zastrzeżeniem zachowania widoku na dolną część miasta i dolinę Avenida Nove de Julho.
Nowy budynek MASP to genialna koncepcja Liny Bo Bardi. W celu zachowania wymaganego widoku na dolną część miasta, Bardi zaprojektowała budynek zawieszony, podtrzymywany przez cztery potężne, równe, betonowe, prostokątne dźwigary. Ze względu na swoją specyfikę konstrukcja jest uważana za dzieło unikalne w skali światowej: budynek główny wspiera się na czterech bocznych filarach nośnych a pod nim jest wolna przestrzeń długości 74 m. Nowa siedziba muzeum, zbudowana w latach 1956–1968 została otwarta 7 listopada 1968 przez królową brytyjską Elżbietę II w trakcie jej wizyty w Brazylii.
Assisowi Chateaubriandowi nie dane było doczekać inauguracji nowego budynku muzeum; zmarł on kilka miesięcy wcześniej z powodu trombozy. Imperium medialne, które zbudował, stanęło na początku lat 60. w obliczu trudności. Wzrastające zadłużenie i konkurencja na rynku medialnym ze strony koncernu prasowego należącego do Roberto Marinho przyczyniły się do rzadkości funduszy umożliwiających gromadzenie kolekcji.
Upadek Diários Associados i śmierć ich założyciela spowodowały, że na spłatę długów zaciągniętych w zagranicznych instytucjach trzeba było uruchomić fundusze publiczne. Za rządów prezydenta Juscelino Kubitschka de Oliveiry bank Caixa Econômica Federal udzielił MASP pożyczki na pokrycie zobowiązań finansowych wobec instytucji a pożyczkę zabezpieczył na zbiorach muzeum. Później, w latach 70., zaciągnięty dług był negocjowany z rządem brazylijskim i ostatecznie został spłacony.
W 1969 Instituto do Patrimônio Histórico Artístico Nacional, IPHAN (pol. Instytut Narodowego Historycznego Dziedzictwa Artystycznego) w odpowiedzi na prośbę MASP wpisał jego zbiory na listę narodowego dziedzictwa kulturowego, w następstwie czego stały się one niezbywalne. Zbiory MASP stanowią część brazylijskiej własności publicznej, a każdorazowy ich wywóz za granicę wymaga zezwolenia ze strony IPHAN.
Pomimo problemów finansowych, z jakimi boryka się MASP, nieustannie wzrasta jego międzynarodowy prestiż. W latach 70. muzeum zdobyło rozgłos na półkuli wschodniej prezentując wybraną część swoich zbiorów w muzeach japońskich. W 1973 zbiory MASP były eksponowane w siedzibie Ministério das Relações Exteriores do Brasil (pol. Ministerstwa ds. Stosunków z Zagranicą) w Brasílii. Kolekcja MASP była ponownie wystawiana w Japonii w latach 1978/79, 1982/83, 1990/91 i 1995. W 1992 dzieła sztuki francuskiej oraz brazylijskiego malarstwa krajobrazowego były eksponowane w Museo Nacional de Bellas Artes w Santiago oraz w Biblioteca Luís Angel Aragón w Bogocie.
W 2011 Fausto Godoy, ambasador Brazylii w Indiach, przekazał MASP swoją znaczącą kolekcję sztuki i rzemiosła azjatyckiego, która, jak się mówiło, uplasowała MASP w tej samej kategorii co Metropolitan Museum of Art w Nowym Jorku, posiadające zbiory zarówno z dziedziny archeologii jak i sztuk pięknych. Już przedtem MASP znajdowało się na liście 19 najbardziej znaczących instytucji artystycznych świata, m.in. razem z paryskim Musée d’Orsay czy wspomnianym Metropolitan Museum. Na 2012 planuje się oddanie do użytku nowego skrzydła do przechowywania zbiorów muzeum.
Budynek.
Obecny budynek muzeum został zbudowany przez Radę Miejską São Paulo i otwarty w 1968, w obecności królowej brytyjskiej Elżbiety II. Zdobył on sobie sławę dzięki widocznemu brutalizmowi jego konstrukcji i jest uważany za jeden z symboli nowoczesnej architektury Brazylii. Został wybudowany na miejscu istniejącego wcześniej Belvedere Trianon przy Avenida Paulista, skąd można było oglądać przedmieścia i pobliskie góry Serra da Cantareira. Inżynier Joaquim Eugênio de Lima, który przekazał działkę pod ratusz miejski, postawił warunek, że budynek, który zostanie na niej zbudowany, nie powinien zakłócać rozległości rozciągającej się stąd panoramy widokowej. 
Z tego względu projekt wymagał zbudowania konstrukcji podziemnej lub zawieszonej. Architektka Lina Bo Bardi i inżynier José Carlos Figueiredo Ferraz wybrali oba rozwiązania projektując żarówo budynek podziemny jak i konstrukcję napowietrzną, zawieszoną 8 m ponad ziemią, podtrzymywaną przez 4 filary wsparte na dwóch potężnych, betonowych belkach nośnych. Znajdująca się pod nimi i pomiędzy filarami pusta przestrzeń o długości 74 m, uważana za śmiałe rozwiązanie, stanowiła największe tego typu przedsięwzięcie konstrukcyjne na świecie w tamtych czasach. Technika użyta przy wznoszeniu budynku zapoczątkowała nowy etap w zastosowaniu żelbetu w Brazylii.
W budynku muzeum na powierzchni ok.  m2 mieszczą się, obok sal wystaw stałych i czasowych, biblioteka, galerie: fotograficzna, filmowa i wideo, dwa audytoria, restauracja, magazyn, pracownie, pomieszczenia administracyjne i zaplecze techniczne. Instalacje w budynku i jego wykończenie są niewyszukane według słów samej Liny Bo Bardi:
W 2003 również ten budynek został wpisany przez IPHAN na listę narodowego dziedzictwa Brazylii.
W części muzealnej Lina Bo Bardi również zastosowała innowacyjne rozwiązanie używając płyt z hartowanego szkła wspartych na betonowych podstawach służących do ekspozycji obrazów. Zamysłem projektantki było tu naśladowanie pozycji płócien rozpiętych na sztalugach malarskich. Na odwrotnych stronach tych podpór, obecnie już nieużywanych, widniały tabliczki informacyjne o twórcy danego malowidła. Paradoksalnie, muzeum zrezygnowało z tego sposobu ekspozycji dziel w tym samym czasie, kiedy, pod koniec lat 90., zaczął on być widoczny i stosowany w zagranicznych placówkach.
W latach 1996–2001 ówczesny zarząd muzeum podjął rozległe i kontrowersyjne zmiany. Oprócz niezbędnej restauracji generalnej struktury budowli architekt i były dyrektor muzeum, Julio Neves zarządził wymianę pierwotnej posadzki zaprojektowanej przez Linę Bo Bardi, zainstalowanie drugiej windy, zbudowanie trzeciej podziemnej kondygnacji, zamianę wodnych basenów na klomby kwiatowe. Wielu architektów stawiało zarzut, iż przeprowadzone zmiany spowodowały gruntowne zniekształcenie pierwotnego projektu Liny Bo Bardi.
Zbiory.
Początek zbiorów.
Podstawowy zasób kolekcji został zgromadzony w latach 1947–1960. Pietro Maria Bardi, były właściciel komercyjnych galerii w Mediolanie i Rzymie, otrzymał zadanie wyszukania i doboru dziel sztuki, które mogłyby być zakupione, podczas gdy Chateaubriand miał zająć się sprawą donacji i sponsorów, którzy podzielali jego marzenie o stworzeniu w Brazylii muzeum na międzynarodowym poziomie. Chociaż miało miejsce wiele spontanicznych donacji, Chateaubriand zdobył sobie sławę człowieka używającego śmiałych metod perswazji. Mając wsparcie swego konglomeratu prasowego Diários Associados, omawiał z prezenterami zbiórkę swoich funduszy. Po ich uzyskaniu obdarzał donatorów tytułem patrona, a z okazji każdego nowego zakupu wydawał bankiet, wygłaszał przemowy, urządzał nawet parady studentów na ulicach São Paulo, jak to miało miejsce z okazji nadejścia obrazu van Gogha "Uczeń (Kamil Roulin)".
II połowa lat 40. była pomyślna dla międzynarodowego rynku sztuki – II wojna światowa dobiegła końca i można było nabyć wiele cennych dzieł a Brazylia przeżywała okres prosperity uniezależniając się stopniowo od rynków międzynarodowych, ponieważ trwająca wcześniej w Europie wojna wymusiła rozwój własnego przemysłu. Dzieła sztuki były na ogól skupowane na aukcjach w domach aukcyjnych takich jak Christie's, Marlborough, Sotheby's, Knoedler, Seligman and Wildenstein.
Śmiałe metody, dzięki którym Chateaubriand finansował powstającą kolekcję, miały wielu krytyków. Inni z kolei wskazywali na fakt, iż muzeum nabywa dzieła sztuki bez potwierdzenia ich autentyczności. Wrażenie to było wywołane tym, iż MASP było wówczas jednym z największych kupców na rynkach światowych. W przeciwieństwie do innych instytucji, których zakupy były uzależnione od zatwierdzenia ich przez rady kustoszy, MASP nabywało eksponaty szybko, często drogą telegraficzną. Dzięki tej zręczności muzeum było w stanie zgromadzić cenne dzieła sztuki, przelicytowując nawet prywatnych kolekcjonerów czy instytucje o wielkiej renomie i większych od niego zasobach finansowych.
W końcu lat 60. Diários Associados, konglomerat prasowy Chateaubrianda stanął w obliczu trudności finansowych, zmagając się z rosnącym zadłużeniem i konkurencją ze strony rywala na rynku mediów, Roberto Marinho. Finansowe kłopoty Diários Associados spowodowały załamanie się finansów muzeum. Z tego powodu, po 13 latach wielkich zakupów, muzeum powiększało swoje zbiory tylko poprzez spontaniczne darowizny ze strony artystów, firm i kolekcjonerów prywatnych.
Przegląd kolekcji.
Zbiory Museu de Arte de São Paulo są uważane za największe i najbardziej kompleksowe zbiory sztuki zachodniej w Ameryce Łacińskiej i na całej półkuli południowej. Wśród 8000 eksponatów wyróżnia się kolekcja europejskiego malarstwa, rzeźby, rysunku, miedziorytu i rzemiosła artystycznego. Szeroko reprezentowana jest sztuka francuska i włoska, stanowiące podstawowy trzon kolekcji. Po nich idzie sztuka hiszpańska, portugalska, flamandzka, holenderska, angielska i niemiecka. Muzeum posiada również znaczącą kolekcję sztuki brazylijskiej i tzw. "Brasiliana", które świadczą o rozwoju sztuki brazylijskiej od XVII w. do czasów współczesnych. W ramach sztuki zachodniej muzeum posiada ważne zbiory sztuki latyno- i północnoamerykańskiej. W mniejszej skali reprezentowane są reprezentatywne dzieła sztuki z różnych epok z kultur niezachodnich, jak afrykańska czy azjatycka, a także poszczególne eksponaty sztuki starożytnej: egipskiej, etruskiej, greckiej i rzymskiej oraz przedmioty kultury materialnej prekolumbijskiej i średniowiecznej sztuki europejskiej.
Główne atrakcje.
Muzeum posiada ponadto niewielkie kolekcje fotografii, kostiumów i tekstyliów, zbiory kiczu, itp.
Włamania do muzeum.
Pierwsza próba.
29 października 2007 dwaj mężczyźni obezwładnili strażników muzealnych, po czym usiłowali dostać się na piętro muzeum, gdzie znajdowały się obrazy przewidziane przez nich do kradzieży. Obaj jednak uciekli niczego nie zabierając.
Druga próba.
20 grudnia 2007, ok. godz. 5:00 nad ranem trzej napastnicy przedostali się do wnętrza muzeum i zabrali dwa obrazy, zaliczane do najcenniejszych: "O lavrador de café", Cândido Portinari i "Portret Suzanne Bloch" Picassa. Cała akcja zajęła im ok. 3 minut.
Szacunkowa wartość skradzionych malowideł wynosiła ok. 120 milionów reali (ok. 70 milionów dolarów). Zbiory muzealne nie są ubezpieczone a w czasie kradzieży nie było czujników ruchu w galeriach. Kamery bezpieczeństwa zarejestrowały jedynie niewyraźne obrazy uczestników włamania, ponieważ brakowało im czujników podczerwieni.
8 stycznia 2008 policja stanu São Paulo odnalazła oba skradzione obrazy w mieście Ferraz de Vasconcelos (aglomeracja São Paulo). Nie ujawniono nazwisk podejrzanych o włamanie. Po tym incydencie dyrektor MASP obiecał poprawę stanu bezpieczeństwa muzeum.

</doc>
<doc id="2288865" url="https://pl.wikipedia.org/wiki?curid=2288865" title="Kaufunger Wald">
Kaufunger Wald

Kaufunger Wald, Gutsbezirk Kaufunger Wald – obszar wolny administracyjnie "(gemeindefreies Gebiet)" w Niemczech w kraju związkowym Hesja, w rejencji Kassel, w powiecie Werra-Meißner. Teren jest niezamieszkany. 

</doc>
<doc id="2288867" url="https://pl.wikipedia.org/wiki?curid=2288867" title="Gutsbezirk Kaufunger Wald">
Gutsbezirk Kaufunger Wald



</doc>
<doc id="2288872" url="https://pl.wikipedia.org/wiki?curid=2288872" title="Maltanka (przystanek Kolejki Parkowej Maltanka)">
Maltanka (przystanek Kolejki Parkowej Maltanka)



</doc>
<doc id="2288876" url="https://pl.wikipedia.org/wiki?curid=2288876" title="Wojna Bananowa">
Wojna Bananowa



</doc>
<doc id="2288879" url="https://pl.wikipedia.org/wiki?curid=2288879" title="Bill Lovett">
Bill Lovett

William "Wild Bill" Lovett (ur. 1892, zm. 31 października 1923) – irlandzki gangster, członek i późniejszy szef "White Hand Gang", na czele którego stanął po zakończeniu I wojny światowej.
Był człowiekiem o skromnej posturze (167 cm wzrostu przy wadze 66 kg). Mimo to budził strach i lęk wśród mieszkańców z okolic Mostu Brooklińskiego i części Brooklynu.
Jego gang rywalizował z gangami włoskimi w walce o dominację nad dzielnicami portowymi Nowego Jorku (od Red Hook po Greenpoint). Wielokrotnie był aresztowany za różne przestępstwa (od zakłócania porządku publicznego po morderstwa – w sumie 19 razy; w więzieniu spędził tylko siedem miesięcy).
Został szefem gangu po wyeliminowaniu kontrkandydata, Timmy Quilty'ego, którego zastrzelił podczas 'demokratycznych' wyborów. Dotychczasowy boss Dinny Meehan został zastrzelony we własnym łóżku. Obaj pretendenci mieli rzucać dwiema kostkami, wygrywa ten kto wyrzuci w sumie siedem oczek. Niezadowolony z wyniku 'wyborów' Billy wyciągnął pistolet maszynowy, wycelował w Timmy'ego i opróżnił cały magazynek. Nikt ze zgromadzonych nie zakwestionował wyboru.
Stosował brutalne metody wobec opornych dokerów lub armatorów, którzy nie chcieli płacić haraczu (groził, bił, dźgał nożami, strzelał, okradał, palił mienie prywatne i towary handlowe).
Przeżył kilka zamachów na swoją osobę (m.in. strzelaninę w magazynie przy Front Street w styczniu 1922 r.; został dwukrotnie trafiony w klatkę piersiową).
Rozszerzył wpływy swojego gangu na wszystkie nowojorskie dzielnice portowe – od Red Rock po Greenpoint – eliminując niepokornych gangsterów. Najpierw dawał im ostrzeżenie strzałem w jedną z kończyn, jeśli to nie skutkowało, ofiara była później mordowana (wyrok wykonywał osobiście lub przez swoich 'cyngli'). 
W sierpniu 1923 roku został mężem Annie Lonergan (jej brat Pegleg Lonergan był zastępcą Lovetta). Zamieszkali razem w Little Ferry w stanie New Jersey. Nowo poślubionej żonie obiecał, że porzuci przestępczy proceder. W swoim przyrzeczeniu pozostał przez niecałe dwa miesiące. Już w październiku pojawiły się pogłoski o jego powrocie. W tym czasie Pegleg był już oficjalnym szefem gangu, który niechętnie patrzył na powrót szwagra (nie chciał się dzielić władzą z Wild Billem).
Lovett został zamordowany 31 października 1923 roku w barze Loader Club przez trzech zamachowców. Dwóch uzbrojonych było w broń palną, trzeci zaś tasakiem na koniec rozstrzaskał Billowi głowę. Zamachowcem z tasakiem był "Dui Cuteddi" (Dwa Noże) specjalnie na tę okazję ściągnięty z Sycylii.
Włoscy konkurenci rozpuścili plotkę, że za zabójstwem Lovetta stał jego szwagier Pegleg. 
Z biegiem czasu dzielnice portowe w Nowym Jorku opanowały gangi włoskie.

</doc>
<doc id="2288883" url="https://pl.wikipedia.org/wiki?curid=2288883" title="Parser">
Parser



</doc>
<doc id="2288886" url="https://pl.wikipedia.org/wiki?curid=2288886" title="Najpiękniejsze baśnie braci Grimm">
Najpiękniejsze baśnie braci Grimm

Najpiękniejsze baśnie braci Grimm (niem. "Sechs auf einen Streich" lub "Acht auf einen Streich") – seria filmów familijnych będących adaptacjami baśni braci Grimm oraz Hansa Christiana Andersena, wyprodukowane przez niemiecki kanał telewizyjny Das Erste.

</doc>
<doc id="2288888" url="https://pl.wikipedia.org/wiki?curid=2288888" title="Jerzy Kita">
Jerzy Kita

Jerzy Marian Kita (ur. 19 kwietnia 1931 w Rączkach, zm. 23 kwietnia 2022) – polski lekarz weterynarii, emerytowany profesor doktor habilitowany nauk weterynaryjnych, specjalista chorób zakaźnych zwierząt, wykładowca Wydziału Medycyny Weterynaryjnej SGGW w Warszawie oraz Wydziału Medycyny Weterynaryjnej UP we Wrocławiu, były dziekan warszawskiego wydziału oraz kierownik Zakładu Chorób Zakaźnych na tymże wydziale, były członek zarządu i prezes Zarządu Głównego (1998-2000) Polskiego Towarzystwa Nauk Weterynaryjnych, kierownik podyplomowych studiów specjalizacyjnych "Epizootiologia i Administracja Weterynaryjna" na wrocławskim wydziale.

</doc>
<doc id="2288889" url="https://pl.wikipedia.org/wiki?curid=2288889" title="Hesja (ujednoznacznienie)">
Hesja (ujednoznacznienie)

Niemcy:
Zobacz też:

</doc>
<doc id="2288891" url="https://pl.wikipedia.org/wiki?curid=2288891" title="Wampir z Bytowa">
Wampir z Bytowa



</doc>
<doc id="2288894" url="https://pl.wikipedia.org/wiki?curid=2288894" title="Hawthorne (serial telewizyjny)">
Hawthorne (serial telewizyjny)



</doc>
<doc id="2288900" url="https://pl.wikipedia.org/wiki?curid=2288900" title="Yves Pietrasanta">
Yves Pietrasanta



</doc>
<doc id="2288901" url="https://pl.wikipedia.org/wiki?curid=2288901" title="Plątawa różowa">
Plątawa różowa

Plątawa różowa ("Lapageria rosea" Ruiz &amp; Pav.) – gatunek niskopączkowych pnączy z monotypowego rodzaju plątawa ("Lapageria") z rodziny "Philesiaceae", endemiczny dla środkowego i południowo-środkowego Chile. Jest to roślina o dużych, jadalnych, słodkich i soczystych owocach, uprawiana również jako pnącze ogrodowe. 
Systematyka.
Rodzaj wyróżniony jest w rodzinie "Philesiaceae", zaliczanej do rzędu liliowców w kladzie roślin jednoliściennych ("monocots").
Obecność w kulturze i symbolice.
Plątawa różowa została uznana za narodowy kwiat Chile.

</doc>
<doc id="2288904" url="https://pl.wikipedia.org/wiki?curid=2288904" title="Ptyś (przystanek Kolejki Parkowej Maltanka)">
Ptyś (przystanek Kolejki Parkowej Maltanka)



</doc>
<doc id="2288906" url="https://pl.wikipedia.org/wiki?curid=2288906" title="Ptyś (przystanek)">
Ptyś (przystanek)



</doc>
<doc id="2288908" url="https://pl.wikipedia.org/wiki?curid=2288908" title="I liga polska w piłce siatkowej mężczyzn (2011/2012)">
I liga polska w piłce siatkowej mężczyzn (2011/2012)

Do rozgrywek I ligi polskiej w piłce siatkowej mężczyzn sezonu 2011/2012 przez władze Polskiego Związku Piłki Siatkowej dopuszczonych zostało ostatecznie 12 drużyn.
System rozgrywek.
Zmagania toczą się dwuetapowo:
Etap I (dwurundowa faza zasadnicza).
Przeprowadzona w formule ligowej, systemem kołowym (tj. "każdy z każdym – mecz i rewanż"). Faza zasadnicza, klasyfikacja generalna – uwzględnia wyniki wszystkich rozegranych meczów, łącznie z meczami rozegranymi awansem. Punktacja: 3 pkt za wygraną 3:0 i 3:1, 2 pkt za wygraną 3:2, 1 pkt za porażkę 2:3, 0 pkt za przegraną 1:3 i 0:3.
Kolejność w tabeli po każdej kolejce rozgrywek (tabela) ustalana jest według liczby zdobytych punktów meczowych. W przypadku równej liczby punktów meczowych o wyższym miejscu w tabeli decyduje:
Jeżeli mimo zastosowania powyższych reguł nadal nie można ustalić kolejności, o wyższej pozycji w tabeli decydują wyniki meczów rozegranych pomiędzy zainteresowanymi drużynami w danym sezonie.
Etap II (faza play-off / play-out).
Przeprowadzona w systemem pucharowym. Do rundy play-off przystąpi 8 najlepszych drużyn po fazie zasadniczej. 4 najsłabsze drużyny rywalizować będą o utrzymanie (w rundzie play-out).
Runda play-off
Runda 1
(O miejsca 1-8) - O tytuł mistrza I ligi grają drużyny, które po zakończeniu fazy zasadniczej rozgrywek zajęły w tabeli miejsca od 1 do 8. Drużyny z miejsc 1-8; 2-7; 3-6; 4-5 utworzą pary meczowe, które zagrają o miejsca w 1/2 finału. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
Runda 2
(O miejsca 1-4) - Zwycięzcy rywalizacji z rundy 1 zagrają w 1/2 finału o miejsca 1-4. W pierwszym półfinale zagrają zwycięzca rywalizacji 1-8 ze zwycięzcą rywalizacji 4-5. W drugim półfinale zagrają zwycięzca rywalizacji 2-7 ze zwycięzcą rywalizacji 3-6. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
Runda 3
(O miejsca 3-4) - Przegrany 1 półfinału gra z przegranym 2 półfinału. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
(O miejsca 1-2) - O tytuł mistrza I ligi. Zwycięzca 1. półfinału gra ze zwycięzcą 2. półfinału do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
Runda play-out
Zespoły, które po zakończeniu rundy zasadniczej zajęły miejsca 9-12 zagrają o utrzymanie w I lidze. Drużyny z miejsc 9-12; 10-11 utworzą pary meczowe. Rywalizacja toczyć się będzie do trzech wygranych meczów ze zmianą gospodarza po dwóch rozegranych meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej). Zwycięzcy utrzymują się w lidze, natomiast przegrani spadają do II ligi.
O kolejności końcowej w przypadku odpadnięcia drużyn w tej samej rundzie i nie rozgrywania meczów o poszczególne miejsca decyduje kolejność po rundzie zasadniczej.
Rozgrywki.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Składy.
KPS Jadar Siedlce
GTPS Gorzów Wielkopolski
Siatkarz Wieluń
Ślepsk Suwałki
Joker Rodło Piła
Pekpol Ostrołęka
Stal AZS PWSZ Nysa
BBTS Bielsko-Biała
MKS MOS Interpromex Będzin
MCKiS PKE Energetyk Jaworzno
Cuprum Mundo Lubin
Wanda Instal Kraków

</doc>
<doc id="2288912" url="https://pl.wikipedia.org/wiki?curid=2288912" title="Święta Eufemia">
Święta Eufemia



</doc>
<doc id="2288914" url="https://pl.wikipedia.org/wiki?curid=2288914" title="Grand Prix de SAR La Princesse Lalla Meryem 2011">
Grand Prix de SAR La Princesse Lalla Meryem 2011

Tenisowy turniej WTA Grand Prix de SAR La Princesse Lalla Meryem 2011 odbył się w dniach 18 - 24 kwietnia w marokańskim mieście Fez na kortach ziemnych. Pula nagród wyniosła 220 000 dolarów amerykańskich.

</doc>
<doc id="2288915" url="https://pl.wikipedia.org/wiki?curid=2288915" title="Powiat Bitburg-Prüm">
Powiat Bitburg-Prüm



</doc>
<doc id="2288916" url="https://pl.wikipedia.org/wiki?curid=2288916" title="Shpady">
Shpady

Shpady (dawniej Szpadyzor Records) – polska niezależna wytwórnia muzyczna specjalizująca się w muzyce hip-hop. Powstała w 2009 roku w Poznaniu na podstawie pomysłu rapera Piotra "DonGURALesko" Górnego. Założycielem firmy był Michał Kwiatek, związany z agencją koncertową Jaguar. 
Nakładem Szpadyzor Records ukazały się nagrania m.in. takich artystów jak: donGURALesko, Waldemar Kasta, DJ Soina, Rafi, RY23, Shellerini, Kaczor, Gruby Mielzky.
Historia.
Pierwszym wydawnictwem które ukazało się nakładem Szpadyzor Records był mixtape pt. "Inwazja porywaczy ciał" autorstwa Gurala i Matheo. Miał on premierę 1 lipca 2009 r. Do utworów „Wznieście ręce w powietrze”, „Ekwador” i „Idziemy po swoje” zostały zrealizowane teledyski. W lutym 2010 roku płyta została nominowana w plebiscycie "Podsumowanie 2009" serwisu Poznanskirap.com w kategorii album roku. Kilka miesięcy później, w listopadzie wydany został debiutancki album Ramony 23 pt. "Uliczny flowklor". Wydawnictwo promowały teledyski zrealizowane do utworów „Uliczny flowklor” oraz „Czekając na cud/Płoną wersy”. 13 listopada premierę miał pierwszy solowy album Waldemara Kasty pt. "13". Producentem całej płyty był Matheo. Album zadebiutował na 50. miejscu listy OLiS w Polsce. Na początku grudnia 2009 r. ukazała się składanka pt. "Black X-Mas 3", wykonawców związanych z wytwórnią.. W roku 2010 wydane zostały trzy płyty: "Totem leśnych ludzi" DonGURALesko, "Przyjaźń, duma, godność" Kaczora i "High Quality" Mariana Wielkopolskiego. Album donGURALesko zadebiutował na 1. miejscu zestawienia OLiS. Na początku 2011 r. ukazał się debiutancki album pt. "PDG Gawrosz" - poznańskiego rapera Shellerini - członka duetu WSRH. Płyta okazała się sukcesem, docierając do 10. miejsca notowania OLiS. Kilka miesięcy później został wydany pierwszy mixtape DJ-a Soiny pt. "Kręci mnie vinyl". 29 lipca 2011 roku nakładem wytwórni ukazał się debiutancki album Rafiego pt. "200 ton". Pod koniec 2011 r. ukazał się kolejny album Gurala pt. "Zaklinacz deszczu" natomiast 17 marca 2012 roku ukazał się kolejny solowy album Ramony 23 pt. "Magiczne pióro". 12 października 2012 roku nakładem Szpadyzor Records premierę miała debiutancka płyta Gruby Mielzky - "Silny jak nigdy, wkurwiony jak zwykle". W roku 2019 wytwórnia zaczęła sygnować swoje wydawnictwa nazwą "Shpady" a pierwszą płytą wydaną pod nowym szyldem były Latające ryby - donGURALesko .

</doc>
<doc id="2288918" url="https://pl.wikipedia.org/wiki?curid=2288918" title="Daemonosaurus">
Daemonosaurus

Daemonosaurus – rodzaj dinozaura żyjącego w późnym triasie na terenach współczesnej Ameryki Północnej. Cechował się stosunkowo krótkim pyskiem i dużymi przednimi zębami.
Budowa.
"Daemonosaurus" osiągał stosunkowo niewielkie rozmiary – od czubka kości przedszczękowej do tylnej krawędzi kości kwadratowej czaszka mierzyła około 14 cm długości. Cechowała się ona stosunkowo krótkim pyskiem, którego długość stanowi około połowy długości całej czaszki. Dinozaur ten miał duże oczodoły o średnicy około 5 cm, o bardziej okrągłe niż oczodoły typowe dla neoteropodów. Przednią część kości podstawnopotylicznej tworzyła lita kość, dlatego puszka mózgowa jest spneumatyzowana w mniejszym stopniu niż u "Tawa hallae". Uzębienie "Daemonosaurus" było wyraźnie heterodontyczne – zęby przedszczękowe i przednie zęby kości szczękowej były znacznie większe od pozostałych, a przedszczękowe ponadto nachylone ku przodowi. Również dwa pierwsze zęby kości zębowej osiągały większe rozmiary. Budowa zachowanych kręgów szyjnych sugeruje, że "Daemonosaurus", podobnie jak "Tawa", miał stosunkowo długą szyję. Nie wiadomo jednak, czy holotyp jest osobnikiem juwenilnym czy bliższym dorosłości. Duże oczodoły, krótki pysk, niezrośnięte poszczególne elementy puszki mózgowej wskazują na pierwszą z tych opcji, podczas gdy zamknięcie szwów pomiędzy centrum a łukiem naczyniowym obrotnika i trzeciego kręgu szyjnego – na drugą.
Systematyka.
Według analizy filogenetycznej przeprowadzonej przez Suesa i współpracowników "Daemonosaurus" jest teropodem bardziej zaawansowanym niż herrerazaury i "Eoraptor" (których pozycja filogenetyczna jest niepewna – bywają interpretowane jako bazalne dinozaury gadziomiedniczne, teropody lub zauropodomorfy; herrerazaury bywają nawet wyłączane z dinozaurów) i siostrzany dla kladu obejmującego rodzaj "Tawa" i neoteropody. Taka pozycja filogenetyczna "Daemonosaurus" dowodziłaby, że należy on do jednej z najstarszych linii ewolucyjnych teropodów. Jeśli holotyp jest w rzeczywistości okazem dorosłym, wówczas obecne u niego „cechy juwenilne” byłyby autapomorfiami tego taksonu. Inne analizy wskazywały jednak, że "Daemonosaurus" jest bazalnym dinozaurem gadziomiednicznym nienależącym do teropodów, przedstawicielem herrerazaurów, a nawet najbardziej bazalnym znanym dinozaurem ptasiomiednicznym.
Historia odkryć.
"Daemonosaurus" został opisany w 2011 roku przez Hansa-Dietera Suesa i współpracowników, choć wstępne doniesienie o jego odkryciu ukazało się jeszcze w 2010 roku. Holotypem jest niemal kompletna czaszka wraz z żuchwą i kilkoma pierwszymi kręgami szyjnymi i żebrami (CM 76821). Skamieniałości te wydobyto z datowanych na retyk osadów formacji Chinle w Ghost Ranch w stanie Nowy Meksyk. Nazwa "Daemonosaurus" pochodzi od greckich słów "daimon" („demon”, „zły duch”) i "sauros" („jaszczur”) i stanowi aluzję do legend o złych duchach z Ghost Ranch. Epitet gatunkowy gatunku typowego, "chauliodus", pochodzi od greckiego "chauliodois" i odnosi się do dużych przednich zębów "Daemonosaurus".

</doc>
<doc id="2288919" url="https://pl.wikipedia.org/wiki?curid=2288919" title="Daemonosaurus chauliodus">
Daemonosaurus chauliodus



</doc>
<doc id="2288920" url="https://pl.wikipedia.org/wiki?curid=2288920" title="29 Dywizjon Artylerii">
29 Dywizjon Artylerii

Dywizjony artylerii Wojska Polskiego noszące numer 29:

</doc>
<doc id="2288923" url="https://pl.wikipedia.org/wiki?curid=2288923" title="Joe Profaci">
Joe Profaci

Giuseppe "Joe" Profaci (ur. 2 października 1896, zm. 7 czerwca 1962) – amerykański gangster pochodzenia sycylijskiego działający w Nowym Jorku. Stanął wówczas na czele Rodziny Profaci jednej z ówczesnych nowojorskich po zakończeniu wojny castellammaryjskiej.
Urodził się w Villabate w prowincji Palermo na Sycylii. W 1916 roku został aresztowany za usiłowanie gwałtu i kradzież, po czym zwolniony. W 1920 roku skazany na rok za kradzież – wyszedł na wolność w 1921 roku. W tym samym roku przybył do Stanów Zjednoczonych – najpierw trafił do Chicago, a później do Nowego Jorku.
W 1927 roku przyjął obywatelstwo amerykańskie.
Słynął ze skąpstwa – pobierał od każdego członka rodziny składkę członkowską w wysokości 25 dolarów – oraz brutalnego i bezwzględnego rozprawiania się z niewygodnymi konkurentami.
Uchodził również za gorliwego katolika, uczęszczał do brooklyńskiego kościoła pod wezwaniem św. Bernadetty.
Borykał się z wieloma problemami wewnątrz rodziny – toczył walki z braćmi Gallo w latach 1960-1962 o podział w zyskach – nie przejawiał szczególnej sympatii do Carla Gambiny i Tommy'ego Lucchesego, podejrzewając, o knucie przeciw niemu.
Zmarł 7 czerwca 1962 roku na raka wątroby. Po jego śmierci stanowisko bossa objął Joe Magliocco, który zmarł 28 grudnia 1963 roku. Następnym szefem został Joe Colombo, od którego nazwiska rodzina przekształciła się w rodzinę Colombo.

</doc>
<doc id="2288925" url="https://pl.wikipedia.org/wiki?curid=2288925" title="Przełęcz Kowiorek">
Przełęcz Kowiorek



</doc>
<doc id="2288926" url="https://pl.wikipedia.org/wiki?curid=2288926" title="R.U.T.A.">
R.U.T.A.

R.U.T.A. (skrót od "Ruch Utopii, Transcendencji, Anarchii" lub "Reakcyjna Unia Terrorystyczno Artystowska") – polski projekt muzyczny, którego pomysłodawcą i animatorem był Maciej Szajkowski znany z występów w grupie Kapela ze Wsi Warszawa. Nagrania formacji R.U.T.A. oscylują na pograniczu gatunków folk i hardcore punk. W swojej twórczości R.U.T.A. łączy historyczne pieśni chłopskie z Polski, Ukrainy i Białorusi oraz tradycyjne instrumentarium folklorowe z elementami muzyki punk.
W 2011 roku album "Gore – Pieśni buntu i niedoli XVI-XX wieku" został wyróżniony w plebiscycie Wirtualne Gęśle na najlepszą polską płytę folkową.
W lipcu 2012 roku, w związku z powstaniem zespołu Pochwalone, zespół opuściła część dotychczasowego składu.
W 2012 roku został nakręcony film dokumentalny pt.: "Pieśń Buntu" w reżyserii Pawła Narożnika o zespole R.U.T.A z wykorzystaniem utworów i wywiadów z członkami zespołu.

</doc>
<doc id="2288927" url="https://pl.wikipedia.org/wiki?curid=2288927" title="29 Kołobrzeski Dywizjon Artylerii Ciężkiej">
29 Kołobrzeski Dywizjon Artylerii Ciężkiej

29 Kołobrzeski Dywizjon Artylerii Ciężkiej (29 dac) – pododdział artylerii ciężkiej Wojska Polskiego.
W lutym 1946 roku, na bazie 87 Pułku Artylerii Haubic, został sformowany 29 Dywizjon Artylerii Haubic. Jednostka została zorganizowana według etatu Nr 4/16 "samodzielnego dywizjonu artylerii haubic". Stan etatowy dywizjonu liczył 7 pracowników kontraktowych i 289 wojskowych, w tym 38 oficerów i 83 podoficerów oraz 168 szeregowców. Podstawowym uzbrojeniem dywizjonu było dwanaście 122 mm haubic wz. 1938 (M-30).
Wiosną 1947 roku dyon został przeformowany na etat Nr 4/32 i przemianowany na 29 Kołobrzeski Dywizjon Artylerii Ciężkiej. Liczba haubic w nowym etacie została zredukowana do ośmiu.
Latem 1948 roku jednostka została przeformowana na etat Nr 4/39 o stanie 173 żołnierzy, przezbrojona w 152 mm haubicoarmaty wz. 1937 (MŁ-20), włączona w skład 14 Brygady Artylerii Ciężkiej z zachowaniem dotychczasowej nazwy i numeru oraz dyslokowana z do Strachowa. Jesienią 1951 roku dyon wraz z całą brygadą został przeniesiony do garnizonu Bolesławiec, gdzie zajął koszary opuszczone przez 92 Pułk Artylerii Przeciwpancernej. W terminie do 1 grudnia 1951 roku 14 BAC została przeformowana na etat Nr 4/63. W wyniku tej reorganizacji dyon utracił swoją nazwę i numer.

</doc>
<doc id="2288932" url="https://pl.wikipedia.org/wiki?curid=2288932" title="Całka Bode’go">
Całka Bode’go

Całka Bode’go lub całka wrażliwości Bode’go – termin z zakresu teorii sterowania wprowadzony przez Hendrika Wade Bode’go – dotyczy formuły, która określa ilościowo ograniczenia w sprzężeniu zwrotnym przy sterowaniu układami liniowymi o niezmiennych parametrach.
Niech formula_1 oznacza transmitancję pętli, a formula_2 niech będzie funkcją wrażliwości. Wówczas zachodzi następujący związek:
gdzie formula_4 są biegunami transmitancji formula_1 leżącymi w prawej półpłaszczyźnie płaszczyzny zespolonej (są to bieguny świadczące o niestabilności).
Jeśli transmitancja formula_1 ma co najmniej o dwa bieguny więcej niż zer i nie ma biegunów leżących w prawej półpłaszczyźnie płaszczyzny zespolonej (co świadczy o stabilności), to równanie można uprościć do postaci:
Równanie to pokazuje, że jeśli wrażliwość na zakłócenia ulega stłumieniu dla pewnego zakresu częstotliwości, to nieunikniony jest jej wzrost dla innego zakresu. Zjawisko to nazywane bywa "efektem łóżka wodnego" (ang. "waterbed effect").

</doc>
<doc id="2288934" url="https://pl.wikipedia.org/wiki?curid=2288934" title="Rewolwer S&amp;W Model 12">
Rewolwer S&amp;W Model 12

Smith &amp; Wesson Model 12 – amerykański rewolwer produkowany przez przedsiębiorstwo Smith &amp; Wesson na ramie typu K. Jest odmianą modelu 10 wykonaną ze stopu aluminium. Broń produkowana była w latach 1953-1986 w wersjach z lufą dwu- oraz czterocalową.
Wczesne modele posiadały także aluminiowy bębenek.

</doc>
<doc id="2288945" url="https://pl.wikipedia.org/wiki?curid=2288945" title="Język białoruski (taraszkiewica)">
Język białoruski (taraszkiewica)



</doc>
<doc id="2288949" url="https://pl.wikipedia.org/wiki?curid=2288949" title="Sie macie ludzie">
Sie macie ludzie

Sie macie ludzie – film dokumentalny, muzyczny z 2004 roku w reżyserii Krzysztofa Magowskiego. Opowiada o wokaliście grupy Dżem - Ryszardzie Riedlu.
Zawiera on wywiady z byłymi członkami zespołu (obecni nie zgodzili się na udzielenie wywiadów), znajomymi Ryszarda, jego rodziną oraz kilka archiwalnych wypowiedzi wokalisty.
Opis.
Dokument Krzysztofa Magowskiego opowiada o życiu Ryszarda Riedla. Przyjaciela wspominają jego znajomi z lat dziecinnych, koledzy z zespołu. O młodości syna opowiada jego matka, Krystyna, pamięć męża przywołuje wdowa po Ryśku, Małgorzata oraz jego syn Sebastian. Autorzy filmu kroczą śladami wokalisty Dżemu, starają się zrozumieć fenomen i charyzmę Riedla. Próbują także pojąć, w jaki sposób w jego życie wniknęły narkotyki. Opowiadają o jego dobrych oraz złych momentach życia i twórczości: o dzieciństwie, młodości, początkach muzykowania, a także o jego śmierci związanej z uzależnieniem od narkotyków.

</doc>
<doc id="2288950" url="https://pl.wikipedia.org/wiki?curid=2288950" title="Szkolna Bateria Oficerów Rezerwy Artylerii Nr 17">
Szkolna Bateria Oficerów Rezerwy Artylerii Nr 17

Szkolna Bateria Oficerów Rezerwy Artylerii Nr 17 - pododdział artylerii Wojska Polskiego.
Bateria została sformowana jesienią 1949 roku w garnizonie Strachów, w składzie 14 Brygady Artylerii Ciężkiej. Jesienią 1951 roku jednostka została rozformowana.

</doc>
<doc id="2288951" url="https://pl.wikipedia.org/wiki?curid=2288951" title="Język minangkabau">
Język minangkabau

Język minangkabau ("Bahaso Minangkabau"), także: minang, padang – język z rodziny austronezyjskiej, używany przez grupę etniczną Minangkabau w okolicach miasta Padang w zachodniej części Sumatry.
Według danych z 2007 roku posługuje się nim 5,5 mln osób. Dzieli się na szereg dialektów: agam, pajokumbuh, tanah, si junjung, batu sangkar-pariangan, singkarak, pancuang soal (muko-muko), orang mamak, ulu, kerinci-minangkabau, aneuk jamee (jamee), penghulu.
Przez część Indonezyjczyków jest określany jako "bahasa Padang", od nazwy miasta Padang, gdzie używa się głównego dialektu minangkabau. Dialekt ten służy jako lingua franca.
Należy do grupy języków malajskich, według klasyfikacji Ethnologue stanowi część tzw. makrojęzyka malajskiego. Bywa także opisywany jako dialekt języka malajskiego. Nie jest wzajemnie zrozumiały z językiem indonezyjskim.
Udokumentowano jego gramatykę. Jest nauczany w szkołach. Zapisywany alfabetem łacińskim. Historycznie wykorzystywano pismo jawi.

</doc>
<doc id="2288953" url="https://pl.wikipedia.org/wiki?curid=2288953" title="Urszula Kołaczkowska">
Urszula Kołaczkowska

Urszula Kołaczkowska (ur. 4 października 1911 r. w Lublinie, zm. 29 grudnia 2009 r. w Zakopanem) – artysta plastyk.
Córka Edwarda Kołaczkowskiego (ur. 18.11.1849 r. w Suchodołach, zm. 12.08.1933 r. w Lublinie), właściciela ziemskiego, obywatela miasta Lublina, członka lubelskiej Rady Miejskiej oraz prezydenta miasta Lublina w 1915 r., i Zofii ze Słonczyńskich (1872–1953).
Życiorys.
W 1915 Urszula Kołaczkowska zamieszkała wraz z matką w Zakopanem. Wstępną edukację pobierała w domu, a następnie uczyła się i zdała maturę w prywatnym gimnazjum im. Ładysława z Gielniowa, mieszczącym się w Zakopanem przy ul. Nowotarskiej (1924–1931). Dyrektorem tej szkoły był ks. Jan Humpola (1889–1958), znany taternik, później kapelan Ignacego Mościckiego, prezydenta RP. Od wczesnej młodości miała zainteresowania artystyczne i sportowe. Pod wpływem matki, uzdolnionej muzycznie i prowadzącej w Zakopanem prywatne kursy muzyczne (m.in. uczyła Teresę Wessely-Mackiewicz), początkowo najwięcej czasu poświęcała muzyce i podejmowała własne próby kompozytorskie. Również rysowała i malowała. Od dziecka chodziła po górach, jeździła na nartach, w szkole średniej zaczęła uprawiać taternictwo, a na studiach także wioślarstwo.
W latach 1931–1937 studiowała historię na Uniwersytecie Warszawskim, pracę dyplomową pt. „Rozwój terytorialny Warszawy w obrębie wałów Lubomirskiego”, napisała u prof. Stanisława Arnolda, na podstawie której otrzymała tytuł magistra filozofii w zakresie historii (12.10.1937 r.). Uczęszczając na studiach historyczne rozpoczęła naukę w Wyższej Szkole Dziennikarskiej (Warszawa), którą ukończyła z dyplomem (praca dyplomowa pt. „Prasa francuska w czasie Wielkiej Rewolucji”). W latach 1938–1939 pracowała w redakcji Bluszczu, prowadząc dział sportowy. W tym czasie była czynnym członkiem Warszawskiego Towarzystwa Wioślarskiego. Okres wojny i okupacji spędziła w Zakopanem. W latach 1947–1948 uczyła się tkactwa w Państwowej Podhalańskiej Szkole Przemysłowej Żeńskiej w Zakopanemu, następnie zdała egzamin czeladniczy z tkactwa wełnianego i kilimkarstwa (25.06.1948 r.).
W 1952 r. została przyjęta do Związku Polskich Artystów Plastyków na podstawie przedstawionych prac. W tym samym roku po raz pierwszy wystawiała swoje prace (I Ogólnopolska Wystawa Architektury Wnętrz i Sztuki Dekoracyjnej – Warszawa 1952 maj-czerwiec-lipiec – ,Zachęta’’). W latach 1952–2004 prace Urszuli Kołaczkowskiej były eksponowane na kilkudziesięciu wystawach krajowych i zagranicznych. W 1960 r. miała pierwszą wystawę indywidualną (Muzeum Tatrzańskie w Zakopanem).
Głównie zajmowała się tkactwem ręcznym, unikatowym z wykorzystaniem różnych tworzyw (wełna, sizal, len, konopie, stylon, stal, drewno itd.) przy zastosowaniu własnych, oryginalnych technik. W ciągu kilkudziesięciu lat twórczości wprowadzała nowe formy i tematy prac inspirowanych przyrodą górską, architekturą, literaturą piękną, życiem codziennym, historią, antykiem, Biblią itd. Nie tylko tkała, ale również rysowała i malowała, także na szkle, robiła collage’e. Za swoje prace otrzymała liczne nagrody i wyróżnienia (m.in. w 1991 r. nagrodę wojewody nowosądeckiego, w 1998 r. nagrodę im. Agnieszki Sienkiewicz). Prawie do ostatnich lat swojego życia pracowała i tworzyła. Zostawiła po sobie ogromny dorobek artystyczny, prace jej znajdują się w licznych zbiorach publicznych (m.in. Muzeum Narodowe w Warszawie, Centralne Muzeum Włókiennictwa w Łodzi, Muzeum Tatrzańskie w Zakopanem, Muzeum Rzemiosła w Krośnie) i prywatnych, w Polsce i za granicą. Urszula Kołaczkowska jest autorką książki 500 zagadek z historii sztuki (Warszawa) wydanej w 1962 roku i kilkakrotnie wznawianej. Podejmowała też próby literackie, których owocem była powieść kryminalna "Etiuda symfoniczna" napisana w l. 60, ale wydana dopiero w 2011 r. Do pisarstwa wróciła pod koniec życia – zostawiła niedokończony rękopis kolejnego kryminału.
Do późnej starości chodziła po górach i uprawiała narciarstwo (biegowe). Była postacią bardzo charakterystyczną i dobrze znaną w Zakopanem, nie tylko w środowisku artystycznym. Niskiego wzrostu, drobna, ale zawsze pełna życia i humoru, otoczona licznym gronem przyjaciół w różnym wieku. Prawie ostatnie lata życia Urszuli Kołaczkowskiej uwieczniła artystka-fotograf Anna Łodziak na zdjęciach prezentowanych w Miejskiej Galerii Sztuki w Zakopanem (d. Biuro Wystaw Artystycznych) w 2006 roku.
Urszula Kołaczkowska została pochowana obok matki na nowym cmentarzu przy ul. Nowotarskiej w Zakopanem.

</doc>
<doc id="2288957" url="https://pl.wikipedia.org/wiki?curid=2288957" title="Ludwigshafen (ujednoznacznienie)">
Ludwigshafen (ujednoznacznienie)

Niemcy:
Inne:

</doc>
<doc id="2288959" url="https://pl.wikipedia.org/wiki?curid=2288959" title="Orawski Duży Stawek">
Orawski Duży Stawek

Orawski Duży Stawek – naturalny, stały zbiornik wodny na południowych stokach Babiej Góry w Beskidzie Żywieckim, jeden z najwyżej położonych stawków w masywie babiogórskim.
Położenie.
Leży na wysokości 1460 m n.p.m. na niewielkim spłaszczeniu stokowym u wylotu jednej z głębszych, suchych dolinek powyżej źródlisk potoku Spod Kuhni, ok. 600 m na południowy wschód od Gówniaka i ok. 400 m na północny wschód od Mułowego Stawku. Położony jest powyżej górnej granicy lasu, wśród zwartych łanów kosodrzewiny. Niedostępny dla turystów, widoczny jest z dala tylko fragmentarycznie, z jednego ze spiętrzeń grani babiogórskiej.
Pochodzenie.
Staw jest zbiornikiem wodnym typu wannowego, powstał w starej, płytkiej niszy osuwiskowej, której dno, a zwłaszcza brzegi zostały uszczelnione ilastym materiałem mineralnym.
Hydrografia.
Kształt stawu jest nieco wydłużony, o nieregularnych brzegach. Jego powierzchnia wynosi średnio ok. 200 m², a maksymalna głębokość (według różnych źródeł) od 0,6 do 1,0 m. Brzegi całkowicie zarosłe kosodrzewiną, od strony południowej podmokłe. Dno opadające łagodnie ku środkowi niecki zbiornika, muliste, o miąższości mułu do ok. 15 cm. Woda przezroczysta, bardzo zimna.
Stawek zasilany jest obficie wiosną wodami roztopowymi, a latem wodami opadowymi, jednak stan wody na ogół nie wykazuje zależności od opadów. Ponieważ zbiornik nie posiada stałych dopływów i odpływów powierzchniowych, najprawdopodobniej zasilany jest wydajnymi wysiękami podziemnymi i w taki sam sposób odprowadzany jest z niego nadmiar wody.
Fauna.
W wodach stawku rozmnaża się traszka górska. Wśród dość ubogiej fauny bezkręgowców w zbiorniku wyróżnia się widłonóg "Mixodiaptomus tatricus" (Wierz.) – endemit karpacki, który tu znajduje swe najwyższe miejsce występowania w masywie babiogórskim.

</doc>
<doc id="2288961" url="https://pl.wikipedia.org/wiki?curid=2288961" title="Afiliacja">
Afiliacja

Afiliacja (łac. "affilatio "– „usynowienie”, „włączenie do rodziny”) – zachowanie polegające na nawiązaniu i podtrzymaniu pozytywnych kontaktów i współpracy przez jednostkę lub grupę, organizację z innymi grupami i organizacjami.
Afiliacja w politologii.
W politologicznym ujęciu "afiliacja" to nawiązanie względnie trwałej współpracy (kooperacji pozytywnej) pomiędzy zbiorowymi podmiotami dysponującymi zazwyczaj odmiennym i nierównorzędnym potencjałem politycznym. Współpraca obejmuje realizację celów o podobnym bądź identycznym charakterze, przy jednoczesnej samodzielności i niezależności organizacyjno-programowej podmiotów w osiąganiu pozostałych celów.
Najczęściej afiliacja występuje w trzech relacjach:
Afiliacja w psychologii.
Z punktu widzenia psychologii "afiliacja" jest jedną z podstawowych potrzeb psychicznych człowieka, wyrażającą się w dążeniu do bycia razem z innymi ludźmi, przyłączenia się do osób i grup społecznych oraz poszukiwania ich akceptacji; jej zasadniczym źródłem jest potrzeba bezpieczeństwa. Ważnym też źródłem jej kształtowania się są standardy społeczne, wyznaczające jednostce, jak i grupom społecznym wzorce zachowań, a w tym zwłaszcza dotyczące bezpieczeństwa.
Afiliacja w marketingu.
Jednym z rodzajów marketingu efektywnościowego jest marketing afiliacyjny, który polega na nawiązaniu dobrowolnej współpracy reklamodawców z wydawcami w celu osiągania wymiernych korzyści wszystkich zaangażowanych stron. Reklamodawcami w afiliacji są sklepy internetowe, które chcą zwiększyć sprzedaż. Wydawca poleca produkty ze sklepu reklamodawcy w zamian za prowizję od sprzedaży, do której doszło z jego polecenia. Wydawcami mogą być: 
Marketing afiliacyjny to współpraca, w której wydawcy otrzymują prowizję od sprzedaży lub innej akcji, które generują dla sprzedawcy. Wydawca zamieszcza link afiliacyjny do sklepu internetowego reklamodawcy w swoim serwisie, wpisie czy w social media. Jeśli użytkownik internetu kliknie link afiliacyjny i dokona zakupu, to sprzedawca podzieli się zyskiem ze sprzedaży z tym wydawcą. Link afiliacyjny zawiera w sobie unikalne ID wydawcy, dzięki czemu wiadomo, który wydawca doprowadził do transakcji w sklepie internetowym reklamodawcy.

</doc>
<doc id="2288962" url="https://pl.wikipedia.org/wiki?curid=2288962" title="Okręty podwodne typu Porpoise (1935)">
Okręty podwodne typu Porpoise (1935)



</doc>
<doc id="2288964" url="https://pl.wikipedia.org/wiki?curid=2288964" title="Dzieje pewnego miasta">
Dzieje pewnego miasta

Dzieje pewnego miasta () – satyryczna powieść Michaiła Sałtykowa-Szczedrina z 1870 r.
W centrum akcji znajduje się opowieść o historii miasta Głupowa i jego naczelników w latach 1731–1826. W tym czasie zmieniło się 21 rządzących, jeśli nie liczyć okresu smuty, kiedy władza nieustannie przechodziła z rąk do rąk.
Powieść zaczyna się od słów autora, który podaje się wyłącznie za wydawcę, który rzekomo znalazł rzeczywistą kronikę z relacją o zmyślonym mieście Głupowie. Po niedługim wstępie wymyślonego kronikarza rozpoczyna się opowieść o „korzeniach Głupowców”, w którym autor przedstawia pierwsze zarysy satyry na fakty historyczne, lecz główna część powieści jest poświęcona najznamienitszym naczelnikom miasta Głupowa.
Demencjusz Warłamowicz Brudasty, ósmy naczelnik Głupowa, rządził bardzo krótko, ale pozostawił niezatarty ślad w historii miasta. Wyróżnił się tym, że nie był zwykłym człowiekiem, a w głowie zamiast mózgu miał dziwne urządzenie, odtwarzające jedno z kilku zaprogramowanych u niego zdań. Po tym jak stało się to wiadome, zaczęły się spory, które doprowadziły do obalenia naczelnika i początku bezkrólewia. W ciągu krótkiego czasu w Głupowie zmieniło się sześć rządzących kobiet, które pod różnymi pozorami przekupowały żołnierzy, aby przejąć władzę. Potem w Głupowie zapanował na wiele lat Dwojekurow, którego opis przypominał Aleksandra I, ponieważ, stchórzywszy, nie wypełnił jakiegoś rozkazu i z tego powodu całe życie się smucił.
Piotr Pietrowicz Ferdyszczenko, brygadier i były ordynans księcia Potiomkina, spowodował w mieście głód, pożar, a umarł od przejedzenia, kiedy wybrał się w podróż po podlegających mu ziemiach, aby poczuć się podobnym do carów, odbywających podróże po kraju.
Dłużej niż inni rządził Głupowem Wasilisk Siemionowicz Borodawkin, który w czasie swoich rządów zniszczył słobodę Strzelecką i Nawozową.
Powieść jest satyrą na wiele historycznych postaci Cesarstwa Rosyjskiego i na niektóre zdarzenia z jego historii. Sam Szczedrin mówił, że jeśliby rzeczywiście pisał satyrę, odnoszącą się do XVIII wieku, to na pewno ograniczyłby się do „Opowieści o sześciu naczelnikach”.
Oprócz jawnych paraleli w „Opowieści o sześciu naczelnikach”, która zawiera aluzje do postaci XVIII-wiecznych caryc – Anny Iwanowny, Anny Leopoldowny, Elżbiety Pietrowny i Katarzyny II i ich dojście do władzy w wyniku przewrotów pałacowych, w powieści znajduje się wielka liczba odniesień do innych historycznych działaczy tej epoki – Pawła I, Aleksandra I, Sperańskiego, Arakczejewa i innych.

</doc>
<doc id="2288969" url="https://pl.wikipedia.org/wiki?curid=2288969" title="Interfejs klasy">
Interfejs klasy



</doc>
<doc id="2288973" url="https://pl.wikipedia.org/wiki?curid=2288973" title="Bahamy na Letnich Igrzyskach Olimpijskich 1952">
Bahamy na Letnich Igrzyskach Olimpijskich 1952

Bahamy na Letnich Igrzyskach Olimpijskich 1952 reprezentowało 7 zawodników, byli to sami mężczyźni.
Skład kadry.
Żeglarstwo.
Mężczyźni

</doc>
<doc id="2288974" url="https://pl.wikipedia.org/wiki?curid=2288974" title="Stefan Dobrzański">
Stefan Dobrzański

Stefan Dobrzański (ur. 4 lipca 1915 w Grądach, zm. 12 marca 1999 w Tarnowie) – polski ksiądz katolicki, pierwszy, długoletni proboszcz parafii Najświętszego Serca Pana Jezusa w Tarnowie, dziekan dekanatu Tarnów Wschód, kanonik Tarnowskiej Kapituły Katedralnej.
Życiorys.
Stefan Dobrzański pochodził z dawnej wsi Grądy koło Szczepanowa (obecnie część Mokrzysk), jego rodzicami byli Józef i Kunegunda z domu Wis. Po ukończeniu szkoły powszechnej w Mokrzyskach i gimnazjum w Brzesku wstąpił w 1934 roku jako ochotnik do Szkoły Podchorążych Piechoty w Zambrowie. Służył w Twierdzy Dęblin, w 15 Pułku Piechoty. W 1936 roku podjął decyzję o opuszczeniu wojska i wstąpieniu do Seminarium Duchownego w Tarnowie.
Święcenia kapłańskie przyjął podczas okupacji, 31 marca 1940 roku, z rąk biskupa Edwarda Komara w kaplicy seminaryjnej w Błoniu. Do 1 stycznia 1947 roku był wikariuszem kolejno w Otfinowie, Szczucinie i Starym Sączu. Następnie został wikariuszem wikarii parafialnej w tarnowskiej dzielnicy Grabówka, przy budowanym od 1935 roku i zdewastowanym podczas wojny i bezpośrednio po jej zakończeniu kościele Najświętszego Serca Jezusowego. 22 lutego 1949 roku została ona przekształcona w parafię, a Stefan Dobrzański stał się jej pierwszym proboszczem, zgodnie z przedwojenną przepowiednią ks. Romana Sitki. Przez kolejne lata kontynuował budowę świątyni. Główne prace konstrukcyjne zostały ukończone w 1952 roku, następnie prowadzono wykończanie i wyposażanie wnętrza oraz porządkowanie terenu wokół kościoła, uwieńczone konsekracją 23 grudnia 1984 roku. W latach 1953–1955 przy kościele wybudowano plebanię, rozbudowaną w 1971 roku, zaś 1977–1983 dom katechetyczny.
W latach 60. dwukrotnie brał udział w akcjach mediacyjnych we wspólnotach, w których doszło do odejścia części wiernych do Kościoła Polskokatolickiego. Był członkiem wielu rad diecezjalnych: administracyjnej, ekonomicznej, kapłańskiej i duszpasterskiej. W 1980 roku został kanonikiem gremialnym Kapituły Katedralnej. Poświęcał się działalności dobroczynnej kościoła, przede wszystkim w okresie stanu wojennego i bezpośrednio po jego zakończeniu, gdy stał się uczestnikiem działań tarnowskiego oddziału Komisji Charytatywnej Episkopatu Polski. W jej ramach organizował między innymi dystrybucję darów przekazanych z kościelnych organizacji charytatywnych Austrii i Niemiec. W latach 1980–1992 z jego inicjatywy wybudowano dom pomocy im. św. Brata Alberta, przekazany następnie diecezjalnej Caritas (obecnie stacja opieki Caritas).
Od 1978 roku rozpoczął starania o wybudowanie nowego kościoła w północnej części dzielnicy Rzędzin, gdzie powstawały nowe osiedla mieszkaniowe. Budowę rozpoczęto w 1985 roku, zaś 10 czerwca 1987 roku na jej fundamentach, przy ołtarzu polowym, odbyła się msza święta, podczas której Jan Paweł II ogłosił błogosławioną Karolinę Kózkównę, przyszłą patronkę budowanej świątyni.
W latach 1957-1966 pełnił obowiązki notariusza dekanatu tarnowskiego. Między 1966 a 1968 rokiem był wicedziekanem w tym samym dekanacie. Od 1969 do 1985 piastował stanowisko dziekana dekanatu Tarnów – Wschód.
W 1967 roku otrzymał godność kapelana Jego Świątobliwości, w 1980 roku mianowany Kanonikiem Tarnowskiej Kapituły Katedralnej, zaś w 1992 roku protonotariusza apostolskiego. Po rezygnacji z funkcji w 1992 roku, pozostał w parafii jako rezydent. Postępująca choroba stopniowo ograniczała jego aktywność, ostatnie lata życia spędził w szpitalach w Tarnowie i Zabrzu.
Brał udział w organizacji nawiedzenia diecezji tarnowskiej przez Matkę Boską Częstochowską w symbolach pustych ram, świecy i Ewangeliarza oraz obchodów dwusetnej rocznicy powstania Diecezji Tarnowskiej w 1983 roku.
Zmarł 12 marca 1999 roku. Po uroczystościach pogrzebowych, którym przewodniczył biskup tarnowski Wiktor Skworc, został pochowany na cmentarzu "na Rzędzinie" w Tarnowie, naprzeciwko szpitala świętego Łukasza. W pierwszą rocznicę śmierci w kościele Najświętszego Serce Jezusowego wmurowano tablicę pamiątkową, ufundowaną przez wiernych z parafii.

</doc>
<doc id="2288977" url="https://pl.wikipedia.org/wiki?curid=2288977" title="Kolarstwo na Letnich Igrzyskach Olimpijskich 1996">
Kolarstwo na Letnich Igrzyskach Olimpijskich 1996

Kolarstwo na Letnich Igrzyskach Olimpijskich 1996 w Atlancie rozgrywane było w dniach 21 - 28 lipca. W zawodach wzięło udział 477 kolarzy z 68 krajów. W programie nastąpiły duże zmiany, m.in. zrezygnowano z drużynowego wyścigu szosowego i po raz pierwszy rozegrano konkurencje kolarstwa górskiego. Reprezentacja Polski ponownie nie zdobyła żadnego medalu. Długość indywidualnego wyścigu szosowego wynosiła 104,40 km dla kobiet i 221,85 km dla mężczyzn.

</doc>
<doc id="2288978" url="https://pl.wikipedia.org/wiki?curid=2288978" title="Honey 2">
Honey 2

Honey 2 – amerykańska komedia z 2011 roku, kontynuacja filmu "Honey".
Opis fabuły.
Dziedzictwo legendarnej tancerki i choreografki Honey Daniels żyje w 17-letniej Marii Ramirez – Katerina Graham. Po wyjściu z poprawczaka, Maria wróciła do dawnych korzeni – Bronxu, aby odbudować swoje życie, jedynie z ambicjami i talentem do street dance. Znajduje ujście dla swojej pasji dołączając do nowej grupy tanecznej.

</doc>
<doc id="2288979" url="https://pl.wikipedia.org/wiki?curid=2288979" title="Orawski Mały Stawek">
Orawski Mały Stawek

Orawski Mały Stawek – naturalny, stały zbiornik wodny na południowych stokach Babiej Góry w Beskidzie Żywieckim, jeden z najwyżej położonych stawków w masywie babiogórskim.
Położenie.
Leży na wysokości 1468 m n.p.m. w wyraźnym zagłębieniu terenowym, ok. 760 m na południe od wierzchołka Babiej Góry i ok. 150 m na wschód od granicy państwowej polsko-słowackiej. Położony jest w strefie kosodrzewiny, nieco powyżej źródlisk Szumiącego Potoku i dawnej polany Kotarnia Młaka. Niedostępny dla turystów.
Pochodzenie.
Staw jest zbiornikiem wodnym typu wannowego, powstał na dnie starej niszy osuwiskowej, której dno zostało uszczelnione ilastym materiałem mineralnym.
Hydrografia.
Kształt stawu jest nieregularny. Jego największa długość wynosi ok. 8 m, szerokość do 4 m, a powierzchnia średnio ok. 22 m². Maksymalna głębokość (według danych z 1977 r.) ok. 0,2 m. Brzegi częściowo zarosłe kosodrzewiną, częściowo roślinnością trawiastą. Dno nieporośnięte, nieco muliste, woda przezroczysta.
Stawek zasilany jest obficie od strony północnej dwoma przybrzeżnymi źródłami wysiękowymi. Od strony południowej posiada wyraźny odpływ powierzchniowy w postaci strugi wijącej się wśród kosodrzewiny.

</doc>
<doc id="2288981" url="https://pl.wikipedia.org/wiki?curid=2288981" title="Distant Earth">
Distant Earth

Distant Earth – ósmy album studyjny André Tannebergera, który ukazał się w sprzedaży 29 kwietnia 2011 roku. Premiera tego albumu w Polsce odbyła się, podobnie jak światowa czyli tego samego dnia.
Album w Polsce osiągnął status platynowej płyty.

</doc>
<doc id="2288983" url="https://pl.wikipedia.org/wiki?curid=2288983" title="Robert Radoja">
Robert Radoja

Robert Radoja (ur. 15 kwietnia 1938 w Bolonii) – albański kompozytor i pianista.
Życiorys.
Edukację muzyczną rozpoczął w klasie fortepianu liceum artystycznego Jordan Misja w Tiranie, którą ukończył w 1959. Naukę kontynuował w latach 1962-1966 w Konserwatorium Państwowym w Tiranie. W tym czasie rozpoczął pracę jako nauczyciel w liceum artystycznym Jordan Misja w Tiranie.
Po ukończeniu studiów rozpoczął pracę w Pałacu Pionierów w Tiranie, jako kierownik wydziału muzycznego. W 1981 został kierownikiem muzycznym w Studiu Filmowym Nowa Albania. Skomponował muzykę do ośmiu filmów fabularnych i czterech animowanych.
W 1985 został kierownikiem katedry muzyki w Instytucie Sztuk w Tiranie. Na tej uczelni pracował do 2000, kiedy przeszedł na emeryturę. Jego imię nosi akademia artystyczna, działająca w Tiranie.
Należał do grona najczęściej występujących publicznie pianistów albańskich. W jego dorobku kompozytorskim znalazła się muzyka do kilkunastu filmów fabularnych i animowanych. W 1989 został odznaczony Orderem Naima Frashëriego. W Tiranie działa Akademia Artystyczna nosząca imię kompozytora, a także ośrodek kultury (Qendra Kulturore Profesionale Artistike). W lipcu 2020 wziął udział w protestach przeciwko zakazowi nadawaniu muzyki po godzinie 20.00, wprowadzonemu przez władze Albanii w związku z pandemią koronawirusa.
W życiu prywatnym jest żonaty, ma dwoje dzieci.

</doc>
<doc id="2288984" url="https://pl.wikipedia.org/wiki?curid=2288984" title="Paul L’Ouverture">
Paul L’Ouverture

Paul L’Ouverture (zm. 1803) – haitański wojskowy.
Był synem Prince’a Gaoguinou, woźnicy w posiadłości księcia Noé i kobiety imieniem Paulina. Wcześnie stracił rodziców, pozostawał pod opieką najstarszego brata. Uczestniczył w rewolucji haitańskiej, po uwięzieniu Toussaint L’Ouverture’a otrzymał stopień generała. Pod koniec 1803 został pojmany przez francuskie oddziały ekspedycyjne. Krótko potem stracono go wraz ze szwagrem.

</doc>
<doc id="2288986" url="https://pl.wikipedia.org/wiki?curid=2288986" title="Kuznieckij most">
Kuznieckij most

Kuznieckij most ( – "Kowalski most") – stacja moskiewskiego metra linii Tagańsko-Krasnopriesnieńskiej (kod 118). Stację nazwano od pobliskiej ulicy Kuznieckij most (od dawnego mostu nad rzeką Nieglinnaja), położona jest w rejonie Mieszczanskij w centralnym okręgu administracyjnym Moskwy. Otwarta na odcinku łączącym dwa istniejące już fragmenty linii. Na południowym końcu głównego hallu znajduje się przejście na stację Łubianka linii Sokolniczeskiej. Wyjścia prowadzą na ulice Kuznieckij most i Rożdiestwienka.
Wystrój.
Architekci stacji N.A. Aloszyna i N.K. Samojłowa otrzymali za ten projekt Nagrodę Rady Ministrów ZSRR w 1977 roku. Stacja jest trzykomorowa, jednopoziomowa, posiada jeden peron. Kolumny pokryto niebiesko-szarym marmurem. Konstrukcję opartą na kolumnach zastosowano tutaj po raz pierwszy od lat 50.. Ściany nad torami obłożono białym marmurem i udekorowano kutymi aluminiowymi panelami. Podłogi wyłożono szarym i czarnym granitem.

</doc>
<doc id="2288987" url="https://pl.wikipedia.org/wiki?curid=2288987" title="Endofit">
Endofit

Endofity – drobne mikroorganizmy pasożytnicze, symbiontyczne lub komensaliczne, żyjące wewnątrz organizmów roślin. Należą do grupy endobiontów. Endofity dla roślin zazwyczaj są pasożytami powodującymi liczne choroby roślin, ale niektóre żyją z roślinami w symbiozie. Np. gatunki z rodzaju "Neotyphodium" zwiększają tolerancję traw na suszę, przyspieszają regenerację uszkodzeń po długotrwałej suszy, poprawiają gospodarkę azotem, zwiększają przyswajalność fosforu i zwiększają ich odporność na szkodniki, nicienie oraz na niektóre choroby.
Endofitami nazywa się również drobne rośliny wnikające w skały na skutek ich erozji.

</doc>
<doc id="2288989" url="https://pl.wikipedia.org/wiki?curid=2288989" title="Pływak lapoński">
Pływak lapoński

Pływak lapoński ("Dytiscus lapponicus") – gatunek chrząszcza z rodziny pływakowatych. Owad holarktyczny o rozsiedleniu borealno-górskim. Tyrfofil preferujący torfowiska sfagnowe. Zagrożony przez degradację siedlisk. W Polsce objęty częściową ochroną gatunkową. 
Opis.
Chrząszcz o ciele długości od 22 (wg innego źródła od: 25) do 28 mm, wydłużonym i stosunkowo wąskim jak na rodzaj "Dytiscus". Ubarwienie wierzchu ciała jest ciemnobrunatno-zielonkawe ze zredukowanymi ciemnymi plamami na głowie oraz żółtymi: trójkątem między oczami, szerokimi obrzeżeniami wszystkich krawędzi przedplecza i plamami lub liniami na pokrywach. Spód ciała jest żółtawy lub jasnobrunatny, przy czym na spodzie segmentów odwłoka występują czarne plamy lub obrzeżenia. Podgięcia pokryw są wąskie i niespłaszczone. Wyrostki zabiodrza mają wierzchołki wyraźne, spiczaste i długie, choć krótsze niż u "D. circumflexus". U większości samic na pokrywach występuje 10 podłużnych żłobień i bardzo gęste punktowanie. Samice pozbawione żłobień występują głównie w populacjach północnoeuropejskich. Samce cechują się obecnością 2 większych i 220–250 drobnych przyssawek na stopach przednich odnóży i 750–800 drobnych przyssawek na stopach odnóży środkowych.
Larwy osiągają w pierwszym stadium 25–30 mm, w drugim stadium 30–40 mm, a w trzecim 45–50 mm długości ciała. Mają niedużą, stosunkowo szeroką, w obrysie trójkątną o wyraźnie rozbieżnych ku przodowi bokach głowę. Ich nadustek ma silnie łukowato wypukłą krawędź, a bródka jest trapezowata. Szyja jest o mniej więcej połowę węższa od głowy. Przednie odnóża mają tylne części dolnych krawędzi stóp pozbawione włosów pływnych. W tylnej parze odnóży biodra są o ok. ⅔ dłuższe niż stopy. Przez środek tergitów biegnie podwójny ciemny pas, niekiedy z jasnym, rozmytym prążkiem środkowym.
Występowanie.
Owad tyrfofilny. Zamieszkuje wszelkie typy torfowisk, od niskich po wysokie, ale szczególnie preferuje torfowiska sfagnowe, gdzie jest częstszy i znacznie liczebniejszy. Spotykany również w stawach i jeziorach w pobliżu torfowisk oraz w innych wodach bagiennych. W rejonach górskich, np. Alpach, zasiedla jeziora oligotroficzne z dnem żwirowatym lub kamienistym. Na nizinach znajdowany bywa też w stawach morenowych o niskim stopniu eutrofizacji. Larwy obserwuje się od wiosny lub lata.
Gatunek holarktyczny o rozsiedleniu borealno-górskim. W Nearktyce znany tylko z Kanady. W Palearktyce wykazany został z Białorusi, Belgii, Czech, Danii, Estonii, Finlandii, Francji, Gruzji, Holandii, Irlandii, Kazachstanu, Litwy, Łotwy, Niemiec, Norwegii, Polski, Rumunii, Rosji z Syberią włącznie, Słowacji, Szwecji, Szwajcarii, Ukrainy i Wielkiej Brytanii, Włoch. Obok podgatunku nominatywnego wyróżnia się endemicznego dla włoskich Alp nadmorskich "Dystiscus lapponicus disjunctus" , którego ostatnio obserwowano w 1923 roku i obecnie uznaje się za wymarłego.
W Polsce pływak ten występuje na nielicznych stanowiskach na terenie Pojezierza Pomorskiego, Pojezierza Mazurskiego i Pobrzeża Bałtyku. Stare doniesienia spod Warszawy i Śląska uznawane są za wątpliwe.
Zagrożenie i ochrona.
Pływak lapoński jest gatunkiem osłonowym wód torfowiskowych. Zagrażają mu degradacja siedlisk oraz inwazyjne gatunki ryb jak: bass słoneczny, muławka wschodnioamerykańska, sumik karłowaty i sumik czarny. Ponadto imagines często nie są zdolne do lotu, wskutek czego mają małe możliwości dyspersji. Populacje tego gatunku często są silnie izolowane i tym samym mało różnorodne genetycznie. Niebezpieczne dla niego jest również osuszanie zbiorników wodnych w ramach zabiegów renowacyjnych. W Wielkiej Brytanii jako zagrożenie wymienia się wzrost temperatur w okresie letnim.
W Polsce pływak ten objęty jest od 2014 częściową ochroną gatunkową. W 2002 roku został przez Pawłowskiego i innych umieszczony na Czerwonej liście zwierząt ginących i zagrożonych w Polsce ze statusem narażonego na wyginięcie (VU), jednak zdaniem Buczyńskiego i Przewoźnego powinien on mieć kategorię zagrożonego wyginięciem (EN). Ochrona tego gatunku w Polsce wymaga inwentaryzacji miejsc występowania i tworzenia w nich rezerwatów przyrody. Na czerwonej liście Belgii znalazł się w 1994 z kategorią krytycznie zagrożonego. Na czerwonych listach: Niemiec z 1999, Irlandii z 2009 oraz Wielkiej Brytanii z 2010 ma status bliskiego zagrożenia.

</doc>
<doc id="2288990" url="https://pl.wikipedia.org/wiki?curid=2288990" title="Dytiscus lapponicus">
Dytiscus lapponicus



</doc>
<doc id="2288991" url="https://pl.wikipedia.org/wiki?curid=2288991" title="Koferdam (hydrotechnika)">
Koferdam (hydrotechnika)

Koferdam – tymczasowa konstrukcja hydrotechniczna z falistych profili blaszanych (na przykład typu Larsena) stosowana jako grobla stawiana podczas prac wodnych w celu ich wykonania w środowisku bez wody, a także uniemożliwienia lub utrudnienia wodzie dostępu do miejsca prac. 
Zastosowania koferdamów to:

</doc>
<doc id="2288994" url="https://pl.wikipedia.org/wiki?curid=2288994" title="Polytela gloriosae">
Polytela gloriosae

Polytela gloriosae – gatunek motyla z rodziny sówkowatych ("Noctuidae"), z podrodziny "Glottulinae", występujący w Indiach i na Sri Lance. Jest charakterystycznym szkodnikiem lilii z gatunku "Lilium parvum" oraz gloriozy wspaniałej.
Morfologia i ekologia.
Gąsienica mierzy od 39 do 42 mm, ma brunatną głowę oraz ciało pokryte czarno-biało-czerwoną mozaiką. Stadium spoczynkowe, trwające od 15 do 20 dni, przechodzi w gruncie. Skrzydła przednie imago są czerwono-żółto-czarne z rzędem regularnych czarnych i żółtych kropek wzdłuż krawędzi. Skrzydła tylne czarne.

</doc>
<doc id="2288995" url="https://pl.wikipedia.org/wiki?curid=2288995" title="Oczyszczalnia Ścieków „Czajka”">
Oczyszczalnia Ścieków „Czajka”

Oczyszczalnia Ścieków „Czajka” – oczyszczalnia ścieków w Warszawie, znajdująca się w dzielnicy Białołęka przy ul. Czajki 4/6. Zakład jest częścią Miejskiego Przedsiębiorstwa Wodociągów i Kanalizacji w m.st. Warszawie. 
Jest jedną z dwóch oczyszczalni w stolicy i największą oczyszczalnią ścieków w Polsce.
Opis.
Pierwszym etapem oczyszczania ścieków jest oczyszczanie mechaniczne. Ścieki trafiają na kraty, następnie do piaskowników i do osadników wstępnych. W drugim etapie są kierowane do basenów osadu czynnego. Tam usuwany jest z nich azot i fosfor. Z basenów ścieki trafiają do osadników wtórnych, w których osad czynny oddzielany jest od ścieków, które następnie odprowadzane są do Wisły.
Historia.
Oczyszczalnia zaprojektowana została na początku lat 70. XX wieku. Budowa rozpoczęła się w 1976 w Czajkach, z terminem jej zakończenia w 1982. Według pierwotnych planów oczyszczalnia miała obsługiwać prawobrzeżną część miasta. 
Zakład rozpoczął działalność w 1991. Do 2012 odbierał ścieki ze wszystkich siedmiu prawobrzeżnych dzielnic Warszawy oraz z okolicznych gmin, m.in. Legionowa, Jabłonny, Zielonki, Ząbek i Marek. 
W związku z zaostrzeniem przepisów dotyczących ochrony środowiska oczyszczalnia musiała zostać zmodernizowana. Decyzja o rozbudowie oczyszczalni została podjęta została uchwałami Rady m.st. Warszawy odpowiednio w roku 1999 i roku 2005, gdy odrzucono projekt budowy nowej oczyszczalni na lewym brzegu Wisły. W styczniu 2008 zawarta została umowa na jej rozbudowę i unowocześnienie. Głównym wykonawcą została spółka Warbud. Modernizacja obejmowała dostosowanie obiektu do obowiązujących norm, zwiększenie przepustowości oraz przyjęcie całości maksymalnego przepływu z wodami opadowymi. Włączono również do systemu centralną i północną część lewobrzeżnej Warszawy (południowa jest od 2005 obsługiwana przez drugą, znacznie mniejszą, Oczyszczalnię Ścieków „Południe“ w dzielnicy Wilanów). W tym celu 10 m pod dnem Wisły wybudowano tunel o długości 1,3 km i średnicy 4,5 m. Umieszczono w nim dwa rurociągi (kolektory), podstawowy i rezerwowy, o średnicy 1,60 m każdy. Budowę układu przesyłowego ścieków pod dnem rzeki umożliwiło wpisanie go na listę przedsięwzięć niezbędnych do przeprowadzenia finałowego turnieju Mistrzostw Europy w Piłce Nożnej 2012. Aby ograniczyć ilość odpadów, obok oczyszczalni powstała Stacja Termicznej Utylizacji Osadów Ściekowych (STUOŚ). Metodą wybraną w stacji została technologia spalania w złożu fluidalnym. STUOŚ pozwala zmniejszyć ponad 10-krotnie ilość produkowanych odpadów (z 200 tys. ton/rok do około 20 tys. ton/rok).
Rozbudowa zakładu zakończyła się w 2012. Koszt rozbudowy oczyszczalni, budowa zakładu spalania osadów oraz ułożenie systemu rur dostarczających ścieki wyniósł ok. 3,7 mld zł. Była to jedna z największych stołecznych inwestycji współfinansowanych ze środków Unii Europejskiej. Po jej zakończeniu „Czajka” stała się największą oczyszczalnią ścieków w Polsce. Rozbudowany zakład zajmuje powierzchnię 52,7 ha i może przyjąć 435 tys. m3 ścieków na dobę.
W 2020 zakończono budowę zbiornika retencyjnego o pojemności 80 tys. m³ zlokalizowanego na terenie oczyszczalni.
Awarie.
Na przełomie listopada i grudnia 2018 w związku z awarią rekuperatorów STUOŚ została wyłączona z eksploatacji. Stacja została ponownie uruchomiona w grudniu 2019.
W dniach 27 i 28 sierpnia 2019 doszło do awarii obydwu kolektorów znajdujących się w tunelu pod dnem Wisły. W wyniku tego 28 sierpnia rozpoczęto zrzut do rzeki nieoczyszczonych ścieków pochodzących z obsługiwanych przez oczyszczalnię dzielnic lewobrzeżnych (Bielan, Bemowa, Żoliborza, Woli, Śródmieścia, Ochoty, Włoch i części Mokotowa).
3 września 2019 żołnierze 2 Inowrocławskiego Pułku Inżynieryjnego zakończyli zleconą przez rząd budowę mostu pontonowego na Wiśle, na którym zaplanowano ułożenie tymczasowego zastępczego rurociągu transportującego ścieki do „Czajki“. Awaryjny rurociąg na moście pontonowym został uruchomiony 9 września, a 14 września osiągnął on pełną wydajność i zrzut nieoczyszczonych ścieków do rzeki został wstrzymany. Naprawa układu przesyłowego ścieków rurociągami pod dnem Wisły została zakończona w listopadzie 2019. 16 listopada 2019 przełączono przesyłanie nieczystości z tymczasowego rurociągu do naprawionej instalacji.
29 sierpnia 2020 w oczyszczalni doszło do kolejnej awarii, w wyniku której nastąpił zrzut ścieków do rzeki. 13 grudnia 2020 przepływ ścieków z tymczasowego układu przesyłowego ułożonego ponownie na moście pontonowym został przełączony do nowego, wydrążonego pod Wisłą stalowego rurociągu alternatywnego o średnicy 1,2 metra.
Według Miejskiego Przedsiębiorstwa Wodociągów i Kanalizacji (MPWiK) przyczyną awarii z 2020 roku był błąd w projekcie zleconym w 2006 roku polegający na braku zaprojektowania odpowiedniego drenażu. Z kolei w ocenie Najwyższej Izby Kontroli (NIK) MPWiK popełniło błędy w procesie projektowania, budowy i eksploatacji podziemnych kolektorów transportujących ścieki do oczyszczalni, a Prezydent m.st. Warszawy nie wykorzystał wszystkich środków kontroli i nadzoru nad przedsiębiorstwem. Zdaniem Izby MPWiK nierzetelnie monitorowało budowę układu przesyłowego pod Wisłą, w sposób niedostateczny analizowało dokumentację tworzoną w ramach budowy i nierzetelnie zweryfikowało raport końcowy inżyniera kontraktu. Z uwagi na narażenie przez MPWIK zdrowia lub życia ludzi przebywających w układzie przesyłowym pod Wisłą w czasie obu awarii w lipcu 2021 roku NIK skierowała zawiadomienie do Prokuratury Rejonowej Warszawa Żoliborz o uzasadnionym podejrzeniu przestępstw. Z kolei Izba pozytywnie oceniła działania podjęte w MPWiK i Urzędzie m.st. Warszawy w celu ustalenie przyczyn awarii z 2019 roku i postępowanie w celu ograniczenia jej skutków dla środowiska.

</doc>
<doc id="2289000" url="https://pl.wikipedia.org/wiki?curid=2289000" title="Wojna bananowa (przestępczość)">
Wojna bananowa (przestępczość)



</doc>
<doc id="2289001" url="https://pl.wikipedia.org/wiki?curid=2289001" title="Okręty podwodne typu Barracuda">
Okręty podwodne typu Barracuda

Okręty podwodne typu Barracuda – amerykański typ trzech dużych okrętów podwodnych ukończonych w latach 1924-1925. Jednostki typu "Barracuda" były pierwszymi okrętami serii określanej czasem jako "B-boats" lub "V-boats". Jakkolwiek przy ich konstrukcji wykorzystano doświadczenia z operacji okrętów podwodnych w trakcie I wojny światowej, okręty tego typu nie były całkowicie udanymi jednostkami – stwarzały trudności w manewrowaniu, a ich zdolność operacyjna była ograniczona przez aranżację wnętrza. Problemy te spowodowały, że w 1937 roku wyłączono je ze służby aż do II wojny światowej, kiedy zaczęły służyć jako podwodne transportowce, pod desygnacjami "APS-2", "APS-3" oraz "APS-4".

</doc>
<doc id="2289002" url="https://pl.wikipedia.org/wiki?curid=2289002" title="Paul Rudolph">
Paul Rudolph



</doc>
<doc id="2289005" url="https://pl.wikipedia.org/wiki?curid=2289005" title="Monarchia brytyjska">
Monarchia brytyjska

Monarchia brytyjska (ang. "Monarchy of the United Kingdom", także "British monarchy") – monarchia parlamentarna Wielkiej Brytanii oraz jej terytoriów zamorskich. Obecnie panujący, król Karol III, objął koronę 8 września 2022. Zarówno on, jak i członkowie jego najbliższej rodziny pełnią wiele obowiązków związanych z urzędem, reprezentacją i ceremoniałem dworskim.
Karol III formalnie jest królem Wielkiej Brytanii i Irlandii Północnej, głową Kościoła anglikańskiego, Wspólnoty Brytyjskiej oraz zwierzchnikiem sił zbrojnych Zjednoczonego Królestwa, jednakże jak przystało na monarchę konstytucyjnego, król pełni funkcje bezpartyjne, ograniczone do nadawania odznaczeń, możliwości rozwiązania parlamentu i nominacji premiera. Choć ostateczna, zwierzchnia władza wykonawcza (nad władzą wykonawczą pełnioną przez rząd) jest w dalszym ciągu królewskim przywilejem, to w praktyce dotyczy ona tylko praw uchwalonych przez Parlament, czy też związanych z konwencjami i precedensem. W związku z tym, iż Wielka Brytania nie posiada spisanej konstytucji, nic nie zabrania królowi odmowy złożenia podpisu pod prawem przegłosowanym przez Izbę Gmin, krytyki rządu, odwoływania dowódców wojskowych czy arcybiskupa Canterbury. Król jednak nie korzysta z tych przywilejów.
Pozycja króla we Wspólnocie Narodów.
Każdy z 16 suwerennych krajów Wspólnoty Narodów (ang. "Commonwealth") uznaje brytyjskiego monarchę za własnego władcę. Premier każdego królestwa wspólnotowego (ang. Commonwealth realm) jest doradcą króla. Za jego sugestią wyznaczany zostaje gubernator. Ten ostatni jest oficjalnym reprezentantem monarchy brytyjskiego. W konsekwencji każde królestwo wspólnotowe jest złączone unią personalną ze Zjednoczonym Królestwem Wielkiej Brytanii i Irlandii Północnej.

</doc>
<doc id="2289006" url="https://pl.wikipedia.org/wiki?curid=2289006" title="Chrysodeixis chalcites">
Chrysodeixis chalcites

Chrysodeixis chalcites – gatunek motyla z rodziny sówkowatych ("Noctuidae"), z podrodziny błyszczek. Gatunek migrujący pochodzenia tropikalnego. W drugiej połowie XX wieku stał się poważnym szkodnikiem upraw pomidorów w Europie. W 2006 zaobserwowany w Polsce, w okolicach Lublina.
Morfologia i ekologia.
Rozpiętość skrzydeł dorosłego samca imago wynosi 33–44 mm.

</doc>
<doc id="2289008" url="https://pl.wikipedia.org/wiki?curid=2289008" title="Wybory parlamentarne w Finlandii w 2011 roku">
Wybory parlamentarne w Finlandii w 2011 roku

Wybory parlamentarne w Finlandii w 2011 roku – odbyły się 17 kwietnia 2011. Wcześniejsze oddanie głosu (tzw. wstępna faza wyborów) było możliwe w dniach od 6 do 12 kwietnia 2011. W wyniku tych wyborów zostało wyłonionych 200 posłów do Eduskunty na nową czteroletnią kadencję.
Według stanu na 1 stycznia 2011 zarejestrowanych było 17 partii politycznych uprawnionych do wystawienia list wyborczych. Osiem z nich posiadało reprezentację parlamentarną w Eduskuncie: Chrześcijańscy Demokraci, Liga Zielonych, Partia Centrum, Partia Koalicji Narodowej, Prawdziwi Finowie, Socjaldemokratyczna Partia Finlandii, Sojusz Lewicy i Szwedzka Partia Ludowa. Spośród posłów kończącej się kadencji blisko czterdziestu nie zdecydowało się ubiegać o reelekcję, wśród nich Sauli Niinistö, przewodniczący parlamentu.
Według wyników po podliczeniu wszystkich oddanych głosów najlepszy wynik uzyskała centroprawicowa Partia Koalicji Narodowej, za nią uplasowała się Socjaldemokratyczna Partia Finlandii, a na trzecim miejscu znalazła się eurosceptyczna formacja Prawdziwi Finowie. Zwycięska w poprzednich wyborach Partia Centrum premier Mari Kiviniemi zajęła czwarte miejsce, tracąc 16 mandatów. Wszystkie ugrupowania reprezentowane dotąd w Eduskuncie utrzymały reprezentację parlamentarną. Niemal wszystkie ugrupowania uzyskały słabsze wyniki niż w wyborach w 2007. Znaczący wzrost poparcia odnotowali jedynie Prawdziwi Finowie.
W głosowaniu wcześniejszym wzięło udział około 1,25 mln wyborców (31,2% uprawnionych). Frekwencja wyniosła natomiast 70,4% (w porównaniu do 67,9% w 2007).
Okręgi wyborcze.
Deputowani zostali wybrani w 15 okręgach – w 14 wielomandatowych (mandaty przydzielono metodą d'Hondta) i w jednym jednomandatowym (Wyspy Alandzkie posiadające własny system partyjny).
Wyniki wyborów.
Źródła:

</doc>
<doc id="2289010" url="https://pl.wikipedia.org/wiki?curid=2289010" title="Archips machlopis">
Archips machlopis

Archips machlopis – gatunek małych motyli z rodziny zwójkowatych (Tortricidae).
Występowanie.
Gatunek występuje w Azji, od Pakistanu do północnego Wietnamu, Jiangxi i zachodniej Malezji oraz na Sumatrze i Jawie. Nieobecny na Borneo i Filipinach. 
Morfologia.
Rozpiętość skrzydeł samca wynosi od 16 do 20 mm, samicy od 18 do 22 mm. Skrzydła przednie brązowo-kremowe, tylne szarawe z żółtymi wierzchołkami.
Biologia.
Roślinami żywicielskimi są glorioza wspaniała, lucerna, "Cedrela toonica", szczaw, cytrus, wierzba, liczi chińskie i herbata chińska. Gąsienice są polifagiczne. 

</doc>
<doc id="2289013" url="https://pl.wikipedia.org/wiki?curid=2289013" title="Wyspy Vanuatu">
Wyspy Vanuatu

Zestawienie wysp Vanuatu uwzględnia jednostki administracyjne (prowincje) w granicach, których się one znajdują. Wyspy są pogrupowane w archipelagi (jeśli występują), uszeregowane od północy ku południu. Ich łączna liczba wynosi 83.

</doc>
<doc id="2289017" url="https://pl.wikipedia.org/wiki?curid=2289017" title="Uwłaszczenia">
Uwłaszczenia



</doc>
<doc id="2289025" url="https://pl.wikipedia.org/wiki?curid=2289025" title="A. Wajter">
A. Wajter

A. Wajter właściwie Ajzik Meir Deweniszski (ur. 1878 w Bieniakonach koło Wilna, zm. 21 kwietnia 1919 w Wilnie) – żydowski pisarz, dramaturg, publicysta oraz działacz robotniczej partii żydowskiej Bund.
Otrzymał staranne wykształcenie religijne. Już w młodości wykazywał duże zainteresowanie ruchem rewolucyjnym. Związany z Bundem był wielokrotnie aresztowany przez władze carskie, a także dwukrotnie zesłany na Sybir. W 1898 r. był redaktorem pierwszego numeru bundowskiego organu prasowego "Der Weker" i autorem proklamacji napisanej dla tej partii. Jeden z współredaktorów tygodnika "Morgenstern".
Zginął w trakcie pogromu antyżydowskiego w Wilnie w kwietniu 1919., kiedy to legioniści z 2 Dywizji Piechoty Legionów gen. Edwarda Śmigłego-Rydza po zajęciu miasta zdewastowali cmentarze żydowskie i zaatakowali dzielnicę żydowską. W wyniku zamieszek zginął między innymi A. Wajter. Jego ciało przez dwa dni leżało w rynsztoku, aż do zakończenia pogromu. Śmierć A. Wajtera odbiła się szerokim echem w środowisku żydowskim.
W 1920 r. staraniem Zalmana Rajzena i Samuela Nigera ukazała się księga pamiątkowa poświęcona zmarłemu pisarzowi pt. "A. Wajter – Buch".

</doc>
<doc id="2289030" url="https://pl.wikipedia.org/wiki?curid=2289030" title="Kenneth Myers">
Kenneth Myers

Kenneth "Ken" Myers (ur. 26 sierpnia 1896 w Norristown, zm. 22 września 1972) – amerykański wioślarz. Trzykrotny medalista olimpijski.
Brał udział w trzech igrzyskach (IO 20, IO 28, IO 32), za każdym razem zdobywał medale. W 1920 był drugi w czwórce ze sternikiem, w 1928 sięgnął po srebro w jedynce. Cztery lata później triumfował w dwójce podwójnej. Partnerował mu William Gilmore.

</doc>
<doc id="2289033" url="https://pl.wikipedia.org/wiki?curid=2289033" title="Verbz">
Verbz



</doc>
<doc id="2289041" url="https://pl.wikipedia.org/wiki?curid=2289041" title="William Gilmore">
William Gilmore

William Evans Garrett Gilmore (ur. 16 lutego 1895 w Wayne, zm. 5 grudnia 1969 w Filadelfii) – amerykański wioślarz. Dwukrotny medalista olimpijski.
Brał udział w dwóch igrzyskach (IO 24, IO 32), na obu zdobywał medale. W 1924 sięgnął po srebro w jedynce. Osiem lat później triumfował w dwójce podwójnej. Partnerował mu Kenneth Myers. Był mistrzem kraju w jedynce.

</doc>
<doc id="2289057" url="https://pl.wikipedia.org/wiki?curid=2289057" title="Pogrom w Wilnie">
Pogrom w Wilnie

Pogrom wileński – pogrom ludności żydowskiej w Wilnie w dniach 19–23 kwietnia 1919, do którego doszło po opanowaniu miasta przez Polaków. Zdarzenia miały miejsce po odbiciu miasta z rąk bolszewików 19 kwietnia, przez pułk kawalerii pod dowództwem podpułkownika Władysława Beliny-Prażmowskiego złożony z trzech batalionów i 2 Dywizję Piechoty Legionów generała Edwarda Śmigłego-Rydza. Żydzi zostali oskarżeni o sprzyjanie bolszewikom i strzelanie do wkraczających wojsk polskich. Legioniści zdewastowali cmentarze żydowskie, a także zaatakowali dzielnicę żydowską, plądrując mieszkania, sklepy i zabijając ponad 50 osób. Wśród zamordowanych był znany żydowski dramaturg i działacz Bundu – A. Wajter, zamordowany 21 kwietnia, którego ciało leżało w ulicznym rynsztoku przez kolejne dwa dni aż do ustania zamieszek.

</doc>
<doc id="2289062" url="https://pl.wikipedia.org/wiki?curid=2289062" title="Giliante D’Este">
Giliante D’Este

Giliante D'Este (ur. 23 marca 1910 w Izoli, zm. 24 kwietnia 1996 w Rzymie) – włoski wioślarz. Dwukrotny medalista olimpijski.
Brał udział w trzech igrzyskach (IO 28, IO 32, IO 36), na dwóch zdobywał medale. W 1928 triumfował w czwórce ze sternikiem. Osadę tworzyli również Valerio Perentin, Giovanni Delise, Nicolò Vittori i Renato Petronio. W 1932 był trzeci w czwórce bez sternika.

</doc>
<doc id="2289072" url="https://pl.wikipedia.org/wiki?curid=2289072" title="Tułów stawonogów">
Tułów stawonogów

Tułów (łac. "thorax") – u owadów i trylobitów drugi (od przodu) odcinek ciała, składający się z trzech, mniej lub bardziej zlanych ze sobą segmentów. Składa się z przedtułowia, śródtułowia i zatułowia. Na każdym segmencie występuje para odnóży, a u owadów uskrzydlonych (Pterygota) na śródtułowiu i zatułowiu obecna jest także para skrzydeł.

</doc>
<doc id="2289083" url="https://pl.wikipedia.org/wiki?curid=2289083" title="Tułów człowieka">
Tułów człowieka

Tułów człowieka - tułów w anatomii człowieka to część ciała z wyłączeniem głowy i kończyn.

</doc>
<doc id="2289085" url="https://pl.wikipedia.org/wiki?curid=2289085" title="Ercole Olgeni">
Ercole Olgeni

Ercole Olgeni (ur. 11 grudnia 1883 w Wenecji, zm. 14 lipca 1947 tamże) – włoski wioślarz. Dwukrotny medalista olimpijski.
Brał udział w dwóch igrzyskach (IO 20, IO 24), na obu zdobywał medale. W 1920 triumfował w dwójce ze sternikiem, osadę tworzyli również Giovanni Scatturin i Guido De Filip. W 1924 był drugi w tej samej konkurencji.

</doc>
<doc id="2289087" url="https://pl.wikipedia.org/wiki?curid=2289087" title="Rob Pardo">
Rob Pardo

Rob Pardo „EnoYls” (ur. 9 czerwca 1970) – amerykański projektant gier komputerowych, w latach 1997–2014 pracownik Blizzard Entertainment na stanowisku projektanta i producenta gier oraz dyrektora kreatywnego. Od 2016 dyrektor generalny Bonfire Studios. 
Życiorys.
Pardo od września 1995 do czerwca 1998 roku studiował na University of California w Irvine, uzyskując tytuł licencjata (Bachelor of Arts) z dziedziny kryminologii, prawa i społeczeństwa.
Początkowo w latach 2004–2006 pracował jako producent w Interplay Entertainment. Był również mistrzem gildii "Legacy of Steel" w grze "EverQuest". Podczas pobytu w "LoS" poznał Jeffreya Kaplana (znanego jako „Tigole”), który został jego przyjacielem i współpracownikiem. Niedługo potem Kaplan zastąpił Roba w roli lidera gildii i ostatecznie obydwoje dostali propozycje pracy jako projektanci w Blizzard.
Pardo dołączył do Blizzard Entertainment w 1997 roku, zostając tym samym projektantem oraz członkiem zespołu, zajmującego się tworzeniem strategii czasu rzeczywistego o nazwie "StarCraft". Kiedy Blizzard zdecydował się opracować rozszerzenie do "StarCrafta" o nazwie ', Pardo został mianowany głównym projektantem tego projektu. Po światowym sukcesie "StarCrafta", Rob został skierowany do nadzoru nad projektem innego bestselleru firmy, jakim był ' oraz jego dodatkiem "". Oba te produkty otrzymały wysokie oceny od graczy i publikacji przemysłu gier. Ponadto obie te gry stały się kolejno 7. i 8. tytułem Blizzarda, które osiągnęły sprzedaż ponad miliona egzemplarzy.
Następnie Pardo został przeniesiony na pozycję wiceprezesa ds. projektowania gier, gdzie kierował grupą utalentowanych i doświadczonych zespołów programistycznych, zaś sam nadzorował ogólny projekt każdej gry Blizzarda. W tej roli kierował projektowaniem gry "World of Warcraft" oraz jej rozszerzenia '. Ponadto nadzorował postępy prac nad rozwojem tytułów na PC i konsole. Następnie Pardo pracował na stanowisku dyrektora kreatywnego (CCO). Brał również udział w pracy nad "Diablo III", które sprzedało się wówczas w 10 milionach egzemplarzy oraz nad najnowszym dodatkiem do "World of Warcraft" – '. 3 lipca 2014 roku Pardo zamieścił posta na oficjalnym forum "World of Warcraft", w którym ogłosił, że po 17 latach pracy w Blizzard Entertainment odchodzi z firmy.
22 kwietnia 2015 roku na blogu Unity Technologies poinformowano, że Rob Pardo dołączył do firmy jako doradca kreatywny dla deweloperów, korzystających z silnika Unity. W wyniku tego będzie podróżował po studiach w Europie, Azji i Ameryce Północnej w celu zbadania takich zagadnień, jak: projekty gier, procesy twórcze, trendy w branży oraz kluczowych aspektów wykorzystanych w udanych grach. Ponadto będzie pojawiał się u lokalnych grup deweloperskich zgromadzonych wokół silnika Unity. 
12 września 2016 roku Rob Pardo wraz z Joshem Mosqueirą (reżyserem "Diablo III"), Nickiem Carpenterem (szefem działu filmowego), Matthew Versluysem (dyrektorem technicznym Battle.net) oraz Min Kimem (byłym dyrektorem generalnym amerykańskiego oddziału firmy Nexon) założyli niezależne studio Bonfire Studios. Pardo został dyrektorem generalnym (CEO) firmy. Następnie otrzymał 25 milionów dolarów od Andreessen Horowitz i Riot Games. 
W 2006 roku przez magazyn Time został uznany za jedną ze 100 najbardziej wpływowych osób na świecie. Z kolei w 2009 roku serwis IGN umieścił Roba Pardo na 26. miejscu na swojej liście Top 100 Game Creators of All Time.
Ponadto Pardo pojawił się w formie animacji w serialu South Park (w odcinku „Make Love, Not Warcraft”). Pardo jest też imiennikiem Trackera Pardo, Nocnego Elfa Łowcy w "".

</doc>
<doc id="2289091" url="https://pl.wikipedia.org/wiki?curid=2289091" title="Rozdzielczość 4K">
Rozdzielczość 4K

Rozdzielczość 4K – wysokiej jakości standard rozdzielczości filmów cyfrowych oraz grafiki komputerowej. Nazwa pochodzi od 4 tysięcy pikseli umieszczonych w pozycji horyzontalnej. 4K charakteryzuje się czterokrotnie większą liczbą pikseli w porównaniu do powszechnie używanej rozdzielczości Full HD oraz dziewięciokrotnie większą od High-Definition. Obecnie wyróżniamy kilka różnych rozdzielczości kwalifikowanych z 4K:
Zapis cyfrowy w tym formacie jest związany ze zużyciem dużej ilości pamięci, a odtwarzanie wymaga nowoczesnego sprzętu komputerowego, przez co format ten jest mało popularny, a stosowanie go bardzo kosztowne.
Pionierami we wdrożeniu tego formatu na potrzeby telewizji są Japończycy. Tamtejszy rząd chce przyśpieszyć wprowadzenie nowego standardu, aby wspomóc swoje rodzime firmy, które już produkują telewizory zdolne do odtwarzania obrazu w formacie 4K (Sony – ponad 75% rynku w Japonii i pierwsza pozycja w USA w 2013 roku, Panasonic, Sharp), tak aby mógł być on wdrożony w 2014 roku.
Standardy DCI.
W roku 2005 DCI (Digital Cinema Initiatives) zdefiniowało bardzo szczegółowe i kompleksowe specyfikacje, które zostały zaktualizowane w marcu 2008. W szczególności określają one, że:

</doc>
<doc id="2289093" url="https://pl.wikipedia.org/wiki?curid=2289093" title="Giovanni Scatturin">
Giovanni Scatturin

Giovanni Scatturin (ur. 30 maja 1893 w Wenecji, zm. 11 października 1951 w Rosario) – włoski wioślarz. Dwukrotny medalista olimpijski.
Brał udział w dwóch igrzyskach (IO 20, IO 24), na obu zdobywał medale. W 1920 triumfował w dwójce ze sternikiem, osadę tworzyli również Ercole Olgeni i Guido De Filip. W 1924 był drugi w tej samej konkurencji.

</doc>
<doc id="2289154" url="https://pl.wikipedia.org/wiki?curid=2289154" title="Exit (festiwal)">
Exit (festiwal)

EXIT – jeden z większych festiwali muzycznych w Europie. Odbywa się każdego lipca od 2000 roku i trwa cztery dni. Miejscem festiwalu jest Twierdza Petrowaradinska (serb. Petrovaradinska Tvrdjava), zlokalizowana w Petrovaradinie (przedmieścia Nowego Sadu).
Exit został stworzony w 2000 roku przez grupę studentów z Uniwersytetu w Nowym Sadzie. Festiwal miał być wyrazem buntu przeciwko ówczesnej władzy Slobodana Miloševicia.

</doc>
<doc id="2289186" url="https://pl.wikipedia.org/wiki?curid=2289186" title="Trevor Pinnock">
Trevor Pinnock

Trevor Pinnock (ur. 16 grudnia 1946) – angielski dyrygent, klawesynista, zwolennik autentyzmu w muzyce, założyciel zespołu The English Concert.
Życiorys.
Trevor Pinnock w dzieciństwie był chórzystą w katedrze w Canterbury, następnie uczył się gry na organach i klawesynie w Royal College of Music. W 1972 założył zespół The English Concert, który gra na historycznych instrumentach. Wydał z nim między innymi kompozycje Johanna Sebastiana Bacha, Georga Friedricha Händla, Wolfganga Amadeusa Mozarta.
Trevor Pinnock założył również chór The Choir of the English Concert, z którym wydał między innymi dzieła Antonia Vivaldiego, Josepha Haydna. Dokonał ponadto solowych nagrań na klawesynie, między innymi utworów Domenica Scarlattiego i Johanna Sebastiana Bacha.
Komandor Orderu Imperium Brytyjskiego (1992), odznaczony ponadto komandorią francuskiego Orderu Sztuki i Literatury (1998).

</doc>
<doc id="2289235" url="https://pl.wikipedia.org/wiki?curid=2289235" title="Układ nieliniowy">
Układ nieliniowy

Układ nieliniowy – w teorii sterowania układ, który nie zachowuje własności układu liniowego.
Wstęp.
W rzeczywistości fizycznej wszystkie układy są nieliniowe, gdyż postulat liniowości wiąże się z niezwykle ostrymi warunkami, w szczególności z wymaganiem, aby żadna ze zmiennych układu nie podlegała jakimkolwiek ograniczeniom. Tym niemniej powszechnie w praktyce wykorzystuje się modele układów liniowych, które mają charakter abstrakcyjny, matematyczny, ale są łatwe w analizie i wykonywaniu obliczeń. Jako liniowe traktuje się więc układy nieliniowe, które mają przynajmniej pewien zakres wartości zmiennych, dla których model liniowy nie odbiega znacząco od faktycznie nieliniowego układu fizycznego.
Opis układu nieliniowego (np. równania) można dość łatwo rozpoznać, gdyż w mogą w nim występować operacje nieliniowe na zmiennych układu (na przykład iloczyny lub potęgi zmiennych), a parametry układu (czyli współczynniki równań) mogą zależeć od zmiennych.
Za najbardziej ogólną postać opisu układów dynamicznych nieliniowych można uznać równania różniczkowe (równania stanu). W przypadku układu o parametrach skupionych można określić formula_1-wymiarowy wektor stanu formula_2 formula_3-wymiarowy wektor wejścia formula_4 i formula_5-wymiarowy wektor wyjść formula_6 podobnie jak w przypadku układu liniowego. Równanie stanu takiego układu można zapisać jako:
a równanie wyjścia jako
Funkcje wektorowe formula_9 i formula_10 należy rozumieć jako wektory odpowiednio formula_11 i formula_5-wymiarowe, których składowe są funkcjami argumentów wektorowych formula_13 i formula_14 Funkcje formula_9 i formula_10 są jednak nieliniowe, co powoduje, że nie można stosować dla nich dogodnych wyrażeń macierzowych.
Dla układu nieliniowego rozwiązanie równań stanu, jeśli to rozwiązanie można uzyskać, ma postać tzw. trajektorii stanu układu.
Nie istnieje ogólna analityczna metoda rozwiązywania układów nieliniowych (i to jest podstawowa trudność ich analizy). Nie można również stosować aparatu pojęciowego związanego z przekształceniem Laplace’a, a więc transmitancji, charakterystyk czasowych i częstotliwościowych. Nie istnieją wartości własne. Istnieją natomiast pewne metody analityczne rozwiązywania niektórych typów równań nieliniowych. Rzadko jednak w praktyce spotyka się nieliniowości prowadzące do klasycznych typów równań nieliniowych.
Szczególną klasę układów nieliniowych stanowią układy dynamiczne nieliniowe z nieliniowością statyki – to znaczy takie, w których można wyodrębnić część statyczną układu opisywaną modelem nieliniowym, natomiast część dynamiczną można opisać za pomocą modelu liniowego.
Układy nieliniowe można również linearyzować – badając układ nieliniowy przy założeniu małych odchyleń od pewnego punktu pracy układu (np. jego stanu równowagi) można rozwinąć funkcje nieliniowe w szereg Taylora, pominąć wyrazy wyższych rzędów i otrzymać w ten sposób równania przybliżone liniowe. Nie każdy jednak układ nieliniowy można poddać linearyzacji. Może się także okazać, że nie istnieje stan równowagi, wokół którego można by dokonać rozsądnej linearyzacji. Natomiast szczególnie podatne dla idei linearyzacji są układy z nieliniowością części statycznej.
W przypadku, gdy nie można zastosować podstawowych metod (np. metody funkcji opisującej) i jeśli układ jest silnie nieliniowy, lecz rząd układu nie jest wysoki, to najlepszą metodą jest badanie trajektorii stanu, a zwłaszcza trajektorii fazowych. Jest to często metoda dość żmudna, jednak daje wyniki całkowicie jednoznaczne. Metoda ta ma szczególnie cenne zastosowanie do analizy układów nieliniowych, których nie można w żaden sposób linearyzować, w szczególności do układów przekaźnikowych, łącznie z przypadkiem występowania histerezy. W najbardziej złożonych przypadkach nie stosuje się metod analitycznych, lecz symulację komputerową.
Własności systemów nieliniowych.
Niektóre z własności dynamicznych układów nieliniowych to:
Wybrane metody analizy i projektowania układów nieliniowych.
Istnieje kilka ugruntowanych metod analizy układów nieliniowych ze sprzężeniem zwrotnym:
Istnieją także metody projektowania układów nieliniowych. Można je podzielić na takie, które:
Rys historyczny.
Paradygmat klasycznej teorii sterowania bardzo pasował do problemów projektowania układów regulacji w czasie II wojny światowej (i bezpośrednio po jej zakończeniu). Podejście oparte na metodach dziedziny częstotliwości było odpowiednie przy projektowaniu stacjonarnych układów liniowych, szczególnie wówczas, gdy zajmowano się układami o pojedynczym wejściu i wyjściu. Ponadto metody graficzne były niedogodne głównie przy zastosowaniu do układów o wielu wejściach i wyjściach.
Klasyczne metody projektowania stosowano co prawda czasami z powodzeniem do układów nieliniowych. Korzystając z własności odrzucania szumu w metodach częstotliwościowych, można tak zaprojektować układ regulacji, że staje się on odporny na zmiany różnych parametrów układu oraz błędy pomiarów i zewnętrznych zakłóceń. Klasyczne metody można więc stosować przy pracy ze zlinearylizowanymi modelami układów nieliniowych, osiągając dobre wyniki w punktach równowagi, wokół których zachowanie systemu jest w pewnym przybliżeniu liniowe.
Techniki częstotliwościowe mogą być również używane dla układów z typowymi nieliniowościami, gdy zastosuje się podejście oparte na funkcji opisującej, która wykorzystuje kryterium Nyquista. Technika ta była po raz pierwszy użyta przed II wojną światową przez polskiego naukowca Janusza Groszkowskiego przy projektowaniu nadajnika radiowego. Po wojnie, w 1964 roku metodę tą sformalizował Jacek Kudrewicz.
Niestety projektowanie zaawansowanych nieliniowych układów regulacji, takich jakie występują na przykład w zastosowaniach lotniczych, z wykorzystaniem założenia o liniowości oraz przy traktowaniu jednowymiarowych wejść i wyjść transmitancji z osobna i po kolei, nie jest możliwe.
W Związku Radzieckim, wykonano sporo prac z zakresu nieliniowych układów regulacji. Idąc drogą, którą utorował Aleksandr Michajłowicz Lapunow, uwaga radzieckich uczonych skupiła się na metodach z dziedziny czasu. W 1948 roku Ivachenko badał zasadę sterowania przekaźnikowego, w którym sygnał sterujący przełączany jest w sposób nieciągły pomiędzy dyskretnymi wartościami. W 1955 roku Yakov Zalmanovitch Tsypkin projektował nieliniowe układy regulacji na płaszczyźnie fazowej. W 1961 roku Vasile Mihai Popov podał kryterium okręgu (ang. "circle criterion") stosowane w analizie układów nieliniowych.
W latach 60. XX wieku w Stanach Zjednoczonych, George Zames (1966), Irwin W. Sandberg (1964), Kumpati S. Narendra (Narendra &amp; Goldwyn 1964), Charles A. Desoer (1965) i inni rozwinęli prace Vasile M. Popowa i Aleksandra Lapunowa na stabilność układów nieliniowych. Wyniki ich prac znalazły rozległe zastosowania w badaniu zniekształceń nieliniowych w systemach ze sprzężeniem zwrotnym i ograniczonym pasmem.

</doc>
<doc id="2289509" url="https://pl.wikipedia.org/wiki?curid=2289509" title="781 Turkiestański Batalion Piechoty">
781 Turkiestański Batalion Piechoty

781 Turkiestański Batalion Piechoty (niem. Turkestanisches Infanterie-Bataillon 781, ros. 781-й туркестанский батальон) – oddział wojskowy Wehrmachtu złożony z mieszkańców Azji Środkowej podczas II wojny światowej.
Historia.
Batalion został sformowany 1 czerwca 1942 r. w Legionowie. Składał się z pięciu kompanii (trzy strzeleckie, jedna karabinów maszynowych i jedna sztabowa) po ok. 150 żołnierzy każda. Wchodził formalnie w skład Legionu Turkiestańskiego, ale faktycznie stanowił oddzielny oddział zbrojny. Pod koniec czerwca 1942 r. batalion przeniesiono w rejon Radomia, gdzie przeszedł przeszkolenie wojskowe. Pod koniec października tego roku przybył na front wschodni do stanicy Kurinskaja. Uczestniczył w walkach na północnym Kaukazie w rejonie Tuapse, ponosząc duże straty. Doszło tam do dezercji grupy 43 żołnierzy. Z tego powodu 19 stycznia 1943 r. batalion został rozbrojony i przeformowany w oddział roboczy. W październiku tego roku przeniesiono go do okupowanej północnej Francji. Podlegał niemieckiej 15 Armii. 19 kwietnia 1944 r. wszedł w skład 731 Pułku Grenadierów jako I Batalion, stacjonującego w Normandii. 7 czerwca tego roku ponownie stał się 781 Turkiestańskim Batalionem Piechoty. Po inwazji wojsk alianckich został zniszczony w walkach.

</doc>
<doc id="2289766" url="https://pl.wikipedia.org/wiki?curid=2289766" title="Bahamy na Letnich Igrzyskach Olimpijskich 1964">
Bahamy na Letnich Igrzyskach Olimpijskich 1964

Bahamy na Letnich Igrzyskach Olimpijskich 1964 reprezentowało 11 zawodników, byli to sami mężczyźni.

</doc>
<doc id="2289769" url="https://pl.wikipedia.org/wiki?curid=2289769" title="Bahamy na Letnich Igrzyskach Olimpijskich 1960">
Bahamy na Letnich Igrzyskach Olimpijskich 1960

Bahamy na Letnich Igrzyskach Olimpijskich 1960 reprezentowało 14 zawodników, byli to sami mężczyźni.
Skład kadry.
Lekkoatletyka.
Mężczyźni
Żeglarstwo.
Mężczyźni

</doc>
<doc id="2289771" url="https://pl.wikipedia.org/wiki?curid=2289771" title="Most Ad Halom">
Most Ad Halom

Most Ad Halom (hebr. גשר עד הלום; pol. "Most Aż do tutaj") – most na rzece Lachisz, we wschodniej części miasta Aszdod w Izraelu.
Historia.
Pierwszy most Ad Halom pochodził z czasów Cesarstwa rzymskiego, i został odbudowany na starych fundamentach pod koniec XIX wieku przez Imperium osmańskie. W latach 20. XX wieku brytyjskie władze Mandatu Palestyny wybudowały nadbrzeżną linię kolejową łączącą Egipt z Libanem. Obok mostu drogowego dobudowano wówczas drugi most kolejowy. Podczas arabskich rozruchów w latach 1936–1939, Brytyjczycy ze względów bezpieczeństwa wybudowali przy mostach bunkier.
Pod koniec Wojny domowej w Mandacie Palestyny żołnierze żydowskiej organizacji paramilitarnej Hagana wysadzili mosty w dniu 12 maja 1948. Z punktu widzenia bezpieczeństwa państwa żydowskiego, wysadzenie tych mostów było niezbędne, ponieważ uniemożliwiało swobodne natarcie wojsk egipskich z południa.
Na początku Wojny o niepodległość izraelskie oddziały przeprowadziły w tym rejonie Operację Filistia (29 maja – 3 czerwca 1948), podczas której powstrzymano natarcie egipskiej kolumny zmechanizowanej liczącej około 2–3 tys. żołnierzy i około 1,3 tys. pojazdów, w tym czołgów, bojowych wozów opancerzonych i artylerii.
W dniu 29 maja 1948 roku tutaj został przeprowadzony pierwszy izraelski nalot przez czterech myśliwców Avia S-199, które zostały do Izraela przetransportowane z Czechosłowacji w ramach Operacji Balak. Chociaż Izraelczycy ponieśli klęskę nie realizując głównych założeń taktycznych Operacji Filistia, to jednak osiągnięto strategiczne zwycięstwo zmuszając Egipcjan do rezygnacji z działań ofensywnych i zajęcie pozycji obronnych. Spowolniło to egipskie natarcie, które nie było już realizowane w kierunku północnym na Tel Awiw. Most Ad Halom i sąsiednia wioska Isdud były najdalej wysuniętymi na północ punktami osiągniętymi przez egipską armię ("Ad Halom" = "Aż do tutaj"). Mieszkańcy pobliskiego arabskiego miasteczka Jawne byli bardzo rozczarowani zmianą kierunku natarcia. Zaraz po zakończeniu się walk, większość mieszkańców opuściła swoje domy i uciekła na południe, za egipską linię frontu. Wynikiem bitwy było ustalenie linii frontu na wioskach Isdud i moście Ad Halom.
Po wojnie mosty został odbudowane i zmodernizowane.
Pomniki.
Po podpisaniu w 1979 Traktatu pokojowego izraelsko-egipskiego, obie strony ustaliły, że przy moście Ad Halom zostanie wystawiony pomnik upamiętniający egipskich żołnierzy poległych podczas wojny 1948. Tuż obok znajduje się pomnik poległych izraelskich żołnierzy. Jako pamiątkę zachowano dwa bunkry, które odegrały kluczową rolę podczas bitwy w Ad Halom.
W 2010 w rejonie mostu rozpoczęto sadzenie tysiąca drzew. Planowane jest utworzenie parku krajobrazowego rzeki Lachisz.
Komunikacja.
Obecnie przez most kolejowy przechodzi linia kolejowa Binjamina-Giwat Ada-Netanja-Tel Awiw-Rechowot-Aszkelon. Natomiast przez most drogowy przechodzi czteropasmowa droga ekspresowa nr 4.
Na południe od mostu znajduje się stacja kolejowa Aszdod.

</doc>
<doc id="2289775" url="https://pl.wikipedia.org/wiki?curid=2289775" title="Salzach">
Salzach

Niemcy:

</doc>
<doc id="2289777" url="https://pl.wikipedia.org/wiki?curid=2289777" title="Grzybia Skała">
Grzybia Skała



</doc>
<doc id="2289779" url="https://pl.wikipedia.org/wiki?curid=2289779" title="FIFA 12">
FIFA 12

FIFA 12 – gra komputerowa, będąca dziewiętnastą częścią piłkarskiej serii Electronic Arts "FIFA". Produkowana jest przez studio EA Canada i została wydana w październiku 2011 roku na platformy Xbox 360, PlayStation 2, PlayStation 3, Wii, Microsoft Windows, Nintendo 3DS, PlayStation Portable. W "FIFA 12" znajdą się setki drużyn klubowych i kilkadziesiąt drużyn narodowych, każda na oficjalnych licencjach.
W grze zaimplementowany został silnik Player Impact Engine. Odpowiada on przede wszystkim za realistyczne interakcje między graczami.
Wersja demonstracyjna gry została wydana 13 września 2011.

</doc>
<doc id="2289782" url="https://pl.wikipedia.org/wiki?curid=2289782" title="Biblioteka Uniwersytecka Katolickiego Uniwersytetu Lubelskiego">
Biblioteka Uniwersytecka Katolickiego Uniwersytetu Lubelskiego



</doc>
<doc id="2289784" url="https://pl.wikipedia.org/wiki?curid=2289784" title="Biblioteka KUL">
Biblioteka KUL



</doc>
<doc id="2289790" url="https://pl.wikipedia.org/wiki?curid=2289790" title="Rumunia na Letnich Igrzyskach Olimpijskich 1960">
Rumunia na Letnich Igrzyskach Olimpijskich 1960

Rumunię na Letnich Igrzyskach Olimpijskich 1960 reprezentowało 98 zawodników – 82 mężczyzn i 16 kobiet.
Wyniki.
Boks.
Mężczyźni
Gimnastyka.
Kobiety
Jeździectwie.
Mężczyźni
Kajakarstwo.
Mężczyźni
Kobiety
Kolarstwo.
Mężczyźni
Lekkoatletyka.
Mężczyźni
Kobiety
Piłka wodna.
Mężczyźni
Pływanie.
Mężczyźni
Podnoszenie ciężarów.
Mężczyźni
Strzelectwo.
Mężczyźni
Szermierka.
Mężczyźni
Kobiety
Wioślarstwo.
Mężczyźni
Zapasy.
Mężczyźni

</doc>
<doc id="2289796" url="https://pl.wikipedia.org/wiki?curid=2289796" title="Astronotus crassipinnis">
Astronotus crassipinnis

Astronotus crassipinnis – słodkowodna ryba z rodziny pielęgnicowatych. Hodowana w akwariach.
Zasięg występowania.
Tropikalne wody Ameryki Południowej w Amazonce, Madre de Dios, Orinoko, Paragwaju, Paranie i ich dorzeczach.
Opis.
Ryba rzadko hodowana w akwarium. Ryba terytorialna i agresywna dla innych ryb. Zachowanie podobne do pielęgnicy pawiookiej. Dorasta do 25 cm długości.
Znaczenie gospodarcze.
Gatunek zagrożony w wyniku zanieczyszczenia wód, połowów w celach handlowych i konsumpcyjnych.
Linki zewnętrzne.
Zdjęcie ryby

</doc>
<doc id="2289800" url="https://pl.wikipedia.org/wiki?curid=2289800" title="Szymon Gorliwy">
Szymon Gorliwy



</doc>
<doc id="2289802" url="https://pl.wikipedia.org/wiki?curid=2289802" title="Muzeum Kazimierza Pułaskiego w Warce">
Muzeum Kazimierza Pułaskiego w Warce

Muzeum imienia Kazimierza Pułaskiego w Warce – muzeum z siedzibą w Warce – Winiarach. Placówka jest jednostką organizacyjną powiatu grójeckiego.
Historia.
Muzeum zostało utworzone na mocy uchwały Rady Ministrów z 18 stycznia 1961 „w sprawie odbudowy dworu w Winiarach oraz przystosowania najbliższego otoczenia do celów turystyczno-wypoczynkowych”. Znajduje się w Warce – Winiarach, przy ul. Pułaskiego 24. Dwór w Winiarach został wzniesiony około roku 1689 jako siedziba Stanisława Antoniego Szczuki, podkanclerzego litewskiego i referendarza koronnego. Zaprojektował go architekt Augustyn Locci, budowniczy m.in. pałacu w Wilanowie. Wskutek wielokrotnych przeróbek w drugiej połowie XIX wieku i w pierwszej połowie XX wieku pałac utracił cechy architektury baroku. 
Pałac wielokrotnie zmieniał właścicieli i użytkowników. Pałac nabył w XVIII w. Józef Pułaski (1704-1769), ojciec Kazimierza Pułaskiego, starosta warecki, adwokat, polityk i pierwszy marszałek wojsk konfederackich. Kolejno pałac przechodził na własność rodzin Walewskich, Brochowskich, Zaborowskich, Jordanów, Kurtzów, Prozorów oraz księcia Włodzimierza Czetwertyńskiego. W roku 1882 właścicielem majątku Winiary wraz ze Starą Warką został prezes Towarzystwa Kredytowego Ziemskiego Andrzej Szczuka, następnie jego syn Józef Szczuka, który przekazał go bratu Andrzejowi Szczuce. Następnym właścicielem został Wojciech Hilary Rostworowski, który w 1921 roku sprzedał go hrabiemu Wacławowi Godziemba Dąmbskiemu. W okresie międzywojennym dwór odwiedzali wybitni politycy i artyści.
Na podstawie dekretu o reformie rolnej, dwór wraz z parkiem przeszedł w 1946 na własność Skarbu Państwa. W pałacu powstało Samorządowe Gimnazjum Ogólnokształcące wraz z internatem, a następnie Liceum Ogólnokształcące. W latach pięćdziesiątych staraniem PTTK powstało tu muzeum regionalne. Na mocy uchwały Rady Ministrów z 18 stycznia 1961 w pałacu przeprowadzono w latach 1962-1966 generalny remont. Budynek przeznaczono w całości na muzeum. W styczniu 1967 zostało otwarte historyczno-biograficzne Muzeum im. Kazimierza Pułaskiego. 
13 października 1979 w 200. rocznicę śmierci w parku przy muzeum odsłonięto pomnik gen. Kazimierza Pułaskiego autorstwa rzeźbiarza Kazimierza Danilewicza.
W roku 2011 rozpisano przetarg na generalny remont i modernizację pałacu w Warce-Winiarach – siedziby Muzeum im. Kazimierza Pułaskiego wraz z przystosowaniem budynku dla osób niepełnosprawnych oraz budowę Centrum Edukacyjno-Muzealnego przy Muzeum im. Kazimierza Pułaskiego w Warce wraz z parkingiem z terminem do 31 maja 2012. Obecnie (stan na sierpień 2014) gmach wyremontowanego muzeum jest dostępny dla zwiedzających, trwa zaś rewitalizacja parku pałacowego.
Muzeum jest placówką całoroczną, czynną codziennie z wyjątkiem poniedziałków. Wstęp jest płatny, z wyjątkiem czwartków (wstęp wolny).

</doc>
<doc id="2289803" url="https://pl.wikipedia.org/wiki?curid=2289803" title="Rezerwat przyrody Mogielica">
Rezerwat przyrody Mogielica

Rezerwat przyrody Mogielica – faunistyczny rezerwat przyrody na szczycie i północnych stokach najwyższego szczytu Beskidu Wyspowego – Mogielicy (1171 m). Pod względem administracyjnym znajduje się w województwie małopolskim, powiecie limanowskim, na obszarze gminy Słopnice (miejscowość Słopnice) i gminy Dobra (miejscowości Chyszówki i Półrzeczki). Utworzony został 12 marca 2011 na podstawie zarządzenia 37/10 Regionalnego Dyrektora Ochrony Środowiska w Krakowie z dnia 30 grudnia 2010, opublikowanego 25 lutego 2011.
Obszar ma powierzchnię 50,44 ha, a ponadto utworzono jego otulinę o powierzchni 90,69 ha. "Utworzony został w celu „ochrony głuszca Tetrao urogallus i jego biotopu, a także innych rzadkich gatunków ptaków oraz siedlisk przyrodniczych i form skalnych występujących w szczytowej partii góry Mogielica. Ze względu na dominujący przedmiot ochrony rezerwat zalicza się do typu faunistycznego (PFn), podtypu ptasiego (pt) oraz typu biocenotycznego i fizjocenotycznego (PBf), podtypu biocenoz naturalnych i półnaturalnych (bp) z elementami typu geologicznego i glebowego (PGg), podtypu form tektonicznych i erozyjnych (te). Ze względu na główny typ ekosystemu, rezerwat zalicza się do typu leśnego i borowego (EL), podtypu borów górskich i podgórskich (bgp) oraz podtypu lasów górskich i podgórskich (lgp). Nadzór nad rezerwatem sprawuje Regionalny Dyrektor Ochrony Środowiska w Krakowie.”" (cytat z zarządzenia).
Starania o utworzenie tego rezerwatu rozpoczęto w 2005, kiedy to gmina Słopnice uchwaliła projekt budowy kompleksu narciarskiego na północnych stokach Mogielicy. Jego górna stacja znajdowałaby się w ostoi głuszca. M.in. dzięki staraniom ekologów, głównie członków Małopolskiego Koła TP Bocian nie doszło do realizacji tego projektu. Organizacja ta wykonała szczegółową inwentaryzację przyrodniczą kopuły szczytowej Mogielicy. W wyniku tej inwentaryzacji stwierdzono, że na obszarze rezerwatu gniazdują m.in. tak rzadkie w Polsce gatunki ptaków, jak: dzięcioł trójpalczasty, dzięcioł białogrzbiety, sóweczka, włochatka, drozd obrożny, czeczotka, orzechówka zwyczajna, ponadto teren ten znajduje się w rewirze łowieckim puszczyka uralskiego, puchacza, orlika krzykliwego i orła przedniego. W wielkim kompleksie leśnym Mogielicy stale bytują też wilki i rysie, a czasami pojawia się niedźwiedź brunatny.
Mogielicę porastają głównie lasy bukowo-jodłowe, zaś w kompleksie szczytowym znajduje się naturalny płat górnoreglowej świerczyny. Starania o utworzenie rezerwatu popierane były przez zarządzające tym terenem Nadleśnictwo Limanowa. Leśnicy już od 2005 roku począwszy zaprzestali wycinki drzew na projektowanym obszarze rezerwatu. Zdaniem działaczy ochrony przyrody utworzenie rezerwatu „Mogielica” jest jednak tylko częściowym sukcesem. Wybudowanie bowiem wieży widokowej na szczycie Mogielicy spotęgowało ruch turystyczny. Obszar rezerwatu będący kompromisem między działaczami ochrony a radami gmin jest zdaniem ekologów zbyt mały i powinien zostać włączony do sieci Natura 2000 (obecnie tylko niewielki fragment na południu rezerwatu wchodzi w skład obszaru siedliskowego „Ostoja Gorczańska” PLH120018).

</doc>
<doc id="2289804" url="https://pl.wikipedia.org/wiki?curid=2289804" title="Haakon Magnusson">
Haakon Magnusson

Haakon Magnusson zwany Toresfostre (ur. w 1068/1069, zm. w 1094 roku) – król Norwegii w latach 1093–1094. Był synem Magnusa II Haraldssona, natomiast imię jego matki nie jest znane. Współrządził wraz z bratem stryjecznym Magnusem III. Haakon zmarł nagle w 1094 roku.

</doc>
<doc id="2289805" url="https://pl.wikipedia.org/wiki?curid=2289805" title="Olaf Magnusson">
Olaf Magnusson

Olaf Magnusson (ur. w 1099, zm. 22 grudnia 1115 roku) – król Norwegii w latach 1103–1115. Współrządził wraz z dwoma braćmi, Eysteinem i Sigurdem. Jako najmłodszy i niepełnoletni nigdy nie objął samodzielnych rządów. W grudniu 1115 roku zachorował i zmarł mając 16 lat.

</doc>
<doc id="2289806" url="https://pl.wikipedia.org/wiki?curid=2289806" title="Eystein I Magnusson">
Eystein I Magnusson

Eystein I Magnusson (ur. w 1088, zm. 29 sierpnia 1123 roku) – król Norwegii od 1103 do 1123. Panował wraz z braćmi, Sigurdem i Olafem.
Eystein I objął władzę nad południową częścią kraju. Jego relacje z Sigurdem były dość napięte, ale starali się nie popadać w większe konflikty. Podczas gdy Sigurd zajmował się polityką zagraniczną, Eystein zajął się rozwojem gospodarczym i kulturalnym kraju. Kiedy Singurd był nieobecny w kraju, Eystein przejął pełnię władzy i pozbył się przeciwników.
Eystein ożenił się z Ingebjørg Guttormsdatter. Mieli córkę Marię.

</doc>
<doc id="2289811" url="https://pl.wikipedia.org/wiki?curid=2289811" title="Ukryci">
Ukryci



</doc>
<doc id="2289812" url="https://pl.wikipedia.org/wiki?curid=2289812" title="Shakin’ the Ground">
Shakin’ the Ground

Shakin’ the Ground – album muzyczny norweskiego wokalisty i producenta, Olego Børuda, wydany w 2008 roku. Wyprodukowany przez Olego Børuda oraz Rubena Dalena.
Lista utworów.
Japońska edycja zawierała dodatkowo trzynasty utwór – "Stick Together" (5:25).

</doc>
<doc id="2289813" url="https://pl.wikipedia.org/wiki?curid=2289813" title="Jan Maria du Lau">
Jan Maria du Lau

Jan Maria du Lau, (fra.) "Jean-Marie du Lau d’Alleman" (ur. 30 października 1738 w Périgueux, zm. 2 września 1792 w Paryżu) – błogosławiony Kościoła katolickiego, męczennik, arcybiskup, ofiara prześladowań katolików okresu francuskiej rewolucji.
Pochodził z rodziny szlacheckiej, a urodził się na zamku La Coste. Ukończywszy studia humanistyczne w Nawarze, wstąpił do seminarium suplicjanów i kontynuował naukę na Sorbonie, gdzie studiował teologię. W 1775 roku otrzymał sakrę arcybiskupią Arles. Tym samym w wieku 37 lat został najmłodszym mianowanym przez z króla Ludwika XVI arcybiskupem. Działania jakie podejmował pełniąc urząd wpłynęły na wzmocnienie dyscypliny kościelnej, a także zrozumienie liturgii i podniesienie poziomu intelektualnego duchowieństwa. Deklarował, iż wzoruje się na św. Karolu Boromeuszu. Od roku 1789 zasiadał w Stanach Generalnych. 12 lipca 1790 roku, decyzją Zgromadzenia Narodowego zniesiono arcybiskupstwo Arles. Tym samym Jan Maria du Lau był ostatnim miejscowym arcybiskupem. 10 sierpnia został aresztowany w Paryżu. W czasie pobytu w prowizorycznym więzieniu utworzonym na terenie klasztoru karmelitów wykazał się wielką cierpliwością. Zginął 2 września 1792 roku w masakrze, w której zasieczono szablami i zakłuto bagnetami oddanych przez komisarza Violette`a w ręce zgromadzonego tłumu wszystkich odmawiających złożenia przysięgi na cywilną konstytucję kleru, a którzy uszli z rozpoczętej wcześniej rzezi w ogrodzie. Ofiary mordu zostały pochowane w zbiorowych mogiłach na terenie cmentarza Vaugirard, część z nich wrzucono do studni klasztornej. Po ekshumacji w 1867 roku relikwie ofiar spoczęły w krypcie kościoła karmelitów.
Był obok Franciszka Józefa de la Rochefoucauld i Piotra Ludwika de la Rochefoucauld jednym z trzech biskupów, wśród ofiar tak zwanych masakr wrześniowych, w których zginęło 300 duchownych, ofiar nienawiści do wiary (łac) "odium fidei".
Dzienna rocznica śmierci jest dniem kiedy wspominany jest w Kościele katolickim.
Jan Maria du Lau znalazł się w grupie 191 męczenników z Paryża beatyfikowanych przez papieża Piusa XI 17 października 1926.

</doc>
<doc id="2289814" url="https://pl.wikipedia.org/wiki?curid=2289814" title="Fałszywa czarna wdowa">
Fałszywa czarna wdowa



</doc>
<doc id="2289815" url="https://pl.wikipedia.org/wiki?curid=2289815" title="A Seven Inch Two Times">
A Seven Inch Two Times

A Seven Inch Two Times – debiutancki album amerykańskiej grupy muzycznej Neon Christ, wydany w roku 1990. Wydawnictwo ukazało się nakładem niezależnej wytwórni fonograficznej F-King Records.
Opis albumu.
Na album złożyło się w sumie osiem kompozycji które w roku 1984 zostały zamieszczone na minialbumie "Neon Christ", oraz cztery nowe utwory, które zespół nagrał 3 września 1984 roku. Piosenki pochodzące ze wcześniejszego wydawnictwa zostały nagrane na przełomie stycznia oraz lutego 1984 roku w JBS Studios w Avondale. Płyta została wydana nakładem wytwórni F-King Records. Pochodzący z albumu utwór "Ashes to Ashes" znalazł się na albumie kompilacyjnym "P.E.A.C.E./War". Wydawnictwo ukazało się w roku 1990. Do jego wydania doprowadził perkusista zespołu Jimmy Demer, bowiem zespół w tym czasie nie był aktywny. Album w formacie CD został wydany dopiero w roku 2006, przy okazji reaktywacji zespołu.
Twórcy.
Opracowano na podstawie materiału źródłowego
Neon Christ
Produkcja

</doc>
<doc id="2289817" url="https://pl.wikipedia.org/wiki?curid=2289817" title="Keep Movin">
Keep Movin

Keep Movin – album muzyczny norweskiego wokalisty i producenta, Olego Børuda, wydany 4 kwietnia 2011 roku. Wyprodukowany przez Olego Børuda.

</doc>
<doc id="2289822" url="https://pl.wikipedia.org/wiki?curid=2289822" title="Steatoda">
Steatoda

Steatoda – rodzaj pająków z rodziny omatnikowatych (Theridiidae). Obejmuje ok. 120 gatunków, m.in.:
Wiele gatunków z rodzaju "Steatoda" jest często mylonych z wdowami (rodzaj "Latrodectus") i są określane jako fałszywe czarne wdowy. Jednakże gatunki "Steatoda" są znacznie mniej groźne dla ludzi. "Steatoda" wyglądem przypominają wdowy - z okrągłymi, baniastymi odwłokami. Jednak nie wszystkie gatunki "Steatoda" przypominają wdowy - wiele z nich ma odrębny koloryt i są znacznie mniejsze niż okazy "Latrodectus". Niektóre gatunki "Steatoda" polują na wdowy, jak również na inne pająki, które są niebezpieczne dla ludzi.

</doc>
<doc id="2289824" url="https://pl.wikipedia.org/wiki?curid=2289824" title="Paweł Gaca">
Paweł Gaca

Paweł Gaca (ur. 5 października 1917 r. w Radlinie, zm. 11 sierpnia 2008 r. tamże) – gimnastyk, trener, sędzia, olimpijczyk z Helsinek 1952.
Życiorys.
Reprezentant śląskich klubów: TG Sokół Biertułtowy i KG Radlin. Wielokrotny (24) mistrz Polski w :
Reprezentant Polski na mistrzostwach świata w 1938 r. podczas których zajął w wieloboju drużynowym 5 miejsce i 40 miejsce w indywidualnym.
Na igrzyskach olimpijskich w 1952 r. w Helsinkach zajął w 6-boju drużynowym 13 miejsce, a indywidualnie:
Na początku 1952 otrzymał tytuł mistrza sportu.
Po zakończeniu kariery zawodniczej poświęcił się pracy trenerskiej. Był trenerem kadry narodowej podczas igrzysk olimpijskich w Rzymie 1960 i Meksyku 1968.
Odznaczony Krzyżem Kawalerskim Orderu Odrodzenia Polski i Złotym i Srebrnym Krzyżem Zasługi.

</doc>
<doc id="2289828" url="https://pl.wikipedia.org/wiki?curid=2289828" title="US Tshinkunku">
US Tshinkunku

US Tshinkunku to klub piłkarski mieszczący się w mieście Kananga w Demokratycznej Republice Konga. Obecnie zespół gra w Linafoot (najwyższej klasie rozgrywek). Swoje mecze rozgrywa na Stade des Jeunes mogącym pomieścić 10.000 widzów.

</doc>
<doc id="2289830" url="https://pl.wikipedia.org/wiki?curid=2289830" title="Hayton (Carlisle)">
Hayton (Carlisle)

Hayton – wieś w Anglii, w Kumbrii, w dystrykcie Carlisle. Leży 12 km na wschód od miasta Carlisle i 418 km na północny zachód od Londynu. W 2001 miejscowość liczyła 2180 mieszkańców.

</doc>
<doc id="2289832" url="https://pl.wikipedia.org/wiki?curid=2289832" title="Hutton Roof (Eden)">
Hutton Roof (Eden)

Hutton Roof – osada w Anglii, w Kumbrii, w dystrykcie Eden, w civil parish Mungrisdale. W 1931 roku civil parish liczyła 108 mieszkańców

</doc>
<doc id="2289834" url="https://pl.wikipedia.org/wiki?curid=2289834" title="CoD">
CoD



</doc>
<doc id="2289837" url="https://pl.wikipedia.org/wiki?curid=2289837" title="Parafia Niepokalanego Poczęcia NMP w Jaślanach">
Parafia Niepokalanego Poczęcia NMP w Jaślanach



</doc>
<doc id="2289838" url="https://pl.wikipedia.org/wiki?curid=2289838" title="Zespół przyrodniczo-krajobrazowy „Suchogórski Labirynt Skalny”">
Zespół przyrodniczo-krajobrazowy „Suchogórski Labirynt Skalny”

Zespół przyrodniczo-krajobrazowy „Suchogórski Labirynt Skalny” – zespół przyrodniczo-krajobrazowy położony w północnej części Bytomia, na granicy z Tarnowskimi Górami, na wierzchołku i południowym stoku Suchej Góry (wzniesieniu Garbu Tarnogórskiego). Obejmuje obszar blisko 20 ha. Jest to drugi – po z. p.-k. „Żabie Doły” – tego typu zespół na terenie gminy.
Kontynuacją „Suchogórskiego Labiryntu Skalnego" po tarnogórskiej stronie granicy jest Zespół Przyrodniczo-Krajobrazowy „Doły Piekarskie".
Historia.
Pierwotnie teren uznany za obszar podlegający ochronie prawnej był eksploatowany górniczo. Pozyskiwano tu przede wszystkim dolomit i limonit. Po zakończeniu wydobycia teren zajęła roślinność. Zespół przyrodniczo-krajobrazowy „Suchogórski Labirynt Skalny" utworzono uchwałą rady gminy Bytom w roku 2008, jako kontynuacja powstałego w 2006 roku zespołu przyrodniczo-krajobrazowego „Doły Piekarskie" w Tarnowskich Górach.
Na terenie parku (na granicy Bytomia i Tarnowskich Gór) znajduje się zabytkowy kamień punktu triangulacyjnego z końca XIX wieku, stanowiący punkt zerowy pruskiego układu współrzędnych „Sucha Góra”.
Walory przyrodniczo-krajobrazowe.
Ukształtowanie terenu.
Obszar „Suchogórskiego Labiryntu Skalnego" jest niezwykle mocno zróżnicowany. Na skutek wcześniejszej eksploatacji powstały liczne zapadliska i doliny. Jednocześnie utworzyły się strome grzbiety, grzędy, pagórki i wąwozy. Na skutek tej różnorodności form powierzchniowych, zdecydowano się na przyjęcie nazwy labirynt dla całości obszaru.
Fauna i flora.
Obszar zespołu porastają liczne gatunki drzew, a przede wszystkim: brzoza brodawkowata, klon zwyczajny, jawor, lipa drobnolistna, sosna zwyczajna, dąb czerwony, robinia akacjowa i modrzew europejski. Uzupełnieniem są liczne gatunki krzewów oraz gatunki roślin chronionych – dziewięćsił bezłodygowy oraz kruszczyk szerokolistny.
„Suchogórski Labirynt Skalny" zasiedlają przede wszystkim liczne ptaki leśne oraz płazy.

</doc>
<doc id="2289839" url="https://pl.wikipedia.org/wiki?curid=2289839" title="Parafia NMP Królowej Polski w Zachwiejowie">
Parafia NMP Królowej Polski w Zachwiejowie



</doc>
<doc id="2289840" url="https://pl.wikipedia.org/wiki?curid=2289840" title="John Nienstedt">
John Nienstedt

 
John Clayton Nienstedt (ur. 18 marca 1947 w Detroit) – amerykański duchowny katolicki, arcybiskup metropolita Saint Paul i Minneapolis w latach 2008–2015.
Życiorys.
Jest drugim z sześciorga dzieci Johna i Elisabeth. Do kapłaństwa przygotowywał się w Seminarium Najświętszego Serca w Detroit, a także w Rzymie, na Uniwersytecie Gregoriańskim, gdzie w roku 1972 uzyskał licencjat z teologii. 27 lipca 1974 w kościele NSPJ w Dearborn, Michigan otrzymał święcenia kapłańskie. Służył następnie jako duszpasterz, a także sekretarz kardynała Johna Deardena. Towarzyszył kardynałowi podczas konklawe w sierpniu 1978 roku, gdzie poznał przyszłego papieża Jana Pawła II. W roku 1979 został wikariuszem generalnym archidiecezji Detroit. Rok później rozpoczął pracę w Sekretariacie Stanu w Rzymie. W roku 1985 uzyskał doktorat z teologii w Papieskim Instytucie św. Alfonsa. Po powrocie do kraju w 1986 pracował m.in. jako wykładowca w Orchard Lake i rektor swego "alma mater" Seminarium Najświętszego Serca. Od roku 1990 prałat honorowy Jego Świątobliwości.
12 czerwca 1996 otrzymał nominację na pomocniczego biskupa Detroit ze stolicą tytularną "Alton". Sakry udzielił mu kardynał Adam Maida. 12 czerwca 2001 mianowany został biskupem diecezji New Ulm w Minnesocie. Tuż po rozpoczęciu rządów skrytykował on bardzo progresywne poglądy swego poprzednika. W Konferencji Biskupów Amerykańskich zasiadał wówczas w komisjach ds. Formacji Kapłańskiej i ds. Służby Zdrowia i Kościoła. 24 kwietnia 2007 został koadiutorem z prawem następstwa arcybiskupa St. Paul i Minneapolis. Sukcesję przejął 2 maja 2008 roku. Obecnie zasiada w Komisji ds. Różnorodności Kulturowej w Kościele i Komitecie ds. Ekumenizmu i Dialogu Międzyreligijnego. 
Abp Nienstedt w swym nauczaniu sprzeciwiał się stanowczo małżeństwom tej samej płci, badaniom nad komórkami macierzystymi, a podczas wyborów prezydenckich w 2008 podkreślał również potrzebę postawy katolików i polityków katolickich zgodnej z nauczaniem Kościoła.
Rezygnacja po oskarżeniach o zaniedbania w ochronie dzieci.
15 czerwca 2015 papież Franciszek przyjął jego rezygnację z powodu oskarżeń o zaniedbania w ochronie dzieci przed nadużyciami seksualnymi ze strony duchownych archidiecezji. Wraz z arcybiskupem do dymisji podał się biskup pomocniczy Lee Piché.
W 2016 roku został skierowany do pomocy proboszczowi w parafii św. Filipa w Battle Creek w diecezji Kalamazoo w stanie Michigan.

</doc>
<doc id="2289841" url="https://pl.wikipedia.org/wiki?curid=2289841" title="Parafia Wniebowzięcia NMP w Chwałowicach">
Parafia Wniebowzięcia NMP w Chwałowicach



</doc>
<doc id="2289842" url="https://pl.wikipedia.org/wiki?curid=2289842" title="Parafia NMP Królowej Polski we Wrzawach">
Parafia NMP Królowej Polski we Wrzawach



</doc>
<doc id="2289846" url="https://pl.wikipedia.org/wiki?curid=2289846" title="Édouard Candeveau">
Édouard Candeveau

Édouard Candeveau (ur. 11 lutego 1898, zm. w listopadzie 1989) – szwajcarski wioślarz. Dwukrotny medalista olimpijski.
Brał udział w trzech igrzyskach (IO 20, IO 24, IO 28), na dwóch zdobywał medale. W 1920 był trzeci w dwójce ze sternikiem. W 1924 triumfował w tej samej konkurencji, osadę tworzyli również Alfred Felber i Émile Lachapelle.

</doc>
<doc id="2289847" url="https://pl.wikipedia.org/wiki?curid=2289847" title="Edouard Candeveau">
Edouard Candeveau



</doc>
<doc id="2289849" url="https://pl.wikipedia.org/wiki?curid=2289849" title="HMAS Korowa">
HMAS Korowa

HMAS Korowa – trałowiec pomocniczy z okresu II wojny światowej należący do Royal Australian Navy (RAN).
Historia.
Trawler został zwodowany w 1919 w stoczni Cochrane &amp; Sons Ltd w Selby jako SS „Edward McGuire”. Przez kilka następnych lat statek kilkakrotnie zmieniał właściciela i nazwę, w 1937 noszący wówczas nazwę „St. Elmo” statek został zakupiony przez sydnejską firmę Red Funnel Trawlers, przemianowany na „Korowa”, i jeszcze w tym samym roku odbył podróż z Fleetwood do Sydney w Australii. „Korowa” była największym trawlerem operującym z przedwojennego Sydney (jego pojemność brutto wynosiła 324 RT).
14 września 1939 „Korowa” została zarekwirowana za miesięczną opłatą 145 funtów i 16 szylingów przez RAN i przystosowana do roli trałowca (RAN zarekwirowała także dwa inne trawlery należące do Red Funnel Trawlers i ), do służby wszedł 6 października.
Na początku wojny okręt stacjonował w Melbourne, ale większość wojny spędził w Fremantle w składzie 66 Grupy Trałowej (Minesweeping Group 66). W czasie wojny zginął jeden marynarz pływający na okręcie, 5 maja 1940 palacz William H. Butterworth został zmyty za burtę i utonął.
Okręt został wycofany do rezerwy 6 września 1945 i zwrócony właścicielowi. Służył jeszcze do 1956, kiedy został złomowany.
Dowódcy HMAS „Korowa”.
Dowódcy HMAS „Korowa” w czasie wojny:

</doc>
<doc id="2289850" url="https://pl.wikipedia.org/wiki?curid=2289850" title="Ratu Joni Madraiwiwi">
Ratu Joni Madraiwiwi



</doc>
<doc id="2289852" url="https://pl.wikipedia.org/wiki?curid=2289852" title="Moneta 2 euro">
Moneta 2 euro

2 euro – najwyższy nominał euro w monecie używany przez kraje strefy euro, jak i kraje nienależące do wspomnianej strefy, lecz używające waluty jako swoją własną. Strona z nominałem (według prawodawstwa Unii Europejskiej zwana awersem) jest identyczna w całej Unii Europejskiej, zaś strona narodowa (według prawodawstwa Unii Europejskiej zwana rewersem) jest inna w każdym z państw, 
Wybijane są również okolicznościowe 2 euro z odmiennym rewersem, zarówno indywidualnie przez każde państwo jak i wspólnie przez całą strefę euro.

</doc>
<doc id="2289853" url="https://pl.wikipedia.org/wiki?curid=2289853" title="Ratu Jope Seniloli">
Ratu Jope Seniloli



</doc>
<doc id="2289855" url="https://pl.wikipedia.org/wiki?curid=2289855" title="Ratu Ovini Bokini">
Ratu Ovini Bokini



</doc>
<doc id="2289857" url="https://pl.wikipedia.org/wiki?curid=2289857" title="Agregat pieniężny">
Agregat pieniężny



</doc>
<doc id="2289861" url="https://pl.wikipedia.org/wiki?curid=2289861" title="Paweł Gawron">
Paweł Gawron

Paweł Gawron (ur. 23 marca 1921 r. w Rydułtowach, zm. 1 października 1983 r. w Wodzisławiu Śląskim - Rydułtowach) - gimnastyk, olimpijczyk z Helsinek 1952.
Reprezentant śląskich klubów: Naprzód Rydułtowy i Górnik Radlin.
Na igrzyskach olimpijskich w 1952 r. w Helsinkach zajął:

</doc>
<doc id="2289862" url="https://pl.wikipedia.org/wiki?curid=2289862" title="Moneta 1 euro">
Moneta 1 euro

Moneta 1 euro – druga w kolejności po monecie 2 euro używana przez kraje strefy euro, jak i kraje nienależące do wspomnianej strefy, lecz używające waluty jako swoją własną. Rewersy monet każdego kraju są identyczne w całej Unii Europejskiej, zaś awersy (strona narodowa) są inne w każdym z państw, które decydują, jakie symbole zostaną umieszczone na monecie.

</doc>
<doc id="2289863" url="https://pl.wikipedia.org/wiki?curid=2289863" title="Odbiornik GPS">
Odbiornik GPS



</doc>
<doc id="2289864" url="https://pl.wikipedia.org/wiki?curid=2289864" title="Alfred Felber">
Alfred Felber

Alfred Felber (ur. 19 września 1886, zm. 10 kwietnia 1967 w Genewie) – szwajcarski wioślarz. Dwukrotny medalista olimpijski.
Brał udział w dwóch igrzyskach (IO 20, IO 24), na obu zdobywał medale. W 1920 był trzeci w dwójce ze sternikiem. W 1924 triumfował w tej samej konkurencji, osadę tworzyli również Édouard Candeveau i Émile Lachapelle.

</doc>
<doc id="2289866" url="https://pl.wikipedia.org/wiki?curid=2289866" title="Shvoong">
Shvoong

Shvoong.com (hebr. שוונג- wrażenie) — nieistniejący już serwis internetowy publikujący user-generated content – streszczenia i recenzje użytkowników w 34 językach na różne tematy podzielone na 19 kategorii. Użytkownicy zarabiają, publikując teksty, a wysokość ich zarobku zależy od popularności opublikowanego przez nich artykułu.
Historia.
Firma została założona w 2005 roku przez Aviego Shakeda i Avnera Avrahami. Dyrektorem generalnym jest Eyal Rivlin. W światowym rankingu najczęściej odwiedzanych stron internetowych alexy Shvoong znajduje się na 3173 miejscu.
Treści publikowane na stronie są tworzone w całości przez użytkowników.
Struktura strony.
Użytkownicy z ponad 160 krajów tworzą lub tłumaczą teksty o długości od 300 do 900 znaków i umieszczają je w odpowiednich kategoriach(książki, Internet i technologie, biznes, sztuka i nauki humanistyczne, nauki społeczne, medycyna i zdrowie, nauki ścisłe, prawo i polityka, rozrywka, produkty, styl życia, wiadomości i społeczeństwo, podróże, pisarstwo i wypowiedzi oraz how) i podkategoriach. Najpopularniejsze są recenzje książek, stron internetowych, filmów i stron pozwalających zarabiać przez Internet, ale publikowane są też recenzje seriali, płyt, koncertów, spektakli i musicali. Na stronie głównej znajdują się proponowane do opisania newsy. W każdej kategorii wyróżnianych jest 8 najlepszych autorów, a na stronie głównej 3 najlepszych w danej subdomenie językowej.
Czytelnicy mogą dodawać komentarze, zadawać pytania i przyznawać gwiazdki.
Płatności.
Każdego miesiąca Shvoong dzieli 10% wpływów z reklam pomiędzy swoich użytkowników, w zależności od popularności ich streszczeń i recenzji. Kwota, naliczana na początku każdego miesiąca na konto użytkownika zależy od liczby wyświetleń jego streszczeń, recenzji lub tłumaczeń, ogólnej miesięcznej liczby wyświetleń na stronie i wpływów z reklam. Do wypłaty minimum(10$)użytkownik potrzebuje kilku tysięcy wizyt.
Płatności przelewane są na konto Paypal chyba, że opcja ta nie jest dostępna w kraju zamieszkania użytkownika, wtedy otrzymuje on czek. Istnieje też opcja, z której korzysta wielu użytkowników, nie otrzymywania żadnych wynagrodzeń (dostępna po zarejestrowaniu się w profilu w ustawieniach). .
Społeczność.
Użytkownicy strony, nazywani Shvoongersami mogą dodawać na swoim koncie zdjęcia, informacje o sobie, swoich zainteresowaniach itd.a na profilu Shvoong na Facebooku wymieniać się doświadczeniami i komentować streszczenia i recenzje oraz dowiadywać się o najnowszych, śledząc Twitter Shvoonga.

</doc>
<doc id="2289867" url="https://pl.wikipedia.org/wiki?curid=2289867" title="Czyja to piosenka?">
Czyja to piosenka?

Czyja to piosenka? (bułg. "Чия е тази песен?") – bułgarsko-belgijski film dokumentalny w reżyserii Adeli Peewej z 2003 r.
Autorka filmu bada historię znanej z dzieciństwa ludowej piosenki. Na jednym ze spotkań w gronie osób pochodzących z różnych krajów bałkańskich usłyszała, że każdy przyznaje, że to piosenka z jego kraju. Podążając śladem tej piosenki dowiaduje się, że Turcy uznają ją za turecki marsz wojenny, noszący tytuł "Katibim". W greckiej Mytilene znana jest pod tytułem "Apo xeno topo" (Z obcego miejsca). Za tradycyjną pieśń albańską uznają ją mieszkańcy Korczy. W Bośni jest uważana za pieśnią religijną, noszącą tytuł "Zašto suza u mom oku". Derwisz ze Skopje określa tę pieśń jako macedońską, przerobioną w Sarajewie. W okolicach Prilepu miejscowa ludność określa ją jako utwór o wiejskiej dziewczynie Paco Drenowczance. Bułgarzy określają ją jako hymn powstańców ze Strandży. Wśród Serbów piosenka jest znana pod tytułem "Dva goluba" (Dwa gołębie).
W serbskim Vranje dźwięki piosenki w wersji bośniackiej wywołują oskarżenie o kradzież tradycyjnej serbskiej piosenki i prowokują zachowania agresywne. Tylko jeden spośród rozmówców - muzykolog Ilia ze Skopja jednoznacznie stwierdza, że rytm piosenki jest odmienny od macedońskich pieśni ludowych i nie pochodzi z jego kraju.
Klasyczny film o bałkańskiej wielokulturowości, która w każdej chwili może stać się zarzewiem konfliktu.

</doc>
<doc id="2289869" url="https://pl.wikipedia.org/wiki?curid=2289869" title="Ernest Gondzik">
Ernest Gondzik

Ernest Gondzik (ur. 25 lutego 1931 w Mysłowicach, zm. 13 sierpnia 2021) – polski zapaśnik, olimpijczyk z Helsinek 1952 i Rzymu 1960.
Zapaśnik w stylu klasycznym. Mistrz Polski w kategorii piórkowej (do 62 kg) w roku 1951 i w wadze lekkiej (do 67 kg) w latach 1954–1960.
Na igrzyskach olimpijskich w roku 1952 roku startował w kategorii do 62 kg odpadając w eliminacjach. W Rzymie w roku 1960 reprezentował Polskę w kategorii do 67 kg zajmując miejsce 5-10.
Po zakończeniu kariery zawodniczej pracował jako instruktor zapaśniczy w RKS Siła Mysłowice.
Odznaczony Krzyżem Kawalerskim Orderu Odrodzenia Polski (1976).

</doc>
<doc id="2289871" url="https://pl.wikipedia.org/wiki?curid=2289871" title="Taganskaja (stacja metra na linii Tagansko-Krasnopriesnienskaja)">
Taganskaja (stacja metra na linii Tagansko-Krasnopriesnienskaja)

Taganskaja () – stacja moskiewskiego metra linii Tagańsko-Krasnopriesnieńskiej (kod 116). Stację nazwano od pobliskiej ulicy i placu. Istnieje tu możliwość przejścia na stacje Taganskaja linii okrężnej i Marksistskaja linii Kalinińskiej. Wyjścia prowadzą na ulicę Bolszie Kamenszcziki i plac Taganskaja.
Wystrój.
Stacja jest trzykomorowa, jednopoziomowa, posiada jeden peron. Masywne kolumny pokryto białym marmurem z ozdobnym, brązowym pasem. Ściany nad torami obłożono białymi i czarnymi płytkami ceramicznymi i udekorowano metalowymi panelami przedstawiającymi Ikara, kosmonautę etc. Podłogi wyłożono szarym i czerwonym granitem. Na zachodnim końcu i w środku głównego hallu znajdują się przejścia na inne linie.

</doc>
<doc id="2289873" url="https://pl.wikipedia.org/wiki?curid=2289873" title="Küstendorf">
Küstendorf

Küstendorf (serb. Кустендорф/Kustendorf = drewniane miasto, lub Drvengrad/Дрвенград) – miejscowość w Serbii, w okręgu zlatiborskim, w mieście Užice. Jest położona ok. 200 km od Belgradu i 10 km od granicy z Bośnią, niedaleko Mokrej Góry i Višegradu, znanego po dziele Most na Drinie, za m.in. które Ivo Andrić otrzymał literacką nagrodę Nobla. Do miasteczka można dojechać Ósemką Szargańską, zabytkową koleją wąskotorową.
Początkowo wieś była zbudowana w 2000 roku do potrzeb filmu "Życie jest cudem" przez Emira Kusturicę. Na wzgórzu znajduje się pięćdziesiąt drewnianych chatek. Reżyser nadał tradycyjnej serbskiej wiosce nazwę Küstendorf – łącząc w niej swoje przezwisko „Kusta” z niemieckim przyrostkiem „dorf”, oznaczającym „wieś”. Drvengrad, czyli „drewniane miasto” (jak brzmi inna jej serbska nazwa). Miejscowość jest otwarta również dla turystów, na których, oprócz hotelu, czekają takie atrakcje, jak kompleks spa, plac zabaw dla dzieci, kilka restauracji, biblioteka, cerkiew prawosławna, kino i mały zjazd narciarski z wyciągiem.
Ulice Küstendorfa noszą nazwy: Nikola Tesla, Ernesto „Che” Guevara, Diego Maradona, Federico Fellini, Ingmar Bergman, Joe Strummer, Novak Đoković i Ivo Andric
Küstendorf Film &amp; Music Festival.
Festiwal Filmu i Muzyki w Küstendorf odbywa się od 2008 roku pod patronatem serbskiego Ministra Kultury. W 2010 roku, gośćmi honorowymi byli Johnny Depp i Marjane Satrapi, zaś w 2011 na festiwal przybyli Abbas Kiarostami, Nikita Michałkow i Gael García Bernal. Reżyserzy chętnie udzielają odpowiedzi, a ich młodsi koledzy emocjonują się konkursem filmów krótkometrażowych, w którym stawką jest Złote Jajo, Srebrne Jajo i Brązowe Jajo.

</doc>
<doc id="2289874" url="https://pl.wikipedia.org/wiki?curid=2289874" title="Kustendorf">
Kustendorf



</doc>
<doc id="2289876" url="https://pl.wikipedia.org/wiki?curid=2289876" title="Proletarskaja (stacja metra w Moskwie)">
Proletarskaja (stacja metra w Moskwie)

Proletarskaja ( – "Proletariacka") – stacja moskiewskiego metra linii Tagańsko-Krasnopriesnieńskiej (kod 115). Stację nazwano od pobliskiej dzielnicy. Od 1997 roku istnieje tutaj możliwość przejścia na stację Krestinskaja Zastawa linii Lublinsko-Dmitrowskajej. Wyjścia prowadzą na ulice Abelmanowskaja i 1. Dubrowskaja i plac Krestjanskaja Zastawa.
Wystrój.
Stacja jest trzykomorowa, jednopoziomowa, posiada jeden peron. Rozszerzające się u szczytu kolumny pokryto białym marmurem z ozdobnym, żółtym pasem. Ściany nad torami obłożono białymi i czarnymi płytkami ceramicznymi i udekorowano anodyzowanymi aluminiowymi panelami przedstawiającymi sierp i młot. Podłogi wyłożono labradorem i granitem w różnych odcieniach szarości.

</doc>
<doc id="2289877" url="https://pl.wikipedia.org/wiki?curid=2289877" title="Sebastian Bezzel">
Sebastian Bezzel

Sebastian Bezzel (ur. 18 maja 1971 w Garmisch-Partenkirchen) – niemiecki aktor teatralny, telewizyjny i filmowy.
Życiorys.
Urodził się w Garmisch-Partenkirchen jako syn ornitologa Einharda Bezzela. Ukończył studia na wydziale aktorskim Bawarskiej Akademii Teatralnej im. Augusta Everdinga (Bayerische Theaterakademie August Everding) w Monachium. Grał w różnych teatrach, w tym Bayerisches Staatsschauspiel i jako komik, zanim rozpoczął swoją karierę telewizyjną i filmową w połowie lat 90.
W 1999 roku pojawił się gościnnie w jednym z odcinków serialu ARD "Tatort" ("Miejsce zbrodni") jako cyniczny kolega Norberta Heckela. Wkrótce stał się rozpoznawalny w roli policjanta Ulfa Meinertsa w serialu RTL "Paragraf 40" ("Abschnitt 40", 2001–2006). Powrócił do serialu ARD "Tatort" (2004–2016) jako komisarz policji Kai Perlmann u boku głównej komisarz Klary Blum. Wystąpił też w serialu kryminalnym Sat.1 "Byk z Tolz" ("Der Bulle von Tölz") jako Wolfgang Spann (2000), Max Kreuzer (2005) i Sebastian Kröll (2007), a także jako król Wilbur w telewizyjnym filmie ARD Uwe Jansona "Najpiękniejsze baśnie braci Grimm: Sześciu zawsze sobie radę da" ("Sechse kommen durch die ganze Welt", 2014).

</doc>
<doc id="2289880" url="https://pl.wikipedia.org/wiki?curid=2289880" title="Cheetah (zespół rockowy)">
Cheetah (zespół rockowy)

Cheetah – australijski zespół rockowy aktywny w latach 1977–1982. Głównymi członkiniami i wokalistkami były siostry Chrissie i Lyndsay Hammond. Były one również sesyjnymi wokalistkami wielu australijskich artystów, takich jak Jo Jo Zep, Jon English, Marc Hunter, Flash and the Pan oraz jako duet wokalny koncertowały ze Steviem Wrightem, Normanem Gunstonem i Darylem Braithwaitem.
Zespół znany jest głównie z ich singli "Walking In The Rain", "Deeper Than Love" i "Spend The Night".
Cheetah koncertowali w Australii, Wielkiej Brytanii i Europie. W roku 1982 na Reading Festival wystąpili z zespołem Iron Maiden przed 120-tysięczną publicznością.
Chrissie Hammond stała się bardziej znana poza granicami Australii podczas śpiewania z Rickiem Wakemanem.
W roku 2006 grupa została reaktywowana przed koncertami Countdown Spectacular i kolejnymi tournée po Europie.

</doc>
<doc id="2289882" url="https://pl.wikipedia.org/wiki?curid=2289882" title="Cerkiew Wszystkich Świętych w Białymstoku">
Cerkiew Wszystkich Świętych w Białymstoku

Cerkiew Wszystkich Świętych – prawosławna cerkiew parafialna w Białymstoku. Należy do dekanatu Białystok diecezji białostocko-gdańskiej Polskiego Autokefalicznego Kościoła Prawosławnego.
Położenie.
Cerkiew znajduje się w dzielnicy Jaroszówka, przy ulicy Władysława Wysockiego 1, na terenie prawosławnej nekropolii.
Historia.
W 1887 na obrzeżach Białegostoku, w dzielnicy Wygoda przy ówczesnej Szosie Wasilkowskiej został otwarty nowy cmentarz parafii Świętego Mikołaja. W związku ze znacznym oddaleniem cmentarza od cerkwi parafialnej, na jego terenie wzniesiono drewnianą kapliczkę. 31 maja 1892 położono kamień węgielny pod budowę nowej, murowanej świątyni, która została wyświęcona 19 maja 1894.
16 czerwca 1982 ówczesny biskup białostocko-gdański Sawa erygował samodzielną parafię Wszystkich Świętych przy cerkwi cmentarnej.
Po pożarze w 1992, w którym częściowo zniszczona została nawa główna, ikonostas oraz część ołtarzowa, dokonano gruntownego remontu świątyni. Kolejny miał miejsce w 2001.
Cerkiew została wpisana do rejestru zabytków 3 sierpnia 1987 pod nr 650.

</doc>
<doc id="2289884" url="https://pl.wikipedia.org/wiki?curid=2289884" title="Hizaki">
Hizaki

Hizaki (ur. 17 lutego 1979) – japoński muzyk visual kei, najlepiej znany jako gitarzysta zespołu Versailles oraz w chwili obecnej zespołu Jupiter. Przed powstaniem Versailles występował solo, a także był częścią HIZAKI grace project.
Życiorys.
Hizaki zadebiutował jako gitarzysta w zespole Garnet Grave w 1997. Po dwóch latach Hizaki i basista Hizumi odeszli z Garnet Grave, aby założyć Crack Brain wraz z gitarzystą Airi (Madeth Gray'll).
W 2002 roku rozwiązano Crack Brain i Hizaki wraz z Airi założyli zespół , który w maju 2003 zmienił swoją nazwę na Schwardix Marvally. Wydali dwa EP, z których jeden składał się z coverów piosenek różnych zespołów. Wkrótce po ich wydaniu, zespół Schwardix Marvally rozpadł się w 2004 roku. 
W tym samym roku Hizaki rozpoczął karierę solową i wydał "Maiden Ritual". W 2005 r. zawiesił swoją karierę solową i dołączył do Sulfuric Acid, do momentu rozwiązana grupy w październiku 2006 r.
Ponownie wznowił działalność solową i założył "HIZAKI grace project", z Hikaru (IZABEL VAROSA) na wokalu, Yuu (Jakura) na basie i perkusistą Seiji (Sulfuric Acid). Po rekrutacji perkusisty Mikage (BABYLON), gitarzysta Teru (Aikaryu) i wokalisty Juki (Moi dix Mois), wydali album "Dignity of Crest". Ostatni, instrumentalny album HIZAKI grace project, "Curse of Virgo", został wydany 26 grudnia 2007 roku.
Na początku 2007 roku wspierał "Node of Scherzo", projekt Kamijo, Juki i Kayi (Schwarz Stein), wspierani także przez Jasmine You i Asagiego z zespołu D. Na pierwszym koncercie Node of Scherzo (14 marca), Kamijo i Hizaki ogłosili, że zamierzają wspólnie założyć zespół. 
30 marca ogłoszono, że zespół będzie nazywać się Versailles i jego częścią będzie także Yuki (były członek Sugar Trip), Jasmine You i Teru z HIZAKI grace project. Obecnie prace solowe Hizakiego są zawieszone.
W odpowiedzi na wydarzenia z 11 marca, Trzęsienie ziemi u wybrzeży Honsiu (2011), skomponował i zadedykował piosenkę "Prayer" ofiarom trzęsienia.

</doc>
<doc id="2289885" url="https://pl.wikipedia.org/wiki?curid=2289885" title="Meathop">
Meathop

Meathop – wieś w Anglii, w Kumbrii, w dystrykcie South Lakeland.

</doc>
<doc id="2289886" url="https://pl.wikipedia.org/wiki?curid=2289886" title="Middlesceugh">
Middlesceugh

Middlesceugh – osada w Anglii, w Kumbrii, w dystrykcie Eden.

</doc>
<doc id="2289887" url="https://pl.wikipedia.org/wiki?curid=2289887" title="Middleton (Kumbria)">
Middleton (Kumbria)

Middleton – wieś i civil parish w Anglii, w Kumbrii, w dystrykcie South Lakeland. W 2001 roku civil parish liczyła 109 mieszkańców. Middleton jest wspomniana w Domesday Book (1086) jako "Middeltun".

</doc>
<doc id="2289889" url="https://pl.wikipedia.org/wiki?curid=2289889" title="Near and Far Sawrey">
Near and Far Sawrey



</doc>
<doc id="2289892" url="https://pl.wikipedia.org/wiki?curid=2289892" title="Sawrey">
Sawrey



</doc>
<doc id="2289893" url="https://pl.wikipedia.org/wiki?curid=2289893" title="Far Sawrey">
Far Sawrey



</doc>
<doc id="2289895" url="https://pl.wikipedia.org/wiki?curid=2289895" title="Święty Adaukt">
Święty Adaukt



</doc>
<doc id="2289896" url="https://pl.wikipedia.org/wiki?curid=2289896" title="Św. Adaukt">
Św. Adaukt



</doc>
<doc id="2289898" url="https://pl.wikipedia.org/wiki?curid=2289898" title="José Miguel Sánchez Gómez">
José Miguel Sánchez Gómez



</doc>
<doc id="2289901" url="https://pl.wikipedia.org/wiki?curid=2289901" title="Stijn Streuvels">
Stijn Streuvels

Stijn Streuvels (właśc. Frank Lateur, ur. 3 października 1871 we wsi Heule, zm. 15 sierpnia 1969 w Ingooigem) – powieściopisarz i nowelista flamandzki. 
Życiorys.
Urodził się w miejscowości Heule, leżącej niedaleko Kortrijk w Zachodniej Flandrii. Zaczął pisać w młodym wieku zachęcony przez wuja, również pisarza, Guido Gezelle. Początkowo publikował swoje teksty na łamach pisma "De jonge Vlaming", lecz później został odkryty przez redaktorów z kręgu pisma literackiego "Van Nu en Straks", promującego nowe nurty w literaturze i sztuce. Od 1905 r. utrzymywał się z pisania.
W 1962 roku został wyróżniony nagrodą Prijs der Nederlandse Letteren za całokształt twórczości.
Twórczość.
W swej twórczości Streuvels poruszał głównie tematykę wiejską, pisząc o życiu biednego chłopstwa flandryjskiego. Krytyka literacka podkreśla ponadto bogactwo językowe utworów Streuvelsa, gdyż chętnie sięgał on po język ludowy, gwarę, wprowadzając do tekstów literackich dialektyzmy, uwiarygodniając w ten sposób opisywanych ludzi, ich środowisko oraz wydarzenia.
Przekłady na język polski.
W przekładzie na język polski ukazało się m.in. opowiadanie Streuvelsa pt. "Wypadek" (ndl. "En Ongeluk") w tłumaczeniu Władysławy Majewskiej, zamieszczone w tomie "Znad Skaldy i Mozy", opr. Zofia Klimaszewska, Warszawa 1983, t. 2, s. 19-26.

</doc>
<doc id="2289904" url="https://pl.wikipedia.org/wiki?curid=2289904" title="Jurgielewski">
Jurgielewski

Jurgielewski – herb szlachecki własny szlacheckiej rodziny litewskiej, odmiana herbu Podkowa cz. Dołęga albo Pobóg.
Opis herbu.
Adam Boniecki blazonuje herb następująco:
W polu błękitnym podkowa srebrna ocelami na dół, w niej strzała żeleźcem w górę. Klejnot: nad hełmem w koronie trzy pióra strusie. Labry: błękitne, podbite srebrem.
Najwcześniejsze wzmianki.
Używany w XVII wieku w powiecie grodzieńskim.
Herbowni.
Jedna rodzina herbownych:
Jurgielewski.

</doc>
<doc id="2289905" url="https://pl.wikipedia.org/wiki?curid=2289905" title="Święty Aleksy">
Święty Aleksy

Osoby:
Inne:
Zobacz też: Błogosławiony Aleksy

</doc>
<doc id="2289906" url="https://pl.wikipedia.org/wiki?curid=2289906" title="Św. Aleksy">
Św. Aleksy



</doc>
<doc id="2289908" url="https://pl.wikipedia.org/wiki?curid=2289908" title="Darko Rundek">
Darko Rundek

Darko Rundek (ur. 30 stycznia 1956 w Zagrzebiu) – chorwacki piosenkarz, aktor, muzyk i autor tekstów.
Życiorys.
W 1982 ukończył studia z zakresu reżyserii teatralnej w Akademii Sztuk Dramatycznych w Zagrzebiu. Przez krótki czas występował w roli aktora i reżysera, aby z czasem poświęcić się całkowicie muzyce. Jego kariera muzyczna rozpoczęła się w początkach lat 80. w zespole Haustor.
W 1991 osiedlił się we Francji, a cztery lata później rozpoczął karierę solową. Nagrał pięć albumów wspólnie z muzykami z całego świata (projekt Cargo Orkestar), łącząc muzykę bałkańską z afrykańską i latynoamerykańską.

</doc>
<doc id="2289911" url="https://pl.wikipedia.org/wiki?curid=2289911" title="Święty Antonin">
Święty Antonin



</doc>
<doc id="2289912" url="https://pl.wikipedia.org/wiki?curid=2289912" title="Św. Antonin">
Św. Antonin



</doc>
<doc id="2289914" url="https://pl.wikipedia.org/wiki?curid=2289914" title="Acara crassipinnis">
Acara crassipinnis



</doc>
<doc id="2289915" url="https://pl.wikipedia.org/wiki?curid=2289915" title="Astronotus crassipinis">
Astronotus crassipinis



</doc>
<doc id="2289916" url="https://pl.wikipedia.org/wiki?curid=2289916" title="Herb gminy Chąśno">
Herb gminy Chąśno

Herb gminy Chąśno przedstawia w polu błękitnym dwie lilie srebrne w pas, pod którymi trzy kłosy złote w wachlarz.
Herb został przyjęty Uchwałą Nr XXIV/111/2009 Rady Gminy Chąśno.

</doc>
<doc id="2289917" url="https://pl.wikipedia.org/wiki?curid=2289917" title="Furcówka (potok)">
Furcówka (potok)

Furcówka – potok, dopływ rzeki Ochotnica. Wypływa z wysokości około 1200 m na dolnych, wschodnich obrzeżach polany Hala Młyńska na południowych stokach Kiczory (1282 m). Spływa w południowym kierunku przez polanę Fiedorówka. Poniżej tej polany zmienia kierunek na południowo-wschodni spływając dnem głębokiej i ciasnej doliny pomiędzy południowym grzbietem Kiczory a grzbietem Góry Suchej. Na tym jego odcinku rozłożone są nad potokiem zabudowania należącego do miejscowości Ochotnica Górna przysiółka Furcówka. Na przysiółku Bartoszówka przecina Drogę Knurowską (most). Dalej spływa przez przysiółek Stalmachy, na którym zmienia kierunek na wschodni. Przepływa przez przysiółek Forendówki i łączy się z Forędówką tworząc rzekę Ochotnica.
Prawymi dopływami Furcówki są niewielkie potoki spływające spod wschodnich obrzeży polan Zielenica, Rąbaniska i Fiedorówka i jeden z północnych stoków Bukowinki. Największym lewym dopływem jest potok spływający południowymi stokami Góry Suchej. Dno potoku jest kamieniste i występują na nim niewielkie progi, bystrza i baniory.
Cała zlewnia Furcówki znajduje się we wsi Ochotnica Górna w województwie małopolskim, w powiecie nowotarskim, w gminie Ochotnica Dolna.

</doc>
<doc id="2289919" url="https://pl.wikipedia.org/wiki?curid=2289919" title="Rhys Weston">
Rhys Weston

Rhys David Weston (ur. 27 października 1980 w Kingston upon Thames) – walijski piłkarz występujący na pozycji obrońcy.
Kariera klubowa.
Weston zawodową karierę rozpoczynał w 1999 roku w angielskim Arsenalu z Premier League. Jego barwy reprezentował przez rok. Jedyne ligowe spotkanie rozegrał tam 14 maja 2000 roku przeciwko Newcastle United (2:4). W tym samym roku wywalczył z Arsenalem wicemistrzostwo Anglii.
W 2000 roku odszedł do Cardiff City z Division Three. Zadebiutował tam 22 listopada 2000 roku w wygranym 3:2 pojedynku z Lincoln City. W 2001 roku awansował z zespołem do Division Two, a w 2003 do Division One. W 2004 roku rozpoczął z klubem starty w nowo powstałej lidze Championship, będącej następcą Division One jako drugiego poziomu rozgrywek. W Cardiff spędził 6 lat.
W 2006 roku Weston trafił do norweskiego Vikinga. Jedyny raz w jego barwach wystąpił 5 listopada 2006 roku przeciwko SK Brann (5:0). Na początku 2007 roku wrócił do Anglii, gdzie został graczem zespołu Port Vale z League One. Grał tam do końca sezonu 2006/2007.
W połowie 2007 roku Weston odszedł do Walsall, także występującego w League One. Zadebiutował tam 18 sierpnia 2007 roku w przegranym 0:1 spotkaniu z Leyton Orient. W Walsall spędził 3 lata, a w 2010 roku przeszedł do szkockiego Dundee F.C. ze Scottish First Division. Pierwszy ligowy mecz w jego barwach zaliczył 7 sierpnia 2010 roku przeciwko Queen of the South (1:0).
W 2012 roku Weston został zawodnikiem Reykjavíkur, a następnie Sabah FA. Później grał w AFC Wimbledon i Sutton United F.C.
Kariera reprezentacyjna.
W reprezentacji Walii Weston zadebiutował 2 czerwca 2000 roku w przegranym 0:3 towarzyskim meczu z Portugalią. W latach 2000–2005 w drużynie narodowej rozegrał w sumie 7 spotkań. Wcześniej grał też w kadrze Walii U-21.

</doc>
<doc id="2289920" url="https://pl.wikipedia.org/wiki?curid=2289920" title="Portsmouth Navy Yard">
Portsmouth Navy Yard



</doc>
<doc id="2289923" url="https://pl.wikipedia.org/wiki?curid=2289923" title="Lekarz (powieść)">
Lekarz (powieść)

Lekarz (ang. "The M.D.: A Horror Story") – powieść-horror autorstwa Thomasa M. Discha. Ukazała się w 1991. Jej akcja w znacznej części rozgrywa się w St. Paul (Minnesota), gdzie Disch uczęszczał do szkoły średniej.
Opis fabuły.
Historia zaczyna się w przedszkolu, w klasie zerowej, której wychowawczynią jest siostra zakonna, Mary Symphorosa, i w przeddzień ferii świątecznych z okazji Bożego Narodzenia. Mały Billy Michaels wpada w niepohamowany gniew, kiedy usłyszał kategoryczne oświadczenie zakonnicy, że św. Mikołaj (ten, który przynosi prezenty) nie istnieje, a uczniowie powinni wierzyć w Boga, nie zaś w fałszywe bóstwa.
Billy był rozjuszony nie dlatego, iż jego wyobrażenia okazały się nieprawdziwe, ale dlatego, że „na własne” oczy widział Mikołaja, a nawet z nim rozmawiał jak ze zwykłym człowiekiem. Z upływem czasu ich spotkania zaczynają się powtarzać. Kiedy Billy staje się dostatecznie dużym chłopcem, Mikołaj wyjawia mu, że w istocie jest rzymskim bogiem, Merkurym, patronem dróg, posłańców i celników, nie wspominając jednak, że również złodziei i łotrów. Powiadamia natomiast chłopca, że jego magicznym atrybutem jest kaduceusz, będący zarazem symbolem wiedzy medycznej.
W zamian za oddawanie mu czci, Merkury pozwala Billy’emu korzystać z kaduceusza, który w tym wypadku okazuje się parą splecionych ze sobą patyków z przywiązanym do ich wierzchołków zasuszonym wróblem. Dysponując kaduceuszem, chłopiec uzyskuje moc leczenia, ale również wyrządzania krzywdy.
Dorastający Billy eksperymentuje z posiadaną mocą. Żeby jej użyć, musi wypowiedzieć rymowane zaklęcie, które raz wyrecytowane, nie może być cofnięte. Samą klątwą nie jest w stanie zabić, może jednak wywołać chorobę, powodującą śmierć. Eksperymenty Billy’ego, zwłaszcza te, które przeprowadza kierowany dobrymi intencjami, niekiedy przynoszą nieoczekiwane skutki: ci, którym chciał pomóc, doznają krzywdy.
Z upływem lat, Billy wykorzystuje swoją moc wyłącznie do realizacji własnych zamierzeń, powstałych z egoizmu i megalomanii. Już jako William Michaels, znany lekarz, dopuszcza się niegodziwości na wielką skalę, powodując śmiertelną epidemię, żeby w konsekwencji czerpać zyski z prowadzenia zamkniętych obozów dla chorych. Jak każdy czarny charakter jest przy tym nieświadomy, że sprowadzanie na innych nieszczęścia, doprowadzi go w końcu do zguby.

</doc>
<doc id="2289927" url="https://pl.wikipedia.org/wiki?curid=2289927" title="Małgorzata Tekiel">
Małgorzata Tekiel

Małgorzata „Tekla” Tekiel (ur. 9 kwietnia 1972) – polska gitarzystka basowa.
Kariera.
Początkowo związana była z zespołem Będzie Dobrze założonym na przełomie lat 1989 – 90 w Ząbkowicach Śląskich, zwycięzcy przeglądu Mokotowska Jesień Muzyczna 93. Z zespołem nagrała dwie płyty, pierwszą wydaną w 1994 roku pt. "Human Energy" i drugą wydaną rok później pt. "Open Your Mind". W 1999 roku, trzy lata po rozwiązaniu grupy Będzie Dobrze, rozpoczęła współpracę z zespołem Püdelsi. Owocem tej współpracy była wydana w 1999 roku płyta "Psychopop". Po odejściu w 2001 roku, basistka uczestniczyła w nagraniu solowej płyty Macieja Maleńczuka pod tytułem "Ande La More", która ukazała się w 2002 roku. Od 2004 roku współtworzyła grupę Soomood łączącą folk arabski, muzykę gitarową i elektronikę. Mają na koncie jedną, wydaną w 2007 roku, płytę zatytułowaną "Soomood" oraz gościnne nagrania na jubileuszowej płycie Martyny Jakubowicz pt. "Te 30. urodziny".
Grała z Pati Yang i 52UM-em Roberta Brylewskiego. Była członkinią zespołu Deuter (2011 – 2015). Płyty zespołów Yoda i Czarne Korki ("LaLaLa", 2011) to kolejne wydawnictwa z jej udziałem. Utwory Yody z wokalem Marcina Świetlickiego zostały wydane na jego płycie "Zło, te przeboje" (2015) i były głównymi soundtrackami filmu "Księżyc to Żyd" w reż. Michała Tkaczyńskiego (2011).
W 2015 roku wraz z Barbarą Klicką i Jackiem Dehnelem powołała do życia zespół Tajny, który jest częścią szerokiego interdyscyplinarnego projektu Nowy Tajny Detektyw (składają się na niego płyta zespołu Tajny, wydana w formie gazety książka i wystawa multimedialna).
Współpracuje z Karpatami Magicznymi, z którymi nagrała płytę "Biotop" (2015). W 2012 roku powstały Pochwalone, z którymi gra do dziś. Zespół wydał dwie płyty, bardzo intensywnie koncertuje w kraju i za granicą. W najnowszej odsłonie jest to trio na wokal, bas i perkusję (z Niką i Dominiką Korzeniecką).
Jest kompozytorką piosenek i muzyki do spektakli teatralnych i filmów dokumentalnych. W 2019 roku została wydana płyta "Janerka na basy i głosy", Małgorzata Tekiel jest pomysłodawczynią, instrumentalistką, aranżerką i producentką tego przedsięwzięcia. Na płycie gra dwoje basistów, Małgorzata i Piotr Pawłowski, piosenki zaśpiewali: Marcin Świetlicki, Katarzyna Nosowska, Nika, Wojciech Waglewski, Jarek Szubrycht, Pablopavo i Lech Janerka.
W kwietniu 2021 roku wydana została płyta "Rewolucjaaa" awangardowego zespołu Morświn powstałego pod koniec 2019 roku. Oprócz niej w podstawowym składzie występują Marcin Świetlicki oraz saksofonistka barytonowa Paulina Owczarek.

</doc>
<doc id="2289931" url="https://pl.wikipedia.org/wiki?curid=2289931" title="Monoawase">
Monoawase

 – konkurs w tradycji zabaw japońskich, w którym brały udział dwie drużyny i sędzia – znawca konkretnej dziedziny, która była tematem konkursu. Zadaniem drużyn było wyszukanie i przedstawienie sędziemu przedmiotu lub utworu, który najlepiej pasowałby do zadanego tematu gry. Konkursy tego typu były dla uczestników szansą zrobienia dobrego wrażenia na przełożonych lub na cesarzu. Szczególnymi odmianami monoawase były uta-awase (konkursy poetyckie) i eawase (konkursy malarskie).

</doc>
<doc id="2289932" url="https://pl.wikipedia.org/wiki?curid=2289932" title="Eurobalisa">
Eurobalisa



</doc>
<doc id="2289943" url="https://pl.wikipedia.org/wiki?curid=2289943" title="Ósemka Szargańska">
Ósemka Szargańska

Ósemka Szargańska (serb. Шарганска осмица, Šarganska osmica) – zabytkowa kolej wąskotorowa (760 mm) w regionie Zlatibor w Serbii oraz Bośni i Hercegowinie.
Kolejowe przewozy turystyczne odbywają się na linii Mokra Góra – Šargan Vitasi. W 2010 roku reaktywowany został szlak do Wiszegradu w Bośni (to fragment dawnej kolei Bosnische Ostbahn z czasów austro-węgierskich).
Historia.
Po utworzeniu w 1918 roku Królestwa Serbów, Chorwatów i Słoweńców budowa odcinka kolei łączącej Belgrad z Sarajewem, a dalej z Dubrownikiem, stała się celem strategicznym. Budowa trwała 3 lata, a pierwszy pociąg wyruszył 25 stycznia 1925 roku. Ósemka Szargańska była częścią tej trasy. Linia została zamknięta w 1974 roku, a następnie odbudowana w latach 1999 – 2003 z pomocą Emira Kusturicy.
Parametry techniczne.
Szlak Mokra Góra – Šargan Vitasi dzisiejszej Ósemki wynosi 15,5 km. Na jej trasie znajdują 22 tunele (najdłuższy ma 1666 m) i 5 mostów (najdłuższy ma ok. 50 m). W najbardziej stromym miejscu kolejka wspina się pod kątem 18‰. Podróż w jedną stronę trwa ok. 40 minut.

</doc>
<doc id="2289944" url="https://pl.wikipedia.org/wiki?curid=2289944" title="Tony Accardo">
Tony Accardo

Anthony Joseph „Tough Tony” Accardo (ur. 28 kwietnia 1906, zm. 22 maja 1992) – amerykański przestępca, jeden z najważniejszych bossów mafii chicagowskiej. Swoją przestępczą karierę zaczynał u samego Ala Capone jako szeregowy "żołnierz". Słynął z umiejętności posługiwania się kijem baseballowym.
Po słynnej Masakrze w dniu świętego Walentego jaka miała miejsce 14 lutego 1929 r., Al Capone za namową innych wpływowych gangsterów tamtych czasów m.in. Lucky Luciano, Johnny'ego Torrio i Meyera Lansky'ego (podczas słynnej konferencji w Atlantic City) – dla uspokojenia opinii publicznej – udał się na krótki pobyt w więzieniu za nielegalne posiadanie broni, Tony Accardo wszedł w skład triumwiratu mafii chicagowskiej obok: Jake'a „Greasy Thumb” Guzika i Franka Nitti. W 1931 roku Al Capone został skazany na 11 lat pozbawienia wolności za oszustwa podatkowe. Pozycja Tony'ego w strukturach mafii ulega wzmocnieniu. Po śmierci samobójczej Franka Nittiego w 1943 roku (obawiającego się wyroku sądowego) Tony objął formalne przywództwo w mafii chicagowskiej, które dzielił ze swoim przyjacielem Paulem Riccą (rzadki przypadek w świecie przestępczym). Nigdy nie wystąpili przeciwko sobie i nawzajem się uzupełniali nawet wtedy, gdy Ricca odsiadywał wyrok w więzieniu.
Wchodził w skład Komisji Syndykatu (jako przedstawiciel mafii chicagowskiej) – po aresztowaniu Lucky Luciano w 1936 roku. Słynął z rządów silnej ręki, nie tolerował niekompetencji i nieuczciwości wśród członków mafii (odpowiada za pokazowe zabójstwo inkasenta haraczy – Williama „Action” Jacksona. Jego śmierć miała stanowić ostrzeżenie dla innych). To u jego boku i Paula Riccy karierę przestępczą kontynuował Sam Giancana – początkowo pełnił rolę ich szofera i głównego "cyngla", awansując później na bossa mafii chicagowskiej (w 1957 roku). Jednakże Accardo i Ricca z biegiem czasu ograniczali wpływy psychopatycznego Sama. Po śmierci Riccy (1972), zastępcą Tony'ego został Joe Aiuppa.
Najprawdopodobniej odpowiada za decyzję usunięcia (zabicia) Sama Momo Giancany (19 czerwca 1975 roku. Mafia miała obawiać się ujawnienia jego kontaktów z CIA w sprawie usunięcia Fidela Castro na Kubie).
Tony Accardo doceniał (podobnie jak Al Capone) znaczenie wieloetnicznej mafii chicagowskiej (Włosi, Żydzi, Polacy, Irlandczycy, Afroamerykanie i Latynosi).
Pod rządami Accardo, mafia chicagowska zdobyła wpływy w Kalifornii, Arizonie, Kolorado, Texasie i Nevadzie (kasyna w Las Vegas).
Pod koniec lat 70. odszedł na emeryturę – kierowanie mafią pozostawił w rękach Joeya Aiuppy i Jackie „the Lackey” Cerone. Jednakże pełnił rolę bossa do końca życia (zmarł z przyczyn naturalnych).

</doc>
<doc id="2289945" url="https://pl.wikipedia.org/wiki?curid=2289945" title="Ferrari 599 HGTE">
Ferrari 599 HGTE



</doc>
<doc id="2289946" url="https://pl.wikipedia.org/wiki?curid=2289946" title="Motocyklowe Grand Prix Kataru 2011">
Motocyklowe Grand Prix Kataru 2011

Motocyklowe Grand Prix Kataru 2011 - pierwsza eliminacja Motocyklowych Mistrzostw Świata, rozegrana 17 - 20 marca 2011 na torze Losail International Circuit w Dosze.

</doc>
<doc id="2289956" url="https://pl.wikipedia.org/wiki?curid=2289956" title="Jorge Díaz de León">
Jorge Díaz de León

Jorge Alberto Díaz de León Luque (ur. 18 marca 1984 w San Luis Potosí) – meksykański piłkarz występujący na pozycji bramkarza, obecnie zawodnik Tigres UANL.
Kariera klubowa.
Díaz jest wychowankiem pierwszoligowego Tigres UANL, jednak nie zanotował ani jednego występu w pierwszym składzie drużyny z Monterrey. Sezony Apertura 2007 i Clausura 2008 spędził na wypożyczeniu w drugoligowym Alacranes de Durango, natomiast w lipcu 2008 przeszedł do Querétaro FC, także występującego w Primera A.
Pełnił tutaj funkcję rezerwowego golkipera, jednak po roku awansował z zespołem "Gallos Blancos" do Primera División. Podstawowym graczem Querétaro został wiosną 2011, po odejściu z drużyny Argentyńczyka Carlosa Bossio. Wtedy też zadebiutował w najwyższej klasie rozgrywkowej, 8 stycznia w zremisowanym 2:2 meczu z Tigres UANL. Łącznie w sezonie Clausura 2011 rozegrał 17 spotkań i były to jego jedyne występy w barwach Querétaro w pierwszej lidze.
Latem 2011 Díaz powrócił do Tigres UANL, zostając rezerwowym bramkarzem dla Enrique Palosa.

</doc>
<doc id="2289958" url="https://pl.wikipedia.org/wiki?curid=2289958" title="Św. Robert">
Św. Robert



</doc>
<doc id="2289960" url="https://pl.wikipedia.org/wiki?curid=2289960" title="Święty Rudolf">
Święty Rudolf



</doc>
<doc id="2289961" url="https://pl.wikipedia.org/wiki?curid=2289961" title="Św. Rudolf">
Św. Rudolf



</doc>
<doc id="2289962" url="https://pl.wikipedia.org/wiki?curid=2289962" title="Paul Ricca">
Paul Ricca

Paul "the Waiter" Ricca (ur. w 1897; zm. 11 października 1972) – gangster, jeden z najważniejszych bossów mafii chicagowskiej. Wielokrotny morderca (m.in. w wieku 17 lat zamordował Emilio Parillo). Odsiedział za to zabójstwo we włoskim więzieniu dwa lata. Później zabił świadka tego zabójstwa – Vincenzo Capasso, po czym uciekł do Stanów Zjednoczonych, do Chicago.
Początki jego kariery przestępczej związane są z gangiem Al Capone. To tu – po aresztowaniu w 1931 roku Al Capone – z biegiem czasu awansował na głównego bossa (stanowisko to dzierżył razem z Tonym Accardo – ich duet był rzadkim przykładem w świecie przestępczym). W gangu silną pozycję miał jeszcze Jake "Greasy Thumb" Guzik.
Swoją pozycję Ricca oparł na szeregowych gangsterach (zgromadził szereg psychopatycznych morderców na czele z Samem "Momo" Giancaną).
Doskonale posługiwał się bronią palną, korumpował urzędników na szczeblach administracji stanowej i rządowej. Wielokrotnie aresztowany, zazwyczaj otrzymywał niewielkie wyroki skazujące.
W 1943 roku został skazany na 10 lat (podejrzane interesy w Hollywood), wyszedł na wolność w 1947 roku.
Podczas przesłuchań przed Komisją Kefauvera i później przed Komisją McClellana (w 1958 roku) wielokrotnie korzystał z piątej poprawki (odmawiał składania zeznań).
Jego postawa rozsierdziła władze centralne. Pozbawiono go obywatelstwa amerykańskiego, a w roku 1959 deportowano do Włoch (rząd włoski odmówił jednak jego przyjęcia). Ricca zasypywał rząd amerykański odwołaniami od decyzji o deportacji, pisał podania do kilkudziesięciu państw z prośbą o przyznanie mu statusu azylanta – wszystkie odmowne.
Zmarł w 1972 roku z przyczyn naturalnych, do końca życia zachował wysokie stanowisko w mafii amerykańskiej (razem z Tonym Accardo).
Jego śmierć wywołała szereg przetasowań w strukturze mafii chicagowskiej. Dopóki żył zapewniał parasol bezpieczeństwa swoim podwładnym m.in. Samowi Giancanie i Samowi "Mad" DeStefano (obaj zostali później – odpowiednio – w 1975 i 1973 roku zabici przez wspólników).

</doc>
<doc id="2289963" url="https://pl.wikipedia.org/wiki?curid=2289963" title="Święty Switun">
Święty Switun



</doc>
<doc id="2289964" url="https://pl.wikipedia.org/wiki?curid=2289964" title="Św. Switun">
Św. Switun



</doc>
<doc id="2289966" url="https://pl.wikipedia.org/wiki?curid=2289966" title="Miejskie Przedsiębiorstwo Komunikacyjne w Łomży">
Miejskie Przedsiębiorstwo Komunikacyjne w Łomży

MPK Łomża ("Miejskie Przedsiębiorstwo Komunikacji Zakład Budżetowy w Łomży") – łomżyńskie przedsiębiorstwo transportowe.
Informacje ogólne.
MPK Łomża funkcjonuje od 15 lipca 1969 roku. Posiadało wtedy 2 linie i obsługiwało je 5 autobusów marki San. Do 30 czerwca 1989 roku komunikacja miejska działała w formie zakładu w strukturze organizacyjnej Miejskiego Przedsiębiorstwa Gospodarki Komunalnej i Mieszkaniowej. 1 lipca 1989 r. w wyniku podziału MPGKiM, utworzone zostało Miejskie Przedsiębiorstwo Komunikacji jako samodzielna jednostka gospodarcza, działająca w oparciu o status przedsiębiorstwa państwowego. 1 stycznia 1992 roku MPK zostało przekształcone w zakład budżetowy i w takiej formie organizacyjno-prawnej funkcjonuje do chwili obecnej. Podstawowym zadaniem MPK było i jest zaspokojenie potrzeb mieszkańców miasta w zakresie publicznego transportu zbiorowego. Ponadto, w celu zwiększenia wpływów własnych, zakład świadczy usługi w zakresie reklamy i wynajmu autobusów. 
Obecnie MPK obejmuje 17 linii autobusowych, w tym 4 linie wybiegające poza granice miasta, obejmuje teren gmin: Łomża, Piątnica, Nowogród, Wizna. Łączna długość linii autobusowych wynosi 168 km. Rocznie autobusy MPK przewożą ok. 4 mln osób. W układ komunikacji autobusowej obsługiwanej przez MPK usytuowano 113 przystanków. Liczba oraz rozmieszczenie przystanków jest dostosowana do zagospodarowania przestrzennego obsługiwanych obszarów miasta, co oznacza zadowalająca dostępność układu komunikacyjnego dla użytkownika. Średni czas dojścia pieszego od miejsca rozpoczęcia podroży do przystanku oraz od przystanku do celu podroży nie przekracza 4 minut. Przeciętna odległość przemieszczeń pieszych w podróżach komunikacja zbiorowa wynosi ok. 300 m.
Aktualnie MPK ma swoją siedzibę przy ulicy Spokojnej 9 w Łomży. 
W 2010 Miejskie Przedsiębiorstwo Komunikacji dostało na zakup pojazdów unijną dotację z projektu „Rozbudowa i modernizacja systemu transportowego Łomży i okolic – etap II”. Nr WND-RPPD.02.03.00-20- 002/09 realizowanego w ramach Regionalnego Programu Operacyjnego Województwa Podlaskiego na lata 2007–2013 Osi priorytetowej II: Rozwój infrastruktury transportowej; Działanie 2.3. Rozwój transportu publicznego dofinansowanego według Umowy nr UDA-RPPD.02.03.00-20 – 002/09-00.
Projekt obejmował też modernizację bazy przedsiębiorstwa i pętli autobusowych, trwają również przygotowania do wprowadzenia biletu elektronicznego. Wartość całego projektu to 29 697 723,83 zł, z UE pochodzi 12 154 149,12. Nowe autobusy kosztowały 24 miliony złotych. Od maja 2012 trwają prace nad przekształceniem Miejskiego Przedsiębiorstwa Komunikacyjnego z zakładu budżetowego w spółkę z ograniczoną odpowiedzialnością.
Tabor.
Źródło:http://phototrans.pl/24,220,0,Miejskie_Przedsi_biorstwo_Komunikacji_Zak_ad_Bud_etowy_w__om_y.html

</doc>
<doc id="2289969" url="https://pl.wikipedia.org/wiki?curid=2289969" title="Talik">
Talik

Talik – warstwa gruntu, położona między warstwą wiecznej zmarzliny a gruntem świeżo zamarzającym, typowa dla strefy okołobiegunowej. Woda pozostająca w taliku przedostaje się przez spękania lodu i czasem tworzy naledź. Taliki są ważne dla miejscowej ludności, ze względu na możliwość pozyskiwania z nich wody.

</doc>
<doc id="2289970" url="https://pl.wikipedia.org/wiki?curid=2289970" title="Samsung i9100 Galaxy S II">
Samsung i9100 Galaxy S II



</doc>
<doc id="2289972" url="https://pl.wikipedia.org/wiki?curid=2289972" title="Honinbo Shusaku">
Honinbo Shusaku



</doc>
<doc id="2289973" url="https://pl.wikipedia.org/wiki?curid=2289973" title="Otwarcie Shusaku">
Otwarcie Shusaku



</doc>
<doc id="2289974" url="https://pl.wikipedia.org/wiki?curid=2289974" title="Dytiscus">
Dytiscus

Pływak (Dytiscus) – rodzaj wodnych chrząszczy z rodziny pływakowatych i podrodziny Dytiscinae. W zapisie kopalnym znany od miocenu.
Morfologia.
Duże chrząszcze o zredukowanym owłosieniu. Grzbietowa strona ciała ciemnozielonkawa i żółto obwiedziona. Przedplecze nieobrzeżone. Pokrywy gęsto punktowane, a u niektórych samic żłobkowane. Przednie stopy samców rozszerzone w zaokrąglone szerokie płaty i zaopatrzone w przyssawki. Odnóża tylne o stopach i goleniach wyposażonych we włosy pływne po obu stronach. Zapiersie o skrzydełkach stosunkowo szerokich, lecz wąsko zakończonych. Płytki zabiodrza o przedniej krawędzi łagodnie zaokrąglonej.
Biologia i ekologia.
Zamieszkują wody dobrze zarośnięte. Larwy i Imagines drapieżne. Polują na owady, małe ryby, traszki itp. Jaja składają do tkanek roślinnych. Larwy pojawiają się od późnej wiosny. Większość gatunków przepoczwarcza się przed nadejściem zimy i zimuje już jako imago w głębszych zbiornikach wodnych. 
Rozprzestrzenienie.
Rodzaj holarktyczny, sięgający w Meksyku na północ krainy neotropikalnej. Do fauny Polski należy 7 gatunków: "D. circumcinctus", "D. circumflexus", "D. dimidiatus", "D. lapponicus", "D. latissimus", "D. marginalis" i "D. semisulcatus".
Systematyka.
Należą tu 33 gatunki

</doc>
<doc id="2289980" url="https://pl.wikipedia.org/wiki?curid=2289980" title="Inoue Gennan Inseki">
Inoue Gennan Inseki



</doc>
<doc id="2289981" url="https://pl.wikipedia.org/wiki?curid=2289981" title="Joseki">
Joseki



</doc>
<doc id="2289983" url="https://pl.wikipedia.org/wiki?curid=2289983" title="Balbinka (przystanek Kolejki Parkowej Maltanka)">
Balbinka (przystanek Kolejki Parkowej Maltanka)



</doc>
<doc id="2289985" url="https://pl.wikipedia.org/wiki?curid=2289985" title="Archivolta">
Archivolta

Archivolta to kwartalnik o zasięgu ogólnopolskim, specjalizujący się w tematyce architektury i budownictwa. Istnieje na rynku wydawniczym od 1999 roku.
Charakterystyka.
Czasopismo ukazuje się w formie kolorowej broszury formatu A4. Przedstawia ono reportaże o nowych budynkach, wzbogacone o fotografie i rysunki architektoniczne prezentowanych obiektów. W magazynie można znaleźć również teksty publicystyczne, felietony i wywiady, a także obszerną sekcję studencką i wiadomości o konkursach. Stałe działy pisma to: architektura (projekty i realizacje z kraju i ze świata), wnętrza, konserwacja zabytków architektury, historia, materiały oraz technologie budowlane.
Redakcja.
Z magazynem związani są lub byli w przeszłości:

</doc>
<doc id="2289987" url="https://pl.wikipedia.org/wiki?curid=2289987" title="Frank Nitti">
Frank Nitti

Frank „the Enforcer” Nitti (ur. 27 stycznia 1884, zm. 19 marca 1943) – amerykański gangster pochodzenia włoskiego. Jeden z czołowych członków mafii chicagowskiej za rządów Ala Capone i Johnny’ego Torrio.
Urodził się w niewielkim miasteczku Angri (prowincja Salerno w regionie Kampanii we Włoszech) jako drugie dziecko Luigi i Rosiny Fezza.
Do Stanów Zjednoczonych przybył wraz z rodziną w czerwcu 1893 roku, zamieszkał przy 113 Navy Street na Brooklynie w Nowym Jorku.
Około 1913 przeniósł się do Chicago. W okresie prohibicji nawiązał kontakty z gangiem Johnny’ego Torrio i Ala Capone (wiernie wykonywał ich rozkazy, potrafił skutecznie kraść alkohol konkurencyjnym gangom i z zyskiem go sprzedawać).
Po aresztowaniu i skazaniu Ala Capone na karę więzienia w 1931 roku wielu ówczesnych znawców świata przestępczego (głównie dziennikarzy prasy brukowej) widziało w nim jego następcę. Faktyczną rolę przywódczą w gangu objął tzw. Triumwirat w składzie Tony Accardo, Paul Ricca i Jake „Greasy Thumb” Guzik.
W 1932 roku stał się celem nieudanego zamachu zorganizowanego przez nowo wybranego burmistrza Chicago, pochodzącego z Czech (ówczesne Cesarstwo Austro-Węgierskie) Antona Cermaka (sam padł ofiarą zamachu 6 marca 1933 roku).
Wraz z nasileniem podjętych przez agencje federalne działań, które były wymierzone w głównych przywódców mafii chicagowskiej, Paul Ricca postanowił posłużyć się Nittim (miał on przyznać się do winy i wziąć całą odpowiedzialność za kierowanie gangiem).
Frank Nitti nie mógł znieść myśli o ponownym pobycie w więzieniu (odbył wcześniej karę 18 miesięcy za oszustwa podatkowe). Załamany psychicznie zastrzelił się 19 marca 1943 roku podczas spaceru wzdłuż torów kolejowych w North Riverside w stanie Illinois. Pochowany na cmentarzu Mount Carmel w Hillside.

</doc>
<doc id="2289989" url="https://pl.wikipedia.org/wiki?curid=2289989" title="Incydent lotu China Airlines 006">
Incydent lotu China Airlines 006

Incydent w czasie lotu China Airlines 006 – wypadek lotniczy, który miał miejsce 19 lutego 1985 roku. Samolot Boeing 747SP-09, odbywający planowy lot z Taoyuan w Republice Chińskiej do Los Angeles, został zmuszony do awaryjnego lądowania na lotnisku w San Francisco. Powodem problemów była awaria silnika nr 4, która miała miejsce nad Oceanem Spokojnym, 550 km na północny zachód od San Francisco. Ze znajdujących się na pokładzie 251 pasażerów i 23 członków załogi, ranne zostały 24 osoby.
Statek powietrzny.
Boeing 747 to szerokokadłubowy samolot pasażerski dalekiego zasięgu, produkowany przez Boeing Company od 1969 roku. Jest to samolot czterosilnikowy, który jest certyfikowany do lotu na trzech silnikach w razie awarii.
Wersja 747SP (ang.: Special Performance, "Specjalne Osiągi") to krótsza o blisko 15 metrów wersja o wydłużonym zasięgu. Zabiera mniej pasażerów niż wersje 100 i 200 (maksymalnie 440 pasażerów, normalnie około 290), ale zasięgiem dorównuje obecnym samolotom 747-400 (12 325 kilometrów).
Maszyna użytkowana przez tajwańskie linie nosiła oznaczenie N4522V i swój pierwszy lot wykonała 10 czerwca 1982 roku. Ponad dwa i pół roku później – 15 i 18 lutego 1985 roku podczas lotów, w maszynie dwukrotnie samoistnemu wyłączeniu uległ silnik nr 4, jednak po obniżeniu wysokości udawało się go uruchomić ponownie i samolot kontynuował lot.
Przebieg zdarzeń.
19 lutego 1985 roku samolot tajwańskich linii lotniczych China Airlines odbywał lot z Republiki Chińskiej na lotnisko w Los Angeles w USA.
Około 10:00 czasu lokalnego podczas rutynowego lotu na wysokości 12000 metrów zgasł silnik nr 4 (zewnętrzny na prawym skrzydle). Tuż przed wyłączeniem się silnika, samolot wpadł w strefę turbulencji. Boeing 747 jest tak zaprojektowany, iż może bez problemu lecieć na trzech sprawnych silnikach. Mimo wszystko kapitan Min-Yuan Ho zlecił inżynierowi pokładowemu ponowne uruchomienie silnika, które skończyło się niepowodzeniem. Samolot zaczął tracić prędkość. Drugi pilot poprosił wieżę kontrolną w Oakland o możliwość zejścia na niższy pułap, na co wieża dała zgodę. Cała trzyosobowa załoga zajęła się diagnozowaniem problemu z silnikiem, nie zwracając uwagi na sztuczny horyzont, który pokazywał, że odrzutowiec zaczyna przechylać się na prawe skrzydło. Kapitan Ho w końcu zauważył nierówny lot, wyłączył autopilota i próbował wyrównać, jednak bezskutecznie. Ciągle pogłębiający się przechył maszyny spowodował przeciągnięcie i gwałtowny lot nurkowy. W międzyczasie wieża w Oakland kilkukrotnie wywoływała "Dynasty 006". Samolot nie odpowiadał. Chwilę później kontrolerzy zauważyli, że samolot gwałtownie traci wysokość. Z powodu dużego przeciążenia rzędu 5g, od samolotu zaczęły odrywać się części poszycia kadłuba. Pilotom udało się przerwać lot nurkowy, co poskutkowało zmniejszeniem prędkości. Inżynier pokładowy spróbował zwiększyć moc silników, jednak bezskutecznie. Maszyna ponownie wpadła w przeciągnięcie i zaczęła gwałtownie opadać. Przestraszona załoga straciła orientację w przestrzeni. Po kilku minutach niekontrolowanego opadania piloci zauważyli naturalny horyzont i rozpoczęli procedurę wyprowadzania odrzutowca z lotu nurkowego. Po szaleńczym naprzemiennym opadaniu i wznoszeniu, na 2800 metrach, piloci ustabilizowali lot China Airlines 006. Ponowna próba uruchomienia silnika nr 4 tym razem zakończyła się powodzeniem. Wieża kontrolna ponownie wywołała Boeinga 747SP tajwańskich linii. Kapitan Ho zgłosił zagrożenie, jednak chciał normalnie dokończyć lot do lotniska docelowego w Los Angeles. Jednocześnie inżynier pokładowy zgłosił, że podwozie jest wypuszczone i z powodu braku płynu hydraulicznego niemożliwe jest jego wciągnięcie. Poza tym stewardesy doniosły o kilku rannych pasażerach. Sytuacja ta spowodowała, że kapitan po namyśle zmienił kurs na Port lotniczy San Francisco. Później okazało się także, że uszkodzeniu uległy stery wysokości, co utrudniało sterowanie i bezpieczne lądowanie samolotu. Samo lądowanie było jednak bardzo udane:
Po wylądowaniu można było ocenić rozmiar zniszczeń. Stery wysokości były porozrywane z powodu dużych przeciążeń. Uszkodzenia wpływały na możliwość sterowania odrzutowcem.
Przebieg śledztwa.
Zaraz po awaryjnym lądowaniu maszyny na lotnisko w San Francisco przybyli śledczy z National Transportation Safety Board (NTSB). Po przesłuchaniu nagrań z czarnej skrzynki nie odnaleziono żadnych szczegółów z chwili problemów z silnikiem. Powodem był fakt, iż rejestrator nagrywał jedynie ostatnie 30 minut lotu. Został on również uszkodzony w wyniku przeciążeń podczas gwałtownego opadania samolotu, więc dane o locie "Dynasty 006" były niepełne.
Przesłuchano więc załogę oraz pasażerów i odkryto, że przed awarią silnika samolot wpadł w turbulencje. Wiatr był jednak zbyt słaby, by zatrzymać silnik odrzutowca. Po przebadaniu wszystkich czterech silników nie stwierdzono żadnych nieprawidłowości, wszystkie jednostki napędowe działały bez zarzutu. Przyjrzano się jednak dokładniej czwartemu silnikowi, temu, który uległ awarii. Odkryto, że wcześniej były już z nim problemy. Po kilku tygodniach badań nie stwierdzono ostatecznie żadnych nieprawidłowości kwalifikujących silnik do wymiany.
Podczas przesłuchania członkowie załogi zeznali, że podejrzewali uszkodzenie przyrządów pokładowych, m.in. sztucznego horyzontu, ponieważ pokazywał odczyty poza skalą. Badania awioniki samolotu nie potwierdziły podejrzeń załogi, wszystkie urządzenia były sprawne. Kolejną niezgodnością pomiędzy zeznaniami a zapisami z rejestratora parametrów lotu, które zdziwiły śledczych, było doniesienie załogi o unieruchomieniu wszystkich silników, w obliczu faktu odzyskania pełnej mocy w trzech silnikach, a ponadto udanej próbie uruchomienia silnika nr 4 po zakończeniu nurkowania. Relacja pilotów w znacznej części nie została potwierdzona obiektywnymi odczytami z czarnej skrzynki.
Po wielu miesiącach żmudnych badań NTSB znalazło przyczynę kłopotów Boeinga 747SP-09 – okazała się nią być seria błędów załogi maszyny.
Pierwszym błędem była niezgodna z procedurami próba uruchomienia niepracującego silnika. Podjęto ją na zbyt dużej wysokości, co wykluczało jej pomyślne zakończenie. Skupiono się na jednym problemie tracąc kontrolę nad pojawianiem się kolejnych. Nie dopilnowano pogłębiającego się przechyłu samolotu, co spowodowało niekontrolowany korkociąg. Bezpośrednią jego przyczyną był fakt, iż autopilot nie mógł wyrównać lotu z wyłączonym jednym silnikiem. Załoga w takiej sytuacji powinna przejąć ręczną kontrolę nad maszyną i samodzielnie wyrównać lot. Kolejnym błędem, tym razem inżyniera pokładowego, do którego doszło już podczas nurkowania – była nieprawidłowa interpretacja zmniejszenia się ciągu silników (faktycznie zredukowanego przez jednego z pilotów), uznana przez inżyniera za awarię i wyłączenie pozostałych trzech silników. Przyjął on, że samolot utracił zasilanie.
Poza tymi błędami, przeanalizowano wyniki badań medycznych załogi. Pierwotnie nie znaleziono jednak żadnych istotnych uchybień. Mimo to, dalsza dociekliwość śledczych związana ze sprawnością załogi doprowadziła do odkrycia, iż kapitan nie wypoczął dobrze przed lotem. W samolocie również nie spał, chociaż miał na to wyznaczone miejsce i czas.
W raporcie dotyczącym zdarzenia NTSB podało, że jedną z głównych przyczyn incydentu było przemęczenie załogi, zwane także zespołem nagłej zmiany strefy czasowej. Jego skutkiem było podjęcie nieprawidłowych działań – np. zbyt późna decyzja pilota o przejściu na tryb ręcznego sterowania. Mimo wszystkich błędów w sztuce pilotażu, podkreślono heroiczną postawę załogi, która mimo znacznych uszkodzeń sprowadziła samolot bezpiecznie na ziemię.
Po tym i kilku innych przypadkach, wiele firm przeprojektowało automatycznego pilota tak, by człowiek miał większą władzę nad maszyną.

</doc>
<doc id="2289992" url="https://pl.wikipedia.org/wiki?curid=2289992" title="Dumitru Ciobotaru">
Dumitru Ciobotaru

Dumitru Ciobotaru (ur. 8 stycznia 1927 w Galaţi, zm. w październiku 2007) – rumuński pięściarz, uczestnik Igrzysk Olimpijskich w 1952 w Helsinkach. Na igrzyskach wziął udział w turnieju w wadze półciężkiej. W drugiej rundzie przegrał z Finem Harrym Siljanderem. Po latach kolega z reprezentacji olimpijskiej w Helsinkach, Vasile Tiţă, mówił, że Ciobotaru był silny i odważny.

</doc>
<doc id="2289996" url="https://pl.wikipedia.org/wiki?curid=2289996" title="Chuban">
Chuban



</doc>
<doc id="2289997" url="https://pl.wikipedia.org/wiki?curid=2289997" title="Grace Gummer">
Grace Gummer

Grace Jane Gummer (ur. 9 maja 1986) – amerykańska aktorka filmowa i teatralna, córka Meryl Streep i rzeźbiarza Dona Gummera. Wraz ze swoim rodzeństwem, bratem Henrym i siostrami – Louisą i Mamie, dorastała w Los Angeles oraz Connecticut. Ukończyła studia z historii sztuki w Vassar College. W 1993 r. Jako małe dziecko wystąpiła u boku matki w filmie „Dom dusz”. W 2008 r. zadebiutowała na scenie w „The Sexual Neuroses of Our Parents” Lukasa Bärfussa. W 2010 r. zagrała w filmie „Meskada” tuż obok Kellana Lutza. Gummer występuje również w serialu amerykańskiej stacji TeenNick – „Gigantic” jako Anna Moore.

</doc>
<doc id="2290002" url="https://pl.wikipedia.org/wiki?curid=2290002" title="Jake Guzik">
Jake Guzik

Jake "Greasy Thumb" Guzik (ur. 20 marca 1886 niedaleko Krakowa, zm. 21 lutego 1956) – amerykański gangster żydowskiego pochodzenia, urodzony w Polsce.
Pełnił rolę skarbnika mafii chicagowskiej, bliski przyjaciel Al Capone, niezwykle inteligentny, spec od liczenia i lokowania zarobionej przez gang gotówki. W czasach młodości zajmował się stręczycielstwem.
W szeregach mafii chicagowskiej odpowiadał za wypłacanie łapówek dla policjantów, polityków, sędziów i prokuratorów – stąd jego przydomek „Greasy Thumb“ (z ang. "greasy thumb" – tłusty kciuk). 
Jego działalność zwróciła uwagę urzędników podatkowych – trafił do więzienia na kilka lat. Wyszedł na wolność i powrócił do swojej mafijnej roboty. Jako jeden z nielicznych członków mafii chicagowskiej nie miał krwi na rękach, gdyż nie potrafił posługiwać się bronią palną ani białą.
Wraz z zakończeniem w 1931 roku Wojny Castellammarese wszedł do wąskiego grona Komisji Syndykatu jako jeden z trzech Żydów – obok Meyera Lansky’ego i Abnera „Longy“ Zwillmana. Przez lata 40. i 50. wraz z Tonym Accardo zasiadał w tej komisji jako przedstawiciel mafii chicagowskiej.
W trakcie przesłuchań przed Komisją Kefauvera wielokrotnie korzystał z konstytucyjnego prawa odmowy składania zeznań (piąta poprawka do konstytucji Stanów Zjednoczonych) (z ang. "Fifth Amendment to the United States Constitution").
Zmarł na zawał serca 21 lutego 1956 roku w restauracji St. Hubert's. Podczas uroczystości żałobnych w synagodze zdecydowaną większość stanowili włoscy (mafijni) żałobnicy. Taka sytuacja wcześniej ani później nie miała miejsca.

</doc>
<doc id="2290004" url="https://pl.wikipedia.org/wiki?curid=2290004" title="Motocyklowe Grand Prix Hiszpanii 2011">
Motocyklowe Grand Prix Hiszpanii 2011

Motocyklowe Grand Prix Hiszpanii 2011 - druga eliminacja Motocyklowych Mistrzostw Świata, rozegrana 1 - 3 kwietnia 2011 na torze Circuito Permanente de Jerez w Jerez de la Frontera.

</doc>
<doc id="2290007" url="https://pl.wikipedia.org/wiki?curid=2290007" title="Jiří Orság">
Jiří Orság

Jiří Orság (ur. 5 stycznia 1989) – czeski sztangista, dwukrotny srebrny (2011, 2018) i brązowy (2013) medalista mistrzostw Europy w podnoszeniu ciężarów.
Największymi jego sukcesami są srebrne medale w mistrzostwach Europy w Kazaniu (2011) i w Bukareszcie (2018), w kategorii powyżej 105 kg, dwubój. Zdobył także brązowy medal w Tiranie (2013) w tej samej kategorii.

</doc>
<doc id="2290008" url="https://pl.wikipedia.org/wiki?curid=2290008" title="Jiri Orsag">
Jiri Orsag



</doc>
<doc id="2290010" url="https://pl.wikipedia.org/wiki?curid=2290010" title="Jake &quot;Greasy Thumb&quot; Guzik">
Jake &quot;Greasy Thumb&quot; Guzik



</doc>
<doc id="2290013" url="https://pl.wikipedia.org/wiki?curid=2290013" title="Humphrey Marshall">
Humphrey Marshall

Humphrey Marshall (ur. w 1760, zm. 3 lipca 1841) – amerykański geodeta, prawnik i polityk.
W latach 1795-1801 reprezentował stan Kentucky w Senacie Stanów Zjednoczonych.
Jego kuzyn, John Marshall, był sekretarzem stanu Stanów Zjednoczonych oraz prezesem Sądu Najwyższego Stanów Zjednoczonych, natomiast jego syn, Thomas Alexander Marshall, oraz wnuk, także Humphrey Marshall, reprezentowali stan Kentucky w Izbie Reprezentantów Stanów Zjednoczonych.

</doc>
<doc id="2290021" url="https://pl.wikipedia.org/wiki?curid=2290021" title="Pagani Zonda R">
Pagani Zonda R



</doc>
<doc id="2290022" url="https://pl.wikipedia.org/wiki?curid=2290022" title="Thwaitesia">
Thwaitesia

Thwaitesia – rodzaj pająków z rodziny omatnikowatych.
Pająki te występują prawie na całej kuli ziemskiej. Są bardzo podobne do przedstawicieli rodzaju "Spintharus".
Gatunki.
Do rodzaju tego należy 21 opisanych gatunków:

</doc>
<doc id="2290026" url="https://pl.wikipedia.org/wiki?curid=2290026" title="Lidia Valentín">
Lidia Valentín

Lidia Valentín Pérez (ur. 10 lutego 1985 w Ponferrada) – hiszpańska sztangistka, trzykrotna medalistka olimpijska, dwukrotna mistrzyni świata.
Kariera.
Zdobyła złote medale mistrzostw Europy w Tel Awiwie (2014), mistrzostw Europy w Tbilisi (2015), mistrzostw Europy w Splicie (2017) i mistrzostw Europy w Bukareszcie (2018) w kategorii do 75 kg oraz złote medale mistrzostw świata w Anaheim (2017) w kategorii do 75 kg i mistrzostw świata w Aszchabadzie (2018) w kategorii do 81 kg. 
W 2008 roku wywalczyła brązowy medal w wadze ciężkiej podczas igrzysk olimpijskich w Pekinie. W zawodach tych rozdzieliła na podium Ałłę Ważeniną z Kazachstanu i Meksykankę Damaris Aguirre. Pierwotnie Valentín zajęła piąte miejsce, jednak wkrótce za doping zdyskwalifikowane zostały Chinka Cao Lei (1. miejsce), Rosjanka Nadieżda Jewstiuchina (3. miejsce) oraz Iryna Kulesza z Białorusi (4. miejsce), a srebrny medal przyznano Hiszpance. Na rozgrywanych cztery lata później igrzyskach olimpijskich w Londynie była czwarta. W 2015 roku przyznano jej jednak złoty medal po dyskwalifikacji Swietłany Podobiedowej z Kazachstanu (1. miejsce), Rosjanki Natalji Zabołotnej (2. miejsce) i Iryny Kuleszy (3. miejsce). Ponadto na igrzyskach olimpijskich w Rio de Janeiro w 2016 roku zdobyła brązowy medal w wadze ciężkiej. Brała też udział w igrzyskach olimpijskich w Tokio w 2020 roku, zajmując dziesiąte miejsce.

</doc>
<doc id="2290030" url="https://pl.wikipedia.org/wiki?curid=2290030" title="Araneoidea">
Araneoidea

Araneoidea – nadrodzina z Infrarzędu Araneomorphae. Araneoidea obejmuje 15 rodzin i 11155 gatunków.

</doc>
<doc id="2290033" url="https://pl.wikipedia.org/wiki?curid=2290033" title="Kajakarstwo na Letnich Igrzyskach Olimpijskich 1936 – C-2 10 000 m mężczyźni">
Kajakarstwo na Letnich Igrzyskach Olimpijskich 1936 – C-2 10 000 m mężczyźni

Zawody w kajakarstwie klasycznym kanadyjek (C2) na dystansie 10000 m mężczyzn na Letnich Igrzyskach Olimpijskich 1936 zostały rozegrane 7 sierpnia 1936 r. W zawodach wzięło udział 10 zawodników z 5 państw. Z uwagi na małą liczbę uczestników zawody składały się wyłącznie z finału.

</doc>
<doc id="2290035" url="https://pl.wikipedia.org/wiki?curid=2290035" title="Ümmühan Ucar">
Ümmühan Ucar

Ümmühan Ucar (ur. 1 stycznia 1986) – turecka sztangistka, brązowa medalistka mistrzostw Europy.
Największym jej sukcesem jest brązowy medal mistrzostw Europy w Kazaniu (2011) w kategorii do 75 kg. W dwuboju osiągnęła 249 kg. 

</doc>
<doc id="2290039" url="https://pl.wikipedia.org/wiki?curid=2290039" title="Tramwaje w Schwerinie">
Tramwaje w Schwerinie

Tramwaje w Schwerinie – system komunikacji tramwajowej działający w niemieckim mieście Schwerin.
Historia.
Pierwsze tramwaje na ulice Schwerinu wyjechały w 1881, były to tramwaje konne. Uruchomiono dwie linie:
W 1884 zawieszono przewozy z powodu upadłości firmy, przewozy wznowiono w 1885. W 1908 uruchomiono tramwaje elektryczne na trzech trasach:
W 1911 wydłużono linię do Püsserkrug, a następnie do Landesgewerbeausstellung. W 1921 wydłużono linię z Seevilla do Zippendorf. W 1926 przedłużono linię z Bürgermeister-Bade-Platz do Lewenberg, a w 1927 przedłużono linię ze Schleife Bahnhof do Lewenberg. W 1936 linie do Lankow i Werderstraße zostały zastąpione przez autobus, później także linia nr 1 została zastąpiona przez autobus. W 1937 częściowo linia nr 2 została zastąpiona przez autobus, a rok później w całości. W 1940 ponownie uruchomiono linię nr 2. W 1945, w czasie II wojny światowej, w wyniku bombardowania miasta została zniszczona zajezdnia oraz tabor.
Ruch tramwajów wznowiono w 1946. W 1949 ponownie został wznowiony ruch tramwajowy do Werderstraße. W 1968 otwarto linię Franz-Mehring-Straße – Platz der Freiheit – Friedensstraße – Voßstraße. W 1969 przywrócono ruch tramwajowy do Lankow. W 1974 otwarto linię do Großen Dreesch. Linia tramwajowa do Zippendorf w 1977 została zastąpiona przez autobus. W 1984 otwarto linię do Hegelstraße. W 1996 zamknięto zajezdnię Wallstraße.
Linie.
W Schwerinie są 4 linie:
Tabor.
W 1929 zakupiono pierwszy niskopodłogowy tramwaj. W 1973 do Schwerinu dotarły pierwsze tramwaje Tatra T3D. W 1992 włączono do eksploatacji pierwszy zmodernizowany tramwaj Tatra T3DC. 24 sierpnia 2001 zaprezentowano pierwsze tramwaje SN 2001. Do końca 2003 zastąpiono wszystkie tramwaje Tatra T3D 30 tramwajami SN 2001. Obecnie tabor tramwajowy składa się z 30 tramwajów SN 2001. Tabor historyczny składa się z 3 wagonów:

</doc>
<doc id="2290040" url="https://pl.wikipedia.org/wiki?curid=2290040" title="Newag Impuls">
Newag Impuls

Newag Impuls – rodzina normalnotorowych elektrycznych, spalinowych i hybrydowych zespołów trakcyjnych produkowana przez przedsiębiorstwo Newag z Nowego Sącza. Są to normalnotorowe zespoły trakcyjne z obniżoną podłogą, przeznaczone do obsługi przewozów pasażerskich. Wytwarzane w kilku wersjach, różnią się liczbą członów i przeznaczeniem. Wyprodukowano składy 2-członowe (typ 37WE), 3-członowe (36WE), 4-członowe (31WE), 5-członowe (45WE) i 6-członowe (35WE). Do końca 2021 zamówiono ponad 250 Impulsów.
W nocy z 18 na 19 lutego 2013 podczas testów na Centralnej Magistrali Kolejowej 31WE ustanowił rekord prędkości pojazdu całkowicie polskiej konstrukcji wynoszący 211,6 km/h. W nocy z 28 na 29 sierpnia 2015 rekord ten został poprawiony przez 45WE i wynosi 225,2 km/h.
Historia.
Geneza.
Po II wojnie światowej w Polsce elektryczne zespoły trakcyjne (EZT) produkowane były aż do 1997 roku tylko przez Pafawag z Wrocławia. Był on producentem m.in. najpopularniejszego w Polsce EZT serii EN57. Zakład po prywatyzacji w latach 90. zaprzestał produkcji tego typu pojazdów, a ostatnim wyprodukowanym zespołem był ED73 z 1997 roku. Polskie Koleje Państwowe zakończyły wówczas zamówienia na nowy tabor, w tym na EZT.
Od końca lat 80. PKP, a od początku XXI w. również samorządy, kupowały głównie wagony spalinowe i spalinowe zespoły trakcyjne, gdyż w obsłudze linii niezelektryfikowanych dominowały paliwożerne lokomotywy. Pozwoliło to polskim producentom oraz przewoźnikom na zebranie doświadczenia w produkcji i eksploatacji lekkiego taboru. Dodatkowo modernizowano posiadane przez polskich przewoźników zespoły trakcyjne serii EN57.
W 2004 roku ówczesne Zakłady Naprawcze Taboru Kolejowego z Nowego Sącza we współpracy z przedsiębiorstwem Energocontrol z Krakowa zaprojektowały pierwszy EZT własnej konstrukcji – 14WE. Rok później zakłady te, już jako Newag, rozpoczęły jego produkcję, do której wykorzystano wybrane części ze skasowanych jednostek serii EN57. W 2007 roku we współpracy z tym samym przedsiębiorstwem zaprojektowano już całkowicie nowy skład – wysokopodłogowy 19WE.
W przetargach na dostawy EZT organizowanych od I dekady XXI w. zaczął pojawiać się wymóg niskopodłogowości, co uniemożliwiało Newagowi zaoferowanie w nich pojazdu 19WE/20WE. Polscy producenci w celu konkurowania z przedsiębiorstwami zagranicznymi, postanowili opracować krajowe konstrukcje spełniające nowe wymogi. Pierwszym takim pojazdem był EZT z rodziny Elf wyprodukowany w zakładach Pesa z Bydgoszczy, po czym Newag również przystąpił do zaprojektowania pierwszych niskopodłogowych elektrycznych zespołów trakcyjnych.
Produkcja i testy.
18 kwietnia 2011 zawarto z Szybką Koleją Miejską w Warszawie pierwszą umowę na dostawę Impulsów. Wcześniej, bo w styczniu tego roku, krakowskie biuro EC Engineering przygotowało koncepcję tego składu, któremu nadano typ 35WE. Budowa pierwszej sztuki rozpoczęła się na początku listopada. 20 marca 2012 rozpoczął się konkurs na nazwę. 1 kwietnia 2012 pierwszy skład 35WE pojechał na testy na torze doświadczalnym Instytutu Kolejnictwa w Węglewie koło Żmigrodu. 24 kwietnia 2012 w wyniku konkursu pociągi nazwano Impuls.
17 października 2011 podpisano pierwszą umowę na dostawę czteroczłonowej wersji Impulsa. Niedługo potem, jeszcze w 2011 roku, również w EC Engineering, rozpoczęto prace nad projektem tego pojazdu, w którym miała zostać zastosowana część rozwiązań z sześcioczłonowej wersji 35WE. Montaż pierwszego egzemplarza 31WE zakończono w grudniu 2012, 5 stycznia 2013 pojazd rozpoczął testy na torze doświadczalnym Instytutu Kolejnictwa. 15 stycznia 2013 pojazd został przetransportowany do Warszawy na dalsze testy. W nocy z 18 na 19 lutego 2013 podczas testów na Centralnej Magistrali Kolejowej 31WE osiągnął prędkość 201,4 km/h, zaś podczas ostatniej próby 211,6 km/h ustanawiając rekord Polski dla pojazdów zaprojektowanych i wyprodukowanych wyłącznie w Polsce.
Na początku sierpnia 2013 pojazd 31WE-006 o specyfikacji zgodnej z zamówieniem Zachodniej Grupy Zakupowej (województwo lubuskie i zachodniopomorskie) był testowany na torze doświadczalnym IK koło Żmigrodu.
We wrześniu 2013 trójczłonowy 36WE-001 wyprodukowany dla województwa podkarpackiego rozpoczął testy na torze doświadczalnym koło Żmigrodu.
28 listopada 2014 Koleje Mazowieckie zamówiły jako pierwsze wersję pięcioczłonową. Celem przyśpieszenia uzyskania homologacji pojazdu typu 45WE Newag pod koniec 2014 roku przygotował skład 45WE-001 w barwach województwa zachodniopomorskiego, a po uzyskaniu dopuszczeń jednostka została skrócona o jeden człon i przebudowana na typ 31WE. Prace projektowe nad składem 45WE, które prowadził Dział Badań i Rozwoju Newagu, zostały ukończone na początku 2015 roku.
W marcu 2015 roku konstruktorzy Newagu rozpoczęli prace nad jednostką 31WE dla PKP SKM Trójmiasto. Pojazd ten wymagał dostosowania do wyższych peronów na linii tego przewoźnika poprzez podwyższenie podłogi, co wiązało się z przeprojektowaniem wnętrza składu.
W nocy z 28 na 29 sierpnia 2015 roku zespół 45WE-010 dla Kolei Mazowieckich ustanowił na Centralnej Magistrali Kolejowej kolejny rekord prędkości osiągając wynik 225,2 km/h. Jednostki 45WE dla KM były również pierwszymi impulsami spełniającymi wszystkie wymagania Technicznych specyfikacji interoperacyjności.
Pod koniec 2015 roku, po zdobyciu zamówienia na EZT dla włoskiego przewoźnika Ferrovie del Sud Est, Dział Badań i Rozwoju Newagu przystąpił do prac projektowych nad drugą generacją składu Impuls. W kwietniu 2016 roku prace te zostały ukończone, zaś w drugiej połowie tego samego roku powstała pierwsza jednostka 3-członowa "Impuls II" o delikatnie zmienionym wyglądzie ściany czołowej oraz mająca osobne wejścia do kabiny maszynisty.
16 listopada 2016 jednostki 31WE-029 oraz 45WE-014 przeznaczonych dla Małopolski otrzymały dopuszczenie do eksploatacji dla typu pojazdu kolejowego zgodnego z Technicznymi Specyfikacjami Interoperacyjności. Był to pierwszy przypadek kiedy jednostki Impuls otrzymały dopuszczenie w tym trybie. W nocy z 22 na 23 listopada natomiast skład 31WE-029 pozytywnie zaliczył testy certyfikujące ETCS poziomu 2 przeprowadzone przez Instytut Kolejnictwa na trasie E 30, na szlaku Legnica Wschód – Miłkowice – Chojnów.
16 listopada 2018 Newag podpisał z Urzędem Marszałkowskim Województwa Lubuskiego na dostawę dwóch nowych trzyczłonowych spalinowych zespołów trakcyjnych. W ramach produkcji pierwszego pojazdu dla UMWL zdecydowano się na wyprodukowanie jednostki hybrydowej mającej możliwość zasilania zarówno prądem z sieci trakcyjnej jak i z prądnicy spalinowej. Tym samym powstał pierwszy w historii hybrydowy zespół trakcyjny wyprodukowany przez Newag, który jednak przed dostawą do klienta został pozbawiony możliwości zasilania z sieci trakcyjnej. 28 października 2020 pojazd te otrzymał dopuszczenie do eksploatacji z pasażerami. Natomiast w styczniu 2021 rozpoczęto eksploatację z pasażerami hybryd zamówionych przez województwo zachodniopomorskie.
Prezentacje promocyjne.
We wrześniu 2012 35WE-004 został zaprezentowany na targach InnoTrans w Berlinie, a pod koniec września 2013 31WE-005 został zaprezentowany na targach Trako w Gdańsku. 3 września 2014 podczas Forum Ekonomicznego w Krynicy zaprezentowano: 36WE-001, 36WEa-003, 36WEa-005 i 36WEa-008, a pod koniec września na targach InnoTrans w Berlinie zaprezentowano 36WEa-011. We wrześniu 2016 na InnoTrans zaprezentowano jednostkę EN63A-028, a rok później podczas Trako 36WEb-002. We wrześniu 2018 na InnoTrans zaprezentowano jednostkę 36WEd-002. We wrześniu 2019 podczas targów Trako zaprezentowano prototypową jednostkę hybrydową 36WEh. Jednostka hybrydowa (EN63H-008) została zaprezentowana również w podczas InnoTrans we wrześniu 2022.
Konstrukcja.
Charakterystyka rodziny.
Impulsy to normalnotorowe elektryczne zespoły trakcyjne z obniżoną podłogą (standardowo podłoga znajduje się na wysokości 760 mm ±40 mm nad PGS, choć wersja dla SKM Trójmiasto ma 960 mm nad PGS, a dla Ferrovie del Sud Est 550 mm nad PGS), przeznaczone do obsługi przewozów pasażerskich. Wyprodukowane zostały składy 2-członowe (typ 37WE), 3-członowe (36WE), 4-członowe (31WE), 5-członowe (45WE) i 6-członowe (35WE).
Wnętrze.
Impulsy nie posiadają drzwi międzywagonowych. Szczegóły wyposażenia wnętrza są odpowiednio dostosowywane dla zamawiającego. Stosowane są różne układy siedzeń (grupami i wzdłuż okien).
W przestrzeni pasażerskiej może znajdować się toaleta w systemie zamkniętym oraz przestrzeń dla podróżnych z ograniczoną możliwością poruszania się, dużym bagażem lub rowerem, w pobliżu której, przy drzwiach mogą być rozkładane podesty dla niepełnosprawnych. Pojazdy mogą być wyposażone w punkt dostępu do internetu, gniazdka elektryczne, biletomaty, kasowniki biletowe i zamontowany w drzwiach system zliczania pasażerów. Wnętrze pojazdów może być podzielone na przedziały.
Pojazdy posiadają system informacji pasażerskiej w postaci głośników i świetlnych tablic kierunkowych, monitoring, klimatyzację i ogrzewanie z automatyczną regulacją.
Bezpieczeństwo.
31WE i 35WE są składami o zwiększonym bezpieczeństwie zderzeniowym, spełniającym 4 scenariusze według PN-15227:2008 oraz scenariusz zderzeniowy C1. Impulsy dostosowane są do montażu ETCS-u.
Napęd.
Pojazdy napędzane są 4 lub 8 silnikami asynchronicznymi 400 do 500 kW sterowanymi falownikami w technologii IGBT, umożliwiającymi osiągnięcie prędkości do 160 km/h i przyspieszenia 1 m/s2. W wersjach 2, 3, 4 i 5 -członowej pierwszy i ostatni wózek to wózki napędowe. Pomiędzy kabinami maszynisty a częścią pasażerską znajdują się przedziały maszynowe. W wersji 6-członowej pomiędzy 3 a 4 członem znajdują się dodatkowo szafy aparaturowe, które tworzą wąski przesmyk.
Eksploatacja.
Koleje Dolnośląskie.
17 października 2011 podpisano umowę na zakup 5 sztuk 4-członowych Impulsów dla Kolei Dolnośląskich. 19 lutego 2013 do Legnicy dotarły dwa pierwsze składy, a ostatni z pojazdów opuścił fabrykę 17 maja 2013.
25 marca 2013 miała miejsce oficjalna prezentacja pociągu na trasie Wrocław – Węgliniec. Jej regularną obsługę rozpoczęto 1 kwietnia 2013.
25 i 26 maja 2013 odbyły się promocyjne przejazdy na trasie Wrocław – Jelenia Góra, a jeden z pojazdów został zaprezentowany w Jeleniej Górze i Wałbrzychu. Regularna obsługa tego połączenia Impulsami rozpoczęła się 9 czerwca 2013 od połączeń weekendowych. Od 16 listopada Impulsy jeżdżą również do Szklarskiej Poręby.
21 maja 2014 podpisano umowę na dostawę 6 trójczłonowych Impulsów dla KD. Pojazdy miały zostać dostarczone do grudnia 2014. Pierwszego trójczłonowego Impulsa dla KD dostarczono pod koniec sierpnia 2014, a w połowie października na stanie KD były 3 jednostki. 19 października odbyła się ich uroczysta prezentacja na stacji w Legnicy.
10 marca 2015 KD podpisały kolejną, trzecią umowę na dostawę Impulsów, tym razem na 5 sztuk wersji 31WE. Pierwsze 2 jednostki dostarczono w październiku. Pojazdy zostały zakupione do obsługi linii Wrocław – Rawicz. 6 grudnia odbył się promocyjny przejazd impulsów na tej trasie, a 13 grudnia składy rozpoczęły regularną obsługę tej linii.
13 stycznia 2017 przewoźnik podpisał umowę na dostawę 11 sztuk 5-członowych Impulsów. W ramach tego zamówienia przewoźnika miał otrzymać również symulator Impulsa wykonany przez przedsiębiorstwo Qumak, jednakże ze względu na problemy Qumaka do tego nie doszło i wykonanie symulatora powierzono spółce TK Telekom. 13 września dostarczono 2 pierwsze jednostki 45WE, a dostawy zakończono w połowie listopada. 9 listopada jeden z pojazdów był testowany na trasie Legnica – Lichkov; przejazd ten był pierwszym zagranicznym kursem pojazdu Impuls. Na początku grudnia odbyła się oficjalna prezentacja nowych jednostek połączona z prezentacją nowej hali utrzymaniowej w Legnicy. Pojazdy zostały zakupione z myślą o obsłudze trasy Wrocław – Międzylesie, jednakże ze względu na opóźnienia w jej remoncie, nowe jednostki zostały skierowane również na inne trasy. Pod koniec stycznia 2018 odbył się przejazd specjalny na trasie Wrocław Główny – Ústí nad Orlicí. 15 października 2018 w Legnicy otwarty został Ośrodek Szkolenia Kadr Kolejowych, którego kluczowym elementem jest symulator 45WE. Na wiosnę 2022 z pojazdów wymontowane zostały biletomaty, które następnie zainstalowane zostały na wybranych stacjach obsługiwanych przez KD.
13 października 2020 podpisana została umowa na dostawę 6 trójczłonowych hybrydowych zespołów trakcyjnych z możliwością rozszerzenia zamówienia o jeszcze 2 pojazdy. We wrześniu 2021 zostały dostarczone dwa pierwsze pojazdy. 5 października odbyła się uroczysta prezentacja jednego z pojazdów połączona z przejazdem promocyjnym na trasie Wrocław – Trzebnica. 28 kwietnia 2022 dostarczono 2 ostatnie jednostki hybrydowe o numerach 016 i 017. Na początku maja wszystkie 6 hybryd było już w ruchu. 12 czerwca jednostki 36WEh rozpoczęły kursowanie na zrewitalizowanej linii kolejowej nr 285 z Wrocławia do Świdnicy obsługując jako pierwsze pociągi pasażerskie wyłączoną od wielu lat z ruchu Sobótkę.
Koleje Mazowieckie.
28 listopada 2014 Koleje Mazowieckie podpisały umowę na dostawę 12 sztuk 5-członowych Impulsów. Pojazdy zakupiono do obsługi połączenia Warszawa – Skierniewice.
Dwie pierwsze jednostki dostarczono na początku maja 2015. 8 czerwca pojazdy 45WE-003 i 45WE-004 zostały zaprezentowane na stacji Warszawa Wschodnia, po czym odbyły przejazd promocyjny do stacji Warszawa Rembertów.
30 listopada 2015 przewoźnik odebrał ostatni z 12 zamówionych pojazdów. Składy skierowano do obsługi pociągów na trasie Warszawa Wschodnia – Grodzisk Mazowiecki – Skierniewice, także w relacjach skróconych i przyspieszonych.
W lipcu 2016 przewoźnik ogłosił przetarg na wyposażenie jednego ze swoich 45WE w ETCS.
Koleje Wielkopolskie.
13 września 2019 Koleje Wielkopolskie podpisały z Newagiem umowę na dostawę 4 spalinowych zespołów trakcyjnych 36WEhd z opcją na kolejne 2 egzemplarze. 3 listopada 2020 roku pierwsze dwa pojazdy zostały włączone do eksploatacji. Pojazdy skierowano do obsługi linii Poznań – Gołańcz i Poznań – Wolsztyn.
W październiku 2021 zdecydowano się skorzystać z opcja na 2 dodatkowe egzemplarze.
Łódzka Kolej Aglomeracyjna.
28 lutego 2017 Łódzka Kolej Aglomeracyjna podpisała umowę na dostawę 14 sztuk 3-członowych Impulsów II wraz z usługą utrzymania przez 12 lat. 18 czerwca 2018 w zakładach Newag w Nowym Sączu zaprezentowano jednostkę 36WEd-001 – pierwszy skład dla ŁKA. Była to pierwsza jednostka Impuls II dla polskiego przewoźnika. 14 września ta sama jednostka została zaprezentowana na dworcu Łódź Fabryczna. Pierwsze 4 jednostki przekazano przewoźnikowi w październiku. 9 grudnia, wraz z wejściem w życie nowego rozkładu jazdy impulsy skierowano do obsługi linii Skierniewice – Łowicz Główny. Dostawy zakończono na początku listopada 2019.
23 lipca 2021 roku podpisano umowę z producentem na zakup trzech hybrydowych zespołów trakcyjnych 36WEh z opcją na 2 dodatkowe egzemplarze (z której zdecydowano się skorzystać 10 maja 2022). Pod koniec marca 2022 w bazie ŁKA pojawiła się pierwsza z zamówionych hybryd. Natomiast 25 czerwca dostarczone były już 3 jednostki i zostały one skierowane do obsługi promocyjnego przejazdu do Spały, natomiast regularne (choć jedynie w weekendy) połączenie zostało uruchomione 2 lipca.
PKP Szybka Kolej Miejska w Trójmieście.
23 marca 2015 PKP Szybka Kolej Miejska w Trójmieście podpisała umowę na dostawę 2 sztuk 4-członowych Impulsów, które miały zostać dostarczone w II kwartale 2016 roku. Pojazdy zostały zakupione z zamysłem obsługi trasy Gdańsk Śródmieście – Wejherowo.
11 lutego 2016 pierwsza jednostka była gotowa i na Centralnej Magistrali Kolejowej przechodziła próby jazdy z maksymalną prędkością 160 km/h. Kilka dni później jednostka była testowana na linii nr 96 pomiędzy Nowym Sączem a Grybowem, a pod koniec lutego w okolicach Nowego Sącza testowano działanie jazdy wielokrotnej. 28 lutego pierwszy skład oznaczony jako 31WE-027 dotarł na stację Gdynia Cisowa Postojowa. 4 marca odbyło się oficjalnie przekazanie obu jednostek połączone z przejazdem promocyjnym na odcinku Gdańsk Główny – Gdynia Cisowa, natomiast 25 marca rozpoczęto ich liniową eksploatację. W nocy z 25 na 26 lipca specjalny pociąg zestawiony z obydwu zespołów przewiózł z Gdyni do Krakowa uczestników Światowych Dni Młodzieży. 8 lipca 2018 oba impulsy został wypożyczone do PKP Intercity, które wykorzystało je do obsługi specjalnego połączenia Gdynia Główna – Warszawa Zachodnia dla osób wracających z Open’er Festival.
POLREGIO.
9 grudnia 2016 została zawarta umowa na dostawę 3 sztuk 4-członowych EZT dla Przewozów Regionalnych. Dostawy jednostek zaplanowano na 2017 rok. 6 grudnia 2017 zaprezentowano pierwszą jednostkę na trasie Poznań Główny – Wronki, a kilka dni później wszystkie jednostki zostały skierowane do pracy w województwie wielkopolskim.
SKM Warszawa.
18 kwietnia 2011 SKM Warszawa zawarła umowę z konsorcjum Newagu i Millenium Leasing na dostawę 6 sztuk 6-członowych Impulsów, z opcją rozszerzenia do 9 sztuk w przyszłości. Pierwszy skład został odebrany przez przewoźnika 11 czerwca 2012, a następnego dnia rozpoczął on kursowanie na linii S9. Drugi pociąg odebrano 14 czerwca 2012, zaś w pierwszy kurs z pasażerami udał się on dwa dni później w ramach obsługi jednego z meczów Mistrzostw Europy w Piłce Nożnej 2012. 28 czerwca 2012 producent przekazał warszawskiemu przewoźnikowi trzecią sztukę, czwarty egzemplarz dotarł do Warszawy pod koniec lipca 2012, a dwa ostatnie (piąty i szósty) w sierpniu 2012. Dostawy zakończono 16 sierpnia 2012. Składy zostały przypisane do linii S1 oraz S9.
19 grudnia 2012 SKM Warszawa skorzystał z opcji rozszerzenia zamówienia o dodatkowe 3 sztuki. Pierwszy z dodatkowych egzemplarzy (35WE-009) dostarczono w drugiej połowie lutego 2013, a 26 lutego 2013 rozpoczął służbę. Drugi egzemplarz (35WE-010) dostarczono w połowie kwietnia 2013, a ostatni (35WE-008) przekazano 20 lipca 2013, zaś w swój pierwszy kurs wyruszył 22 lipca 2013.
W momencie wyprodukowania 35WE był najdłuższym elektrycznym zespołem trakcyjnym eksploatowanym w Polsce. W 2012 roku wyprodukowano elfa typu 27WEb dla Kolei Śląskich, który jest o metr dłuższy.
7 kwietnia 2020 SKM podpisała z Newagiem umowę na dostawę 15 sztuk 5-członowych i 6 sztuk 4-członowych EZT wraz z usługą utrzymania przez 7 lat. W styczniu 2022 dwie pierwsze jednostki 4-członowe zostały dostarczone do Warszawy i 12 stycznia zaprezentowano je w bazie SKM. 14 lutego dostarczono 2 kolejne jednostki, a 21 lutego jednostki dostarczone w styczniu rozpoczęły kursowanie z pasażerami. W połowie marca Newag dostarczył 2 ostatnie jednostki 4-członowe. Pod koniec maja dostarczono 2 pierwsze jednostki 5-członowe, a na początku lipca 5. i 6. jednostkę 5-członową. W sierpniu jednostki 5-członowe rozpoczęły kursowanie na linii S1 Otwock – Pruszków, co pozwoliło wycofać jednostki 14WE.
Lubelskie.
9 grudnia 2019 województwo lubelskie podpisało umowę na dostawę 8 sztuk 2-członowych Impulsów. 30 września 2021 nastąpił odbiór siedmiu jednostek, a 12 października prezentacja na stacji Lublin Główny, poinformowano wówczas o zwiększeniu zamówienia, o dodatkowy - 9. egzemplarz.
Lubuskie.
4 listopada 2013 województwo lubuskie podpisało umowę na dostawę 2 sztuk 4-członowych Impulsów. Pojazdy zostały zakupione do obsługi relacji Nowa Sól – Zielona Góra – Poznań. Pierwszego impulsa dostarczono w połowie października, 31 października odbyła się jego oficjalna prezentacja, a 4 listopada rozpoczął kursy z pasażerami. Drugą jednostkę dostarczono w połowie kwietnia 2015. 20 listopada 2015 województwa zamówiło dodatkową jednostkę, która została dostarczona jeszcze w 2015 roku.
16 listopada 2018 województwo podpisało umowę na dostawę 2 sztuk 3-członowych spalinowych Impulsów. Kilka dni później ogłoszono konkurs na imię dla nowych pociągów. W listopadzie 2020 obie jednostki zostały przekazane zamawiającemu. Dostarczono pojazdy z napędem spalinowy, ale istniała techniczna możliwość wyposażenia ich w pantografy i umożliwienia zasilania z sieci trakcyjnej, z której województwo nie skorzystało. Jednostki zostały zakupione do obsługi trasy Kostrzyn – Gorzów Wlkp. – Krzyż – Poznań Główny.
Małopolskie.
28 sierpnia 2013 województwo małopolskie podpisało umowę na dostawę 6 sztuk 3-członowych Impulsów dla Przewozów Regionalnych. Na początku września 2014 roku 4 jednostki były już dostarczone, 24 września zostały oficjalnie odebrane, a 1 października 3 z nich rozpoczęły kursy z pasażerami. W połowie października 4. Impuls również był już w ruchu. 6 listopada na stacji Kraków Główny zaprezentowano 2 impulsy dla PR wraz z 2 acatusami plus dla Kolei Małopolskich. Ostatnie 2 impulsy przekazano 6 i 12 lutego 2015. Pojazdy skierowano do obsługi tras z Krakowa do: Tarnowa, Rzeszowa, Kielc i Katowic. Każdy z impulsów otrzymał własne imię: Galicja, Jagiełło, Krak, Podhalańczyk, Trzy Korony i Górall.
30 marca 2016 UM zamówił kolejnych 12 Impulsów: 8 sztuk 4-członowych i 4 sztuki 5-członowe dla Kolei Małopolskich (z opcją na kolejne 4 składy). Pojazdy zostały zamówione do obsługi Szybkiej Kolei Aglomeracyjnej. Na przełomie kwietnia i maja samorząd zdecydował się na zamówienie dodatkowej, 13. jednostki – 5. składu 5-członowego. Pod koniec września gotowe były 2 jednostki (31WE-029 i 45WE-014) i były one poddawane testom na torze doświadczalnym Instytutu Kolejnictwa koło Żmigrodu. 28 listopada na stacji Nowy Sącz odbyła się oficjalna prezentacja pierwszych 6 jednostek (czterech 5-członowych i dwóch 4-członowych). 11 grudnia jednostki rozpoczęły służbę na trasie Kraków – Tarnów – Nowy Sącz – Krynica-Zdrój. 20 stycznia 2017 zostały odebrane i włączone do eksploatacji kolejne 3 pojazdy 4-członowe. 24 lutego 2017 uroczyście przekazano do eksploatacji ostatnie jednostki, wśród których był setny Impuls wyprodukowany przez Newag. 
26 czerwca 2020 został podpisany kolejny kontrakt, tym razem na dostawę 7 pojazdów 4-członowych, który później został rozszerzony do 9 sztuk. Pod koniec września 2021 Newag dostarczył 6 jednostek, z których 4 trafiły do Kolei Małopolskich, a 2 do POLREGIO. Natomiast 29 września odbyła się uroczysta prezentacja na stacji Oświęcim. 8 grudnia przekazano 3 ostatnie jednostki.
Opolskie.
29 października 2015 podpisano umowę z województwem opolskim na dostawę 5 sztuk 3-członowych z opcją na 2 dodatkowe. Pierwsze 3 pojazdy miały zostać dostarczone w 2016 roku, kolejne 2 do 31 stycznia 2018, a dodatkowe 2, jeżeli zostałyby zamówione, do 10 grudnia 2018. Składy zakupiono do obsługi trasy Kędzierzyn-Koźle – Opole – Wrocław.
W połowie maja 2016 pierwszy egzemplarz był gotowy i rozpoczęły się jego testy, natomiast 4 sierpnia rozpoczęto jazdy testowe z pasażerami. W połowie sierpnia dostarczono kolejne 2 egzemplarze. 26 sierpnia odbyła się oficjalna prezentacja 2 jednostek połączona z promocyjnym przejazdem jednej z nich do Brzegu, a trzy dni później rozpoczęto liniowe kursy z pasażerami. W grudniu dostarczony został czwarty egzemplarz, a 3 kwietnia 2017 odebrano ostatnią, piątą sztukę.
Pod koniec listopada 2017 województwo zamówiło 2 kolejne pociągi w ramach opcji z zamówienia z 2015 roku. Dodatkowe jednostki zostały dostarczone na przełomie września i października 2018.
Podkarpackie.
3 lipca 2013 województwo podkarpackie udzieliło przedsiębiorstwu Newag zamówienia na dostawę 1 sztuki 3-członowego Impulsa, który został dostarczony w drugiej połowie listopada. 28 sierpnia 2013, w ramach tzw. Południowej Grupy Zakupowej, województwo podpisało umowę na kolejny 3-członowy skład – 36WEa. 16 września 2013 podpisano kolejną umowę, tym razem na dostawę dwóch dwuczłonowych Impulsów (37WE), pierwszy z tych składów miał zostać dostarczony do końca maja 2014, a drugi do końca czerwca 2014.
15 grudnia Impuls 36WE-001 został oficjalnie zaprezentowany na stacji Rzeszów Główny i rozpoczął kursy na trasie Rzeszów – Przemyśl, pojazd otrzymał imię Adama Kozłowieckiego. 15 maja 2014 kursowanie rozpoczął dwuczłonowy EN98-001 (typ 37WE), skierowano go do obsługi relacji Przeworsk – Stalowa Wola Rozwadów. Przed rozpoczęciem wakacji w 2014 roku dostarczono jeszcze EN98-002. W okolicy marca 2015 dostarczono EN63A-019 (typ 36WEa), skierowano go do obsługi trasy Rzeszów – Kraków.
Na początku października 2015 Urząd Marszałkowski podpisał z Newagiem umowę na modernizację obu 37WE obejmującą montaż lusterek składanych i przystosowanie ich do trakcji wielokrotonej.
31 lipca 2019 podpisano umowę pomiędzy Urzędem Marszałkowskim, a Newagiem na dostawę 8 trójczłonowych elektrycznych zespołów trakcyjnych Impuls 2. W drugiej połowie października 2020 dostarczono 5 jednostek a pozostałe 3 w grudniu.
8 lipca 2022 podkarpacki Urząd Marszałkowski zawarł 2 kolejne umowy z Newagiem na dostawę 8 EZT typu 31WE (wraz z symulatorem jazdy) i 4 HZT typu 36WEh.
Pomorskie.
16 lipca 2018 województwo pomorskie podpisało umowę na dostawę 5 sztuk 5-członowych impulsów (z opcją na 5 kolejnych sztuk) do obsługi linii Słupsk – Gdynia – Elbląg oraz w przyszłości na linii PKM. Dostawę pierwszych dwóch pociągów zaplanowano na grudzień 2018 roku, a trzech pozostałych do końca I kwartału 2019 roku. Wartość kontraktu określono na 123 mln zł. W listopadzie 2018 Zarząd Województwa Pomorskiego podjął decyzję o rozszerzeniu zamówienia o 4 dodatkowe składy (21 stycznia 2019 został złożone formalne zamówienie). 29 listopada 2018 w Nowym Sączu zakończyły się odbiory techniczne drugiej jednostki. 9 grudnia 2018, wraz z wejściem nowego rozkładu jazdy obie jednostki skierowano do obsługi linii Słupsk – Trójmiasto – Elbląg obsługiwanej przez Przewozy Regionalne. Na początku października 2019 Urząd Marszałkowski postanowił wykorzystać dodatkową opcję na dostawę dziesiątego składu. 13 grudnia 2019 jeden z pojazdów został wykorzystany do uświetnienia reaktywacji (po kilkuletniej przerwie) Słupsk – Ustka Uroczysko, a następnie sporadycznie kierowano impulsy do obsługi wybranych połączeń na tej linii. W połowie lutego dostarczono ostatnią – dziesiątą jednostkę.
23 sierpnia 2022 województwo podpisało umowę na dostawę 2 jednostek, jednej przeznaczonej dla ruchu regionalnego na trasach Pomorskiej Kolei Metropolitalnej i drugiej dla ruchu aglomeracyjny w rejonie Trójmiasta. W ramach umowy przewidziano prawo opcji obejmujące kolejne 10 jednostek regionalnych i 19 aglomeracyjnych. 27 marca 2023 został podpisany dokument uruchamiający opcję oraz umowa pomiędzy urzędem marszałkowskim a PKP SKM w Trójmieście dotycząca współpracy w zakupie 10 nowych EZT (konieczna ze względu na dofinansowanie unijne zdobyte wcześniej przez przewoźnika).
Śląskie.
7 listopada 2012 podpisano umowę z województwem śląskim na dostawę 1 sztuki 6-członowego Impulsa dla Kolei Śląskich, a 9 listopada 2012 skład został przekazany przewoźnikowi. Tak szybka dostawa była możliwa dzięki wyprodukowaniu składu jeszcze przed podpisaniem umowy.
28 sierpnia 2013 województwo podpisało umowę na dostawę 6 sztuk 3-członowych Impulsów. Na początku września 2014 roku 3 jednostki były już dostarczone, a 6 października zostały oficjalnie odebrane. Impulsy przekazano w dzierżawę Kolejom Śląskim, które skierowały je do obsługi tras wewnątrz województwa (pomimo iż zakupiono je do obsługi trasy międzywojewódzkich).
Pomiędzy 23 marca a 23 kwietnia województwo odebrało 3 kolejne jednostki, które przekazało w dzierżawę Przewozom Regionalnym do obsługi połączeń międzywojewódzkich (dwie z nich trafiły do oddziału Małopolskiego) 30 kwietnia jeden impuls został zaprezentowany na stacji Katowice. PR skierowały śląskie impulsy do obsługi relacji Katowice – Kielce i Katowice – Kraków. Na początku 2022 roku zostały przekazane Kolejom Śląskim.
Świętokrzyskie.
28 sierpnia 2013 województwo świętokrzyskie podpisało umowę na dostawę 6 sztuk 3-członowych Impulsów. Na początku września 2014 roku 3 jednostki były już dostarczone, a na przełomie września i października rozpoczęły obsługę tras z Kielc do Ostrowca Świętokrzyskiego, Częstochowy i Krakowa. 6 października składy zostały zaprezentowane na stacji Skarżysko-Kamienna. Dostawy zakończono 13 marca 2015, a 16 marca składy dostarczone w drugiej turze rozpoczęły służbę z pasażerami.
7 marca 2018 województwo zawarło kolejną umowę z Newagiem, tym razem na dostawę 2 EZT 4-członowych. Pierwsze egzemplarz oficjalnie przekazano 19 października i skierowano go do obsługi połączenia Skarżysko-Kamienna – Ostrowiec Świętokrzyski i Skarżysko-Kamienna – Kielce – Kraków. Natomiast drugi egzemplarze przekazano w połowie grudnia.
Warmińsko-Mazurskie.
15 maja 2013 podpisano umowę z województwem warmińsko-mazurskim na dostawę 1 sztuki dwuczłonowego elektrycznego zespołu trakcyjnego 37WE dla Przewozów Regionalnych. Skład został dostarczony 29 stycznia 2015, a 18 lutego odbyło się jego uroczyste przekazanie. Jest to drugi EZT kupiony przez województwo warmińsko-mazurskie – w 2012 roku zakupiono jednego Elfa.
Zachodniopomorskie.
4 listopada 2013 województwo zachodniopomorskie podpisało umowę na dostawę 12 sztuk 4-członowych Impulsów. Pojazdy zostały zakupione do obsługi relacji Świnoujście – Szczecin – Poznań i Szczecin – Słupsk.
Trzy pierwsze egzemplarze zostały dostarczone 4 grudnia 2013 roku, ze względu na krótki termin dostawy zostały one wyprodukowane jeszcze przed podpisaniem umowy. 12 grudnia pojazdy zostały zaprezentowane na stacji Szczecin Główny i rozpoczęły kursy na trasie Szczecin – Słupsk. Dostawy wszystkich 12 jednostek zakończono 25 marca 2015.
20 listopada 2015 województwa zamówiło dodatkową jednostkę, która 21 grudnia weszła do ruchu.
12 września 2016 Urząd Marszałkowski zamówił kolejnych 17 jednostek (12 sztuk 3-członowych i 5 sztuk 4-członowych) z opcją na 10 dodatkowych sztuk. 29 maja 2017 przy dworcu w Szczecinie odbyło się uroczyste przekazanie 3 pierwszych jednostek. Jedna z nich otrzymała w celach promocyjnych specjalne złote barwy i 3 czerwca została zaprezentowana w porcie w Kołobrzegu. W lipcu 2017 województwo zdecydowało się skorzystać z opcji z wcześniejszego zamówienia obejmującej 6 dodatkowych EZT 3-członowych i 4 EZT 4-członowe. W ramach zamówienie województwo otrzymało również symulator Impulsa wyprodukowany przez firmę Autocomp Management. 29 czerwca 2018 odbyło się uroczyste otwarcie Centrum Szkolenia Maszynistów w Lokomotywowni Szczecin Wzgórze Hetmańskie, gdzie zlokalizowany został symulator. Dostawy impulsów zakończono w sierpniu 2018, a 9 września odbyło się uroczyste przekazanie ostatniej jednostki, która dodatkowo otrzymała okleinę nawiązującą do Pogoni Szczecin. Natomiast w kwietniu 2019 jeden z impulsów otrzymał okleinę z podobizną Stanisława Moniuszki promującą Rok Stanisława Moniuszki. 
16 lipca 2020 województwo zamówiło 2 sztuki 3-członowych elektryczno-spalinowych zespołów trakcyjnych (potocznie nazywanych hybrydami) z opcją zwiększenia zamówienia o dodatkowych 10 sztuk. 14 grudnia oba pojazdy trafiły do klienta, a 21 stycznia 2021 roku odbyła się ich uroczysta prezentacja na dworcu w Szczecinie podczas której odbyły się pierwsze kursy z pasażerami. W czerwcu zamówienie rozszerzono o dodatkowe 5 jednostek, w lipcu dostarczono trzecią i czwartą jednostkę, natomiast w grudniu piątą, szóstą i siódmą. 22 grudnia na stacji Szczecin Główny odbyła się uroczysta prezentacja 3 ostatnich hybryd. W lutym 2022 roku zamówiono kolejnych 5 jednostek. W czerwcu dostarczono ósmą jednostkę z zamówienia (EN63H-008) i jednocześnie pierwszą w nowym schemacie malowania nawiązującym do flagi Europejskiej. 14 czerwca zaprezentowano ją na stacji Szczecin Główny.
Ferrovie del Sud Est.
10 grudnia 2015 podpisano 5-letnią umowę ramową z włoskim przewoźnikiem Ferrovie del Sud Est na dostawę 15 EZT. Tego samego dnia zawarto umowę na dostawę pierwszych 5 sztuk. Pojazdy miały zostać dostarczone w przeciągu 12 miesięcy od podpisania umowy, jednak ostatecznie tak się nie stało ze względu na problemy po stronie zamawiającego.
Pod koniec września pierwsza jednostka była gotowa i została skierowana na testy na tor doświadczalny Instytutu Kolejnictwa w Węglewie.
28 listopada 2016 na stacji Nowy Sącz, przy okazji prezentacji składów dla województwa małopolskiego, zaprezentowana została jednostka 36WEb-002 dla FSE. Na przełomie listopada i grudnia natomiast pierwszy egzemplarz przetransportowano do Florencji, gdzie Italcertifer rozpoczął testy homologacyjne pojazdu. W połowie lipca 2017 Newag złożył do włoskiej Narodowej Agencji Bezpieczeństwa Kolejowego komplet dokumentów stanowiących podstawę do wydania przez nią tymczasowego zezwolenia na dopuszczenie do eksploatacji Impulsów celem wykonania testów dynamicznych. Pod koniec sierpnia producent zapowiedział, że testy te zostaną przeprowadzone prawdopodobnie w październiku, po czym zostanie złożony wniosek o docelowe dopuszczenie do ruchu. Pozostałe cztery pojazdy były wówczas odstawione na terenie Newagu na wyraźne polecenie FSE, które wcześniej zmieniło właściciela i było bliskie upadku, po czym uruchomiło program naprawczy i procedurę chroniącą przed wierzycielami. Ostatecznie, dopiero 4 grudnia Newag otrzymał tymczasowe dopuszczenie dla pojazdu 36WEb-001, konieczne do przeprowadzenia testów dynamicznych. 19 lutego 2018 Newag otrzymał kolejne zezwolenie wymagane do przeprowadzenia badań dynamicznych. Pod koniec czerwca pierwszy impuls przeszedł testy dynamiczne z wynikiem pozytywnym. 1 lutego 2019 Newag złożył kompletną dokumentację techniczną łącznie z certyfikatami weryfikacji WE pojazdu Impuls 2 36WEb (ETR322) do włoskiego urzędu bezpieczeństwa kolejowego ANSF. Dopuszczenie do eksploatacji na włoskiej sieci kolejowej zostało ostatecznie wydane pod 15 maja, w wyniku czego na początku czerwca rozpoczęto dostawy kolejnych impulsów do Włoch. 11 czerwca odbyła się oficjalna prezentacja w Bari, a 16 września składy rozpoczęły kursowanie na linii Bari – Putignano.
W grudniu 2018 FSE złożyło zamówienie na 6 kolejnych egzemplarzy, a 10 maja 2019 podpisano umowę wykonawczą na ich dostawę. 2 pierwsze egzemplarze z tej transzy pojechały do Włoch w drugiej połowie października 2020, a dostawy pojazdów z tej transzy zakończono w maju 2021.
10 marca 2020 Newag otrzymał od FSE oświadczenie o skorzystaniu z prawa opcji na 4 dodatkowe składy.

</doc>
<doc id="2290045" url="https://pl.wikipedia.org/wiki?curid=2290045" title="Jamaica Center – Parsons/Archer">
Jamaica Center – Parsons/Archer

Jamaica Center – Parsons/Archer – stacja początkowa metra nowojorskiego, na linii E, J i Z. Znajduje się w dzielnicy Queens, w Nowym Jorku i zlokalizowana jest przed stacją Sutphin Boulevard – Archer Avenue – JFK Airport. Została otwarta 11 grudnia 1988.

</doc>
<doc id="2290047" url="https://pl.wikipedia.org/wiki?curid=2290047" title="Modalizm">
Modalizm



</doc>
<doc id="2290048" url="https://pl.wikipedia.org/wiki?curid=2290048" title="Modalizm (herezja)">
Modalizm (herezja)

Modalizm (z łac. "modus" „miara”) – heterodoksalna doktryna monarchianistyczna, która rozwinęła się pod koniec II wieku. Oparta była na koncepcji patrypasjanistycznej. Wyróżnia się dwie fazy ewolucji modalizmu: wcześniejszy etap nazywany był przez współczesnych właściwym monarchianizmem, późny modalizm jest określany mianem sabelianizmu.
Wczesny modalizm.
Modalizm we wczesnej fazie rozwoju był określany przez współczesnych jako właściwy monarchianizm. Doktryna ta zakładała jedność Bożej substancji i osoby ontycznej. Modalizm pojawił się w okresie szerzenia się doktryny o Logosie, która stanowiła zagrożenie dla nurtu monarchicznego i mogła doprowadzić do negacji jedności Boga oraz powstania herezji o istnieniu dwóch Bogów: Ojca i Syna. Jako pierwszy poglądy modalne zaczął głosić teolog Noetus ze Smyrny. Oparł je na koncepcji patrypasjanizmu, głosząc, że Ojciec współcierpiał z Synem. W ten sposób tłumaczył niepodzielność Boga. 
Noetus został potępiony. Jego naukę kontynuowali Epigonus i Kleomenes. Według nich jeden i niepodzielny Bóg posiada postać uniwersalnej monady. Łączy w sobie sprzeczne cechy (np. widzialność i niewidzialność, śmiertelność i nieśmiertelność). W dalszej fazie ewolucji modalizmu, znanej przede wszystkim z napisanego około 213 roku dzieła "Adversus Praxean" autorstwa Tertuliana, pojawił się pogląd, że Słowo nie jest samodzielne. To Ojciec wcielił się w Syna i narodził się z Dziewicy. Poniósł śmierć na krzyżu, po czym zmartwychwstał. Dzięki temu możliwe było połączenie w jednym Bogu sprzecznych cech: boskich i ludzkich. W następnym etapie rozwoju doktryny prawdopodobnie nastąpiło przyjęcie przez modalistów prawdy o dwoistej naturze Syna, który będąc człowiekiem, został natchniony przez Ducha Świętego, przez co posiadł pierwiastek Boży. Na tym etapie modaliści zbliżyli się w swych poglądach do adopcjanizmu.
Późny modalizm.
Ostatnia faza modalizmu, tj. późny modalizm, nazywana jest sabelianizmem. Był to pogląd szerzony przez Sabeliusza, przybyłego do Rzymu z Libii około 215 roku. Sabelianie negowali istnienie hipostaz Trójcy Świętej. Według nich jedynym Bogiem jest Ojciec, a Syn i Duch Święty są sposobami jego samowyrażania się. 
Współczesność.
Poglądy zbliżone do modalizmu, lecz akcentujące bardziej rolę Jezusa jako Syna Bożego, a zarazem jednoosobowego Boga, reprezentuje obecnie Pentekostalizm Jedności Bóstwa, znany też jako "Jesus Only Group".

</doc>
<doc id="2290049" url="https://pl.wikipedia.org/wiki?curid=2290049" title="Sutphin Boulevard – Archer Avenue – JFK Airport">
Sutphin Boulevard – Archer Avenue – JFK Airport

Sutphin Boulevard – Archer Avenue – JFK Airport – stacja metra nowojorskiego, na linii E, J i Z. Znajduje się w dzielnicy Queens, w Nowym Jorku i zlokalizowana jest pomiędzy stacjami Jamaica Center – Parsons/Archer, Jamaica – Van Wyck i 121st Street. Została otwarta 11 grudnia 1988.

</doc>
<doc id="2290052" url="https://pl.wikipedia.org/wiki?curid=2290052" title="Zgas">
Zgas

Zgas właściwie Jakub Żmijowski (ur. 16 stycznia 1982 w Głogowie) – polski beatboxer. Dwukrotny Mistrz Polski WBW Polish Beatbox Battle (2005-2006). Były członek zespołu Kanał Audytywny.
Poza solową działalnością artystyczną współpracował z takimi wykonawcami jak: Cezet, HiFi Banda, Jamal, L.U.C., Mesajah, Miuosh, SOFA, Me Myself And I, Natural Dread Killaz oraz Trzeci Wymiar.
Życiorys.
Urodził się w Głogowie. Od 1999 roku zajmuje się beatboxem. Po wyjeździe na studia do Zielonej Góry współtworzył zespół Pokój 121. W 2003 roku rozpoczął współpracę z zespołem Kanał Audytywny, która trwała aż do wydania "Płyty Skirtotymicznej".
Po zakończeniu współpracy z Kanałem Audytywnym poświęcił się całkowicie działalności solowej i w krótkim czasie uzyskał status jednego z czołowych polskich beatbokserów. W roku 2005 wygrał wszystkie zawody beatboxowe w kraju, włącznie z WBW (Wielka Bitwa Warszawska), zostając Oficjalnym Mistrzem Polski sukces ten powtórzył w 2006 zostając dwukrotnym mistrzem kraju. W marcu 2006 został stypendystą programu TVP "Dolina Kreatywna". Od listopada 2006 do sierpnia 2009 współpracował z zespołem Me Myself And I.
W latach późniejszych występował solowo, z formacją Fpat Wypat oraz L.U.C.-em, promując płytę "Planet L.U.C". Współtworzy także projektu Kwartludium Beatbox, zainicjowanym pierwotnie na potrzebę 51 Festiwalu Warszawska Jesień. Współpracuje z Chonabibe Soundsystem. W roku 2011 ukazała się pierwsza solowa płyta artysty, "Human Beatbox". Pod koniec 2011 roku ukazał się mixtape katalogujący większość gościnnych utworów "Featurings Mixtape". W 2012 roku ukazał się minialbum beatboksera pt. "Hybydysz".

</doc>
<doc id="2290053" url="https://pl.wikipedia.org/wiki?curid=2290053" title="Temperatura eutektyczna">
Temperatura eutektyczna

Temperatura eutektyczna - to temperatura, w której odbywa się krzepnięcie całego roztworu o składzie eutektycznym. Temperatura eutektyczna jest na ogół znacznie niższa od temperatury krzepnięcia czystych składników.

</doc>
<doc id="2290054" url="https://pl.wikipedia.org/wiki?curid=2290054" title="Projektor multimedialny">
Projektor multimedialny



</doc>
<doc id="2290055" url="https://pl.wikipedia.org/wiki?curid=2290055" title="Mistrzostwa Europy w Łyżwiarstwie Szybkim w Wieloboju 1980">
Mistrzostwa Europy w Łyżwiarstwie Szybkim w Wieloboju 1980

77. mistrzostwa Europy w łyżwiarstwie szybkim w wieloboju odbyły się w dniach 19–20 stycznia 1980 roku w Trondheim, w Norwegii. Zawodnicy startowali na czterech dystansach: 500 m, 1500 m, 5000 m i 10000 m. Do biegu na 10000 m awansowało tylko najlepsza 16 po trzech dystansach. Drugi raz złoto wywalczył Norweg Kay Arne Stenshjemmet.
Uczestnicy.
W zawodach wzięło udział 25 łyżwiarzy z 11 krajów. Wszyscy zostali sklasyfikowani.

</doc>
<doc id="2290058" url="https://pl.wikipedia.org/wiki?curid=2290058" title="Pivka (stacja kolejowa)">
Pivka (stacja kolejowa)

Pivka () – stacja kolejowa w Pivce, w Słowenii. Znajduje się na głównej linii kolejowej łączącej Lublanę z Triestem we Włoszech oraz na linii do Rijeki w Chorwacji. Jest obsługiwana przez Slovenske železnice.

</doc>
<doc id="2290060" url="https://pl.wikipedia.org/wiki?curid=2290060" title="Ogeima">
Ogeima



</doc>
<doc id="2290062" url="https://pl.wikipedia.org/wiki?curid=2290062" title="Port lotniczy Mara Serena">
Port lotniczy Mara Serena

Port lotniczy Mara Serena (IATA: MRE) – port lotniczy położony w Masai Mara, w Kenii.

</doc>
<doc id="2290065" url="https://pl.wikipedia.org/wiki?curid=2290065" title="Geoffrey Mutai">
Geoffrey Mutai

Geoffrey Kiprono Mutai (ur. 7 października 1981 w prowincji Wielkiego Rowu) – kenijski lekkoatleta, długodystansowiec specjalizujący się w biegach ulicznych i przełajowych. 
Kariera.
Początki.
Profesjonalną karierę rozpoczął w 2008, kiedy to zdobył srebrny medal mistrzostw Kenii w biegu na 10 000 metrów (z czasem 27:52,09), jednak w krajowych eliminacjach do igrzysk olimpijskich na tym samym dystansie zajął 9. miejsce z czasem o ponad 46 sekund gorszym od tego uzyskanego podczas mistrzostw kraju i nie zakwalifikował się na igrzyska. Na koniec sezonu wygrał maraton w Eindhoven uzyskując czas 2:07:50.
2009.
10. pozycja na 12 kilometrów w mistrzostwach Kenii w biegach przełajowych nie dała mu miejsca w składzie narodowej reprezentacji na mistrzostwa świata w przełajach. Pod koniec sezonu ponownie zwyciężył w maratonie w Eindhoven ustanawiając nowy rekord życiowy – 2:07:01, oraz wygrał półmaraton w Walencji (59:30).
2010.
W kwietniu zajął 2. miejsce w maratonie w Rotterdamie, jego rezultat z tego biegu – 2:04:55 był nowym rekordem życiowym Kenijczyka, a także 2. najlepszym wynikiem w tej konkurencji w całym sezonie 2010. Dzięki srebrnemu medalowi mistrzostw kraju na 10 000 metrów (27:27,59 – nowy rekord życiowy) wywalczył prawo startu w mistrzostwach Afryki, gdzie zdobył brązowy medal na tym dystansie.
2011.
Sezon rozpoczął od złotego medalu mistrzostw Kenii w biegach przełajowych, co zapewniło mu miejsce w składzie reprezentacji kraju podczas mistrzostw świata w biegach przełajowych – indywidualnie zajął tam 5. miejsce, a drużynowo zdobył złoty medal.
18 kwietnia wygrał maraton Bostonie z czasem 2:03:02, lepszym od rekordu świata Etiopczyka Haile Gebrselassie (2:03:59). Wynik Kenijczyka nie może zostać jednak uznany za rekord, gdyż trasa w Bostonie ma zbyt duże nachylenie w dół (ang. "downhill course") – 139 metrów, a także odległość od startu do mety jest większa niż regulaminowa. Na koniec sezonu zwyciężył w maratonie nowojorskim, ustanawiając rekord trasy – 2:05:06.
2012.
30 września Mutai wygrał 39. Maraton Berliński czasem 2:04:15 (najlepszym na świecie w sezonie 2012, jednym z najlepszych wówczas wyników w historii tej konkurencji).

</doc>
<doc id="2290066" url="https://pl.wikipedia.org/wiki?curid=2290066" title="Seweryn Girault">
Seweryn Girault

Seweryn Girault, fr. Séverin Girault (ur. 14 stycznia 1728 w Rouen, zm. 2 września 1792 w Paryżu) – francuski franciszkanin, ofiara prześladowań katolików okresu francuskiej rewolucji, błogosławiony Kościoła katolickiego, męczennik.
Pochodził z wielodzietnej rodziny Georges'a Girault i Marie Madeleine Hautemer. Do 7 sierpnia 1749 roku, zanim wstąpił do zgromadzenia tercjarzy franciszkańskich w rodzinnym mieście nosił imię Jerzy (Georges). W zgromadzeniu pełnił różne funkcje, w Paryżu będąc sekretarzem generalnym. W 1790 roku podjął decyzję o podjęciu życia zakonnego. Odmówił złożenia przysięgi na cywilną konstytucję kleru po czym został aresztowany.
Był pierwszą z ofiar tak zwanych masakr wrześniowych, w których zginęło 300 duchownych, ofiar nienawiści do wiary (łac) "odium fidei", zamordowany w ogrodzie klasztoru karmelitów w czasie odmawiania brewiarza.
Relikwie Seweryna Giraulta od ekshumacji zbiorowej mogiły, która odbyła się w 1867 roku spoczywają prawdopodobnie w krypcie kościoła karmelitów. Zachowało się kilka rękopisów opatrzonych jego pieczęcią.
Dzienna rocznica śmierci jest dniem kiedy wspominany jest w Kościele katolickim.
Seweryn Girault znalazł się w grupie 191 męczenników z Paryża beatyfikowanych przez papieża Piusa XI 17 października 1926.

</doc>
<doc id="2290067" url="https://pl.wikipedia.org/wiki?curid=2290067" title="Guaiçara">
Guaiçara

Guaiçara – miasto i gmina w Brazylii, w stanie São Paulo. Znajduje się w mezoregionie Bauru i mikroregionie Lins.

</doc>
<doc id="2290069" url="https://pl.wikipedia.org/wiki?curid=2290069" title="Guaimbê">
Guaimbê

Guaimbê – miasto i gmina w Brazylii, w stanie São Paulo. Znajduje się w mezoregionie Bauru i mikroregionie Lins.

</doc>
<doc id="2290070" url="https://pl.wikipedia.org/wiki?curid=2290070" title="E(X)">
E(X)



</doc>
<doc id="2290073" url="https://pl.wikipedia.org/wiki?curid=2290073" title="Júlio Mesquita">
Júlio Mesquita

Júlio Mesquita – miasto i gmina w Brazylii, w stanie São Paulo. Znajduje się w mezoregionie Bauru i mikroregionie Lins.

</doc>
<doc id="2290074" url="https://pl.wikipedia.org/wiki?curid=2290074" title="Respect the Pimpin'">
Respect the Pimpin'

Respect The Pimpin' − minialbum amerykańskiego rapera Too Shorta. Został wydany 14 grudnia 2010 roku. Pierwszym i jedynym singlem promującym album był utwór „Bitch I'm a Pimp”.
Lista utworów.
Opracowano na podstawie źródła.

</doc>
<doc id="2290077" url="https://pl.wikipedia.org/wiki?curid=2290077" title="Lins">
Lins

Lins – miasto i gmina w Brazylii, w stanie São Paulo. Znajduje się w mezoregionie Bauru i mikroregionie Lins.

</doc>
<doc id="2290078" url="https://pl.wikipedia.org/wiki?curid=2290078" title="Petrowiriwka">
Petrowiriwka

Petrowiriwka (ukr. "Петровірівка", hist. " Żowteń") – wieś na Ukrainie w rejonie berezowskim obwodu odeskiego.
Nazwa.
Od 1927 do 2016 roku miejscowość nazywała się „Żowteń” (ukr. "Жовтень").
Dzieje.
Wieś założona została w 1814 na terytorium, które w 1792 przyłączono do Imperium Rosyjskiego po traktacie w Jassach. W 1830 włączono Petrowiriwkę w granice tyraspolskiego ujezdu guberni chersońskiej. W 1927 władza komunistyczna zmieniła nazwę wioski na „Żowteń” (ukr. "Жовтень"). Nazwa ta była używana do 2016 roku.
Obecnie wieś liczy 2954 mieszkańców i jest jedną z największych wsi rejonu. We wsi urodził się akademik RAN T.I. Ojzerman.

</doc>
<doc id="2290080" url="https://pl.wikipedia.org/wiki?curid=2290080" title="Promissão">
Promissão

Promissão – miasto i gmina w Brazylii, w stanie São Paulo. Znajduje się w mezoregionie Bauru i mikroregionie Lins.

</doc>
<doc id="2290082" url="https://pl.wikipedia.org/wiki?curid=2290082" title="Sabino">
Sabino

Sabino – miasto i gmina w Brazylii, w stanie São Paulo. Znajduje się w mezoregionie Bauru i mikroregionie Lins.

</doc>
<doc id="2290083" url="https://pl.wikipedia.org/wiki?curid=2290083" title="Wyrocznie sybillińskie">
Wyrocznie sybillińskie

Wyrocznie sybillińskie – spisane w języku greckim żydowsko-chrześcijańskie księgi apokryficzne, inspirowane Księgami sybillińskimi. Zachowany do obecnych czasów zbiór został zredagowany w VI wieku i składa się z 4230 archaizowanych heksametrów, podzielonych na 14 (12) ksiąg.
Historia.
Zainspirowani rzymską literaturą sybillińską zhellenizowani Żydzi wprowadzili postać własnej Sybilli Sabejskiej. Miała być ona córką Noego i znać imię Boga. Korzystając z postaci własnej Sybilli aleksandryjscy Żydzi rozpoczęli w II wieku p.n.e. spisywanie na kanwie oryginalnych tekstów pogańskich własnych ksiąg sybillińskich, przeredagowanych w duchu monoteizmu.
W pierwszych wiekach naszej ery żydowskie księgi sybillińskie zostały przeredagowane przez autorów chrześcijańskich w duchu nowej wiary.
Treść i datacja.
Za najstarszą z ksiąg "Wyroczni sybillińskich" uchodzi żydowska księga 3, datowana na I wiek p.n.e.; zawiera apologię monoteizmu i proroctwa mesjańskie. Księgi 1 i 2 powstały prawdopodobnie na początku naszej ery jako księgi żydowskie, w obecnym kształcie zawierają jednak wstawione w II wieku interpolacje chrześcijańskie; ich treścią jest historia świata od stworzenia do przyszłego upadku Rzymu. 4 księga powstała około roku 80, księga 5 kilkadziesiąt lat później; zawierają one żydowskie poglądy na temat dziejów Rzymu i nie noszą śladów redakcji chrześcijańskiej.
W III wieku powstała księga 6, będąca zaledwie 28-wierszowym hymnem na cześć Chrystusa. Gnostycyzująca księga 7 pochodzi z II wieku. Księga 8, w znacznej części rękopisów zawierająca także księgi 9 i 10, pochodzi z końca II wieku i jest utworem w całości chrześcijańskim, opowiadającym o wcieleniu Jezusa. Księga 11 datowana jest na przełom er.
Trzy końcowe księgi są tekstami najpóźniejszymi; pierwsze dwie datowane są na wiek III, księga 14 na wiek IV lub nawet późniejszy okres.

</doc>
<doc id="2290084" url="https://pl.wikipedia.org/wiki?curid=2290084" title="John Theophilus Desaguliers">
John Theophilus Desaguliers

John Theophilus Desaguliers, franc. "Jean Théophile des Aguliers" (ur. 12 marca 1683 w La Rochelle, zm. 29 lutego 1744 w Covent Garden) – filozof przyrody, fizyk, pastor Kościoła Anglii, wolnomularz, znany z odkryć właściwości energii elektrycznej. Został uznany za wynalazcę planetarium w oparciu o niektóre opublikowane przez niego plany. Był asystentem eksperymentów Isaaca Newtona, a później popularyzatorem newtonowskich teorii ich praktycznych zastosowań. Trzykrotnie odznaczony Medalem Copleya – najwyższym odznaczeniem Towarzystwa Królewskiego w Londynie: w 1734, 1736 i 1741 roku (jak dotąd jest osobą, która została uhonorowana tym odznaczeniem największą liczbę razy).
Życiorys.
Desaguliers urodził się w La Rochelle, we Francji w rodzinie hugenockiej, jako syn pastora. W wieku 11 lat wyemigrował do Anglii w wyniku wydania Edyktu z Fontainebleau. Pierwsze wykształcenie otrzymał w szkole założonej przez jego ojca w Islington. Naukę kontynuował w Grammar Scool College Bishop Vesey, a w 1705 rozpoczął studia w Christ Church, kolegium Uniwersytetu Oksfordzkiego, gdzie w 1709 roku otrzymał tytuł licencjata.
John Theophilus Desaguliers był masonem. W 1719 roku został wybrany trzecim Wielkim Mistrzem, obejmując sukcesję po Georgeu Payne, a w 1723 i w 1725 roku zastępcą Wielkiego Mistrza w Wielkiej Loży Anglii. Zasłynął jako współautor pierwszej "Konstytucji masońskiej", wydrukowanej 17 stycznia 1723 roku, skompilowanej na polecenie władz Wielkiej Loży przez jego przyjaciela Jamesa Andersona.
Desaguliers był kapłanem w Kościele Anglii. Dzięki patronatowi księcia Jamesa Brydgesa otrzymał w 1714 roku nominację, uprawniającą go do beneficjum kościoła Św. Wawrzyńca w Little Stanmore, a następnie w Middlesex. Jego obowiązki jako proboszcza łączyły się ze sprawowaniem funkcji kapelana księcia. Desaguliers dał się poznać jako niezbyt związany ze swoimi obowiązkami parafialnymi z powodu większego zainteresowani innymi sprawami, do tego stopnia, że książę skarżył się na nieuzasadnione opóźnienia w grzebaniu zmarłych. Jednakże pomimo poróżnienia się ze swym patronem, Desaguliers zachował beneficjum do końca swego życia.
14 października 1712 roku ożenił się z Joanna Pudsey, córka Williama i Anne Pudsey z Kidlington niedaleko Oksfordu. Mieli czterech synów i trzy córki, których rodzice chrzestni byli w większości arystokratami, jednak tylko dwoje dożyło wieku dorosłego: John Theophilus Desaguliers (1718–1751), który ukończył studia w Oksfordzie, został duchownym; Thomas Desaguliers (1721–1780), który zrobił karierę wojskową.
Desaguliers długi czas chorował na dnę moczową każdej zimy, zmarł po kilku miesiącach choroby w swym domu w Bedford Coffee House, Covent Garden, w Londynie w wieku 60 lat. Został pochowany 6 marca w Savoy Chapel w Londynie.
Osiągnięcia naukowe.
Desaguliers był pierwszym, który wprowadził odczyty wykładów w Londynie, gdzie do jego audytorium, oprócz uczonych należeli również Jerzy I, Jerzy II oraz członkowie rodziny królewskiej. W 1714 roku został członkiem Towarzystwa Królewskiego, w którego "Transakcjach" opublikował kilka cennych dokumentów. W 1718 roku otrzymał tytuł licencjata oraz tytuł doktora prawa na Uniwersytecie Oksfordzkim. Desaguliers zasłynął również z publikacji dwóch tomów pt. "Kurs filozofii doświadczalnej". Publikacja pierwszego tomu miała miejsce w roku pierwszego przyznania Medalu Copleya (1734), natomiast tom drugi został opublikowany 10 lat później w roku 1744, tj. roku jego śmierci. Tom pierwszy dotyczył teoretycznej i praktycznej mechaniki z wyjaśnieniami podstaw fizyki newtonowskiej. tom drugi zawierał materiały zorientowane na praktyczne zastosowanie odkryć naukowych.
Desaguliers dał się poznać jako wynalazca i naukowiec. Ulepszył konstrukcję silnika parowego Thomasa Saveryego, poprzez dodanie zaworu bezpieczeństwa. Zaprojektował także metody ogrzewania kotłów parowych cieczą zamiast ogniem, prawdopodobnie podnosząc ich bezpieczeństwo.

</doc>
<doc id="2290085" url="https://pl.wikipedia.org/wiki?curid=2290085" title="Macaubal">
Macaubal

Macaubal – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Nhandeara.

</doc>
<doc id="2290086" url="https://pl.wikipedia.org/wiki?curid=2290086" title="Monções">
Monções

Monções – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Nhandeara.

</doc>
<doc id="2290087" url="https://pl.wikipedia.org/wiki?curid=2290087" title="27 Dywizjon Artylerii">
27 Dywizjon Artylerii

Dywizjony artylerii Wojska Polskiego noszące numer 27:

</doc>
<doc id="2290088" url="https://pl.wikipedia.org/wiki?curid=2290088" title="Urad Qianqi">
Urad Qianqi

Urad Qianqi ("przednia chorągiew Urad"; chiń. 乌拉特前旗; pinyin: "Wūlātè Qián Qí") – chorągiew w północnych Chinach, w regionie autonomicznym Mongolia Wewnętrzna, w prefekturze miejskiej Bayan Nur. W 1999 roku liczyła 370 054 mieszkańców.

</doc>
<doc id="2290089" url="https://pl.wikipedia.org/wiki?curid=2290089" title="Neves Paulista">
Neves Paulista

Neves Paulista – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Nhandeara.

</doc>
<doc id="2290090" url="https://pl.wikipedia.org/wiki?curid=2290090" title="Urad Zhongqi">
Urad Zhongqi

Urad Zhongqi ("środkowa chorągiew Urad"; chiń. 乌拉特中旗; pinyin: "Wūlātè Zhōng Qí") – chorągiew w północnych Chinach, w regionie autonomicznym Mongolia Wewnętrzna, w prefekturze miejskiej Bayan Nur. W 1999 roku liczyła 145 511 mieszkańców.

</doc>
<doc id="2290091" url="https://pl.wikipedia.org/wiki?curid=2290091" title="Richard Duffy">
Richard Duffy

Richard Michael Duffy (ur. 30 sierpnia 1985 w Swansea) – walijski piłkarz występujący na pozycji obrońcy. Zawodnik klubu Port Vale.
Kariera klubowa.
Duffy zawodową karierę rozpoczynał w 2003 roku w Swansea City z Division Three. Zadebiutował tam 30 sierpnia 2003 roku w wygranym 4:1 pojedynku z Mansfield Town. W Swansea spędził pół roku. Na początku 2004 przeszedł do Portsmouth z Premier League. Jedyne spotkanie w jego barwach rozegrał 1 maja 2004 roku przeciwko Fulham (1:1). Będąc graczem Portsmouth, Duffy był wypożyczany do Burnley (Championship), czterokrotnie do Coventry City (Championship) oraz do Swansea z League One.
Na początku 2009 roku Duffy trafił do Millwall z League One. Pierwszy ligowy mecz zaliczył tam 9 lutego 2009 roku przeciwko Leeds United (0:2). W Millwall grał przez pół roku. W połowie 2009 roku odszedł do Exeter City, także grającego w League One. Zadebiutował tam 8 sierpnia 2009 roku w przegranym 1:2 spotkaniu z Leeds United.
Kariera reprezentacyjna.
Duffy jest byłym reprezentantem Walii U-17, U-19 oraz U-21. W pierwszej reprezentacji Walii zadebiutował natomiast 17 sierpnia 2005 roku w zremisowanym 0:0 towarzyskim meczu ze Słowenią.

</doc>
<doc id="2290092" url="https://pl.wikipedia.org/wiki?curid=2290092" title="Nhandeara">
Nhandeara

Nhandeara – miasto i gmina w Brazylii, w stanie São Paulo. Znajduje się w mezoregionie São José do Rio Preto i mikroregionie Nhandeara.

</doc>
<doc id="2290093" url="https://pl.wikipedia.org/wiki?curid=2290093" title="Urad Houqi">
Urad Houqi

Urad Houqi ("tylna chorągiew Urad"; chiń. 乌拉特后旗}; pinyin: "Wūlātè Hòu Qí") – chorągiew w północnych Chinach, w regionie autonomicznym Mongolia Wewnętrzna, w prefekturze miejskiej Bayan Nur. W 1999 roku liczyła 54 854 mieszkańców.

</doc>
<doc id="2290096" url="https://pl.wikipedia.org/wiki?curid=2290096" title="Spintharus">
Spintharus

Spintharus – rodzaj pająków z rodziny omatnikowatych.
Pająki te występują w Ameryce od Stanów Zjednoczonych po Brazylię i w Pakistanie. Wyglądem są bardzo zbliżone do przedstawicieli rodzaju "Thwaitesia".
Gatunki.
Należą tu 3 opisane gatunki:

</doc>
<doc id="2290097" url="https://pl.wikipedia.org/wiki?curid=2290097" title="Hanggin Houqi">
Hanggin Houqi

Hanggin Houqi ("tylna chorągiew Hanggin"; chiń. 杭锦后旗; pinyin: "Hángjǐn Hòu Qí") – chorągiew w północnych Chinach, w regionie autonomicznym Mongolia Wewnętrzna, w prefekturze miejskiej Bayan Nur. W 1999 roku liczyła 310 802 mieszkańców.

</doc>
<doc id="2290103" url="https://pl.wikipedia.org/wiki?curid=2290103" title="Sicana">
Sicana



</doc>
<doc id="2290105" url="https://pl.wikipedia.org/wiki?curid=2290105" title="Wuyuan (Mongolia Wewnętrzna)">
Wuyuan (Mongolia Wewnętrzna)

Wuyuan (chiń. 五原县; pinyin: "Wǔyuán Xiàn") – powiat w północnych Chinach, w regionie autonomicznym Mongolia Wewnętrzna, w prefekturze miejskiej Bayan Nur. W 1999 roku liczył 303 047 mieszkańców.

</doc>
<doc id="2290106" url="https://pl.wikipedia.org/wiki?curid=2290106" title="Dillenia indica">
Dillenia indica



</doc>
<doc id="2290111" url="https://pl.wikipedia.org/wiki?curid=2290111" title="Dengkou">
Dengkou

Dengkou (chiń. 磴口县; pinyin: "Dèngkǒu Xiàn") – powiat w północnych Chinach, w regionie autonomicznym Mongolia Wewnętrzna, w prefekturze miejskiej Bayan Nur. W 1999 roku liczył 119 335 mieszkańców.

</doc>
<doc id="2290112" url="https://pl.wikipedia.org/wiki?curid=2290112" title="Ukęśl indyjska">
Ukęśl indyjska



</doc>
<doc id="2290127" url="https://pl.wikipedia.org/wiki?curid=2290127" title="Chasŏng">
Chasŏng

Chasŏng (kor. 자성군, "Chasŏng-kun") – powiat w Korei Północnej, w prowincji Chagang. Liczy ok. 51 tys. mieszkańców.

</doc>
<doc id="2290128" url="https://pl.wikipedia.org/wiki?curid=2290128" title="Jolasia Kiepska">
Jolasia Kiepska



</doc>
<doc id="2290129" url="https://pl.wikipedia.org/wiki?curid=2290129" title="Zaginiony (powieść)">
Zaginiony (powieść)

Zaginiony (rum.: "Baltagul") - powieść rumuńskiego pisarza Mihaila Sadoveanu, wydana drukiem w listopadzie 1930 r. Na podstawie powieści Mircea Mureşan wyreżyserował w 1969 r. film pod tym samym tytułem (zob. Zaginiony). 
Główną postacią powieści jest Wiktoria Lipan (oryg. rum. Vitoria Lipan), chłopka, góralka, żona bogatego pasterza, prowadzącego rozległe interesy w całej okolicy. Pewnego roku, w listopadzie jej mąż Nikifor Lipan (org rum. Nechifor Lipan), wyjeżdża, jak zwykle, w interesach i nie wraca. Mijają miesiące, Wiktoria próbując się dowiedzieć, co się stało z jej mężem, pisze list do syna, przebywającego w górach na wypasie owiec i wzywa go do siebie. Zwraca się z prośbą o radę do kapłana, ojca Danila Milies, potem wiejskiej wróżbiarki Marandy, wreszcie postanawia sama poszukać męża. Wraz z synem wiosną następnego roku wyrusza w podróż śladami zaginionego męża.
Utwór uchodzi za jedną z najlepszych powieści obyczajowych Mihaila Sadoveanu. Krytycy literatury dostrzegają bogatą warstwę obyczajową powieści, celną charakterystykę postaci, dyskretny humor. Wskazywane są również inspiracje folklorem rumuńskim, a sama powieść bywa nazywana "epickim odpowiednikiem ballady pasterskiej" Choć sam utwór mocno jest osadzony w tradycyjnej, rzeczywistości społeczeństwa patriarchalnego, formalnie wykracza poza tradycyjne konwencje powieści chłopskiej, ze względu na wykorzystanie pewnych elementów i chwytów literackich charakterystycznych raczej dla utworów kryminalnych. Z tego też względu Danuta Bieńkowska określiła powieść "romansem kryminalnym w chłopskim stylu".

</doc>
<doc id="2290130" url="https://pl.wikipedia.org/wiki?curid=2290130" title="Aleurothrixus floccosus">
Aleurothrixus floccosus

Aleurothrixus floccosus – gatunek pluskwiaków piersiodziobych z rodziny mączlikowatych (Aleyrodidae), występujący w Afryce, Ameryce, Azji i Europie. Owady z tego gatunku są szkodnikami upraw cytrusów, powodującymi więdnięcie i opadanie liści.
Zasięg występowania.
"Aleurothrixus floccosus" występuje w Afryce (Algieria, Angola, Wyspy Kanaryjskie, Kongo, Madera, Mauritius, Maroko, Reunion), Azji (Japonia), Ameryce (Argentyna, Bahamy, Barbados, Brazylia, Chile, Kuba, Gwadelupa, Gujana, Haiti, Jamajka, Wyspy Nawietrzne, Meksyk, Panama, Paragwaj, Surinam, Tahiti, Trynidad, Stany Zjednoczone) i Europie (Francja, Włochy, Hiszpania).
Morfologia.
Imago jest wielkości 1,5 mm, żyje do 24 dni.

</doc>
<doc id="2290132" url="https://pl.wikipedia.org/wiki?curid=2290132" title="Mistrzostwa Europy w Łyżwiarstwie Szybkim w Wieloboju 1981">
Mistrzostwa Europy w Łyżwiarstwie Szybkim w Wieloboju 1981

78. mistrzostwa Europy w łyżwiarstwie szybkim w wieloboju odbyły się w dniach 24–25 stycznia 1981 roku w Deventer, w Holandii. Zawodnicy startowali na czterech dystansach: 500 m, 1500 m, 5000 m i 10000 m. Do biegu na 10000 m awansowała tylko najlepsza 16 po trzech dystansach. Mistrzem kontynentu został Norweg Amund Sjøbrend.
Uczestnicy.
W zawodach wzięło udział 30 łyżwiarzy z 12 krajów. Sklasyfikowanych zostało 29.

</doc>
<doc id="2290138" url="https://pl.wikipedia.org/wiki?curid=2290138" title="Bitwa o Niccanim">
Bitwa o Niccanim

Bitwa o Niccanim została stoczona pomiędzy Siłami Obronnymi Izraela a egipską armią o kibuc Niccanim podczas I wojny izraelsko-arabskiej (6-10 czerwca 1948). Było to pierwsze poważne egipskie zwycięstwo w tej wojnie, i jeden z nielicznych przypadków kapitulacji izraelskich żołnierzy.
Tło wydarzeń.
Kibuc Niccanim został założony w 1943 w odosobnionym miejscu na przybrzeżnej równinie. Był on otoczony przez arabskie wioski Isdud (na północy), Majdal (na południu), oraz Dżulis i Bajt Daras (na wschodzie).
Podczas wojny domowej w Mandacie Palestyny kibuc był wielokrotnie atakowany przez uzbrojonych mieszkańców pobliskich wiosek, których wspierali członkowie egipskiego stowarzyszenia paramilitarnego Braci Muzułmańskich. Ostatecznie kibuc znalazł się w oblężeniu, a wszystkie drogi prowadzące do niego zostały odcięte. W marcu 1948 do Niccanim udało się przedrzeć konwojowi Hagany z Be’er Towijji. Jednak w drodze powrotnej konwój został zaatakowany i zginął jego dowódca, Szlomo Rubinstein. W dniach 26 marca i 20 kwietnia doszło do dwóch silnych arabskich ataków na kibuc. Zostały one odparte przez jego mieszkańców.
W obliczu nadchodzącej wojny, mieszkańcy kibucu ufortyfikowali swoją osadę. Jednak specyficzne położenie osady uniemożliwiało budowę normalnych fortyfikacji. Niccanim było położone przy jedynej nadmorskiej drodze, przy czym granica osiedla ciągnąca się wzdłuż drogi wynosiła 700 metrów. Pozostałe boki kibucu, o długościach 800 i 400 metrów, były położone w większości w wąwozie pomiędzy wzgórzami. Teren utrudniał budowę okopów, bunkrów i stanowisk strzeleckich. W odległości 2 km na północny wschód znajdowało się Wzgórze 69, na którym umiejscowiono punkt obserwacyjny.
Na samym początku I wojny izraelsko-arabskiej przeprowadzono ewakuację dzieci i kobiet z Niccanim (w nocy z 16 na 17 maja). W następnych dniach na froncie południowym doszło do serii bitew, z których najsłynniejszą była bitwa o kibuc Jad Mordechaj (19-24 maja 1948). Popołudniem 29 maja punkt obserwacyjny przy Niccanim zauważył marsz egipskiej kolumny zmechanizowanej drogą nadbrzeżną na północ. Raport mówił o około 2-3 tys. egipskich żołnierzy i około 1,3 tys. pojazdów, w tym czołgów, bojowych wozów opancerzonych i artylerii. W izraelskiej ocenie, wojska egipskie przeprowadzały natarcie w kierunku na miasto Aszdod. Aby temu przeciwdziałać, Izraelczycy przeprowadzili operację Filistia, w której ponieśli taktyczną porażkę. Izraelczycy odnieśli jednak strategiczne zwycięstwo powstrzymując natarcie Egipcjan na północ. Egipskie dowództwo zmieniło wówczas swoją strategię z ofensywnej na bardziej defensywną. W opinii wielu historyków był to moment zwrotny w walkach na froncie południowym.
W następnych dniach mniejsze egipskie oddziały przeprowadziły uderzenia w kierunku wschodnim, zajmując 1 czerwca arabskie wioski Bajt Dżibrin i Al-Faludża. Doszło wówczas do bitwy o kibuc Negba. Izraelscy obrońcy Niccanim zdawali sobie sprawę, że ich kibuc znajduje się na tyłach dużego zgrupowania wojsk egipskich i istnieje realne niebezpieczeństwo ataku z ich strony. Kibucu broniło 74 żołnierzy z Brygady Giwati, którzy dotarli tutaj podczas operacji Filistia, oraz 67 uzbrojonych mieszkańców (w tym 10 kobiet). Na swoim uzbrojeniu posiadali 70 karabinów, 30 pistoletów maszynowych, 4 lekkie karabiny maszynowe Bren, 1 moździerz, 1 granatnik PIAT i kilka granatów ręcznych.
Przebieg bitwy.
Egipskie dowództwo przez trzy dni przygotowywało plan zdobycia Niccanim. 6 czerwca na wschód od kibucu skoncentrowano najlepszy 9 Batalion piechoty, wspierany przez lekkie czołgi, pojazdy opancerzone, 18 dział artylerii polowej i 12 dział przeciwpancernych. W nocy z 6 na 7 czerwca egipska artyleria rozpoczęła ostrzał Niccanim. Nad ranem w pobliże kibucu podciągnięto działa przeciwpancerne, z których otworzono ogień do zabudowań i widocznych umocnień. Krótko potem egipska piechota wspierana przez czołgi podjęła nieudaną próbę zajęcia wzgórza położonego na południe od kibucu.
Rano Egipcjanie przeprowadzili ciężki dwugodzinny ostrzał artyleryjski Niccanim, a następnie przed południem rozpoczęli pierwszy szturm na kibuc. Obrońcy zdołali zmusić egipskie czołgi do odwrotu, jednak piechota opanowała wzgórze na południe od kibucu. Miejsce to stanowiło dogodny punkt do obserwacji i ostrzału całego obszaru. Wykorzystując tą przewagę, Egipcjanie ponowili atak z wykorzystaniem czterech czołgów i piechoty. Czołgom udało się wedrzeć do północno-wschodniej części osiedla, zatrzymały się jednak po uszkodzeniu jednego z nich. Natarcie kontynuowała egipska piechota, która zdobyła trzy kolejne umocnione pozycje obrońców.
Popołudniem egipskie czołgi przeprowadziły atak z zajętej północno-wschodniej części w stronę centrum kibucu. Dowodzący obroną Awraham Schwarzstein musiał wycofać swoich ludzi z kilku zniszczonych pozycji obronnych i podjął próbę utworzenia drugiej linii obrony wewnątrz kibucu. Wszelkie działania były jednak utrudnione przez ciężki ostrzał artyleryjski. W tej sytuacji Schwarzstein rozkazał ewakuację wszystkich sił na południe od kibucu. Próba ta została jednak udaremniona przez znajdujących się tam egipskich żołnierzy, którzy okopali się w gaju cytrusowym. Zmusiło to większość obrońców do powrotu do ruin kibucu. Jedynie 4 Izraelczykom udało się ukryć w gaju, a następnie w nocy przedrzeć się przez egipskie linie do kibucu Be’er Towijja.
Ranny dowódca, Awraham-Elkana Schwarzstein, niosąc pokrwawioną białą koszulę, usiłował podjąć negocjacje z Egipcjanami, został jednak zastrzelony przez egipskiego oficera. Pozostali przy życiu obrońcy zniszczyli broń i amunicję, a następnie poddali się. Doszło wówczas do przypadków bicia i maltretowania jeńców, z których 4 zginęło już po kapitulacji. Egipcjanie wzięli do niewoli 105 żydowskich jeńców. Kilka dni później poprowadzili ich w paradzie zwycięstwa w sąsiedniej wiosce Majdal.
Wzgórze 69.
Izraelscy żołnierze broniący placówki obserwacyjnej na Wzgórzu 69 dowiedzieli się o upadku Niccanim od uciekinierów ocalałych z kibucu. Zdecydowali się oni odbić kibuc z rąk Egipcjan.
W nocy z 7 na 8 czerwca przeprowadzono atak na egipskie linie obronne w rejonie wioski Isdud. W następnych dniach ściągnięto posiłki i uzupełniono zapasy żołnierzy. Dzięki temu, w nocy z 9 na 10 czerwca przeprowadzono atak na Niccanim. Prowadząc natarcie w zupełnych ciemnościach, atakujący pogubili się i nie mogli koordynować swoich działań. Pomimo to, o świcie czołowy pluton wdarł się do kibucu Niccanim i uchwycił pozycje obronne, otrzymał jednak rozkaz wycofania się ponieważ egipska artyleria mogła w ciągu dnia zadać im ciężkie straty. Przez cały ten czas Wzgórze 69 znajdowało się pod ostrzałem artyleryjskim.
10 czerwca batalion egipskiej piechoty wspierany przez pojazdy pancerne, zaatakował Wzgórze 69 od zachodu. Izraelscy żołnierze musieli wycofać się. Odwrót przeprowadzono jednak chaotycznie i poniesiono przy nim duże straty. Egipcjanie usiłowali kontynuować swoje natarcie w kierunku kibucu Be’er Towijja, zostali jednak zatrzymani. Gdy zbliżył się wieczór, Egipcjanie wycofali się.
Reakcje i następstwa.
Bitwa o Niccanim była spostrzegana w Izraelu jako wielkie upokorzenie. 105 jeńców wojennych z Niccanim stanowiło większość żydowskich jeńców wziętych do niewoli przez Egipcjan podczas całej wojny. Egipskie media szeroko rozgłaszały zdobycie Niccanim, które było przedstawiane jako duża baza wojskowa, w której zginęło 300 izraelskich żołnierzy i zdobyto w niej znaczne zapasy paliwa i broni.
Kibuc został odbity w październiku 1948 podczas operacji Jo’aw. Osada była w znacznej mierze zniszczona. Ciała poległych żydowskich obrońcy pochowano w masowym grobie. Mieszkańcy kibucu, którzy powrócili z niewoli w dniu 7 marca 1949 założyli kibuc Niccanim w nowej lokalizacji w odległości kilku kilometrów na południe od pierwotnej. Na miejscu zniszczonego kibucu w 1949 powstała wioska młodzieżowa Niccanim, którą w 1990 przekształcono w wioskę Niccan.

</doc>
<doc id="2290139" url="https://pl.wikipedia.org/wiki?curid=2290139" title="W&amp;W">
W&amp;W

W&amp;W – holenderski projekt muzyczny, który tworzy dwóch DJ-ów i producentów - Willem van Hanegem i Wardt van der Harst. Wspólną działalność rozpoczęli w 2007 roku. Ich twórczość przeważała w przeszłości głównie w trance, a obecnie jest to mieszanka electro house i progressive house zwana powszechnie bigroom house.

</doc>
<doc id="2290144" url="https://pl.wikipedia.org/wiki?curid=2290144" title="Sołtysówka Adama Jeskego">
Sołtysówka Adama Jeskego

Sołtysówka Adama Jeskego – wolnostojący budynek na Łazarzu w Poznaniu przy ul. Głogowskiej 37.
Budynek pochodzi z 1902 i jest nietypowy dla tej części Łazarza, zabudowanej dużymi, reprezentacyjnymi kamienicami. Wykończony różnokolorową cegłą klinkierową, bogaty w detal architektoniczny, zwieńczony niewysoką wieżyczką. Od ulicy odgrodzony płotkiem z żeliwa. Towarzyszą mu dwa budynki gospodarcze. Obiekt należał do Adama Jeskego, który był ostatnim sołtysem Świętego Łazarza, przed włączeniem tej wsi do Poznania (w 1900). W 2011 sołtysówka była niezamieszkana i zdewastowana.
Imię Jeskego nosiła także część ulicy Niegolewskich. Po drugiej stronie ul. Głogowskiej znajdują się: restauracja Magnolia i Park Wilsona.
25 września 2011, w wyniku podpalenia, budynek uległ znacznym uszkodzeniom. W 2012 wystawiono go na sprzedaż za 5,5 miliona złotych. W 2013 miejski konserwator zabytków Joanna Bielawska-Pałczyńska oświadczyła, że z uwagi na dużą wartość historyczną obiektu podjęte zostaną działania mające na celu restaurację budynku, jednak nie przyniosły one żadnych rezultatów. W 2018 cena sprzedaży spadła do 2,9 miliona złotych. Obecnie właścicielem budynku jest warszawska spółka "Realvest Głogowska". W 2021 Miejski Konserwator Zabytków wydał zalecenia pokontrolne określające podstawowe prace mające na celu zabezpieczenie sołtysówki.

</doc>
<doc id="2290147" url="https://pl.wikipedia.org/wiki?curid=2290147" title="Piersiodziobe">
Piersiodziobe

Piersiodziobe (Sternorrhyncha) – podrząd pluskwiaków obejmujący około 17 000 opisanych gatunków. Wszystkie odżywiają się, ssąc soki roślin. Wiele gatunków to groźne szkodniki o dużym znaczeniu gospodarczym. Niewielkie. Występują formy bezskrzydłe, a nawet beznogie czy o workowatym, pozbawionym tagmatyzacji ciele. W tej grupie spotyka się cykl życiowy z przemianą pokoleń, partenogenezą i zmianą roślin żywicielskich. Obok przeobrażenia niezupełnego występuje też przeobrażenie z jednym lub dwoma stadiami spoczynkowymi. Rozsiedlone na całym świecie.
Opis.
Pluskwiaki o ciele delikatnym, słabo zesklerotyzowanym, niewielkim (zwykle 2 do 5 mm). Ciało najczęściej podzielone na głowę, tułów i odwłok, jednak występują również formy o zlanych tagmach i ciele jednolitym, kształtu wydłużonego, owalnego lub półkulistego worka, przykrytym z wierzchu tarczkowatymi osłonkami. Piersiodziobe wyróżniają się opistognatycznym ustawieniem głowy, w wyniku którego kłujka skierowana jest ku tyłowi, a jej nasada położona między lub za biodrami odnóży przednich. Do cechy tej nawiązuje polska i łacińska nazwa tej grupy. Obie pary skrzydeł błoniaste, mogą być zredukowane lub wcale nie występować. Odnóża o stopach najwyżej dwuczłonowych, mogą jednak być uwstecznione lub całkowicie zanikać. Wiele gatunków posiada gruczoły woskowe bądź żywiczne.
Biologia i ekologia.
Piersiodziobe są fitofagami ssącymi, zwykle ściśle związanymi z roślinami żywicielskimi. Określane są jako ektopasożyty roślin. Żerują wkłuwając się do łyka lub wnętrza komórek roślinnych.
Mimo przynależności do Hemimetabola spotkać można w tej grupie, obok przeobrażenia niezupełnego, również przeobrażenie z występowaniem stadium spoczynkowego. U samców czerwców są to przedpoczwarka i poczwarka, a u mączlików puparium osłonięte kokonem rzekomym (według innych autorów "puparium" to również stadium spoczynkowe czerwców).
Cykl rozwojowy w tej grupie może być bardzo złożony. Spotyka się przemianę pokoleń z partenogenezą i zmianą roślin żywicielskich, a także dymorfizm w sposobie przeobrażenia między płciami.
Rozprzestrzenienie.
Takson kosmopolityczny. Spośród około 17 000 opisanych dotąd gatunków, 2250 znanych jest z Europy, a mniej więcej 1000 z Polski.
Systematyka.
Dawniej należące tu gatunki klasyfikowano w podrzędzie lub rzędzie pluskwiaków równoskrzydłych, jednak takson ten okazał się parafiletycznym. W związku z tym wyróżniono podrząd piersiodziobych (Sternorrhyncha). Piersiodziobe stanowią grupę siostrzaną dla wszystkich pozostałych pluskwiaków, tworzących klad Euhemiptera.
Same piersiodziobe są natomiast taksonem monofiletycznym złożonym z 4 głównych grup. Według badań z zakresu anatomii przewodu pokarmowego przeprowadzonych przez Goodchilda w 1966 mszyce (Aphidoidea) stanowią grupę siostrzaną dla pozostałych piersiodziobych, wśród których czerwce (Coccoidea) stanowią grupę siostrzaną dla kladu obejmującego koliszki (Psylloidea) i mączliki (Aleyrodoidea). Z kolei wyniki badań męskich genitaliów przeprowadzonych przez Schleego w 1969 wskazywały na istnienie dwóch grup siostrzanych. Pierwszą, złożoną z koliszków i mączlików, nazwał on Psylliformes, a drugą, złożoną z czerwców i mszyc, nazwał Aphidiformes. Natomiast wyniki niektórych innych badań, jak np. Campbella z 1994 i 1995 roku, wskazują na koliszki (Psylloidea) jako grupę siostrzaną pozostałych piersiodziobych. Jak dotąd brak konsensusu co do wyglądu drzewa rodowego piersiodziobych.
W ramach podrzędu piersiodziobych wyróżnia się 4 infrarzędy:
Innym systemem jest podział na 5 nadrodzin z pominięciem rangi infrarzędu zastosowany w ITIS:
W podziale na cztery infrarzędy obecna jest zarówno nadrodzina Adelgoidea (obejmująca 3 rodziny), jak i nadrodzina Phylloxeroidea (obejmująca 1 rodzinę). Obie należą do infrarzędu Aphidomorpha.
Znaczenie gospodarcze.
Do piersiodziobych należy wiele groźnych szkodników roślin o dużym znaczeniu gospodarczym. Gatunki te szkodzą roślinom zarówno bezpośrednio, jak i pośrednio. Bezpośrednio przez picie soków, wprowadzanie ze śliną trucizn, mechaniczne uszkadzanie tkanek roślinnych oraz zatykanie aparatów szparkowych wydzielaną spadzią. Szkodzenie pośrednie odbywa się przez roznoszenie chorób wirusowych roślin. Ponadto spadź stanowi podłoże dla rozwoju grzybów.

</doc>
<doc id="2290149" url="https://pl.wikipedia.org/wiki?curid=2290149" title="Sternorrhyncha">
Sternorrhyncha



</doc>
<doc id="2290152" url="https://pl.wikipedia.org/wiki?curid=2290152" title="Mistrzostwa Świata Seniorów w Curlingu 2011">
Mistrzostwa Świata Seniorów w Curlingu 2011

Mistrzostwa Świata Seniorów w Curlingu 2011 odbyły się w dniach 15-24 kwietnia 2011, w Saint Paul. Rozgrywane zostały wraz z Mistrzostwami Par Mieszanych.
Tytułów mistrzowskich z 2010 broniły Kanadyjki i Amerykanie. W zawodach zadebiutowały kobieca reprezentacja Czech i męska drużyna z Łotwy.
Wśród kobiet ponownie najlepsze okazały się Kanadyjki (Christine Jurgenson), które w finale pokonały 9:2 Szwedki (Ingrid Meldahl). Po brązowe medale sięgnęły Szwajcarki (Chantal Forrer), które były lepsze od gospodyń.
Również w konkurencji mężczyzn złote medale wywalczyli reprezentanci Kanady (Mark Johnson), wygrali oni finał przeciwko Amerykanom (Geoff Goodland) 4:5. Drugi rok z rzędu brązowe medale przypadły Australijczykom (Hugh Millikin).
Play off.
Finał.
23 kwietnia 2011; 14:00
Mecz o 3. miejsce.
23 kwietnia 2011; 14:00
Półfinały.
23 kwietnia 2011; 9:00
Round Robin.
Sesja 1..
17 kwietnia 2011; 18:00
Sesja 2..
17 kwietnia 2011; 18:00
Sesja 3..
18 kwietnia 2011; 11:00
Sesja 4..
18 kwietnia 2011; 18:00
Sesja 5..
19 kwietnia 2011; 11:30
Sesja 6..
19 kwietnia 2011; 21:30
Sesja 7..
20 kwietnia 2011; 11:00
Sesja 8..
20 kwietnia 2011; 18:00
Sesja 9..
21 kwietnia 2011; 8:00
Sesja 10..
21 kwietnia 2011; 18:00
Sesja 11..
22 kwietnia 2011; 8:00
Draw Shot Challenge.
Uśrednione wyniki Draw Shot Challenge:
Mężczyźni.
Finał.
23 kwietnia 2011; 14:00
Mecz o 3. miejsce.
23 kwietnia 2011; 14:00
Półfinały.
23 kwietnia 2011; 9:00
Ćwierćfinały.
22 kwietnia 2011; 20:00
Mecz kwalifikacyjny.
22 kwietnia 2011; 15:00
Round Robin.
Sesja 1..
17 kwietnia 2011; 8:00
Sesja 2..
17 kwietnia 2011; 11:30
Sesja 3..
17 kwietnia 2011; 18:00
Sesja 4..
17 kwietnia 2011; 21:30
Sesja 5..
18 kwietnia 2011; 11:00
Sesja 6..
18 kwietnia 2011; 14:30
Sesja 7..
19 kwietnia 2011; 8:00
Sesja 8..
19 kwietnia 2011; 11:30
Sesja 9..
19 kwietnia 2011; 18:00
Sesja 10..
19 kwietnia 2011; 21:30
Sesja 11..
20 kwietnia 2011; 11:00
Sesja 12..
20 kwietnia 2011; 14:30
Sesja 13..
20 kwietnia 2011; 21:30
Sesja 14..
21 kwietnia 2011; 14:30
Sesja 15..
21 kwietnia 2011; 21:30
Draw Shot Challenge.
Uśrednione wyniki Draw Shot Challenge:

</doc>
<doc id="2290158" url="https://pl.wikipedia.org/wiki?curid=2290158" title="27 Warszawski Dywizjon Artylerii Ciężkiej">
27 Warszawski Dywizjon Artylerii Ciężkiej

27 Warszawski Dywizjon Artylerii Ciężkiej (27 dac) - pododdział artylerii ciężkiej Wojska Polskiego.
Dywizjon został sformowany w lutym 1946 roku, w garnizonie Tomaszów Mazowiecki (Poznański Okręg Wojskowy), na bazie 82 Warszawskiego Pułku Artylerii Ciężkiej. Jednostka została zorganizowana według etatu Nr 4/15 "samodzielnego dywizjonu artylerii ciężkiej czasu "P"". Stan etatowy dywizjonu liczył 6 pracowników kontraktowych i 358 wojskowych, w tym 41 oficerów i 100 podoficerów oraz 217 szeregowców. Podstawowym uzbrojeniem dywizjonu było dwanaście 152 mm haubicoarmat wz. 1937 (MŁ-20).
Latem 1949 roku jednostka została przeformowana na etat Nr 4/45, dyslokowana do garnizonu Węgorzewo i włączona w skład 15 Brygady Artylerii Ciężkiej z zachowaniem dotychczasowej nazwy i numeru. W 1951 roku 15 BAC została przeformowana na etat Nr 4/63. W wyniku tej reorganizacji dyon utracił swoją nazwę i numer.

</doc>
<doc id="2290161" url="https://pl.wikipedia.org/wiki?curid=2290161" title="Konferencja w Atlantic City">
Konferencja w Atlantic City

Konferencja w Atlantic City ("z ang. Atlantic City Conference") – pierwsza i uznawana za najważniejszą konferencja czołowych przedstawicieli świata zorganizowanej przestępczości w Stanach Zjednoczonych, która odbyła się w dniach 13–16 maja 1929 roku. Stanowiła wstęp do utworzenia amerykańskiego Syndykatu (tzw. "Nowej Mafii amerykańskiej" – nowej formy przestępczości zorganizowanej w Stanach Zjednoczonych, połączenie ze sobą wieloetnicznych gangów).
Na początku obrad miała miejsce fala krytyki pod adresem Ala Capone za wydarzenia z 14 lutego 1929 roku – tzw. Masakra w Dniu Świętego Walentego. Konferencję zorganizował miejscowy boss – Enoch Lewis „Nucky” Johnson (ur. 20 stycznia 1883, zm. 9 grudnia 1968), który zapewnił bezpieczeństwo, korumpując lokalną policję.
Niektórzy uczestnicy, m.in. Al Capone i Harry „Nig” Rosen (vel Harry Stromberg), posługiwali się przybranymi nazwiskami; recepcjoniści w ekskluzywnym hotelu Break Hotel podejrzewając ich o sfałszowanie dokumentów na przybrane nazwiska (nie wiedzieli z kim mają do czynienia) nie chcieli ich zameldować. Gangsterzy nie chcieli z kolei ujawniać swoich prawdziwych nazwisk, brali swoje walizki i opuszczali hotel.
Al Capone, gdy zobaczył Johnsona, miał na niego nakrzyczeć, wtedy też miało dojść do rękoczynów między nimi (przewagę fizyczną miał wyższy i grubszy Johnson, wepchnął Ala do limuzyny, po czym pojechali w kierunku hoteli Ambasador i Ritz); tam się zameldowali.
Główne ustalenia konferencji.
Pomimo niedobrego początku konferencji, w czasie jej obrad podjęto szereg najważniejszych decyzji. Jedną z decyzji było utworzenie, w miejscu istniejącego podziału świata przestępczego w Stanach Zjednoczonych, zorganizowanej "Nowej Mafii amerykańskiej" w ramach syndykatu (współpracujące wieloetniczne gangi), której organem rządzącym (wykonawczym) została Komisja Syndykatu. Aby to osiągnąć należało wyeliminować starą gwardię mafiosów, tzw. Wąsatych Piotrków, co później zbiegło się z Wojną Castellammarese.
Inną decyzją było ustalenie działalności mafii po zakończeniu prohibicji (18 poprawka do Konstytucji Stanów Zjednoczonych została zniesiona 5 grudnia 1933 roku wraz z ratyfikacją 21 poprawki – za kadencji prezydenta Franklina Roosevelta); gangsterzy przewidywali, że zostanie ona zniesiona (prohibicja oznaczała dla świata przestępczego znaczne dochody z nielegalnej sprzedaży alkoholu).
W tym celu gangi miały legalnie przejąć gorzelnie i browary, punkty sprzedaży hurtowej i detalicznej. Zwrócono uwagę na korzyści płynące z hazardu ("Las Vegas", które stało się później stolicą hazardu, było wtedy niewielką miejscowością z kilkoma stacjami benzynowymi, automatami do gier i kantynami z nielegalnym alkoholem).
Ustalono także konieczność współistnienia gangów, zapobiegania konfliktom zbrojnym i sprawiedliwego podziału kraju na strefy wpływów.
Dla uspokojenia opinii publicznej po wydarzeniach z 14 lutego 1929 roku, główni rozgrywający na konferencji Lucky Luciano, Johnny Torrio i Meyer Lansky zdecydowali, że Al Capone powinien na jakiś czas znaleźć się w więzieniu – wymyślili zarzut nielegalnego posiadania broni. Po zakończeniu konferencji Capone udał się do Filadelfii, gdzie oddał się w ręce sprawiedliwości; wyszedł po roku, ale już w 1931 został skazany na 11 lat za oszustwa podatkowe.
Obecni na Konferencji (wybrane nazwiska).
Na liście obecnych na obradach Konferencji wymienić należy m.in.:
Grupa włoska
Grupa żydowska
Wśród obecnych (nie-Włochami i nie-Żydami) byli:
Nieobecni (niezaproszeni).
Wśród uczestników trudno odnaleźć nazwiska ówczesnych irlandzkich mafiosów, m.in.
Oprócz niezaproszonych irlandzkich gangsterów należy wspomnieć o nieobecności dwóch innych ważnych bossów świata przestępczego: Giuseppe „Joe Boss” Masserii i Salvatore Maranzano – gangsterów starej daty, tzw. Wąsatych Piotrków.
Tych dwóch gangsterów nie dostrzegało konieczności zmian (byli oni zwolennikami starych sycylijskich mafijnych zwyczajów, niechętnie współpracowali z niewłoskimi gangami; nie dostrzegali lub ignorowali, że w ich szeregach rośnie grono młodych i niezadowolonych gangsterów tzw. Young Turks).
Konsekwencje Konferencji.
Skład etniczny Konferencji wskazywał, że przedstawiciele świata przestępczego, wśród których prym wiedli Włosi i Żydzi, chcą przejąć kluczowe stanowiska w "Nowej Mafii amerykańskiej", która powstałaby w miejsce Starej Mafii amerykańskiej (utożsamiana była przez dwóch gangsterów Joe Masserię i Salvatore Maranzano; nawiązywała ona pod względem organizacji i struktury do mafii sycylijskiej).
Niezaproszenie irlandzkich bossów było wyrazem tego, że chcieli oni (za ich plecami, bez ich wiedzy i zgody) pozbyć się ich gangów, dla których nie widzieli miejsca w tworzonym przez siebie syndykacie.
Wpływ miała na to pamięć krwawych konfliktów z nimi. Jednakże były przypadki, gdy niektórzy włoscy lub żydowscy gangsterzy w przeszłości współpracowali z Irlandczykami (np. sojusz North Side Gang George’a „Bugs” Morana z rodziną Josepha „Joego” Aiello i z gangiem żydowskiego gangstera "Johna U. „Jack” Zuty" w walce z gangiem Capone), ale głównie zaciekle z nimi walczyli o strefy wpływów, m.in. w Nowym Jorku i Chicago (np. rywalizacja Al Capone i Johnny’ego Torrio z Hymie Weissem, Dionem O’Banionem i George’em „Bugs” Moranem czy walka Jacka „Legs” Diamonda z Dutchem Schultzem w Nowym Jorku).
Główni rozgrywający na Konferencji – Lucky Luciano, Meyer Lansky i Johnny Torrio – widzieli korzyści płynące z ustanowienia syndykatu (wieloetniczne gangi z dominacją Włochów i Żydów).
Konsekwencją ustaleń Konferencji było konieczne – w pierwszej konieczności – wyeliminowanie głównych oponentów, jakim byli Joe Masseria i Salvatore Maranzano (obaj zginęli w 1931 roku).
Zginąć musiał ponadto główny poplecznik Maranzano w Wojnie Castellammarese – jednocześnie konkurent Ala Capone: Joseph Aiello – zastrzelony 23 października 1930 roku,
W następnych latach – po zakończeniu Wojny Castellammarese w 1931 roku – ginęli inni mafiosi którzy niechętnie podporządkowywali się ustaleniom Syndykatu, m.in.:
Konferencja zakończyła się sukcesem, nawet początkowo skłóceni ze sobą Al Capone i Johnson wymienili uściski dłoni. Ustalenia z konferencji na lata ukształtowały "Nową Mafię amerykańską" (w ramach ogólnokrajowego syndykatu).
Żadna inna późniejsza konferencja (Konferencja Hawańska w 1946 roku i Konferencja w Apalachin w 1957 roku) nie zgromadziła tylu wpływowych gangsterów i nie podjęła tylu ważnych decyzji.

</doc>
<doc id="2290163" url="https://pl.wikipedia.org/wiki?curid=2290163" title="Kalemegdan">
Kalemegdan

Kalemegdan – fortyfikacje w Belgradzie wybudowane za czasów celtyckich, a następnie za czasów rzymskich znane pod nazwą Singidunum. Zabudowania znajdujące się na wzgórzu wysokości około 125 metrów współcześnie pochodzą głównie z XVII wieku. Znajdują się tam również antyczne wykopaliska i katakumby rzymskie. Ślady rzymskich budowli to np. stara studnia rzymska (35 m głęb., 3,4 m szer.), odbudowana w 1731 r. przez Austriaków. Są tam również cerkwie, bramy historyczne, grobowce tureckie, a także muzeum wojskowe oraz ogród zoologiczny. 
Twierdza znajduje się w dzielnicy Stare Miasto i jest jedną z ważniejszych atrakcji turystycznych miasta. Z twierdzy roztacza się panorama na ujście rzeki Sawy do Dunaju. Znajduje się tam również rozległy park będący miejscem spotkań, spacerów i odpoczynku.

</doc>
<doc id="2290164" url="https://pl.wikipedia.org/wiki?curid=2290164" title="Emmanuelle Haïm">
Emmanuelle Haïm

Emmanuelle Haïm – francuska klawesynistka i dyrygent specjalizująca się w wykonaniach muzyki dawnej, urodzona 11 maja 1962 roku w Paryżu. Założycielka zespołu Le Concert d’Astrée.
Jej ojciec był biznesmenem, matka – lekarką. Ma dwie siostry i brata. Została wychowana w wierze katolickiej, mimo że jej ojciec był Żydem.
Studiowała pianistykę, grę na organach oraz klawesynie. Ukończyła z pierwszą lokatą Conservatoire National Supérieur de Musique et de Danse. Została zaproszona przez Williama Christiego do współpracy z jego zespołem Les Arts Florissants. Z rekomendacji Christiego współpracowała również z Simonem Rattlem.
W 2001 prowadziła operę "Rodelinda" Händla na Glyndebourne Touring Opera. W późniejszym latach stała się częstym gościem tego festiwalu – w 2003 wystąpiła z oratorium "Theodora", a w 2008 z "L’Incoronazione di Poppea" Claudia Monteverdiego.
Została pierwszą kobietą, która dyrygowała w Lyric Opera of Chicago. Miało to miejsce 2 listopada 2007, a wystawiona została opera Haendla – "Giulio Cesare".
W 2000 założyła Le Concert d’Astrée. Zespół szybko został doceniony za wykonania muzyki barokowej. Od 2004 rezyduje w teatrze operowym w Lille.
Emmanuelle Haïm współpracowała również z takimi artystami, jak: Robert Carsen, Jean-François Sivadier, Jean-Louis Martinoty, Robert Wilson, David McVicar, Giorgio Barberio Corsetti czy Sandrine Anglade.
Została odznaczona Orderem Sztuki i Literatury ("Ordre des Arts et des Lettres") III klasy i Legią Honorową V klasy. Jest członkiem honorowym Royal Academy of Music.
18 kwietnia 2011 wystąpiła razem z zespołem po raz pierwszy w Polsce. Miało to miejsce podczas festiwalu Misteria Paschalia. W Filharmonii Krakowskiej zaprezentowała motety Jeana-Philippe'a Rameau i Jeana-Josepha de Mondonville'a.

</doc>
<doc id="2290165" url="https://pl.wikipedia.org/wiki?curid=2290165" title="Bitwa o Bir Lahfan">
Bitwa o Bir Lahfan

Bitwa o Bir Lahfan – starcie zbrojne pomiędzy Siłami Obronnymi Izraela a Siłami Zbrojnymi Egiptu, do którego doszło 5 czerwca 1967 roku w trakcie wojny sześciodniowej.
Tło historyczne.
Wybuch wojny sześciodniowej był poprzedzony napięciami izraelsko-arabskimi. Eskalację można było obserwować od 1965 roku, kiedy to Fatah przeprowadził pierwszy atak na izraelskie instalacje, którymi transportowano wodę z Jeziora Galilejskiego na południe kraju. Ponadto w okresie tym nasiliły się izraelsko-syryjskie spory wokół wykorzystywania wody z Jordanu i Jeziora Galilejskiego. Pod koniec 1964 roku Syryjczycy rozpoczęli ostrzał posterunków i gospodarstw izraelskich ze swoich pozycji na Wzgórzach Golan. Doprowadziło to do potyczek granicznych. Nasilające się napięcia doprowadziły Syryjczyków do przekonania o tym, iż Izraelczycy planują zająć Wzgórza Golan. Wobec tego zaczęli wywierać naciski na Egipt i Związek Radziecki w celu otrzymania pomocy. 13 maja wywiad radziecki poinformował Egipcjan, że Izrael przegrupowuje swoje brygady w kierunku granicy z Syrią. 17 maja Egipt postanowił odpowiedzieć dyslokacją ponad 100 tys. żołnierzy na Synaju, wymuszając wycofanie sił ONZ z tego obszaru. 22 maja Egipt ogłosił także zamknięcie Cieśniny Tirańskiej dla Izraelczyków. Państwa arabskie wysyłały swoje kontyngenty na pomoc Syrii i Egiptowi, podczas gdy europejskie mocarstwa nie chciały podjąć mediacji dyplomatycznych. Historiografia podaje różne przyczyny wybuchu wojny. Jedna mówi, iż Izrael, który obawiając się arabskiego ataku i źle interpretując działania Egiptu, podjął decyzję o rozpoczęciu działań uprzedzających i zaatakował Egipt, a potem Syrię. Za inną przyczynę wybuchu wojny podaje się także kulminację napięć w regionie pomiędzy Izraelem i Egiptem. Izraelska wersja z kolei uzasadnia wojnę tym, iż państwa arabskie nie dały innego wyboru Państwu Izrael, jak rozpoczęcie działań wojennych.
Plan i przebieg bitwy.
Ze strategicznego punktu widzenia zdobycie Bir Lahfan pozwoliłoby Izraelczykom na otwarcie kierunku natarcia na środkowy Synaj. Ponadto zabezpieczenie tego rejonu uniemożliwiłoby egipskim posiłkom z kierunku Dżabal Libni na dotarcie do Al-Arisz i zablokowanie izraelskiego ataku wzdłuż wybrzeża i do Umm Kataf. Plan Sztabu Generalnego Sił Obronnych Izraela zakładał uderzenie sił pod dowództwem gen. Awrahama Joffego pomiędzy dywizjami gen. Jisra’ela Tala na północy i gen. Ariela Szarona na południu. Izraelskie dowództwo podjęło specjalne kroki mające na celu wprowadzenie Egipcjan w błąd poprzez symulowanie ataków wyłącznie wybrzeżem i na południu w kierunku Al-Kusajmy i Abu Uwajkili. Manewr pod Bir Lahfan zakładał, że siły egipskiej 3 Dywizji Piechoty i 4 Dywizji Pancernej zostaną związane walką przez Joffego. Tym samym zostałoby odciążone natarcie Tala wzdłuż wybrzeża, a zarazem ułatwione zostałyby manewry Szarona w rejonie Abu Uwajkili. Następnie siły Joffego miały połączyć się z częścią sił Tala pod górą Dżabal Libni.
Około godziny 17:00 200 Brygada Pancerna pod dowództwem pułkownika Jissachara Szadmiego, po krótkiej wymianie ognia, zajęła egipskie umocnienia i stację radarową na skrzyżowaniu Bir Lahfan. O godzinie 20:00 Izraelczycy otrzymali rozkaz zajęcia pozycji na pobliskich wzgórzach, aby mieć lepszy wgląd na drogę prowadzącą spod Dżabal Libni. Według danych wywiadowczych z tego kierunku mieli nadejść Egipcjanie. Przed północą egipskie jednostki pancerne dotarły już pod Dżabal Libni. Według doniesień izraelskich, przybycie pod Bir Lahfan sił przeciwnika zostało poprzedzone ostrzałem artyleryjskim, w wyniku którego zostało uszkodzonych kilka czołgów. Kiedy ostrzał ustał na obserwowanej drodze dostrzeżono światła kolumny pojazdów. Izraelczycy natychmiast otworzyli w ich kierunku ogień, identyfikując je jako wrogie. Egipcjanie postanowili zgasić światła i wykorzystać fakt, że izraelskie czołgi nie były wyposażone w noktowizory, w przeciwieństwie do egipskich T-55. Dopiero włączenie szperaczy przez porucznika Ilana Jaku’ela pozwoliło wykryć i zniszczyć pierwsze maszyny wroga. Okazało się, że Egipcjanie, wykorzystując zaciemnienie, zaczęli oskrzydlać siły izraelskie.
Walka trwała długo i o świcie Izraelczykom zaczęło brakować amunicji. Część z ich czołgów rozpoczęła odwrót z zajmowanych pozycji. Wsparciem okazały się izraelskie posiłki w postaci samolotów "Super Mystère", które ostrzelały siły egipskie. Z pomocą 200 Brygadzie Pancernej przybyła także, podążająca z kierunku Al-Arisz, 7 Brygada Pancerna. O godzinie 09:00 czołgi egipskie rozpoczęły odwrót, a o 10:00 bitwa o Bir Lahfan została zakończona. Siły egipskiej 3 Dywizji Piechoty wycofały się na drugą linię obrony pod Dżabal Libni.
Zajęcie skrzyżowania dróg w Bir Lahfan pozwoliło Izraelczykom na zachowanie elastyczności manewru w natarciach wzdłuż wybrzeża i w rejonie Abu Uwajkili. Starcie pokazało jednak, że dowództwo izraelskie nie doceniło siły i potencjału wojsk egipskich w regionie, które okazały się znacznie wyższe, niż przewidywano.

</doc>
<doc id="2290166" url="https://pl.wikipedia.org/wiki?curid=2290166" title="Emmanuelle Haim">
Emmanuelle Haim



</doc>
<doc id="2290170" url="https://pl.wikipedia.org/wiki?curid=2290170" title="Pożyczony narzeczony">
Pożyczony narzeczony

Pożyczony narzeczony ("Something Borrowed", 2011) – amerykańska komedia romantyczna na podstawie książki Emily Giffin „Coś pożyczonego”.

</doc>
<doc id="2290171" url="https://pl.wikipedia.org/wiki?curid=2290171" title="Saccharopolyspora gloriosae">
Saccharopolyspora gloriosae

Saccharopolyspora gloriosae – gatunek gram-dodatnich bakterii tlenowych, endobiontów. Szczep tych bakterii (YIM 60513T) odkryty został w roku 2010 w pędach gloriozy wspaniałej, zebranej w prefekturze Xishuangbanna w południowo-zachodnich Chinach.

</doc>
<doc id="2290174" url="https://pl.wikipedia.org/wiki?curid=2290174" title="1 Ośrodek Szkolenia Specjalistów Wojsk Rakietowych i Artylerii">
1 Ośrodek Szkolenia Specjalistów Wojsk Rakietowych i Artylerii



</doc>
<doc id="2290181" url="https://pl.wikipedia.org/wiki?curid=2290181" title="Kościół św. Stanisława Kostki w Krakowie (Dębniki)">
Kościół św. Stanisława Kostki w Krakowie (Dębniki)

Kościół św. Stanisława Kostki – rzymskokatolicki kościół parafialny oraz konwentualny księży salezjanów znajdujący się w Krakowie w Dzielnicy VIII przy ul. Konfederackiej 6, na Dębnikach.
Historia.
Do 1772, pierwszego rozbioru Polski, Dębniki należały do parafii na Skałce. Potem oddzieliła je od Krakowa granica na Wiśle.
Mieszkańcy korzystali z niewielkiego kościółka św. Bartłomieja znajdującego się na Ludwinowie.
W 1782 utworzono parafię ludwinowską w skład której weszły Dębniki i wszystkie okoliczne wsie.
W 1883 staraniem specjalnie powołanego komitetu zbudowano przy dzisiejszej ul. Madalińskiego niewielką kaplicę. 
Po przyłączeniu Dębnik do Krakowa w 1910, rada miejska na wniosek prezydenta Juliusza Lea postanowiła odstąpić bezpłatnie plac pod budowę nowego parafialnego kościoła dla dzielnic z prawego brzegu Wisły oraz partycypować w kosztach.
Projekt przybrał realne kształty dopiero po zakończeniu I wojny światowej.
W lipcu 1918 arcybiskup krakowski Adam Sapieha wydzielił z parafii św. Józefa w Podgórzu nową placówkę duszpasterską, która obejmowała krakowskie dzielnice Dębniki i Zakrzówek oraz gminę Pychowice i powierzył ją Towarzystwu Salezjańskiemu.
Dwa lata później u zbiegu ulic Pułaskiego i Konfederackiej, na darowanej przez miasto parceli, zbudowano drewniany kościół, który 5 grudnia 1920 został konsekrowany. Wobec rosnącej liczby mieszkańców parafii kościół stał się zbyt ciasny i w 1929 powołano komitet budowy nowej świątyni.
Uchwałą rady miejskiej z 31 października 1930 dotychczas dzierżawiony teren, został przekazany nieodpłatnie parafii, która decyzją kurii uzyskała pełną samodzielność.
Rozpisano konkurs i do realizacji wybrano projekt architekta Wacława Krzyżanowskiego,
9 października 1932 arcybiskup Sapieha poświęcił kamień węgielny a w sześć lat później sufragan krakowski Stanisław Rospond dokonał konsekracji nowego kościoła.
Uczestnikiem uroczystej konsekracji kościoła był student polonistyki Karol Wojtyła, który latem 1938 zamieszkał na Dębnikach, przy ul. Tynieckiej 10, w domu swojego wuja Feliksa Kaczorowskiego.
W tym parafialnym kościele odprawił też w dniu 3 listopada 1946 roku swoją mszę świętą prymicyjną a jako Jan Paweł II odwiedził świątynię 17 sierpnia 2002.
Architektura.
Świątynia to modernistyczna, jednonawowa budowla na planie krzyża łacińskiego. Nawa oddzielona jest od płasko zamkniętego prezbiterium transeptem. Nad przecięciem transeptu z nawą, wznosi się ażurowa kopuła z wieżą-dzwonnicą, zwieńczona krzyżem. Ma ona 45 metrów wysokości i jest dominującym akcentem architektonicznym panoramy Dębnik. Witraże oraz mozaiki zdobiące filary pochodzą z początku lat 80. XX wieku.

</doc>
<doc id="2290182" url="https://pl.wikipedia.org/wiki?curid=2290182" title="Wallraf-Richartz Museum">
Wallraf-Richartz Museum



</doc>
<doc id="2290183" url="https://pl.wikipedia.org/wiki?curid=2290183" title="Plan (program) perspektywiczny">
Plan (program) perspektywiczny



</doc>
<doc id="2290184" url="https://pl.wikipedia.org/wiki?curid=2290184" title="Plan (program) wieloletni">
Plan (program) wieloletni



</doc>
<doc id="2290186" url="https://pl.wikipedia.org/wiki?curid=2290186" title="Latarniowiec (film)">
Latarniowiec (film)

Latarniowiec (ang. "The Lightship") – dramat filmowy w reżyserii Jerzego Skolimowskiego z 1985 na podstawie powieści Siegfrieda Lenza.
Realizacja.
Jerzy Skolimowski stwierdził, że zwrócił uwagę na książkę Lenza z uwagi na jej podobieństwo do "Zwycięstwa" autorstwa Josepha Conrada, a conradowska filozofia życiowa była mu wówczas bliska i możliwa do zawarcia w dziele Lenza. Reżyser odrzucił pierwszą wersję scenariusza autorstwa Williama Mai, jako zbyt prostą, niemal wulgarną. W 1984 powrócił do pomysłu realizacji filmu, tym razem według scenariusza Davida Taylora, do którego wnosił liczne poprawki, nawet w trakcie trwania zdjęć i montażu. Scenariuszowi temu brakowało tekstu narracyjnego, który współtworzył amerykański pisarz, Rob Dunn (nie wymieniono go w czołówce). Reżyser trzymał się wiernie oryginału literackiego, eksponując przede wszystkim problemy natury moralnej.
Fabuła i recenzje.
Emmanuel Carrère stwierdził, że fabuła filmu sprowadza się do pytania "Czy należy podnieść kotwicę?", ponieważ jedyną racją bytu latarniowca jest nieruchomość i pozostawanie w miejscu, oświetlanie drogi innym marynarzom. Konsekwencją tego, głównym zadaniem kapitana Millera (głównego bohatera) jest nigdy nie podnieść kotwicy, niezależnie od biegu zdarzeń. Dysponuje on traumatycznymi wspomnieniami z okresu wojennego, kiedy to porzucił ocalałych rozbitków, by udać się w pościg za niemieckim u-botem. Od tego czasu jest wyznawcą kultu nieruszania się z miejsca i trwania w jednym punkcie. Akcja ulega zwrotowi, gdy latarniowiec przejmują gangsterzy pod wodzą doktora Caspary'ego, żądający odpłynięcia. Załoga Millera jest gotowa do walki, podczas, gdy on sam woli trwać w paraliżu i kunktatorstwie. Ostatecznie rozwiązuje paradoks – ginie śmiercią samobójczą, odzyskując duchowy spokój, miłość syna i miano bohatera.
Klaus Maria Brandauer bardzo dobrze odgrywa rolę Millera, tworząc idealną postać kabotyna. Dorównuje mu Robert Duvall w roli Caspary'ego. Jego gra przywodzi na myśl kreacje Iwana Mozżuchina. Dyskusyjne natomiast pozostaje obsadzenie młodego Michała Skolimowskiego w roli Alexa.
Nagrody.
Film otrzymał Nagrodę Specjalną Jury (Jerzy Skolimowski) oraz Nagrodę im. Francesco Pasinettiego dla najlepszego aktora (Robert Duvall) na Międzynarodowym Festiwalu Filmowym w Wenecji w 1985.

</doc>
<doc id="2290190" url="https://pl.wikipedia.org/wiki?curid=2290190" title="Linia kolejowa Helsinki – Riihimäki">
Linia kolejowa Helsinki – Riihimäki

Linia kolejowa Helsinki – Riihimäki (fiń. "Helsinki–Riihimäki-rata") – linia kolejowa o długości 71,4 km łącząca fińskie miasta Helsinki (Dworzec Główny) i Riihimäki (stacja). Znajduje się w całości w obrębie oddanego do użytku 17 marca 1862 roku odcinka Helsinki – Hämeenlinna, najstarszej linii kolejowej w kraju.
Przebieg linii.
Główne miejscowości, przez które przebiega linia oraz odgałęzienia:

</doc>
<doc id="2290191" url="https://pl.wikipedia.org/wiki?curid=2290191" title="11 Mazurski Pułk Artylerii">
11 Mazurski Pułk Artylerii

11 Mazurski Pułk Artylerii im. gen. Józefa Bema (11 pa) – oddział artylerii Sił Zbrojnych RP.
Historia.
Pułk został sformowany w terminie do 31 grudnia 2010 roku, w garnizonie Węgorzewo, na bazie 1 Mazurskiej Brygady Artylerii im. gen. Józefa Bema. W skład nowego pułku włączono także część sprzętu i kadry z rozformowanego 1 Ciechanowskiego Pułku Artylerii oraz 14 dywizjon artylerii przeciwpancernej z Suwałk. Od 1 stycznia 2011 roku do 17 października 2013 roku pułk podlegał pod dowództwo Wojsk Lądowych. W wyniku reformy struktur dowodzenia z dniem 17 października 2013 roku jednostka została podporządkowana dowódcy 16 Dywizji Zmechanizowanej.
11 Mazurski Pułk Artylerii jako pierwszy w Wojsku Polskim otrzymał 30 listopada 2012 roku pierwszą baterię armatohaubic samobieżnych programu Regina. Na stan pułku trafiło osiem Krabów, trzy wozy dowodzenia i kierowania ogniem WD/WDSz, wozy remontu uzbrojenia i elektroniki oraz wozy amunicyjne. W pułku prowadzone były następnie badania kwalifikacyjne i próby eksploatacyjno-wojskowe tego sprzętu. Od sierpnia 2017 roku pułk otrzymał pełne ukompletowanie dywizjonowego modułu ogniowego 24 seryjnych już dział Krab i pojazdów towarzyszących.
12 grudnia 2022 ponownie przekształcony w 1 Mazurska Brygada Artylerii. .
Tradycje.
16 marca 2011 roku Minister Obrony Narodowej polecił pułkowi przejąć i z honorem kultywować dziedzictwo tradycji:
Ponadto pułk przyjął wyróżniającą nazwę „Mazurski” i imię patrona generała Józefa Bema. Jednocześnie zostało ustanowione doroczne święto pułku 3 września. Minister Obrony Narodowej zezwolił, także na czasowe używanie sztandaru rozformowanej 1 Mazurskiej Brygady Artylerii do dnia 30 czerwca 2012 roku.
Natomiast decyzją MON nr 189/MON z 23 maja 2011 roku wprowadzono odznakę pamiątkową, oznakę rozpoznawczą oraz proporczyk na beret 11 Mazurskiego Pułku Artylerii.

</doc>
<doc id="2290193" url="https://pl.wikipedia.org/wiki?curid=2290193" title="Wuyuan">
Wuyuan



</doc>
<doc id="2290197" url="https://pl.wikipedia.org/wiki?curid=2290197" title="Centrum Studiów Polska-Azja">
Centrum Studiów Polska-Azja

Centrum Studiów Polska – Azja (CSPA) – polski ośrodek typu think tank i portal internetowy zajmujący się Azją, założony w 2007 r. przez Radosława Pyffla i Sergiusza Prokurata, a prowadzony pod zwierzchnictwem Fundacji "Centrum Studiów Polska-Azja". Od 2016 prezeską CSPA jest Patrycja Pendrakowska
Celem CSPA jest rozpowszechnianie wiedzy na temat Azji poprzez spotkania, prelekcje, wykłady oraz współpracę z mediami, a także pomoc polskim firmom, instytucjom i przedsiębiorcom w rozpoczęciu działalności w Azji. 
Zespół.
W skład zespołu CSPA wchodzi kilkunastu naukowców o statusie eksperta, redaktorów Centrum oraz redaktorów działów tematycznych.
Stałymi ekspertami Centrum są m.in. Patrycja Pendrakowska, dr hab. Agnieszka Kuszewska, dr Krystyna Palonka, dr Krzysztof Iwanek, dr Michał Lubina, Dominik Konieczny, Adrian Brona, dr Oskar Pietrewicz, Paweł Behrendt, Adrian Zwoliński, Jakub Piasecki, Roman Husarski oraz Paweł Szczap. 
Obszar działalności.
Centrum Studiów Polska- Azja organizuje konferencje i debaty poświęcone polityce, gospodarce i kulturze Azji, oferuje analizy ekspertów, komentarze tematyczne, wiadomości z regionu, przegląd artykułów popularnej prasy światowej, relacje z podróży i wywiady dotyczące następujących państw azjatyckich: Bangladesz, Brunei, Bhutan, Chiny, Filipiny, Hongkong, Indie, Indonezja, Japonia, Kambodża, Korea Południowa, Korea Północna, Laos, Malezja, Mjanma, Mongolia, Nepal, Pakistan, Singapur, Sri Lanka, Tajlandia, Tajwan, Timor Wschodni, Wietnam.
CSPA wspiera polskich autorów, obejmując patronatem medialnym książki o tematyce azjatyckiej: reportaże, powieści i analizy. W ostatnich latach były to m.in. „Pacyfik i Euroazja” dr Jacka Bartosiaka, „Tam” Nataszy Goerke, „Krewetka między wielorybami” Oskara Pietrewicza.
Do inicjatyw think tanku w ostatnich latach można zaliczyć: 
Maj 2017 organizacja panelu eksperckiego podczas Europejskiego Kongresu Gospodarczego w Katowicach. Tematem spotkania były chińskie inwestycje infrastrukturalne w Polsce I Europie Środkowo- Wschodniej.
Kwiecień 2017 organizacja panelu dyskusyjnego podczas targów Real Connect 2017 na temat chińskich inwestycji w nieruchomości w Polsce i Europie.
Marzec 2017 organizacja debaty pt. „Bezpieczeństwo morskie w Azji Wschodniej” o sporach terytorialnych na Morzu Południowochińskim wraz z Instytutem Nauki I Kultury Wietnamskiej na Collegium Civitas.

</doc>
<doc id="2290207" url="https://pl.wikipedia.org/wiki?curid=2290207" title="Kajakarstwo na Letnich Igrzyskach Olimpijskich 1936 – K-1 1000 m mężczyźni">
Kajakarstwo na Letnich Igrzyskach Olimpijskich 1936 – K-1 1000 m mężczyźni

Zawody w kajakarstwie klasycznym (K1) na dystansie 1000 m mężczyzn na Letnich Igrzyskach Olimpijskich 1936 zostały rozegrane 8 sierpnia 1936 r. W zawodach wzięło udział 15 zawodników z 15 państw. Zawody składały się z eliminacji i finału.

</doc>
<doc id="2290220" url="https://pl.wikipedia.org/wiki?curid=2290220" title="Magazyn Kontakt">
Magazyn Kontakt

Magazyn Kontakt – czasopismo dostępne w wersji papierowej oraz internetowej, redagowane przez środowisko związane z warszawskim Klubem Inteligencji Katolickiej, który jest wydawcą magazynu.
Idea.
„Kontakt” jest czasopismem lewicy katolickiej. Jego deklaracja programowa głosi: „Wierzymy, że możliwa jest budowa społeczeństwa przekraczającego podziały ekonomiczne, polityczne, kulturowe, religijne. Zmieniamy Kościół od wewnątrz”. Pojęcie lewicy katolickiej „Kontakt” wiąże ze sprawiedliwością społeczną i ekologiczną, przeciwdziałaniem ubóstwu, wykluczeniu i przemocy, pokładaniem nadziei we wspólnotach, a także przekonaniem, że „inny Kościół jest możliwy”.
Współpraca.
Magazyn Kontakt jest jednym z czasopism uczestniczących w projekcie „Spięcie”. Bierze w nim udział wraz z Klubem Jagiellońskim, Krytyką Polityczną, Kulturą Liberalną i Nową Konfederacją. Na tle innych czasopism „Kontakt” wyróżnia się dużą przestrzenią oddaną ilustratorom.
Tematyka.
Tematy ostatnich numerów „Kontaktu” zogniskowane były wokół chrześcijańskiego feminizmu (nr 32, „Kobiety w Kościele”), wykluczenia związanego z bezdomnością (nr 33, „Bezdomność”), negatywnej i pozytywnej roli gniewu (nr 34, „Święty gniew”), edukacji i wychowaniu (nr 35, „Czyje są dzieci?”), biblijnym inspiracjom katolewicy (nr 36, „Biblia dziesięciolecia”), ochronie środowiska (nr 37, „Ekolodzy będą zbawieni”), ochronie zdrowia (nr 38, „Zdrowie bez recepty”), problemom związanym z przynależnością do Kościoła rzymskokatolickiego (nr 39, „Dlaczego wciąż jesteśmy w Kościele?”), optymizmowi, nadziei i utopii (nr 40, „Kryzys wyobraźni”) oraz Janowi Pawłowi II (nr 41, „Czyj papież?”).
Treści niezależne od tematów numerów publikowane są w działach tematycznych: „Fotoreportaż”, „Lewa Nawa”, „Poza Centrum”, „Obywatel”, „Kultura”, „Krajoznawczy”, „Zmiennik”. Pismo ma również wydanie internetowe, magazynkontakt.pl, w ramach którego m.in. raz w miesiącu ukazują się odsłony tematyczne.

</doc>
<doc id="2290223" url="https://pl.wikipedia.org/wiki?curid=2290223" title="Decuriasuchus">
Decuriasuchus

Decuriasuchus – rodzaj drapieżnego archozaura z grupy rauizuchów. Gatunkiem typowym jest "D. quartacolonia", opisany w 2011 roku przez Françę i współpracowników. Żył w środkowym triasie na terenach dzisiejszej Ameryki Południowej.
Budowa i paleobiologia.
Holotypem jest połączony stawowo szkielet nieobejmujący obręczy barkowej i kończyn przednich (MCN PV10105a). W jego bezpośrednim sąsiedztwie zachowały się szczątki ośmiu kolejnych osobników (MCN PV10105b-i), które desygnowano na paratypy. W innym miejscu odnaleziono pozostałości czaszki dziesiątego osobnika (MCN PV10004). Skamieniałości te pochodzą z datowanych na ladyn, około 235–240 mln lat, osadów ogniwa Alemoa formacji Santa Maria w brazylijskim stanie Rio Grande do Sul.
"Decuriasuchus" osiągał średnie rozmiary jak na rauizucha – jego długość szacuje się na około 270 cm. Holotyp i paratypy należą prawdopodobnie do dorosłych zwierząt, o zbliżonej wielkości. Zgrupowanie szczątków kilku osobników w jednym miejscu wskazuje na występowanie u "Decuriasuchus" zachowań społecznych – nie ma jednak dowodów, by były one bardziej złożone niż te obecne u współczesnych krokodyli. Możliwe, że grupa zwierząt została zabita przez gwałtowną powódź, która przetransportowała ich ciała przed złożeniem na równinie zalewowej, lub zgromadzenie rauizuchów jest wynikiem działalności czynnika, który ostatecznie doprowadził do ich śmierci. Może ono reprezentować najstarszy znany dowód na występowanie u archozaurów zachowań stadnych – pozostałe są młodsze o co najmniej 10 mln lat.
Czaszka i żuchwa "Decuriasuchus" są bardzo podobne jak u rauizuchów "Prestosuchus chiniquensis" i "Saurosuchus galilei" – taksony te łączy np. obecność w przybliżeniu trójkątnego okna przedoczodołowego i wygiętej kości nosowej (tworzącej „rzymski nos”) – jednak wykazują również kilka cech charakterystycznych dla "Decuriasuchus", m.in. występowanie aż siedemnastu zębów w kości szczękowej i bocznego rozszerzenia kości nosowej i łzowej, nachodzącego na okno przedoczodołowe od strony grzbietowej.
Systematyka.
Według analizy filogenetycznej przeprowadzonej przez Françę i współpracowników "Decuriasuchus" należy do kladu Prestosuchidae i jest taksonem siostrzanym dla grupy obejmującej rodzaje "Prestosuchus" i "Batrachotomus". Ci sami autorzy zbadali później pozycję filogenetyczną "D. quartacolonia" przeprowadzając analizę filogenetyczną przy wykorzystaniu macierzy danych z analizy Nesbitta (2011); według tej analizy "Decuriasuchus" był najbardziej bazalnym przedstawicielem kladu Loricata (obejmującego krokodylomorfy, rauizuchidy i taksony tradycyjnie zaliczane do rodziny Prestosuchidae, ale nieobejmującego grupy Poposauroidea). Autorzy zauważyli też, że uwzględnienie "Decuriasuchus" w tej analizie filogenetycznej wpłynęło na pozycję filogenetyczną rodzaju "Ticinosuchus". Według oryginalnej analizy Nesbitta (2011) był on taksonem siostrzanym do kladu Paracrocodylomorpha (obejmującego grupy Loricata i Poposauroidea); po uwzględnieniu w analizie "D. quartacolonia" uzyskano drzewo ścisłej zgodności, na którym "Ticinosuchus" jest bazalnym przedstawicielem Loricata.
Nazwa "Decuriasuchus" pochodzi od dekurii – dziesięcioosobowego oddziału jazdy rzymskiej – co jest odniesieniem do odnalezionej liczby osobników, i zlatynizowanego greckiego słowa "souchos", oznaczającego boga Sobka z mitologii egipskiej. Epitet gatunkowy "quartacolonia" pochodzi od regionu Quara Colonia, gdzie odnaleziono skamieniałości.

</doc>
<doc id="2290225" url="https://pl.wikipedia.org/wiki?curid=2290225" title="Decuriasuchus quartacolonia">
Decuriasuchus quartacolonia



</doc>
<doc id="2290246" url="https://pl.wikipedia.org/wiki?curid=2290246" title="Mamut (film 2009)">
Mamut (film 2009)

Mamut − film koprodukcji szwedzko-duńskiej z 2009 roku, wyreżyserowany przez Lukasa Moodyssona. Przedstawia dramat poświęcania relacji mąż-żona oraz rodzice-dzieci kosztem poprawy statusu materialnego rodziny.

</doc>
<doc id="2290255" url="https://pl.wikipedia.org/wiki?curid=2290255" title="Rodica Arba">
Rodica Arba

Rodica Arba-Puşcatu (ur. 5 maja 1962) – rumuńska wioślarka. Wielokrotna medalistka olimpijska.
Brała udział w trzech igrzyskach (IO 80, IO 84, IO 88), za każdym razem zdobywała medale. W 1980 była trzecia w ósemce. Na kolejnych dwóch olimpiadach triumfowała w dwójce bez sternika. W 1984 partnerowała jej Elena Horvat, cztery lata później Olga Homeghi. W 1988 była również druga w ósemce. Sześciokrotnie stawała na podium mistrzostw świata. W 1985 (dwójka bez sternika), 1986 (dwójka bez sternika) i 1987 (dwójka bez sternika oraz ósemka) sięgnęła po złoto, w 1983 (dwójka bez sternika) po srebro, a w 1981 (dwójka bez sternika) po brąz tej imprezy.

</doc>
<doc id="2290256" url="https://pl.wikipedia.org/wiki?curid=2290256" title="Rodica Puscatu-Arba">
Rodica Puscatu-Arba



</doc>
<doc id="2290257" url="https://pl.wikipedia.org/wiki?curid=2290257" title="Rodica Arba-Puşcatu">
Rodica Arba-Puşcatu



</doc>
<doc id="2290258" url="https://pl.wikipedia.org/wiki?curid=2290258" title="Olga Bularda">
Olga Bularda



</doc>
<doc id="2290259" url="https://pl.wikipedia.org/wiki?curid=2290259" title="Olga Homeghi-Bularda">
Olga Homeghi-Bularda



</doc>
<doc id="2290260" url="https://pl.wikipedia.org/wiki?curid=2290260" title="Olga Homeghi">
Olga Homeghi

Olga Homeghi-Bularda (ur. 1 maja 1958) – rumuńska wioślarka. Wielokrotna medalistka olimpijska.
Brała udział w trzech igrzyskach (IO 80, IO 84, IO 88), za każdym razem zdobywała medale. W 1980 była trzecia w dwójce podwójnej. Na kolejnych dwóch olimpiadach triumfowała. W 1984 w czwórce ze sternikiem, cztery lata później w dwójce bez sternika. Partnerowała jej Rodica Arba. W 1988 była również druga w ósemce. Siedmiokrotnie stawała na podium mistrzostw świata. W 1986 (dwójka bez sternika) i 1987 (dwójka bez sternika oraz ósemka) sięgnęła po złoto, w 1983 i 1985 (czwórka ze sternikiem) po srebro, a w 1979 (dwójka podwójna) i 1981 (czwórka podwójna ze sternikiem) po brąz tej imprezy.

</doc>
<doc id="2290273" url="https://pl.wikipedia.org/wiki?curid=2290273" title="Bdhpumn">
Bdhpumn



</doc>
<doc id="2290275" url="https://pl.wikipedia.org/wiki?curid=2290275" title="Ottavio Rinuccini">
Ottavio Rinuccini

Ottavio Rinuccini (ur. 20 stycznia 1562 - zm. 28 marca 1621) - florencki poeta, librecista, członek Cameraty Florenckiej.
Znany był jako autor tekstów pierwszych oper w historii:
Ottavio Rinuccini był także autorem utworów poetyckich, niekiedy opracowywanych muzycznie przez kompozytorów jako teksty do pieśni i madrygałów.

</doc>
<doc id="2290276" url="https://pl.wikipedia.org/wiki?curid=2290276" title="Ogród Zoologiczny w Belgradzie">
Ogród Zoologiczny w Belgradzie

Ogród Zoologiczny w Belgradzie – mieści się w samym centrum Belgradu, w twierdzy i parku Kalemegdan. Został założony w 1936 roku. Zajmuje powierzchnię 7 ha i ma 2000 zwierząt (270 gatunków).
Jego dzisiejszy wygląd został stworzony przez wiele wybudowanych obiektów, nowe fontanny pitne, rzeźby drewniane oraz żłobek dla młodych zwierząt - Baby Zoo.
Historia.
Zoo oficjalnie otworzył burmistrz Belgradu 12 lipca 1936 r. W czasie II wojny światowej infrastruktura zoo została całkowicie zniszczona i dużo zwierząt nie przetrwało z powodu bombardowania Belgradu w 1941 roku. Po wojnie zoo straciło siedem hektarów ziemi.

</doc>
<doc id="2290280" url="https://pl.wikipedia.org/wiki?curid=2290280" title="Marioara Ciobanu">
Marioara Ciobanu



</doc>
<doc id="2290283" url="https://pl.wikipedia.org/wiki?curid=2290283" title="Geoffrey Kiprono Mutai">
Geoffrey Kiprono Mutai



</doc>
<doc id="2290284" url="https://pl.wikipedia.org/wiki?curid=2290284" title="Język kuere">
Język kuere

Język kuere (kwere, ngwele, kwele, kakwere, kikwere, kingwele, tsinghwele, ng'were) – afrykański język z rodziny bantu. Posługuje się nim około 100 tys. osób w Tanzanii, w regionie Pwani. Najbardziej zbliżony jest leksykalnie do języka doe.

</doc>
<doc id="2290285" url="https://pl.wikipedia.org/wiki?curid=2290285" title="Język kami">
Język kami

Język kami – język bantu używany w regionie Morogoro w Tanzanii przez około 15 000 osób. Zanika na rzecz suahili i innych okolicznych języków, ale jest nadal stosowany w tradycjach religijnych oraz mediacji wśród ludu kami. Należy odróżnić ten język od nigeryjskiego języka kami.

</doc>
<doc id="2290290" url="https://pl.wikipedia.org/wiki?curid=2290290" title="Woprosy fiłosofii">
Woprosy fiłosofii

Woprosy fiłosofii (, czyli „Zagadnienia filozofii”) – czołowe czasopismo filozoficzne w Rosji, wydawane pod patronatem prezydium Rosyjskiej Akademii Nauk. Ukazuje się od 1947 roku, początkowo trzy razy rocznie. W roku 1951 częstotliwość się podwoiła, a od 1958 roku kolejne numery wydawane są co miesiąc. Zakres tematyki pisma obejmuje wszystkie dyscypliny filozoficzne: historię filozofii, epistemologię, metodologię nauk, itd. Obecnie czasopismo jest dostępne przede wszystkim w wersji papierowej, ale redakcja realizuje stopniową digitalizację opublikowanych już materiałów.

</doc>
<doc id="2290291" url="https://pl.wikipedia.org/wiki?curid=2290291" title="Hahnemann">
Hahnemann

Hahnemann:

</doc>
<doc id="2290292" url="https://pl.wikipedia.org/wiki?curid=2290292" title="Modele biznesowe dla otwartego oprogramowania">
Modele biznesowe dla otwartego oprogramowania



</doc>
<doc id="2290296" url="https://pl.wikipedia.org/wiki?curid=2290296" title="Łupkowatość">
Łupkowatość

Łupkowatość (złupkowacenie) – cecha niektórych skał, przede wszystkim osadowych i metamorficznych polegająca na zdolności do mechanicznego rozwarstwiania się na cienkie równoległe płytki. Łupkowatość jest często skutkiem kompresji skały spowodowanej ciśnieniem wywołanym przez leżące wyżej warstwy skał, co powoduje zmniejszenie porowatości i usuwanie wody (kompakcja). 
Łupkowatość jest główną cechą wyróżniającą łupki.

</doc>
<doc id="2290301" url="https://pl.wikipedia.org/wiki?curid=2290301" title="Neustadt a. d. Wstr.">
Neustadt a. d. Wstr.



</doc>
<doc id="2290302" url="https://pl.wikipedia.org/wiki?curid=2290302" title="Neustadt a. d. W.">
Neustadt a. d. W.



</doc>
<doc id="2290303" url="https://pl.wikipedia.org/wiki?curid=2290303" title="Neustadt an der Haardt">
Neustadt an der Haardt



</doc>
<doc id="2290307" url="https://pl.wikipedia.org/wiki?curid=2290307" title="Australia na Letnich Igrzyskach Olimpijskich 1996">
Australia na Letnich Igrzyskach Olimpijskich 1996

Australię na Letnich Igrzyskach Olimpijskich 1996 reprezentowało 417 zawodników, 250 mężczyzn i 167 kobiety.

</doc>
<doc id="2290309" url="https://pl.wikipedia.org/wiki?curid=2290309" title="Joyce Bates-Fair">
Joyce Bates-Fair

Joyce Bates-Fair (ur. 16 lutego 1977) – amerykańska lekkoatletka specjalizująca się w krótkich biegach płotkarskich, mistrzyni świata juniorów z Sydney (1996), w biegu na 100 m przez płotki.
W 2002 r. została zdyskwalifikowana za stosowanie niedozwolonych środków dopingujących.

</doc>
<doc id="2290312" url="https://pl.wikipedia.org/wiki?curid=2290312" title="Dziecię Starego Miasta">
Dziecię Starego Miasta

Dziecię Starego Miasta: Obrazek narysowany z natury – powieść polityczna Józefa Ignacego Kraszewskiego. Powieść wydana został w 1863 roku w ramach cyklu "Obrazki z natury".
Treść.
Powieść ukazuje wypadki w Warszawie w roku 1861, w przededniu wybuchu powstania styczniowego. Główny bohater, Franek Plewa jest synem warszawskiej przekupki i studentem Szkoły Sztuk Pięknych. Franek jest osobą czynnie zaangażowaną politycznie. Bierze udział w pogrzebie generałowej Sowińskiej (wdowie po generale Józefie Sowińskim), który przeradza się w manifestację patriotyczną, uczestniczy w konspiracyjnych spotkaniach oraz anty-rosyjskich manifestacjach. Po jednej z nich trafia do Cytadeli. Uwolniony dzięki staraniom matki, trafia jednak do więzienia ponownie, za sprawą donosu konfidenta. Ponownie uwolniony nie przerywa swojej działalności. W czasie wielkiej manifestacji 8 kwietnia 1861 roku ginie na Placu Zamkowym. Jego zwłoki Rosjanie topią w Wiśle
Tematyka.
W swojej powieści autor zobrazował środowisko patriotycznej i rewolucyjnej młodzieży, z której później powstała organizacja Czerwonych. Oprócz tego ukazał rewolucyjną atmosferę jaka panowała w stolicy na krótko przed wybuchem powstania. W powieści obok uznania dla patriotyzmu mas, można dostrzec ślady krytyki pod adresem ostrożnej polityki reprezentantów interesów szlacheckich z Towarzystwa Rolniczego.

</doc>
<doc id="2290315" url="https://pl.wikipedia.org/wiki?curid=2290315" title="Urząd rejonowy">
Urząd rejonowy

Urząd rejonowy – urząd rządowej administracji ogólnej, działający w Polsce w latach 1990–1998. Terytorialny zasięg działania urzędu obejmował obszar kilku gmin w ramach jednego województwa.
W całej Polsce urzędy rejonowe powołano 27 sierpnia 1990 na mocy ustawy z dnia 22 marca 1990 roku oraz rozporządzenia Ministra – szefa Urzędu Rady Ministrów z dnia 1 sierpnia 1990 roku. Ich liczba wynosiła początkowo 254, następnie została powiększona do 267 (1 lutego 1991), a ostatecznie do 268 (16 września 1997). W granicach urzędów rejonowych znajdowało się zwykle po kilka gmin. Urzędy nie stanowiły organów samorządowych, lecz wykonywały zadania i kompetencje administracji rządowej. Na czele urzędów rejonowych stali kierownicy powoływani przez wojewodów. Urzędy działały do 31 grudnia 1998, do momentu reaktywowania powiatów w dniu 1 stycznia 1999, stanowiąc ich instytucjonalną bazę.
Urzędy rejonowe według województw (stan na 31 grudnia 1998).
Opracowano na podstawie:

</doc>
<doc id="2290316" url="https://pl.wikipedia.org/wiki?curid=2290316" title="Berekhia">
Berekhia



</doc>
<doc id="2290320" url="https://pl.wikipedia.org/wiki?curid=2290320" title="Krzyżacy 1410">
Krzyżacy 1410

Krzyżacy 1410. Obrazy z przeszłości – powieść historyczna Józefa Ignacego Kraszewskiego z 1874 roku.
Początkowo ukazywała się w odcinkach w tygodniku „Kłosy” (1874), w postaci książkowej została wydana w dwóch tomach w 1882 roku. Oprócz późniejszych wydań miała też skrócone przeróbki: "Pod Grunwaldem. Walka Polaków z Niemcami" (1898) czy "Pogrom Krzyżaków. Obrazek historyczny z czasów Władysława Jagiełły" (1910). Nie są znane tłumaczenia na języki obce. Rękopis utworu zachował się we wrocławskiej Bibliotece Ossolińskich (sygnatura 5.322).
Tło powstania.
Kwestia krzyżacka absorbowała pisarza od dawna i pojawiała się w jego wczesnych utworach oraz pracach naukowych poświęconych dziejom Litwy (np. w opowiadaniu "Litwa za Witolda", 1850). Wśród 94 powieściowych utworów historycznych Kraszewskiego "Krzyżacy 1410" zajmują kolejne 34 miejsce. Mimo zastosowania tej samej maniery pisarskiej (literacki gatunek, sposób beletryzacji źródeł), autor nie włączył go do powstałego dwa lata później cyklu "Dzieje Polski". Tematykę krzyżacką podejmował jednak w późniejszych powieściach, jak "Jelita" (1881), "Waligóra" (1882), "Semko" (1882) czy "Kunigas" (1882). 
Treść.
Powieść obejmuje wydarzenia z lat 1409-1411, a tłem fabuły jest wielka wojna z zakonem krzyżackim. Akcja utworu rozpoczyna się w Malborku, dokąd dociera z pielgrzymką ksiądz Jan z Zaboru, wciągnięty następnie przez rycerzy-zakonników w intrygę szpiegowską. Rosnące napięcie między zakonem krzyżackim a Polską i Litwą doprowadza do rozpoczęcia wojny. Wraz z rozwojem akcji bohaterowie powieści są świadkami i uczestnikami kolejnych wydarzeń wielkiej wojny i jej starć, włącznie ze zwycięską bitwą pod Grunwaldem i następującymi po niej wydarzeniami zakończonymi nieudanym oblężeniem Malborka.
Główną bohaterką powieści jest młoda Ofka (Ofelia) Noskówna, córka polskiej mieszczki z Torunia, która jako szpieg w służbie krzyżaków przedostaje się do otoczenia króla Jagiełły. Z fanatyzmem i poświęceniem, nie cofając się przed zbrodnią, gorliwie wspomaga siły Zakonu walczące z Polakami, m.in. wcielając się w męską postać pacholika rycerza Andrzeja Brochockiego z Brochocic. Po bitwie grunwaldzkiej napotyka w polskim obozie niemieckiego jeńca – Kuno Dienheima, którego namiętne uczucie pozwala go uzależnić od siebie. Zakochany Niemiec zdobywa się na liczne poświęcenia i dokonuje śmiałych czynów, by zyskać względy władczej i kapryśnej Ofki, która jedynie traktuje go jako narzędzie do spełniania swych podstępnych zamierzeń. Ostatecznie nadzieje jego burzy fakt, że Ofka porzucając dom i matkę, jako siostra zakonna całkowicie oddaje się w służbę krzyżaków. Stawiając się jednak w końcu do Brochocic jako jeniec zwolniony na rycerskie słowo, Dienheim znajduje w polskiej rodzinie nie tylko życzliwe przyjęcie, lecz i zapowiedź odwzajemnionej miłości.
Porównanie powieści Kraszewskiego i Sienkiewicza.
Powieść Kraszewskiego powstała 23 lata przed literackim pojawieniem się sienkiewiczowskich "Krzyżaków". Henryk Sienkiewicz (wówczas 35-letni pisarz bez twórczego dorobku historycznego) znał powieść swego poprzednika, recenzował ją („Gazeta Polska” nr 246 z 1881 r.) i ostatecznie posłużyła mu ona za inspirację w pisaniu jego wizjonerskiej wersji konfliktu polsko-krzyżackiego. Przejął też stamtąd niektóre pomysły w tworzeniu postaci oraz wątki fabularne, włącznie ze scenkami i sytuacjami; dostrzegalne mogą być również zapożyczenia tekstowe i stylizacyjne. 
O ile jednak utwór Sienkiewicza ukazuje narastanie konfliktu i poprzedzające go wydarzenia głównie od strony polskiej, to powieść Kraszewskiego dąży do równoległego ukazywania działań obydwu stron. Poza tym cechuje ją większy realizm w przedstawianiu autentycznych zdarzeń oraz tła historycznego, które autor potraktował znacznie szerzej (aż po wydarzenia następujące po grunwaldzkim zwycięstwie wraz ze strategicznym fiaskiem oblężenia Malborka, bitwą pod Koronowem i zakończeniem konfliktu w 1411 roku). W porównaniu z sienkiewiczowskimi "personae dramatis", Kraszewski staranniej też zarysował osobowości głównych bohaterów wraz z nakreśleniem motywów ich działania. Podobnie jednak jak Sienkiewicz, oparł fabułę swej powieści na trzech wątkach: awanturniczo-sensacyjnym, spełniającym rolę kompozycyjną (niezwykła historia Ofki Noskówny), „rodowym” (herbowa kwestia herbowa pochodzenia Dienheima i Brochockiego) oraz romansowym (uczucie pomiędzy Dienheimem i Ofką). Natomiast w interpretacji dostępnego materiału źródłowego (głównie "Roczników" Jana Długosza), fabularyzując nie odbiegał zasadniczo od wersji przekazanej przez średniowiecznego kronikarza.
Znamiennymi cechami pouczającej i bardziej zobiektywizowanej powieści Kraszewskiego pozostają jednak przede wszystkim krytycyzm i realizm, przejawiające się zarówno w opisach ważnych wydarzeń, jak i charakterystyce postaci. W swym przekazie autor preferuje nie emocjonalną, rzeczową i bezstronną relację, starając się o sprawiedliwe rozłożenie ocen pozytywnych i negatywnych. Stąd też pominięte przez Sienkiewicza, celowe przedstawienie wydarzeń po bitwie grunwaldzkiej z ich krytyczną oceną, jaskrawo uświadamiającą, jak szybko i łatwo zmarnowano dorobek tego szczególnego historycznego zwycięstwa.
Charakter i recepcja utworu.
Powieść Kraszewskiego od początku nie zyskała popularności ani nawet szerszego odbioru: większego zainteresowania nie wzbudził jej prasowy pierwodruk, a wydanie książkowe wywołało stosunkowo słaby oddźwięk. Również późniejsze wydania nie wprowadziły tego utworu w szeroki obieg czytelniczy, gdy swą popularnością przytłumiła go już epicka wersja powieści Sienkiewicza. Przychylnego odbioru nie przysporzyła mu też odmienna koncepcja ideowo-historiozoficzna przyjęta przez autora, a polegająca na ukazywaniu ojczystych dziejów pozbawionych przesadnej heroizacji, stwarzania niepotrzebnych miraży i gloryfikowania czynów polskiego oręża. W tym swoistym odbrązawianiu ważnego epizodu narodowych dziejów, pisarz (w odróżnieniu od Sienkiewicza) nie odpowiedział trafnie na ideowo-społeczne potrzeby ówczesnych Polaków. W jego zamyśle twórczym przeważył cel dydaktyczny, co sprawiło, że "Krzyżacy 1410" są „powieścią o zmarnowanych okazjach, surowo oceniającą opieszałość i brak zmysłu politycznego u zwycięzców spod Grunwaldu”, a „Kraszewski daje nam poznać gorzki smak tego zwycięstwa”.

</doc>
<doc id="2290321" url="https://pl.wikipedia.org/wiki?curid=2290321" title="Łysienie wężykowate">
Łysienie wężykowate

Łysienie wężykowate (ophiasis) – rodzaj łysienia uznawany za odmianę łysienia plackowatego. Choroba swoim zakresem dotyka wyłącznie dzieci.
Charakterystyka.
Łysienie wężykowate, jako objaw chorobowy swoim zasięgiem dotyka obwodu skóry głowy. W pierwszej fazie łysienie wężykowate obejmuje kark, a następnie przesuwa się ono w okolice skroni i linii czoła. Sama nazwa choroby związana jest z faktem, że dolegliwość przesuwa się wężykowatą linią w sposób symetryczny począwszy od karku. 
Leczenie.
Choroba łysienia wężykowatego nie wymaga leczenia farmakologicznego czy też chirurgicznego. Dolegliwość ustępuje z reguły samoistnie, choć nie zostały ustalone ramy czasu, w których dochodzi do zakończenia procesu. Przebieg choroby jest bezbolesny. Łysienie wężykowate może przenosić się w inne obszary ciała dotkniętego dolegliwością pacjenta.

</doc>
<doc id="2290322" url="https://pl.wikipedia.org/wiki?curid=2290322" title="Nachal Ewtach">
Nachal Ewtach

Nachal Ewtach (hebr. נחל אבטח) – potok w południowo-zachodniej części Izraela, mający swoje źródła w Szefeli w rejonie moszawu Berechja. Przepływa przez równinę nadbrzeżną. Uchodzi do Morza Śródziemnego w pobliżu wioski Niccan.
Rzeka ma nieregularny przepływ wody, uzależniony jest od pór roku i wielkości opadów. Zwiększony przepływ występuje w czasie zimowej pory deszczowej. Koryto rzeki jest płytkie i piaszczyste. Roślinność porastająca brzegi jest zróżnicowana i bogata w krzewy oraz drzewa.
Rzeka stanowi naturalną południową granicę Rezerwatu Przyrody Niccanim.

</doc>
<doc id="2290323" url="https://pl.wikipedia.org/wiki?curid=2290323" title="Cyprinus barbus">
Cyprinus barbus



</doc>
<doc id="2290324" url="https://pl.wikipedia.org/wiki?curid=2290324" title="Cyprinus barba">
Cyprinus barba



</doc>
<doc id="2290325" url="https://pl.wikipedia.org/wiki?curid=2290325" title="Barbus vulgaris">
Barbus vulgaris



</doc>
<doc id="2290326" url="https://pl.wikipedia.org/wiki?curid=2290326" title="Barbus communis">
Barbus communis



</doc>
<doc id="2290328" url="https://pl.wikipedia.org/wiki?curid=2290328" title="Elijah Paine">
Elijah Paine

Elijah Paine (ur. 21 stycznia 1757 roku w Brooklyn, Connecticut – zm. 28 kwietnia 1842 roku w Williamstown, Vermont) - prawnik, przedsiębiorca i polityk amerykański.
W latach 1795–1801 z ramienia Partii Federalistycznej zasiadał w Senacie Stanów Zjednoczonych jako przedstawiciel stanu Vermont.
Jego syn, Charles Paine, był gubernatorem stanu Vermont w latach 1841–1843.

</doc>
<doc id="2290331" url="https://pl.wikipedia.org/wiki?curid=2290331" title="Zofia Wardyńska-Wojewódzka">
Zofia Wardyńska-Wojewódzka

Zofia Wardyńska-Wojewódzka (ur. 19 czerwca 1919 w Łowiczu, zm. 11 sierpnia 2010 w Warszawie) – polska siatkarka i koszykarka, reprezentantka Polski, medalistka mistrzostw świata i Europy.
Koszykówka.
W reprezentacji Polski rozegrała 23 spotkania w latach 1937–1950. Przed II wojną światową uczestniczyła w akademickich mistrzostwach świata w 1937, zdobywając brązowy medal oraz w mistrzostwach Europy w koszykówce w 1938, zdobywając również brązowy medal. Po wojnie zagrała w mistrzostwach Europy w 1950, zajmując z drużyną piąte miejsce Była mistrzynią Polski w barwach Spójni Warszawa w latach 1948, 1949 i 1952 oraz wicemistrzynią w 1950.
Siatkówka.
Jako zawodniczka AZS Warszawa zdobyła mistrzostwo Polski w 1938 i 1939 oraz wicemistrzostwo w 1937. Po II wojnie światowej zdobyła kolejne medale - brązowe w 1948 i 1949 (w barwach SKS Warszawa), srebrny w 1950, 1953, 1954 (w barwach Spójni Warszawa). Po zakończeniu kariery była trenerem siatkówki w klubach warszawskich - Drukarzu, Maratonie i Skrze
W reprezentacji Polski debiutowała w historycznym pierwszym meczu tej drużyny 4 lutego 1948 r. w Warszawie z Czechosłowacją. Zdobyła z tą drużyną brązowy medal mistrzostw Europy w 1949, wicemistrzostwo Europy w 1950 i 1951 oraz wicemistrzostwo świata w 1952, co było największym sukcesem polskiej siatkówki na arenie międzynarodowej aż do czasów Huberta Wagnera. Ostatni raz zagrała w reprezentacji 21 maja 1954 w towarzyskim meczu z Bułgarią. Łącznie wystąpiła w 59 spotkaniach.

</doc>
<doc id="2290332" url="https://pl.wikipedia.org/wiki?curid=2290332" title="Motocyklowe Grand Prix Portugalii 2011">
Motocyklowe Grand Prix Portugalii 2011

Motocyklowe Grand Prix Portugalii 2011 - Trzecia eliminacja Motocyklowych Mistrzostw Świata, rozegrana 29 kwietnia - 1 maja 2011 na torze Autódromo do Estoril w Estoril.

</doc>
<doc id="2290333" url="https://pl.wikipedia.org/wiki?curid=2290333" title="Antoni Gołaś">
Antoni Gołaś

Antoni Gołaś (ur. 29 grudnia 1919 w Bartoszewicach, zm. 18 lipca 2003 w Katowicach) – polski zapaśnik, trener, olimpijczyk z Helsinek 1952.
Walczył w kategorii średniej i półśredniej w stylu klasycznym. Był dwukrotnym mistrzem Polski w kategorii średniej (1946, 1947) oraz trzykrotnym w kategorii półśredniej (1948-1950). Reprezentował zespoły Górnika Janów, Siły Mysłowice, Baildonu Katowice i TG Sokoła Brynów.
Na igrzyskach olimpijskich w 1952 startował w kategorii półśredniej jednak bez powodzenia (odpadł w eliminacjach).
Jeszcze w czasie trwania kariery zawodniczej zaczął tracić wzrok, pod koniec kariery walczył prawie nic nie widząc.
Po zakończeniu kariery zawodniczej był trenerem i działaczem sportowym. Został Odznaczony Krzyżem Kawalerskim Orderu Odrodzenia Polski oraz Złotym Krzyżem FILA.

</doc>
<doc id="2290335" url="https://pl.wikipedia.org/wiki?curid=2290335" title="Łysienie plackowate rzekome">
Łysienie plackowate rzekome

Łysienie plackowate rzekome – rodzaj łysienia plackowatego objawiający się występowaniem wyłysiałych ognisk na skórze głowy, przybierających różnego rodzaju kształty.
Przyczyny.
Jako przyczynę powstania choroby łysienia plackowatego rzekomego uznawane są zaburzenia o charakterze nerwowym jak również nieprawidłowe odżywienie włosów czy błędy w zakresie pielęgnacyjnym. Choroba może być również spowodowana chwilową utratą odporności w rejonie skóry głowy. Istnieją przypuszczenia zakładające, że wpływ na jej rozwój mogą mieć również czynniki takie jak między innymi silny stres (w tym stres chroniczny), środki chemiczne, zmiany hormonalne, alergie, predyspozycje genetyczne, infekcje wirusowe.
Objawy i przebieg choroby.
Łysienie plackowate rzekome objawia powstawaniem na skórze głowy ognisk różnego kształtu. Pierwsze symptomy łysienia plackowatego rzekomego dotykają głównie wierzchołka głowy, z czasem atakując również pozostałe okolice. Nazwa dolegliwości związana jest bezpośrednio z faktem, iż w miejscu pozbawionym włosów skóra przypomina bliznę. Chociaż w przypadku tej odmiany łysienia plackowatego nie następuje całkowite wyłysienie, to jednak w miejscach dotkniętych chorobą nie dochodzi również do ponownego odrostu włosów.
Leczenie.
Z racji na fakt, że przebieg dolegliwości łysienia plackowatego rzekomego jest trudny do przewidzenia, trudności przysparza również proces leczenia choroby. W wybranych przypadkach dolegliwość może ustąpić już po kilku miesiącach, jednak zdarza się, iż stan ten może przybrać stan przewlekły. Nie istnieje jedna, skuteczna terapia gwarantująca uzyskanie satysfakcjonujących rezultatów leczenia dolegliwości. Komfort życia skutecznie poprawiają peruki. Dzięki nowoczesnym technikom produkcji, peruki z włosów naturalnych lub włosów syntetycznych prezentują się bardzo naturalnie i są trudne do odróżnienia od naturalnych pasm.

</doc>
<doc id="2290336" url="https://pl.wikipedia.org/wiki?curid=2290336" title="Wat Rong Khun">
Wat Rong Khun

Wat Rong Khun () – niekonwencjonalna wystawa sztuki współczesnej i świątynia buddyjska, ze względu na swój wygląd nazywana „Białą Świątynią”. Obiekt leży ok. 14 km na południowy zachód od miasta Chiang Rai, w prowincji Chiang Rai, w północnej Tajlandii. Do świątyni można dostać się lokalnym autobusem, lub za pomocą taksówki tzw. tuk-tuka. 
Kompleks budynków w całości zaprojektował i ufundował z prywatnych środków artysta Chalermchai Kositpipat. Budowę rozpoczęto w roku 1997, wtedy też otworzono zespół świątynny dla zwiedzających. Przewidywany termin zakończenia prac to rok 2070.

</doc>
<doc id="2290337" url="https://pl.wikipedia.org/wiki?curid=2290337" title="Barbara Szydłowska-Żelazny">
Barbara Szydłowska-Żelazny

Barbara Szydłowska-Żelazny (ur. 16 lutego 1937 w Płocku, zm. 11 lutego 2011) – polska koszykarka, mistrzyni Polski w barwach Wisły Kraków, reprezentantka Polski.
Karierę sportową rozpoczęła w klubie Spójnia Kielce w 1952. Jako studentka Politechniki w Krakowie występowała w latach 1954-1955 w AZS Politechnika Kraków. W latach 1955-1965 grała w barwach Wisły Kraków, uczestnicząc w największych sukcesach tego klubu - mistrzostwie Polski w 1963, 1964 i 1965, a także zdobywając brązowe medale w 1959, 1960 i 1962.
Wystąpiła 48 razy w reprezentacji Polski, m.in. na mistrzostwach Europy w 1958 (5 m.), 1960 (4 m.) i 1962 (6 m.).
Po zakończeniu kariery sportowej była pracownikiem MPWiK w Krakowie. Pochowana na cmentarzu wojskowym przy ul. Prandoty w Krakowie (kw. LXXXVII-15-8). 

</doc>
<doc id="2290338" url="https://pl.wikipedia.org/wiki?curid=2290338" title="V(X)">
V(X)



</doc>
<doc id="2290342" url="https://pl.wikipedia.org/wiki?curid=2290342" title="Dialogi (kwartalnik)">
Dialogi (kwartalnik)

 
Dialogi – dwujęzyczny kwartalnik społeczno-kulturalny wydawany w Edmonton (Albercie) w Kanadzie w latach 1984–1987. 
Redaktorem naczelnym był ówczesny dziekan Wydziału Literatury Porównawczej Uniwersytetu Alberty, prof. Edward Możejko. Stałymi współpracownikami kwartalnika byli m.in.: Edward Zyman (publicysta, poeta), prof. Ignacy Adel-Człowiekowski (Uniwersytet w Lethbridge, Kanada), Bogumił Pacak-Gamalski (publicysta, poeta), dr Joanna Matejko (Uniwersytet Alberty) i Danek Możdeżeński (rzeźbiarz). Kwartalnik był wydawnictwem Kongresu Polonii Kanadyjskiej, oddział w Albercie. Pismo ukazywało się po polsku, z obszernymi streszczeniami ważniejszych tekstów w języku angielskim. Obejmowało zagadnienia: historycznych korzeni współczesnej kultury polskiej (historia Ormian we Wschodniej Małopolsce – zwłaszcza Kościoła Ormiańskiego we Lwowie – sztuki żydowskiej w Polsce przed 1939), stanu emigracji polskiej w Kanadzie (pierwszy numer prezentował trzy eseje na ten temat: I. Adel-Człowiekowskiego, E. Zymana i B. Pacak-Gamalskiego) oraz literatury polskiej w Kanadzie. Osobny dział poświęcony był bieżącym zagadnieniom organizacji życia Polonii w Albercie.

</doc>
<doc id="2290343" url="https://pl.wikipedia.org/wiki?curid=2290343" title="Jerzy Gryt (zapaśnik)">
Jerzy Gryt (zapaśnik)

Jerzy Gryt (ur. 24 lipca 1921 r. w Załężu, zm. 27 maja 2010 w Mikołowie) − zapaśnik, działacz sportowy, olimpijczyk z Helsinek 1952.
Syn górnika z Załęża w Katowicach - Wilhelma Gryta. Jako volksdeutsch przymusowo wcielony do Wehrmachtu w 1941 roku. Został wysłany na front wschodni, do oddziałów niemieckich zwalczających partyzantkę radziecką. Przeszedł na stronę partyzantów, gdzie przyjął pseudonim "Żorż". Siedmiokrotnie był zrzucany na spadochronie na tyłach armii niemieckiej, jako dywersant z różnymi misjami. W tym charakterze uczestniczył w szturmie na Berlin w 1945 roku. Dzięki talentowi lingwistycznemu umiał naśladować różne dialekty języka niemieckiego. Po wojnie został przekazany wywiadowi polskiego Ministerstwa Bezpieczeństwa Publicznego, z którym podjął współpracę. Ze służby zwolniono go w 1961 roku w stopniu kapitana. Jednocześnie w tym samym okresie rozwijał karierę zapaśniczą.
Występował w kategorii półśredniej i średniej w stylu klasycznym. Był zawodnikiem Siły Mysłowice. Mistrz Polski w kategorii półśredniej (1947) i średniej (1948, 1951, 1952). Podczas igrzysk olimpijskich w 1952 roku startował w kategorii półśredniej jednak bez powodzenia (odpadł w eliminacjach po dwóch porażkach).
Po zakończeniu kariery zawodniczej został działaczem sportowym. Odznaczony Złotym Krzyżem Zasługi oraz Krzyżem Partyzanckim.

</doc>
<doc id="2290344" url="https://pl.wikipedia.org/wiki?curid=2290344" title="Jerzy Gryt">
Jerzy Gryt



</doc>
<doc id="2290346" url="https://pl.wikipedia.org/wiki?curid=2290346" title="Ramat Rahel">
Ramat Rahel



</doc>
<doc id="2290348" url="https://pl.wikipedia.org/wiki?curid=2290348" title="Pomnik Electio Viritim">
Pomnik Electio Viritim

Pomnik Electio Viritim – pomnik w Warszawie, w dzielnicy Wola, u zbiegu ulic: Młynarskiej, Jana Ostroroga i Obozowej. 
Pomnik upamiętnia pole elekcyjne na Woli, miejsce wyboru przez szlachtę królów polskich zgodnie z zasadą "electio viritim".
Opis.
Pomnik ma postać kolumny, której granitowy trzon (bez bazy i głowicy) pochodzi z rozbiórki spalonego we wrześniu 1939 pałacu Kronenberga. Kolumnę wieńczy korona odlana z brązu. Na trzonie kolumny od strony zachodniej umieszczono płaskorzeźbę, przedstawiającą trzy postacie z obrazu "Elekcja Stanisława Augusta" (1778) Bernarda Bellotta. Poniżej znajduje się tablica z napisem: 
"Obelisk"
"Electio Viritim"
"wzniesiony w 400-lecie"
"stołeczności Warszawy"
"na dawnym"
"polu elekcyjnym"
"w miejscu"
"szopy senatorskiej"
"i koła rycerskiego"
"gdzie w latach 1575–1764"
"obrano 10 królów Polski"
"Towarzystwo Przyjaciół Warszawy"
"Oddział Wola"
"1997 r."
Kolumna otoczona jest kamiennym kręgiem z tablicami informacyjnymi
Pomnik jest dziełem rzeźbiarza Stanisława Michalika. Inicjatorem jego budowy był Oddział Wola Towarzystwa Przyjaciół Warszawy.

</doc>
<doc id="2290349" url="https://pl.wikipedia.org/wiki?curid=2290349" title="Łysienie u dzieci">
Łysienie u dzieci

Łysienie u dzieci – dolegliwość chorobowa występująca u niemowląt bądź dzieci starszych. Choroba ujawnia się w okresie dzieciństwa. Najczęściej występującą formą łysienia u dzieci jest wypadanie włosów kwalifikowane do stanu łysienia plackowatego. Wyróżniona została również oddzielna jednostka chorobowa znana pod nazwą "hypotrichosis simplex".
Przyczyny.
Przyczyną łysienia u dzieci są choroby wrodzone bądź dziedziczne. Najczęściej występującą odmianą jest łysienie plackowate oraz trichotillomania wskutek której dochodzi do pojawienia się na skórze głowy, łysych, okrągłych łat. Istnieją także przypuszczenia dopuszczające skojarzenia łysienia u dzieci z syndromem luźnych włosów anangenowych. W tym przypadku ubytki włosowe przybierają formę rozproszoną, powiązaną z widocznymi obszarami o mniejszej gęstości włosów. Za przyczynę ich powstania uważa się z reguły traumatyczne wyrywanie przez pacjenta tych włosów, które są słabo związane z mieszkiem. W przypadku "hypotrichosis simplex" dolegliwość kwalifikowana jest choroba dziedziczna dziedziczona w sposób autosomalny dominujący. Dotyczy ona chromosomu 6p21.3.
Przebieg choroby.
"Hypotrichosis simplex" diagnozowana jest w okresie dzieciństwa. Choroba dotyczy osób obojga płci. Od chwili urodzenia dzieci dotknięte "hypotrichosis simplex" mają włosy rzadkie bądź normalne. W okresie wczesnego dzieciństwa stają się one bardzo grube i szorstkie, natomiast w momencie dojrzewania zaczynają nadmiernie wypadać, począwszy od korony głowy. Całkowite wyłysienie następuje z reguły w wieku około 20 lat. Jako bezpośrednią przyczynę takiego stanu wskazuje się nieprawidłowy kształt receptorów zlokalizowanych na powierzchni mieszków włosowych, wskutek czego dochodzi do zablokowania procesu wzrostu jeszcze przed jego rozpoczęciem.

</doc>
<doc id="2290353" url="https://pl.wikipedia.org/wiki?curid=2290353" title="Instytut Monitorowania Mediów">
Instytut Monitorowania Mediów

IMM (Instytut Monitorowania Mediów) – polska firma oferująca narzędzia i usługi z zakresu monitoringu mediów. IMM wyszukuje, analizuje i archiwizuje treści ukazujące się w środkach masowego przekazu. Monitoring IMM obejmuje: internet i media społecznościowe, prasę, radio i telewizję. W ofercie firmy znajduje się również monitoring reklam radiowych i telewizyjnych oraz dystrybucja informacji prasowych, a także dostęp do bazy dziennikarzy.
Na podstawie przygotowanych przez siebie wyników monitoringu IMM tworzy bardziej złożone produkty, takie jak analizy przekazów mediowych, ekwiwalent reklamowy (AVE) dla publikacji oraz raporty wizerunkowe. Wyniki monitoringu służą bieżącej ocenie efektywności działań public relations. Raporty wizerunkowe służą ocenie wizerunku firmy, organizacji lub produktu.
Raporty.
IMM prowadzi działalność ośrodka informacji i dokumentacji i publikuje ogólnodostępne raporty i analizy.
Działalność CSR.
IMM prowadzi działalność z zakresu społecznej odpowiedzialności biznesu współpracując z instytucjami kultury i wspomagając działania organizacji pożytku publicznego. 

</doc>
<doc id="2290354" url="https://pl.wikipedia.org/wiki?curid=2290354" title="Motocyklowe Grand Prix Portugalii 2010">
Motocyklowe Grand Prix Portugalii 2010

Motocyklowe Grand Prix Portugalii 2010 – przedostatnia eliminacja Motocyklowych Mistrzostw Świata, rozegrana 29 – 31 października 2010 na torze Autódromo do Estoril w Estoril. Wyścig w klasie 125 cm³ został przerwany po sześciu okrążeniach z powodu deszczu. Anulowano wyniki wyścigu a sam wyścig został wznowiony i motocykliści pokonali dziewięć okrążeń toru Estoril.
Opis weekendu Grand Prix.
Kwalifikacje.
Kwalifikacje został odwołane z powodu warunków pogodowych panujących nad torem Autódromo do Estoril zgodnie przepisem 1.16.3 regulaminu FIM. Do ustawienia pozycji na starcie poszczególnych motocyklistów brano pod uwagę najlepsze wyniki z trzech wolnych treningów.

</doc>
<doc id="2290357" url="https://pl.wikipedia.org/wiki?curid=2290357" title="Sergiusz Sprudin">
Sergiusz Sprudin

Sergiusz Sprudin (ur. 2 lutego 1913 w Straczy Małej na Wileńszczyźnie, zm. 2 stycznia 1996 w Warszawie) – operator filmowy, reżyser.
Odznaczony Krzyżem Kawalerskim Orderu Ordodzenia Polski oraz Orderem Sztandaru Pracy II klasy w 1954 Srebrnym Krzyżem Zasługi.
Filmy.
1975 "Gdy wszystko było pierwsze" (dokumentalny) 
1971 "Kiermasy" (fabularny) 
1969 "Czekam w Monte-Carlo" (fabularny)
1965 "Tatarak" (fabularny)
1961 "Wariant R" (dokumentalny)
1961 "Hindukusz" (dokumentalny)
1959 "Taternicy" (dokumentalny)
1958 "Dezerter" (fabularny) 
1958 "Narciarze" (dokumentalny) 
1958 "Trochę słońca" (dokumentalny) 
1956 "Śląsk" (dokumentalny) 
1956 "Zielony i czarny Śląsk" (dokumentalny) 
1955 "Błękitny krzyż" (fabularny) 
1954 "Uczta Baltazara" (fabularny) 
1954 "Warszawa. Dokumenty walki, zniszczenia, odbudowy" (dokumentalny) 
1952 "Poemat symfoniczny 'Bajka' St. Moniuszki" (dokumentalny) 
1951 "Pokój zdobędzie świat" (dokumentalny)

</doc>
<doc id="2290358" url="https://pl.wikipedia.org/wiki?curid=2290358" title="Wołgogradskij prospiekt (stacja metra)">
Wołgogradskij prospiekt (stacja metra)

Wołgogradskij prospiekt () – stacja moskiewskiego metra linii Tagańsko-Krasnopriesnieńskiej (kod 114). Stację nazwano od pobliskiej ulicy (Aleja Wołgogradzka). Wyjścia prowadzą na aleję Wołgogradskij Prospekt.
Wystrój.
Stacja jest trzykomorowa, jednopoziomowa, posiada jeden peron. Stacja posiada dwa rzędy 40 kolumn pokrytych białym marmurem. Ściany nad torami obłożono białymi glazurowanymi płytkami ceramicznymi i udekorowano metalowymi panelami przedstawiającymi bitwę pod Stalingradem. Podłogi wyłożono szarym granitem.

</doc>
<doc id="2290360" url="https://pl.wikipedia.org/wiki?curid=2290360" title="Jirōemon Kimura">
Jirōemon Kimura

 – Japończyk, znany z długowieczności oraz rekordzista długości życia mężczyzn. Uznawany w wieku 116 lat za najstarszego żyjącego człowieka na świecie po śmierci Diny Guerri-Manfredini 17 grudnia 2012 roku (był pierwszym mężczyzną od czasów Emiliano Mercado del Toro dzierżącym ten tytuł). Tytuł najstarszego żyjącego mężczyzny na świecie przypadł mu po śmierci Waltera Breuninga 14 kwietnia 2011. Był również najstarszym człowiekiem w Japonii od śmierci Chiyono Hasegawy 2 grudnia 2011 oraz ostatnim znanym żyjącym mężczyzną urodzonym przed 1900 rokiem. Zajmuje 16. pozycję na liście najstarszych ludzi w historii, jest 5. najstarszym człowiekiem w historii Japonii i Azji (gdyby nie liczyć kwestionowanego przypadku Kamato Hongō – drugim). Od chwili śmierci Japonki, Koto Okubo 12 stycznia 2013 roku był ostatnim żyjącym człowiekiem urodzonym w 1897 roku. 19 kwietnia 2012 jako trzeci mężczyzna w historii dożył wieku 115 lat. 28 grudnia 2012 roku pobił rekord Duńczyka osiadłego w Stanach Zjednoczonych, Christiana Mortensena (1882–1998), 115 lat i 252 dni, zostając tym samym najstarszym mężczyzną w historii, którego wiek został udokumentowany, najstarszym który żył na przełomie trzech wieków. 2 stycznia 2013 roku wszedł do listy 10 najstarszych ludzi, których wiek nie jest kwestionowany. 19 kwietnia 2013 jako pierwszy mężczyzna w historii ukończył 116 lat. Zmarł 12 czerwca 2013 roku z przyczyn naturalnych.
Życie prywatne.
Urodził się jako Kinjirō Miyake 19 kwietnia (lub 19 marca) 1897 roku będąc trzecim z sześciorga rodzeństwa. Pracował w urzędzie pocztowym przez ponad 40 lat, w latach 20. XX w. przez pewien czas pracował także w jednostce wojsk łączności w Korei, w czasie japońskiej okupacji tego kraju. Po przejściu na emeryturę zajął się rolnictwem. Jako rolnik pracował do 90. roku życia. Doczekał się siedmiorga dzieci, z których pięcioro wciąż żyje, 15 wnuków (jeden z nich nie żyje), 25 prawnuków i 13 praprawnuków. Na 115. urodzinach jego najmłodszym potomkiem był 11-miesięczny praprawnuk.
W dniu 114. urodzin odwiedzili go oficjele jego miasta Kyōtango, by pogratulować sędziwego wieku. "Słowa nie oddadzą moich uczuć. Jestem niezwykle zaszczycony" - odpowiedział Kimura. Zapytany o receptę na długowieczność, odrzekł: "Pewnie to sprawa niezbadanych sił natury". Wspominał także trzęsienie ziemi, które nawiedziło jego miasto w 1927 roku. Zginęło wówczas 3000 osób.
W dniu 115. urodzin zapytany o receptę na długowieczność, odpowiedział: "Nie wiem dokładnie, dlaczego dożyłem takiego wieku. Może to wszystko dzięki słońcu nade mną. Zawsze patrzę w górę, w słońce".
Długowieczność w rodzinie, zdrowie, dieta i styl życia.
Rodzice Kimury nie należeli do osób długowiecznych. Matka żyła 78 lat, ojciec 65. Długo żyło za to jego rodzeństwo. Czworo z nich przekroczyło dziewięćdziesiątkę, młodszy brat, Tetsuo żył 100 lat.
Kimura przypisuje swą długowieczność zdrowemu trybowi życia i jedzeniu trzech niewielkich posiłków dziennie. Do 114. roku życia był w stanie chodzić przy pomocy balkonika. W dniu swoich 115. urodzin w kwietniu 2012 roku, mimo że musiał jeździć na wózku inwalidzkim wciąż zachowywał dobre samopoczucie i kondycję psychiczną. W lipcu 2012 roku trafił na 10 dni do szpitala (przyczyna hospitalizacji nieznana). Od 15 grudnia 2012 do 1 stycznia 2013 roku przebywał w szpitalu z powodu odwodnienia.
Pod koniec życia mieszkała z nim i opiekowała się nim 84-letnia wdowa po najstarszym synu i 60-letnia wdowa po wnuku. Prawie nie chorował. Eiko, wdowa po wnuku, mówi: "Jeszcze do niedawna regularnie oglądał w telewizji relacje z walk sumo i codziennie czytał dwie gazety. Dziadek jest osobą optymistyczną i pozytywnie nastawioną do życia. Bardzo cieszy się, kiedy ktoś go odwiedza. Nawet kiedy jest chory, od razu widać, że szybko wyzdrowieje. Największymi jego problemami zdrowotnymi były problemy z oczami (zaćma) i zapalenie płuc, które przeszedł kilka lat temu. Trzy razy dziennie jadał owsiankę, zupę miso i warzywa".

</doc>
<doc id="2290361" url="https://pl.wikipedia.org/wiki?curid=2290361" title="Amanita excelsa">
Amanita excelsa



</doc>
<doc id="2290365" url="https://pl.wikipedia.org/wiki?curid=2290365" title="Ecaterina Oancia">
Ecaterina Oancia

Ecaterina Oancia (ur. 25 marca 1954) – rumuńska wioślarka, sternik. Trzykrotna medalistka olimpijska.
Brała udział w dwóch igrzyskach (IO 84, IO 88), na obu zdobywała medale. W 1984 zwyciężyła w czwórce podwójnej ze sternikiem. W 1988 była druga w ósemce i trzecia w czwórce ze sternikiem. Pięciokrotnie stawała na podium mistrzostw świata. W 1987 (czwórka ze sternikiem oraz ósemka) i 1989 (ósemka) sięgnęła po złoto, a w 1981 (czwórka podwójna ze sternikiem) i 1985 (ósemka) po brąz tej imprezy.

</doc>
<doc id="2290371" url="https://pl.wikipedia.org/wiki?curid=2290371" title="Kolë Kaftalli">
Kolë Kaftalli

Kolë Kaftalli - (ur. 2 lutego 1946 w Szkodrze) – albański aktor. 
Życiorys.
Ukończył studia na wydziale aktorskim Instytutu Sztuk w Tiranie. Po studiach pracował w teatrze w Szkodrze. W 1978 zadebiutował na dużym ekranie niewielką rolą w filmie "Nusja dhe shtetrrethimi". Wystąpił potem jeszcze w siedmiu filmach fabularnych.

</doc>
<doc id="2290372" url="https://pl.wikipedia.org/wiki?curid=2290372" title="Instytut Muzykologii Uniwersytetu Wrocławskiego">
Instytut Muzykologii Uniwersytetu Wrocławskiego

Instytut Muzykologii Uniwersytetu Wrocławskiego – jednostka dydaktyczno-naukowa należąca do struktur Wydziału Nauk Historycznych i Pedagogicznych
Uniwersytetu Wrocławskiego. Obok muzykologii na Uniwersytecie Jagiellońskim, Uniwersytecie Warszawskim, Katolickim Uniwersytecie Lubelskim, Uniwersytecie im. Adama Mickiewicza w Poznaniu jest jedną z pięciu tego typu uniwersyteckich placówek w Polsce, specjalizującą się w badaniach nad historią śląskiej tradycji muzycznej i audiosfery – historycznej i współczesnej.
Dzieli się na trzy zakłady. Prowadzi działalność dydaktyczną i badawczą związaną z naukami o sztukach pięknych, a w szczególności historią muzyki od średniowiecza do współczesności, historią notacji, krytyką źródeł muzycznych, teorią i systematyką muzyki, analizą dzieła muzycznego, estetyką muzyki, akustyką, metodologią badań muzykologicznych, historią muzykologii, instrumentoznawstwem, etnomuzykologią, antropologią muzyki, socjologią muzyki oraz historia tradycji muzycznych Wrocławia.
Instytut oferuje studia na kierunku muzykologia. Aktualnie w instytucie kształci się około 100 studentów w trybie dziennym, w ramach studiów licencjackich i magisterskich. Kształci również doktorantów w zakresie nauk o sztuce. Instytut wydaje własną serie wydawniczą "Musicologica Wratislaviensia", w której znajdują się prace indywidualne i zbiorowe, poświęcone historii i teorii muzyki oraz etnomuzykologii i antropologii muzycznej, ze szczególnym uwzględnieniem historycznej i współczesnej problematyki śląskiej kultury muzycznej. Dysponuje też wspólną z Instytutem Kulturoznawstwa UWr biblioteką, liczącą blisko 10 tysięcy woluminów zbiorów muzycznych. W jego skład wchodzą trzy duże biblioteki prywatne, ofiarowane Instytutowi Muzykologii przez spadkobierców prof. Józefa Chomińskiego oraz przez prof. Gerharda Crolla, emerytowanego profesora Uniwersytetu w Salzburgu. W 2010 roku biblioteka ta wzbogaciła się o dar prof. Reinholda Brinkmanna, emerytowanego profesora Harvard University. Siedzibą Instytutu jest budynek należący do książąt piastowskich we Wrocławiu, mieszczący się przy ul. Szewskiej 36.
Historia.
Instytut Muzykologii to placówka naukowo-dydaktyczna o bogatych, niemiecko-polskich tradycjach uniwersyteckich, sięgających początków XX wieku. W latach 1910-1915 uniwersyteckie seminarium muzykologiczne było związane z działalnością nowojorczyka prof. Otto Kinkeldeya, który w 1910 habilitował się w Uniwersytecie Wrocławskim i podjął wykłady z historii muzyki. Kierownictwo placówki sprawowali następnie wybitni niemieccy muzykolodzy: prof. Max Schneider (1915–1929) oraz prof. Arnold Schmitz (1929–1939), którego w czasie wojny zastąpił doc. Fritz Feldmann (1939–1941).
W 1945 na nowo utworzonym polskim Uniwersytecie we Wrocławiu zatrudniony został dr Adam Zbigniew Liebhart, jako pierwszy podejmujący trud zorganizowania Zakładu Muzykologii po zniszczeniach wojennych. W 1946 kierownictwo Zakładu Muzykologii na stanowisku zastępcy profesora objął ks. dr hab. Hieronim Feicht. Jednakże już w 1952, na skutek odgórnych decyzji polityczno-personalnych, pomimo protestów środowiska uniwersyteckiego, placówka została zlikwidowana.
W 2003 władze Uniwersytetu Wrocławskiego, po ponad pięćdziesięcioletniej przerwie, podjęły decyzję o reaktywacji kierunku studiów, tworząc Zakład Muzykologii przy Instytucie Kulturoznawstwa. Jego kierownikiem został prof. dr hab. Maciej Gołąb. W 2009 placówka stała się jako Katedra Muzykologii samodzielną jednostką na Wydziale Nauk Historycznych i Pedagogicznych UWr, kształcąc absolwentów na wszystkich rodzajach studiów stacjonarnych. W 2015 roku Katedra została przekształcona w Instytut Muzykologii.
U podstaw programowej idei reaktywowanej placówki leżało założenie, by stanowiła ona nie tylko kontynuację badań regionalnych, lecz odzwierciedlała kilka istotnych trendów współczesnej muzykologii. W pracach dydaktycznych Instytutu wyróżnić można korpus zajęć dydaktycznych nad historią muzyki powszechnej i polskiej od XVI do XXI wieku (także tradycji muzycznych Wrocławia i Dolnego Śląska, od średniowiecza po czasy współczesne). Do wykładanych przedmiotów i możliwych specjalizacji należy antropologia, etnomuzykologia Polski i ta związana z kulturami pozaeuropejskimi. Instytut prowadzi podyplomowe studia nad współczesną audiosferą w kontekście badań kulturoznawczych i socjologiczno-muzycznych.
Badania i dydaktyka akademicka.
Prowadzone w Instytucie badania charakteryzuje znaczna różnorodność tematyki. Są to zarówno badania nad historią muzyki, polskiej i powszechnej (szczególnie nowożytnej), jak i studia nad tradycjami muzyki ludowej oraz współczesnymi aspektami kultury muzycznej, profesjonalnej i popularnej. Do stałych obszarów badań statutowych należy historia śląskiej kultury muzycznej. Jako jedyny w Polsce oferuje w programie studiów wykład monograficzny poświęcony Fryderykowi Chopinowi oraz międzynarodowe chopinologiczne seminarium dla doktorantów. Instytut rozwija współpracę zarówno z ośrodkami krajowymi (szczególnie z Instytutem Muzykologii UAM w Poznaniu) oraz zagranicznymi (instytucjami muzykologicznymi na uniwersytetach w Berlinie, Pradze, Wiedniu, Lipsku, Dreźnie, Ołomuńcu i we Lwowie). Od 2005 roku Instytut wydaje w Wydawnictwie Uniwersytetu Wrocławskiego serię publikacji muzykologicznych pt. Musicologica Wratislaviensia, a w wydawnictwie Peter Lang Verlagsgruppe we Frankfurcie n/M – serię Eastern European Studies in Musicology.

</doc>
<doc id="2290374" url="https://pl.wikipedia.org/wiki?curid=2290374" title="Kara śmierci w Polsce">
Kara śmierci w Polsce

Kara śmierci w Polsce – najwyższy wymiar kary stosowany nieprzerwanie w Polsce od początków powstania państwa polskiego, w okresie zaborów przez trzy państwa zaborcze (z wyjątkiem Rosji od rewolucji lutowej do październikowej w 1917 roku), aż do końca lat 80. XX wieku. Zniesiona w 1998 roku.
Okres do 1918.
W czasach średniowiecza kara śmierci była częścią prawa zwyczajowego. Śmiercią karane były zabójstwa, gwałty, rabunki, podpalenia, zdrada władcy bądź państwa, również fałszowanie monet. Karano poprzez łamanie kołem, ścięcie głowy, ukamienowanie, ćwiartowanie, spalenie na stosie, nabicie na pal bądź powieszenie.
Statuty Kazimierza Wielkiego zasądzały karę śmierci również za wyłudzanie nienależnych świadczeń z żup królewskich, zagarnięcie podatków bądź obracanie obcą monetą. Późniejsza „konstytucja” (uchwała sejmowa) z 1586 przewidywała karę śmierci za czyny przeciwko moralności i dobrym obyczajom (sodomia, homoseksualizm), czyny przeciwko porządkowi publicznemu (gwałtowne najście na dom, napad na drodze), spiski przeciwko władzom miejskim, porwanie oraz za zabójstwo umyślne.
II Rzeczpospolita.
Karę śmierci przez rozstrzelanie przewidywały dwie kolejne ustawy z lat 1920 i 1921 o odpowiedzialności urzędników za przestępstwa popełnione z chęci zysku. Kara śmierci przewidziana była również w kodeksie karnym Makarewicza (w 5 artykułach) i kodeksie karnym wojskowym z 1932. Stosowana była (alternatywnie z karą więzienia, z wyjątkiem kilku przestępstw wojskowych) za najcięższe przestępstwa, tj. morderstwo, zdradę stanu, służbę obywatela polskiego w armii nieprzyjacielskiej "jeżeli sprawca bierze udział w działaniach wojennych przeciw Państwu Polskiemu", oraz (przejściowo 1920 – 23 w obu wymienionych ustawach) za korupcję popełnioną przez urzędników państwowych, jak i wobec osób korumpujących urzędnika. Groziła też za ujawnienie tajemnicy państwowej obcemu rządowi "o ile spowodowało wielką szkodę dla bezpieczeństwa Państwa", albo popełnione zostało w czasie wojny i za sabotaż przedmiotów lub urządzeń, służących celom obronności lub Sił Zbrojnych, gdy "spowodował wielką szkodę dla wojskowej obrony Państwa albo popełniony został w czasie wojny". Rozszerzenie listy przestępstw zagrożonych tą karą było możliwe w postępowaniu doraźnym.
Do 21 grudnia 1927 r. wyroki śmierci, zarówno wydane przez sądy powszechne, jak i wojskowe, wykonywane były przez rozstrzelanie, a ich wykonawcami byli żołnierze Wojska Polskiego. Od 22 grudnia 1927 r. wyroki śmierci wydane przez sądy powszechne wykonywane były przez powieszenie.
Polska Rzeczpospolita Ludowa.
Kara śmierci była przewidziana w Kodeksie Karnym Wojska Polskiego z 1944 roku, w tzw. "sierpniówce", "małym kodeksie karnym" oraz kodeksie karnym PRL z 1969. Środkiem pozbawienia życia było powieszenie, w wypadku żołnierzy – rozstrzelanie.
W okresie stalinowskim 1944-1956 kara śmierci stosowana była masowo. W tym czasie w stu więzieniach stracono blisko trzy i pół tysiąca osób, zdecydowanie częściej przeciwników politycznych niż przestępców kryminalnych (w liczbach bezwzględnych). W ten sposób zamordowano wielu bojowników o wolność i niepodległość Polski z organizacji niepodległościowych, w tym w ramach szeroko stosowanych do połowy 1946 roku egzekucji publicznych. W taki oto sposób zginęli m.in. żołnierze podziemia niepodległościowego: szer. Władysław Skwarc, szer. Władysław Kudlik i chor. Henryk Książek ("Trzech straconych"). Prócz egzekucji publicznych karę śmierci orzekały sądy wojskowe i powszechne wobec żołnierzy podziemia; egzekucje dokonywane w więzieniach zyskały miano mordów sądowych. Mord sądowy popełniono m.in. na generale Auguście Emilu Fieldorfie czy rotmistrzu Witoldzie Pileckim. Karę śmierci orzeczono także dla trzech skazanych w 1953 r. w tzw. procesie księży kurii krakowskiej, sfingowanym procesie pokazowym w ramach represji wobec Kościoła Katolickiego.
Do roku 1950 minister sprawiedliwości był władny zarządzić publiczną egzekucję. Ostatnia miała miejsce 21 lipca 1946 w Poznaniu, gdzie na stokach cytadeli powieszono niemieckiego, nazistowskiego zbrodniarza, Reichstatthaltera Kraju Warty Arthura Greisera. W czasie jego wieszania stutysięczna publiczność, wśród której były także dzieci, klaskała i gwizdała. Po fali krytyki takich egzekucji minister sprawiedliwości Henryk Świątkowski podjął decyzję o ich zaprzestaniu.
Po okresie stalinowskim w PRL karę śmierci zasądzono i wykonano w przypadku gospodarczej afery mięsnej na Stanisławie Wawrzeckim; w przypadku afery skórzanej kara została zasądzona, ale nie została wykonana.
Szereg wydanych zaocznie wyroków śmierci w stanie wojennym zostało później uchylonych.
W Polsce kary śmierci nie wykonuje się od 1988 (ostatni wyrok wykonano przez powieszenie 21 kwietnia 1988 w krakowskim więzieniu przy ul. Montelupich na Andrzeju Czabańskim skazanym za gwałt i zabójstwo; ostatni wyrok przez rozstrzelanie za zabójstwo na tle seksualnym wykonano w Forcie Rembertowskim w Warszawie 7 marca 1979).
Łącznie w latach 1956–1988 w PRL stracono 321 osób.
7 grudnia 1989 Sejm PRL ogłosił amnestię, która m.in. osobom skazanym na karę śmierci zamieniała wyroki na 25 lat pozbawienia wolności.
III Rzeczpospolita.
Pomiędzy rokiem 1988 a 1996 sądy powszechne w Polsce orzekły karę śmierci wobec około 10 osób – na najwyższy wymiar kary skazano m.in. Mariusza Trynkiewicza, pedofila który zgwałcił i zabił czterech chłopców, Janusza Kulmatyckiego, mordercę policjanta, Eugeniusza Mazura, mordercę czteroosobowej rodziny, czy Henryka Morusia, mordercę siedmiu osób, w tym matki i dziecka.
Na mocy ustawy z dnia 12 lipca 1995 o zmianie kodeksu karnego, kodeksu karnego wykonawczego oraz o podwyższeniu dolnych i górnych granic grzywien i nawiązek w prawie karnym wprowadzono ustawowe moratorium na wykonywanie kary śmierci, przewidziane na okres 5 lat (w kontekście lat 1988-1995 mówi się o "moratorium faktycznym") i przywrócono do polskiego systemu prawnego karę dożywotniego pozbawienia wolności, która została zniesiona w 1970 roku. Sądy, pomimo tego, iż miały możliwość orzekania kary śmierci, wymierzały jednak karę łagodniejszą. Ostatni wyrok śmierci w Polsce orzeczono w lutym 1996 – Sąd Wojewódzki w Elblągu skazał na tę karę 23-letniego Zbigniewa Brzoskowskiego, mordercę dwóch kobiet.
1 września 1998, wraz z wejściem w życie nowego Kodeksu karnego z 1997, kara śmierci w Polsce została zniesiona. Osobom już na nią prawomocnie skazanym zamieniono wyroki na dożywotnie pozbawienie wolności. Protokół nr 13 do Europejskiej Konwencji Praw Człowieka znoszący karę śmierci we wszystkich okolicznościach został ratyfikowany przez prezydenta Bronisława Komorowskiego 27 sierpnia 2013. Równocześnie Drugi Protokół Fakultatywny do Międzynarodowego Paktu Praw Obywatelskich i Politycznych dopuszczający stosowanie tej kary w czasie wojny (o ile zastrzeżono to przy ratyfikacji) został ratyfikowany bez zastrzeżeń.
Przepisy wprowadzające Kodeks z 1997 roku, które weszły w życie w 1998, nakazywały wymierzanie – w przypadku stosowania dawnych, ale wciąż obowiązujących przepisów – kary dożywotniego pozbawienia wolności zamiast kary śmierci. Wśród karnistów istnieje spór co do tego, czy owe przepisy zmodyfikowały treść tychże dawnych przepisów przez zmianę przewidzianej tam kary śmierci na dożywocie, czy też – pozostawiając ją w dotychczasowym brzmieniu – nakazały stosowanie kary dożywotniego pozbawienia wolności zamiast kary głównej. Przyjmując ten drugi pogląd, należy uznać, że w polskim systemie prawnym kara śmierci wciąż istnieje, na mocy nieuchylonego dekretu PKWN z dnia 31 sierpnia 1944 r. o wymiarze kary dla faszystowsko-hitlerowskich zbrodniarzy winnych zabójstw i znęcania się nad ludnością cywilną i jeńcami oraz dla zdrajców Narodu Polskiego.
Postulat przywrócenia kary śmierci podnoszony jest przez niektóre partie polityczne. Konsekwentnie od początku istnienia postulat utrzymania i – później – przywrócenia kary śmierci podnosi Unia Polityki Realnej, Kongres Nowej Prawicy, Koalicja Odnowy Rzeczypospolitej Wolność i Nadzieja (KORWiN, Wolność)
oraz Konfederacja Wolność i Niepodległość (Konfederacja). W październiku 2004 Prawo i Sprawiedliwość zgłosiło projekt nowelizacji kodeksu karnego, przewidujący m.in. przywrócenie kary śmierci; projekt został odrzucony przez Sejm większością głosów. Wprowadzenie kary śmierci wiązałoby się z koniecznością wypowiedzenia Europejskiej Konwencji Praw Człowieka wraz z protokołem szóstym (zakazującym stosowania kary śmierci w okresie pokoju).
W 2004 odsetek popierających ten rodzaj kary wynosił w polskim społeczeństwie 77%. W marcu 2007 poparcie wynosiło 63%, dezaprobatę dla tej idei wyraziło 31% badanych. Według sondażu SW Research dla Newsweeka z 2016 roku 45% Polaków chce przywrócenia kary śmierci, co trzeci badany jest temu przeciwny.
W czerwcu 2019 roku w sondażu przeprowadzonym przez Instytut Badań Pollster aprobatę dla pomysłu wprowadzenia kary śmierci wyraziło 60% badanych, 27% było przeciwnych, zaś 13% nie potrafiło wyrazić swojej opinii na ten temat.

</doc>
<doc id="2290377" url="https://pl.wikipedia.org/wiki?curid=2290377" title="Kiki Bertens">
Kiki Bertens

Kiki Bertens (ur. 10 grudnia 1991 w Wateringen) – holenderska tenisistka.
Kariera tenisowa.
Karierę sportową rozpoczęła w sierpniu 2006 roku, biorąc udział w turnieju ITF we Vlaardingen. Wystąpiła tam dzięki dzikiej karcie przyznanej przez organizatorów i osiągnęła drugą rundę, pokonując w pierwszej Irynę Buriaczok. W 2007 roku wygrała kwalifikacje w holenderskim Alkmaar, ale w pierwszej rundzie turnieju głównego przegrała z Olgą Brózdą. Rok później w Brukseli, w parze z Nicolette van Uitert, dotarła do półfinału gry podwójnej, a potem, w Eschende, do półfinału gry pojedynczej.
Przełomowym w karierze był rok 2009. W czerwcu, w Apeldoorn, dotarła do finału singla, pokonując między innymi w ćwierćfinale Claudine Schaul z Luksemburga. W finale przegrała z Francuzką Nathalie Piquion. W lipcu, w parze z Quirine Lemoine, wygrała swój pierwszy turniej deblowy w Bree, a do końca roku wygrała jeszcze cztery podobne turnieje. Również w singlu odniosła pierwsze zwycięstwa, wygrywając turnieje w Almere i w Antalyi. W sumie w karierze wygrała siedem turniejów singlowych i jedenaście deblowych rangi ITF.
W kwietniu 2012 roku po raz pierwszy sięgnęła po tytuł w grze singlowej. W rozgrywkach cyklu WTA w marokańskim Fezie pokonała w finale Hiszpankę Laurę Pous Tió 7:5, 6:0. Sukces pozwolił jej na wejście do pierwszej setki światowego rankingu, na miejsce 92. W 2012 roku wygrała kwalifikacje do wielkoszlemowego turnieju French Open, w których pokonała Annikę Beck, Olgę Puczkową oraz Mădălinę Gojneę i po raz pierwszy w karierze awansowała do turnieju głównego tej rangi. W pierwszej rundzie trafiła na Amerykankę Christinę McHale, z którą przegrała w trzech setach i odpadła z dalszych rozgrywek.
Sezon 2013 rozpoczęła od ćwierćfinału w Auckland. W Paryżu w meczu półfinałowym przeciw Sarze Errani skreczowała przy stanie 0:5. Kolejne ćwierćfinały osiągnęła w Acapulco i Marrakeszu.
W sezonie 2014 osiągnęła w grze pojedynczej czwartą rundę French Open, w której uległa Andrei Petković 6:1, 2:6, 5:7.
W 2015 roku Holenderka zanotowała półfinał w ’s-Hertogenbosch. W styczniu razem z Johanną Larsson zwyciężyły w zawodach deblowych rozgrywanych w Hobart, w finale pokonując Witaliję Djaczenko i Monikę Niculescu 7:5, 6:3. Pół roku później w Båstad, ponownie w parze z Larsson, wygrały w meczu mistrzowskim 7:5, 6:4 z deblem Tatjana Maria–Olha Sawczuk.
W styczniu 2018 roku wygrała turniej deblowy w Brisbane. Wiosną na nawierzchni ziemnej triumfowała w Charleston i doszła do finału w Madrycie. W sierpniu zdobyła tytuł w karierze w Cincinnati. Następnie była najlepsza w Seulu. Wskutek kontuzji pleców Simony Halep po raz pierwszy zakwalifikowała się do kończącego sezon WTA Finals; dotarła w nim do półfinału, w którym przegrała w trzech setach z Eliną Switoliną.
Życie prywatne.
30 listopada 2019 poślubiła swojego fizjoterapeutę Remko de Rijke. 3 kwietnia 2022 urodziła syna, Matsa.

</doc>
<doc id="2290380" url="https://pl.wikipedia.org/wiki?curid=2290380" title="Ambarka">
Ambarka

Ambarka – rodzaj naszyjnika zrobionego z paciorków, noszonego przez kobiety z grupy etnicznej Oromo, zamieszkującej południowo-zachodnią Etiopię i północną Kenię.
Ambarka składa się różnokolorowych koralików splecionych ze sobą ściśle. Ambarka może składać się z dwóch części zwisających po obu stronach szyi, lub z jednej, które układa się na piersi kobiety.
Największe znaczenie ma kolor i układ koralików tworzących ambarkę. Jeżeli kobieta jest bogata może zakupić paciorki w różnych odcieniach i tworzyć oryginalne kompozycje, dzięki czemu podkreśli swoją pozycję społeczną. Ambarkę tworzą dwa cienkie rzędy koralików połączone w dolnej części i tworzące zwisające korale. Górna część przylega do szyi, a odchodzące od niej sznurki paciorków zwisają na kobiecej piersi. Sznurki, które mają długość od 4 do 8 cm, są połączone ze sobą na końcu.
Żadna kobieta, nawet córka po śmierci matki, nie weźmie ambarki od innej. Tak jak inne elementy ubioru i ten musi być niepowtarzalny. Dla kobiety niezamężnej ambarka to najcenniejsza rzecz, jaką ma.

</doc>
