<doc id="2297446" url="https://pl.wikipedia.org/wiki?curid=2297446" title="Zabiłem moją matkę">
Zabiłem moją matkę

Zabiłem moją matkę (oryg. J'ai tué ma mère, ang. " I Killed My Mother") – kanadyjski dramat biograficzny z 2009 roku, będący debiutem reżyserskim Xaviera Dolana. Film został obsypany nagrodami. Wyświetlany był na najważniejszych festiwalach (zdobył trzy nagrody w Cannes w 2009 oraz nominację do Cezara). Został zgłoszony przez Kanadę jako oficjalny kandydat do Oscara. Zachodnia prasa okrzyknęła Xaviera Dolana "cudownym dzieckiem kina".
Fabuła.
Hubert (Xavier Dolan) jest zbuntowanym nastolatkiem, który nienawidzi swojej matki, Chantale (Anne Dorval). Nie znosi jej kiczowatego gustu, niemodnych ubrań i upodobania do tanich bibelotów. Nade wszystko jednak nie znosi poczucia winy, jakie próbuje w nim wzbudzać. Matka natomiast nie rozumie, co dzieje się z jej ukochanym dzieckiem. Czuje się bezradna. Widzi, że dzieli ich coraz większa przepaść.
Pewnego dnia Hubert zostaje zaproszony na obiad przez swoją nauczycielkę francuskiego – Julie (Suzanne Clément), z którą szybko się zaprzyjaźnia. Jednocześnie chce się usamodzielnić i próbuje razem z Antoninem (François Arnaud) – swoim chłopakiem, wynająć mieszkanie. Wszystkie plany niweczy decyzja rodziców o wysłaniu Huberta do szkoły z internatem.

</doc>
<doc id="2297448" url="https://pl.wikipedia.org/wiki?curid=2297448" title="Soft (singel)">
Soft (singel)

Soft – singiel nagrany wspólnie przez grupę Video oraz Annę Wyszkoni, wydany w 2008 roku. Autorem muzyki do utworu jest Tomasz Lubert. Przebój ubiegał się o statuetkę Bursztynowego Słowika na Konkursie Sopot Festival 2008, ostatecznie zajął jednak drugie miejsce w półfinale.
Do piosenki nakręcono teledysk.

</doc>
<doc id="2297449" url="https://pl.wikipedia.org/wiki?curid=2297449" title="Austria na Zimowych Igrzyskach Olimpijskich 1960">
Austria na Zimowych Igrzyskach Olimpijskich 1960

Austrię na Zimowych Igrzyskach Olimpijskich 1960 reprezentowało 26 zawodników.
Skład kadry.
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Skoki narciarskie.
Mężczyźni

</doc>
<doc id="2297451" url="https://pl.wikipedia.org/wiki?curid=2297451" title="MDF (ujednoznacznienie)">
MDF (ujednoznacznienie)



</doc>
<doc id="2297456" url="https://pl.wikipedia.org/wiki?curid=2297456" title="Kalakirya">
Kalakirya



</doc>
<doc id="2297460" url="https://pl.wikipedia.org/wiki?curid=2297460" title="Jerzy Woyna Orlewicz">
Jerzy Woyna Orlewicz

Jerzy Wojciech Woyna Orlewicz (ur. 14 maja 1943 w Zakopanem) – narciarz-alpejczyk, olimpijczyk z Innsbrucku 1964, trener, działacz społeczny i sportowy, architekt.
Absolwent Wydziału Architektury Politechniki Krakowskiej.
W 1959 wygrał we Francji slalom specjalny pokonując między innymi Jeana-Claude Killy. w 1960 ponownie pokonał tego samego narciarza w slalomie, slalomie gigancie i dwuboju alpejskim.
W 1964 roku na olimpiadzie zimowej w Innsbrucku zajął 24. miejsce w zjeździe, 41. w slalomie gigancie i 30. miejsce w slalomie specjalnym. Zdobył 14 razy tytuł mistrza Polski. W Mistrzostwach Świata w 1966 roku w Portillo zajął 15. miejsce w kombinacji alpejskiej. Karierę sportową zakończył w 1969, podejmując pracę trenera w AZS Zakopane. Był również radnym miasta Zakopanego.
Życie prywatne.
Mieszka w Zakopanem. Ojciec Marian Woyna Orlewicz; matka Ewa Słobodzińska; brat Piotr ur. 1941 - lekarz stomatolog; żona - Joanna Spławińska; dwie córki - Barbara ur. 1969 - alpejka, wicemistrzyni polski w supergigancie 1989 i Elżbieta ur. 1976.

</doc>
<doc id="2297463" url="https://pl.wikipedia.org/wiki?curid=2297463" title="Reed Alexander">
Reed Alexander

Reed Alexander (ur. 23 grudnia 1993 we Florydzie) – amerykański aktor młodego pokolenia.
Występował w roli Nevela Pappermana w serialu młodzieżowym Nickelodeon "iCarly". Wystąpił także w innych filmach jak: "Ace Ventura Junior", "Śmierć w rodzinie" oraz w serialach "Will &amp; Grace" i "Co gryzie Jimmy’ego?" i wielu innych.

</doc>
<doc id="2297464" url="https://pl.wikipedia.org/wiki?curid=2297464" title="Gry planszowe">
Gry planszowe



</doc>
<doc id="2297465" url="https://pl.wikipedia.org/wiki?curid=2297465" title="Parafia Narodzenia Najświętszej Maryi Panny w Kodeńcu">
Parafia Narodzenia Najświętszej Maryi Panny w Kodeńcu

Parafia Narodzenia Najświętszej Maryi Panny w Kodeńcu – parafia rzymskokatolicka w Kodeńcu.
Parafia założona w 1922 roku. Obecny kościół parafialny drewniany, wybudowany w 1795 roku, w 1875 zamieniony na cerkiew a rekoncyliowany w 1920 roku.
Do parafii należą wierni z miejscowości: Hanów, Kodeniec, Krzywowierzbę, Krzywowierzbę-Kolonię, Lubiczyn, Nietiahy, Pachole, Wyhalew oraz Zadębie.

</doc>
<doc id="2297471" url="https://pl.wikipedia.org/wiki?curid=2297471" title="Parafia Imienia Najświętszej Maryi Panny w Kolanie">
Parafia Imienia Najświętszej Maryi Panny w Kolanie

Parafia Imienia Najświętszej Maryi Panny w Kolanie – parafia rzymskokatolicka w Kolanie.
Parafia założona w 1921. Obecny kościół parafialny murowany, wybudowany w latach 1858-1860 przez Amelię Łubieńską, konsekrowany w 1861 roku przez biskupa Piotra Pawła Szymańskiego, kościół został rozbudowany w latach 1930-1934.
Do parafii należą wierni z miejscowości: Holendernia, Kalinka, Kolano i Kolano-Kolonia.

</doc>
<doc id="2297472" url="https://pl.wikipedia.org/wiki?curid=2297472" title="Hamm (ujednoznacznienie)">
Hamm (ujednoznacznienie)

Luksemburg:
Niemcy:
Osoby:
Zobacz też:

</doc>
<doc id="2297473" url="https://pl.wikipedia.org/wiki?curid=2297473" title="Coverfield">
Coverfield

Coverfield – minialbum EP niemieckiego zespołu Caliban, wydany 6 maja 2011 nakładem wytwórni Century Media Records.
Wydawnictwo składa się z czterech utworów będących coverami kompozycji innych grup muzycznych:

</doc>
<doc id="2297475" url="https://pl.wikipedia.org/wiki?curid=2297475" title="Nicoleta Daniela Șofronie">
Nicoleta Daniela Șofronie

Nicoleta Daniela "Dana" Șofronie (ur. 12 lutego 1988) – rumuńska gimnastyczka, dwukrotna medalistka olimpijska z Aten.
Igrzyska w 2004 były jej jedyną olimpiadą. Triumfowała w drużynie oraz była druga w ćwiczeniach wolnych. W 2004 sięgnęła po dwa medale mistrzostw Europy: złoto w drużynie i srebro w wieloboju.

</doc>
<doc id="2297476" url="https://pl.wikipedia.org/wiki?curid=2297476" title="Nicoleta Daniela Sofronie">
Nicoleta Daniela Sofronie



</doc>
<doc id="2297477" url="https://pl.wikipedia.org/wiki?curid=2297477" title="Masters Snooker">
Masters Snooker



</doc>
<doc id="2297478" url="https://pl.wikipedia.org/wiki?curid=2297478" title="Daniela Şofronie">
Daniela Şofronie



</doc>
<doc id="2297479" url="https://pl.wikipedia.org/wiki?curid=2297479" title="Parafia św. Teresy od Dzieciątka Jezus w Rozkopaczewie">
Parafia św. Teresy od Dzieciątka Jezus w Rozkopaczewie

Parafia św. Teresy od Dzieciątka Jezus w Rozkopaczewie – parafia rzymskokatolicka w Rozkopaczewie.
Parafia erygowana w 1933. Obecny kościół parafialny murowany, wybudowany w latach 1986-1988 przez ks. Ryszarda Iwaniuka.

</doc>
<doc id="2297480" url="https://pl.wikipedia.org/wiki?curid=2297480" title="Grigore Costescu">
Grigore Costescu

Grigore Costescu (ur. 11 kwietnia 1934 w Bukareszcie, zm. 19 maja 2008) – rumuński koszykarz, reprezentant kraju na igrzyskach olimpijskich w 1952 w Helsinkach. Na igrzyskach olimpijskich zagrał tylko w meczu z Włochami.

</doc>
<doc id="2297481" url="https://pl.wikipedia.org/wiki?curid=2297481" title="Răzvan Stanca">
Răzvan Stanca

Răzvan Stanca (ur. 18 stycznia 1980 w Bukareszcie) – rumuński piłkarz grający na pozycji bramkarza. W reprezentacji Rumunii zadebiutował w 2008 roku.

</doc>
<doc id="2297482" url="https://pl.wikipedia.org/wiki?curid=2297482" title="Monica Roșu">
Monica Roșu

Monica Roșu (ur. 11 maja 1987) – rumuńska gimnastyczka. Dwukrotna medalistka olimpijska z Aten.
Igrzyska w 2004 były jej jedyną olimpiadą. Triumfowała w drużynie oraz w skoku. W 2004 sięgnęła po dwa medale mistrzostw Europy: złoto w drużynie i skoku. W 2003 była druga w drużynie na mistrzostwach świata. Karierę zakończyła w 2005.

</doc>
<doc id="2297483" url="https://pl.wikipedia.org/wiki?curid=2297483" title="Monica Rosu">
Monica Rosu



</doc>
<doc id="2297484" url="https://pl.wikipedia.org/wiki?curid=2297484" title="U Kluż">
U Kluż



</doc>
<doc id="2297486" url="https://pl.wikipedia.org/wiki?curid=2297486" title="Parafia św. Wojciecha Biskupa Męczennika w Tyśmienicy">
Parafia św. Wojciecha Biskupa Męczennika w Tyśmienicy

Parafia św. Wojciecha w Tyśmienicy – parafia rzymskokatolicka w Tyśmienicy.
Parafia erygowana w 1988 roku. Obecny kościół parafialny murowany, wybudowany w latach 1988-1991 przez ks. Jana Grzesiaka.
Terytorium parafii obejmuje: Buradów, Gródek Szlachecki, Tyśmienicę oraz Tyśmienicę Kolonię.

</doc>
<doc id="2297487" url="https://pl.wikipedia.org/wiki?curid=2297487" title="Helena Gąsienica Daniel-Lewandowska">
Helena Gąsienica Daniel-Lewandowska

Helena Gąsienica Daniel-Lewandowska (ur. 15 kwietnia 1934 w Zakopanem, zm. 23 listopada 2013 tamże) – polska biegaczka narciarska, olimpijka z Cortina d’Ampezzo 1956 i Squaw Valley 1960.
Życiorys.
W wieku 16 lat zdobyła dwa mistrzostwa Polski. W 1955 w Szwajcarii w Grindelwaldzie w biegu na 10 kilometrów zajęła 3. miejsce, a w sztafecie 3 x 5 km wraz z Zofią Krzeptowską i Marią Bukową zajęły 1. miejsce. W 1960 w Grindelwaldzie w sztafecie 3 x 5 km ponownie zajęły 1. miejsce.
Na olimpiadzie w Cortina d’Ampezzo 1956 w biegu na 10 km zajęła 24. miejsce. Na olimpiadzie w Squaw Valley 1960 w biegu na 10 km zajęła 21. miejsce. W sztafecie 3 x 5 km wraz z Stefanią Biegun i Józefą Pęksa-Czerniawską zajęły 4. miejsce.
Łącznie zdobyła 10 tytułów mistrzostwa Polski i 4 razy tytuł wicemistrzyni kraju.
Po zakończeniu kariery sportowej zajmowała się chałupniczym wytwarzaniem swetrów i czapek oraz prowadziła wraz z mężem warsztat samochodowy.
Została pochowana na Nowym Cmentarzu w Zakopanem (kw. K3-1-5).
Życie prywatne.
Mieszkała w Zakopanem. Ojciec Andrzej Szymon; matka Antonina Karpiel „Chrobak”; rodzeństwo - Andrzej ur. 1932, Maria ur. 1936, Franciszek ur. 1937 i Józef ur. 1945. Miała dwoje dzieci z Wojciechem Lewandowskim. Jedna z córek pracuje jako instruktor narciarski w SN PTT.

</doc>
<doc id="2297489" url="https://pl.wikipedia.org/wiki?curid=2297489" title="Test Drive Wide Open">
Test Drive Wide Open

Test Drive Wide Open lub Test Drive Off-Road: Wide Open – wyścigowa gra video, trzecia część z serii Test Drive Off-Road. "Test Drive Wide Open" został wyprodukowany przez Angel Studios i wydany przez Atari, Infogrames na platformę PS2 i Xbox.
Rozgrywka.
Pojazdy.
W grze Test Drive Wide Open wszystkie pojazdy są licencjonowane, pojazdy dostępne w grze to samochody firmy:
Mapy.
W Test Drive Wide Open gracz może się ścigać na trzech mapach w Wielkim Kanionie Kolorado, parku Yosemite i na Hawajach.
Gra wieloosobowa.
W trybie gry wieloosobowej można się ścigać tylko w 2 osoby i na podzielonym ekranie.

</doc>
<doc id="2297490" url="https://pl.wikipedia.org/wiki?curid=2297490" title="Kirchen">
Kirchen

Niemcy:
Osoby:
Zobacz też:

</doc>
<doc id="2297491" url="https://pl.wikipedia.org/wiki?curid=2297491" title="Wembley Arena">
Wembley Arena

Wembley Arena, oficjalnie SSE Arena Wembley – hala w dzielnicy Londynu Wembley w gminie London Borough of Brent. Budynek znajduje się naprzeciwko stadionu Wembley.
Historia.
Został zbudowany w 1934 roku na Igrzyska Imperium Brytyjskiego przez Elvina Arthura i pierwotnie mieścił się w nim basen, co odzwierciedla dawną nazwą - Empire Pool. Sam basen był używany m.in. na Letnie Igrzyska Olimpijskie w 1948 roku.
Wembley Arena została odnowiona wraz ze stadionem Wembley w ramach rewitalizacji dzielnicy Wembley. Remont kosztował 35 milionów funtów i otwarto ją dla publiczności 2 kwietnia 2006 roku koncertem Depeche Mode.
Muzyka.
W chwili otwarcia w 1934 roku Wembley Arena była trzecią co do wielkości krytą salą koncertową w Wielkiej Brytanii. Grywały tu takie gwiazdy jak The Beatles, Queen, Iron Maiden, The Killers, David Bowie, Madonna, The Rolling Stones, Paramore, The Who czy Sabaton
Sport.
Od 2007 roku do roku 2011 rozgrywany był tu prestiżowy turniej snookerowy Masters (snooker). W hali odbywają się również zawody w boksie, wrestlingu, MMA, hokeju na lodzie czy dartsach. Podczas Letnich Igrzysk Olimpijskich 2012 w hali odbyły się zawody w gimnastyce artystycznej, a także turniej badmintona .
22 czerwca 2014 roku w hali odbyły się finały League of Legends Challenger Series oraz rozgrywki League Championship Series.

</doc>
<doc id="2297493" url="https://pl.wikipedia.org/wiki?curid=2297493" title="Wissen">
Wissen

Niemcy:
Inne:

</doc>
<doc id="2297496" url="https://pl.wikipedia.org/wiki?curid=2297496" title="Robert Runcie">
Robert Runcie

Robert Runcie (ur. 2 października 1921 w Great Crosby, zm. 11 lipca 2000 w St Albans) – anglikański arcybiskup Canterbury, baron Cuddesdon.
W czasie II wojny światowej służył jako dowódca czołgu w oddziałach Scots Guards, brał udział m.in. w ofensywie na terenie Niemiec, za męstwo w walce został odznaczony Military Cross.
Ukończył studia w anglikańskim kolegium teologicznym Westcott House w Cambridge. Święcenia przyjął w 1950, stając się duchownym diecezji w Newcastle. W 1970 został wybrany biskupem St Albans. Arcybiskupem Canterbury został w 1979. Jako dożywotni par zasiadał w Izbie Lordów. Dążył do zacieśnienia relacji z Kościołem katolickim, szereg razy spotkał się z papieżem Janem Pawłem II. Często krytykował rząd brytyjski za brak jednoznacznej postawy w kwestii redukcji uzbrojenia atomowego i walki z ubóstwem w krajach Trzeciego Świata. W 1981 pobłogosławił związek małżeński księcia Karola i księżnej Diany. Ochrzcił w sierpniu 1982 ich syna księcia Wilhelma. Zmarł na nowotwór w 2000, został pochowany na cmentarzu przy Katedrze w St Albans.

</doc>
<doc id="2297501" url="https://pl.wikipedia.org/wiki?curid=2297501" title="Boks na Letnich Igrzyskach Olimpijskich 1952 – waga musza mężczyzn">
Boks na Letnich Igrzyskach Olimpijskich 1952 – waga musza mężczyzn

Turniej bokserski w wadze muszej (do 51kg) rozgrywany w ramach Igrzysk Olimpijskich w 1952 w Helsinkach. Zawody trwały od 28 lipca do 2 sierpnia 1952 na Messuhalli I. W turnieju wzięło udział 27 zawodników, każdy z innego kraju. W ramach turnieju rozegrano 26 walk z zaplanowanych 27, jedna walka nie odbyła się ze względu na nie stawienie się reprezentanta Wietnamu Południowego. Trzy walki zakończyły się przed czasem. 
Mistrz olimpijski sprzed czterech lat, Pascual Pérez z Argentyny nie wystąpił na igrzyskach w Helsinkach. W turnieju wzięli udział mistrz Europy z 1951 roku Aristide Pozzali z Włoch oraz wicemistrz Hein van der Zee z Holandii. Brązowi medaliści tamtych mistrzostw wystąpili na Igrzyskach Olimpijskich 1952 w wadze koguciej. W zawodach nie wziął udziału żaden z medalistów Mistrzostw Europy w 1949 roku.
Zwycięzcą został 18-letni reprezentant Stanów Zjednoczonych Nathan Brooks.
Hala.
Zawody odbyły się w Messuhalli I, w której oprócz zawodów bokserskich odbyły się konkurencje gimnastyczne oraz zapaśnicze. Na płycie hali zostały wydzielone dwa ringi bokserskie, na których równolegle rozgrywano pojedynki. 
Trybuny miały 4000 miejsc, jednakże podczas walk bokserskich ze względu na niewykorzystanie całej powierzchni boiska do hali mogło wejść 5376 kibiców, natomiast na finał ze względu na demontaż jednego z dwóch ringów 5856. Trybuny zostały podzielone na 4 klasy sektorów, na których były różne ceny biletów. Podczas finałów i półfinałów bilety kosztowały 2 100, 1 050, 600 i 300 natomiast na walki eliminacyjne odpowiednio 1050, 600, 450 i 300 marek fińskich.
Zapleczem treningowym był Käpylä Sports Park, w którym znajdowało się 6 pełnowymiarowych ringów bokserskich.
Media.
Igrzyska w Helsinkach były transmitowane przez prasę i radio. Nie było transmisji telewizyjnych (oprócz kronik). Organizatorzy przygotowali w Messuhalli I 436 miejsc dla dziennikarzy (głównie reporterów prasowych). Dodatkowo było 12 stanowisk dla komentatorów w tym dwa dla komentatorów fińskich (język fiński i szwedzki). Samą liczbę relacjonujących dziennikarzy trudno ocenić, gdyż nie funkcjonował żaden system ewidencji, dodatkowo nie była ewidencjonowana liczba fotografów.
Walki.
1/8 finału.
"Basel i Clausen wolny los"
1/2 finału.
Walki półfinałowe były zupełnie różne Niemiec Edgar Basel stoczył z Rosjaninem Anatolijem Bułakowem bardzo wyrównane starcie. Natomiast reprezentant Stanów Zjednoczonych Nathan Brooks, mimo trudnego starcia z Rumunem Dobrescu, dzień wcześniej pewnie pokonał Willie Toweela z Związku Południowej Afryki, który dodatkowo podczas walki nabawił się kontuzji ręki.
Finał.
W finale spotkali się dwaj młodzi zawodnicy 18 letni Nathan Brooks oraz 21 letni Edgar Basel. Ze względu na różne oblicza rozgrywanego dzień wcześniej półfinału reprezentant Stanów Zjednoczonych był mniej zmęczony. W finale Brooks pewnie pokonał Niemca i zdobył swój jedyny złoty medal olimpijski, gdyż w 1953 został zawodowym pięściarzem.

</doc>
<doc id="2297506" url="https://pl.wikipedia.org/wiki?curid=2297506" title="Noble (album)">
Noble (album)

NOBLE – debiutancki album zespołu Versailles. Po raz pierwszy został wydany cyfrowo na 9 lipca 2008 wyłącznie na międzynarodowych sklepach muzycznych iTunes, a następnie w standardowej wersji CD 16 lipca.
Ten album został wydany w czterech różnych wersjach. Pierwsza jest to standardowa edycja japońska z 12 utworami i dodatkowym DVD zawierającym trzy teledyski. Europejska edycja wydana w tym samym dniu zawierała singiel "The Revenant Choir" jako bonus. Amerykańskie wydanie ukazało się w dniu 21 października 2009 r. i zawierało piosenkę "Prince" jako bonus. Japońska reedycja zawiera również "Prince" jako bonus, ale nie zawierała DVD.
Lista utworów.
Dysk pierwszy 
Dysk drugi 
Dysk drugi 

</doc>
<doc id="2297507" url="https://pl.wikipedia.org/wiki?curid=2297507" title="Adam Kujawski (fizyk)">
Adam Kujawski (fizyk)

Adam Kujawski (ur. 1933 w Grodzisku Mazowieckim, zm. 28 kwietnia 2004 w Warszawie) – polski fizyk.
Życiorys.
Studiował na Uniwersytecie Warszawskim, uzyskując tytuł magistra w roku 1955. Doktorat uzyskał w roku 1963 w Instytucie Fizyki Polskiej Akademii Nauk.
Pracował naukowo na Politechnice Warszawskiej jako młodszy asystent (1954-1955), asystent (1955-1961). W Polskiej Akademii Nauk działał od roku 1961, w latach 1970–1976 sprawował funkcję zastępcy dyrektora Instytutu Fizyki PAN, w latach 1965–1966 pracował na Uniwersytecie w Rochester, a w latach 80. w Uniwersytecie w Stuttgarcie w Badenii-Wirtembergii.
Specjalizował się w optyce i laserach.
Był członkiem Polskiego Towarzystwa Fizycznego PTF, Europejskiego Towarzystwa Fizycznego EPS Międzynarodowej Unii Fizyki Czystej i Stosowanej IUPAP, członkiem Rady Redakcyjnej „Postępów Fizyki”.
Współredagował Encyklopedię fizyki współczesnej wydaną w 1983 roku przez PWN.

</doc>
<doc id="2297508" url="https://pl.wikipedia.org/wiki?curid=2297508" title="Chynowski">
Chynowski

Chynowski (Chinan, Chinnow, Chinow, Chinowski) – kaszubski herb szlachecki.
Opis herbu.
Herb występował przynajmniej w czterech wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
Najwcześniejsze wzmianki.
Wariant podstawowy był wymieniany przez "Nowego Siebmachera", Ledebura ("Adelslexikon der preussichen Monarchie von..."). W tych dwóch źródłach zwierzęta z dolnego pola opisano jako węże. Wariant podstawowy wymienia też Bagmihl ("Pommersches Wappenbuch"). Odmienny wariant I pochodzi z pieczęci Gregora Chinnow z roku 1582, a przytacza go Bagmihl. Przypuszcza się, że puste dolne pole są skutkiem złego odciśnięcia pieczęci. Wariant II pojawił się bez barw na Mapie Pomorza Lubinusa z roku 1618. Barwy tego wariantu zrekonstruowano w "Nowym Siebmacherze". Bagmihl przytacza też inny wariant tego herbu, z piórami w klejnocie odpowiednio złotym, czerwonym i srebrnym, i tak samo barwionymi labrami. Odmienny wariant II pojawił się u Cramera ("Geshichte der Lande Lauenberg und Bütow") oraz u Żernickiego ("Die polnische Stamwappen").
Rodzina Chynowski.
Rodzina kaszubska z Chynowia jest znana już od roku 1493 (Hans i Jürgen von Chinow). Kolejna wzmianki pochodzą z lat: 1507 (Hans), 1535 (Mathias, Gregor, Hans, Lucas), 1575 (Gregor i siedmiu innych, bezimiennych), 1582 (Gregor, Jeremias, Matthias, Hans), 1590 (Johannes). Rodzina, oprócz gniazdowego Chynowia, nabyła w roku 1590 Salinko, części we wsiach Mierzyno i Dąbrówka. Na przełomie wieków XVI i XVII rodzina posiadała jeszcze Tadzino i część w Jęczewie. Potwierdzenie na lenna w tych dobrach zyskiwali Chynowscy w latach 1601, 1608, 1618, 1621. Rodzina zaliczała się do znaczniejszych rodzin rycerskich na Pomorzu. W okresie przynależności do I Rzeczypospolitej zaczęto używać odmiejscowego nazwiska Chynowski, dawną formę zamieniając na przydomek. M.in. w roku 1658 wzmiankowany jest Michał Matyasz Chinan Chinowski, zaś Krzysztof Chynowski pełnił urzędy ziemskie w zbliżonym czasie. Według Bagmihla męska linia tej rodziny miała wygasnąć w roku 1690, ale są znane późniejsze wzmianki: rok 1714 (Konstancja Chinowska), druga połowa XVIII wieku (Klara von Zelewska z domu Chynowska), rok 1759 (von Chinowski, chorąży pruski), rok 1777 (Jan von Chynowski). Istniała również rodzina von Wussow (Osowscy), używająca podobnego herbu. Przypuszcza się, że rodzina ta miała wspólne pochodzenie z Chynowskimi.
Herbowni.
Chynowski (Chinan, Chinnow, Chinow, Chinowski). Starsza forma nazwiska (bez końcówki -ski) była często używana jako przydomek razem z nazwiskiem.
Kaszubskich Chynowskich nie znają polskie herbarze. Istnieli Chynowscy w ziemi czerskiej, herbu Rogala i w tej samej ziemi Chinowscy herbu Szeliga.

</doc>
<doc id="2297510" url="https://pl.wikipedia.org/wiki?curid=2297510" title="Kathrin Worle">
Kathrin Worle



</doc>
<doc id="2297513" url="https://pl.wikipedia.org/wiki?curid=2297513" title="Maria Gąsienica Daniel-Szatkowska">
Maria Gąsienica Daniel-Szatkowska

Maria Gąsienica Daniel-Szatkowska (ur. 5 lutego 1936 w Zakopanem, zm. 1 stycznia 2016 tamże) – polska narciarka, olimpijka z Cortina d’Ampezzo 1956 i Innsbruck 1964.
Życiorys.
Na olimpiadzie w Cortina d’Ampezzo 1956, zjazd - nie ukończyła konkurencji na skutek upadków, slalom specjalny – zdyskwalifikowana w pierwszym przejeździe za ominięcie bramki, slalom gigant – 35. miejsce. Na olimpiadzie w Innsbrucku 1964, zjazd – 41. miejsce, slalom specjalny – zdyskwalifikowana za ominięcie bramki, slalom gigant – 36. miejsce. Sześciokrotna mistrzyni Polski, 17-krotna wicemistrzyni Polski. Uczestniczyła w mistrzostwach świata w 1958 zajmując 27. miejsce w zjeździe.
W 1965 roku wraz z Barbarą Grocholską miała w Wiedniu jadąc taksówką ciężki wypadek samochodowy, po którym spędziła sześć tygodni w szpitalu. Karierę sportową zakończyła w 1966 roku.
W latach 1968–1979 prowadziła szkółkę narciarską w klubie Wisła-Gwardia Zakopane.
Została pochowana na Nowym Cmentarzu przy ul. Nowotarskiej w Zakopanem (kw. K2-A-10).
Życie prywatne.
Mieszkała w Zakopanem. Ojciec Andrzej Szymon; matka Antonina Karpiel-Chrobak; rodzeństwo – Andrzej ur. 1932, Helena ur. 1934, Franciszek ur. 1937 i Józef ur. 1945. Mężatka, syn Wojciech Szatkowski, ur. 1966, zajmuje się między innymi historią polskiego narciarstwa.

</doc>
<doc id="2297516" url="https://pl.wikipedia.org/wiki?curid=2297516" title="Mieczysław Nartowski">
Mieczysław Nartowski

Mieczysław Marian Maria Ludwik Trzaska-Nartowski (ur. 15 sierpnia 1868 w Kowalowach, zm. 13 listopada 1929 w Krakowie) – polski lekarz neurolog i psychiatra, działacz polityczny.
Życiorys.
Jego opiekunem był Teofil Trzaska-Nartowski zamieszkały w Jaśle, potem w Białej i Wadowicach; ojciec Mieczysława zmarł w 1876 roku. Ukończył szkołę podstawową i średnią w Jaśle, następnie wstąpił na Wydział Lekarski Uniwersytetu Jagiellońskiego, studiował od 1890 do 1896. Tytuł doktora wszechnauk medycznych otrzymał 15 lutego 1896 roku. W latach 1893/1894–1894/1895 korzystał ze stypendium Franciszka Zawadzkiego. W 1897 roku asystent w poliklinice chorób nerwowych Emanuela Mendla i w klinice chorób umysłowych Friedricha Jolly’ego w Berlinie. Współpracował tam z Maxem Bielschowskym. Następnie praktykował w klinice Edwarda Korczyńskiego.
Był właścicielem prywatnej lecznicy nerwowo chorych przy Radziwiłłowskiej 33. Leczyli się u niego Bolesław Prus i Władysław Reymont. Był działaczem Polskiego Związku Narodowego, organizacji o charakterze chrześcijańsko-narodowym. Bez powodzenia kandydował w wyborach do Rady Państwa w czerwcu 1911. Miał dwóch synów, Antoniego i Jana – obaj zmarli w 1920 roku. Zmarł w 1929 roku, pochowany został w grobowcu rodzinnym na Cmentarzu Rakowickim.
Autor ponad 50 prac naukowych z dziedziny neurologii, psychiatrii i dietetyki. Jego tłumaczenie podręcznika Cohna ("Elektrodiagnostyka i elektroterapia dla użytku uczniów i lekarzy", 1901) było pierwszym podręcznikiem elektrodiagnostyki w języku polskim. Był też autorem pierwszego polskiego podręcznika radiologii ("Promienie Roentgena i ich zastosowanie do celów rozpoznawczych i leczniczych", 1900).

</doc>
<doc id="2297524" url="https://pl.wikipedia.org/wiki?curid=2297524" title="Peter Ofori-Quaye">
Peter Ofori-Quaye

Peter Ofori-Quaye (ur. 21 marca 1980 w Akrze) – ghański piłkarz grający na pozycji napastnika.
Kariera klubowa.
Karierę piłkarską Ofori-Quaye rozpoczął w klubie Ghapoha Readers Tema. W sezonie 1994/1995 zadebiutował w jego barwach w ghańskiej Premier League i grał w niej przez rok. W 1995 roku zawodnik wyjechał do Grecji i został zawodnikiem tamtejszego pierwszoligowca, PAE Kalamata. W Kalamacie grał przez dwa sezony.
W 1997 roku Ofori-Quaye jako 17-latek podpisał kontrakt z Olympiakosem Pireus. W Olympiakosie występował przez łącznie 6 sezonów i grywał w ataku tego klubu z takimi zawodnikami jak: Siniša Gogić, Aleksios Aleksandris, Ilija Ivić, Giovanni czy Lambros Chutos. Wraz z Olympiakosem sześciokrotnie z rzędu wywalczył tytuł mistrza Grecji w latach 1998–2003. W 1999 roku zdobył Puchar Grecji, a z klubem z Pireusu grał też w Lidze Mistrzów. 1 października 1997 roku w meczu Ligi Mistrzów z Rosenborgiem Trondheim (1:5) strzelając gola Ofori-Quaye stał się najmłodszym strzelcem w historii tych rozgrywek. Miał wówczas 17 lat i 195 dni.
W 2004 roku Ofori-Quaye wrócił do Ghany i został piłkarzem klubu Liberty Professionals. Po dwóch sezonach gry w tym klubie ponownie trafił do Grecji i został piłkarzem OFI Kreta, w której zadebiutował 8 stycznia 2006 w meczu z Levadiakosem (0:1). W OFI występował do lata 2007.
Kolejnym klubem w karierze Ofori-Quaye był izraelski Hapoel Ironi Kirjat Szemona. Występował w nim przez rok. W 2008 roku przeszedł do cypryjskiego AEL Limassol, a latem 2009 rozwiązał kontrakt z tym klubem i stał się wolnym zawodnikiem. Następnie występował w zespołach Accra Hearts of Oak SC oraz Bechem United. W 2013 roku zakończył karierę.
Kariera reprezentacyjna.
W reprezentacji Ghany Ofori-Quaye zadebiutował w 1998 roku. W tamtym roku został powołany do kadry Ghany na Puchar Narodów Afryki 1998. Na tym turnieju zagrał w 2 grupowych spotkaniach: z Togo (1:2) i z Demokratyczną Republiką Konga (0:1). Z kolei w 2000 roku wystąpił w 3 meczach Pucharu Narodów Afryki 2000: z Kamerunem (1:1), z Wybrzeżem Kości Słoniowej (0:2) i ćwierćfinale z Republiką Południowej Afryki (0:1). W kadrze narodowej od 1998 do 2007 roku rozegrał 18 meczów i strzelił w nich 2 gole.

</doc>
<doc id="2297525" url="https://pl.wikipedia.org/wiki?curid=2297525" title="Cumbal">
Cumbal

Cumbal – miasto w Kolumbii, w departamencie Nariño.

</doc>
<doc id="2297526" url="https://pl.wikipedia.org/wiki?curid=2297526" title="Erick Torres">
Erick Torres

Erick Estéfano „Cubo” Torres Padilla (ur. 19 stycznia 1993 w Guadalajarze) – meksykański piłkarz występujący na pozycji napastnika, od 2016 zawodnik Cruz Azul.
Torres w młodym wieku dołączył do akademii juniorskiej zespołu Chivas de Guadalajara. Podczas rozgrywek sezonu 2009/2010 został królem strzelców ligi meksykańskiej do lat 17, brał także udział w kilku międzynarodowych turniejach młodzieżowych. W seniorskiej drużynie Chivas zadebiutował w listopadzie 2010 w spotkaniu z Monterrey, natomiast premierową bramkę w Primera División de México strzelił w styczniu 2011 w konfrontacji z San Luis. W lipcu 2013 został wypożyczony do amerykańskiego klubu Chivas USA.
Torres, podczas gry w reprezentacji Meksyku U-17, wystąpił w juniorskich rozgrywkach Milk Cup, natomiast z reprezentacją Meksyku U-20 wziął udział w Turnieju w Tulonie. W 2011 roku zajął z Meksykiem trzecie miejsce na Mistrzostwach Świata U-20. W 2012 roku razem z reprezentacją Meksyku U-23 zakwalifikował się na Igrzyska Olimpijskie 2012.
Początki.
Torres urodził się 19 stycznia 1993 w Guadalajarze jako syn Luisa Germána Torresa Neri i Marii Guadalupe Padilla Salazar. Posiada dwóch starszych braci, Luisa Germána (ur. 1 marca 1988) i Néstora Ulisesa (ur. 16 lipca 1991), uprawiających amatorsko futbol na poziomie czwartej i trzeciej ligi. Jest praktykującym katolikiem, określa siebie jako rodzinnego człowieka, a jego hobby to pływanie. Podobnie jak rodzina, od dziecka kibicował drużynie Chivas de Guadalajara. Jego ojciec także był piłkarzem Chivas, grał na pozycji środkowego napastnika, jednak ani razu nie udało mu się zagrać w meczu pierwszego zespołu i występował w rezerwach klubu – Tapatío. Dziadek zawodnika był członkiem jednej z grup kibicowskich Guadalajary. Torres, tak jak jego koledzy klubowi Jorge Enríquez, Kristian Álvarez, Carlos Fierro i Giovani Casillas, uczęszczał do współpracującej z Chivas szkoły Educare w Guadalajarze. W sierpniu 2012, po ukończeniu szkoły średniej, rozpoczął studia na Universidad del Valle de Atemajac, na kierunku nauk o komunikacji społecznej.
Przydomek „Cubo” („Sześcian”) przylgnął do niego w wieku dziecięcym, w trakcie wycieczki do Stanów Zjednoczonych, ze względu na charakterystyczną, przypominającą wiadro fryzurę. Początkowo niechętnie odnosił się do tego pseudonimu, jednak później go zaakceptował i podczas meczów Chivas występował właśnie z napisem „Cubo” na koszulce. Jego znakiem rozpoznawczym jest także taniec robota po strzeleniu bramki – celebrację tą zaczął stosować jeszcze podczas gry w juniorach Guadalajary, a pomysł na nią zaczerpnął z jednej z piłkarskich gier wideo, w którą grał razem ze swoimi kolegami. Ze względu na to na początku kariery kibice określali go także przezwiskiem „Robotín”. Idolami piłkarskimi Torresa są José Cardozo i Ronaldo, najbardziej podziwia jednak Lionela Messiego. Jego ulubionym daniem jest sushi, najczęściej słucha muzyki elektronicznej i nowoczesnego popu.
Kariera klubowa.
Guadalajara.
Torres rozpoczął treningi w klubie Chivas de Guadalajara w wieku ośmiu lat, wcześniej przez trzy lata grał w młodzieżowych drużynach szkolnych oraz razem z braćmi w amatorskim zespole UdeG. Jego pierwszym trenerem w młodzieżowych ekipach był Jorge Rivera, później współpracował także z Corazeínem Pardo i Ramónem Baezą. W barwach juniorskich drużyn Chivas występował kolejno w piątej, czwartej i trzeciej lidze. Później grał w zespołach Guadalajary U-17 i U-20. Do grupy juniorskiej U-17 dołączył już w wieku 15 lat. W 2007 roku zdobył ze swoją drużyną, prowadzoną przez szkoleniowca Baezę, mistrzostwo Meksyku kategorii wiekowej '93, strzelając gola w wygranym 2:1 spotkaniu finałowym z Atlasem. W styczniu 2008 wziął udział w młodzieżowym boliwijskim turnieju Tahuichi, gdzie zajął ze swoją ekipą pierwsze miejsce w grupie. W sezonie 2009/2010 Torres został królem strzelców ligi meksykańskiej U-17, strzelając 22 bramki w 28 spotkaniach. W maju 2010 wystąpił na Klubowych Mistrzostwach Świata U-18 w Madrycie. Guadalajara wywalczyła wówczas wicemistrzostwo, przegrywając w meczu finałowym z brazylijskim Corinthians Paulista wynikiem 0:1. Torres brał także udział w turnieju Copa Sub–17 Independencia Bicentenario 2010 – prowadzony przez Manuela Martíneza zespół Chivas wyszedł z liczącej cztery zespoły grupy, zajmując w niej drugie miejsce, w półfinale pokonał 3:1 meksykański Cruz Azul, natomiast w finale uległ 2:4 brazylijskiemu São Paulo. Torres został najskuteczniejszym zawodnikiem imprezy, zdobywając sześć bramek, w tym dwie w spotkaniu finałowym. Pełnił także rolę kapitana swojego zespołu.
Do pierwszego zespołu Guadalajary Torres został włączony jesienią 2010 przez szkoleniowca José Luisa Reala. W aklimatyzacji w drużynie pomógł mu kolega klubowy, reprezentant Meksyku Adolfo Bautista. W meksykańskiej Primera División 17–letni zawodnik zadebiutował 13 listopada w rozegranym w ramach ostatniej kolejki sezonu Apertura 2010 meczu z Monterrey. Guadalajara wygrała to spotkanie 3:2, natomiast Torres pojawił się na placu gry w 77. minucie jako zmiennik Patricio Araujo i rozegrał udane zawody. Na koniec sezonu drużyna Guadalajary zajęła dziesiąte miejsce w ligowej tabeli i nie awansowała do rozgrywek play–off.
22 stycznia 2011 meksykański zawodnik w swoim drugim meczu w najwyższej klasie rozgrywkowej i zarazem pierwszym spotkaniu, w którym wybiegł na plac gry w wyjściowym składzie Chivas, strzelił bramkę w zremisowanej ostatecznie 1:1 potyczce z San Luis. W 66. minucie pokonał bramkarza rywali Césara Lozano strzałem głową po dośrodkowaniu Xaviera Báeza, otwierając wynik spotkania. Dwie kolejki później, 5 lutego w wygranym 2:0 meczu z Atlante, Torres asystował przy trafieniu Patricio Araujo, natomiast 19 lutego w spotkaniu z Pachucą (4:1) zanotował gola i asystę (przy bramce Alberto Mediny). 12 marca 2011, w zremisowanych 1:1 derbach miasta Guadalajara („Clásico Tapatío”) z Atlasem, Torres w 11. minucie zdobył bramkę dla Chivas, natomiast dwie minuty później, jeszcze przed wznowieniem gry, otrzymał od sędziego Ricardo Arellano pierwszą w seniorskiej karierze czerwoną kartkę, za pokazanie obraźliwego gestu kibicom Atlasu. Ostatecznie, po złożeniu odwołania przez zarząd klubu Chivas de Guadalajara, komisja dyscyplinarna uniewinniła zawodnika, dzięki czemu uniknął on zawieszenia i mógł wystąpić w najbliższym meczu ligowym z Querétaro. W spotkaniu tym, zakończonym wynikiem 2:0, dwukrotnie wpisał się na listę strzelców, zdobywając swojego czwartego i piątego gola w seniorskiej drużynie Chivas. 10 kwietnia, w najbardziej prestiżowych derbach w Meksyku, z Américą („Súper Clásico”), 18–letni zawodnik strzelił gola i zanotował asystę przy bramce Marco Fabiána; Guadalajara ostatecznie zwyciężyła 3:0. Dzięki temu Torres został najmłodszym piłkarzem w 68–letniej historii derbów, który zdołał wpisać się na listę strzelców. Zespół Chivas na koniec sezonu Clausura 2011 zajął ósme miejsce w generalnej tabeli, klasyfikując się do fazy play–off, gdzie odpadł po przegranym dwumeczu półfinałowym z Pumas UNAM łącznym wynikiem 1:3 (1:1, 0:2). Torres zakończył rozgrywki Clausury z sześcioma golami na koncie, zostając drugim najskuteczniejszym piłkarzem swojego zespołu, zaraz za Marco Fabiánem, który zanotował dziewięć bramek.
W kwietniu 2011 zainteresowane zatrudnieniem wychowanka Chivas były dwie europejskie drużyny: hiszpańskie Deportivo La Coruña oraz holenderski PSV Eindhoven. W zespołach tych występowali inni Meksykanie – odpowiednio Andrés Guardado i Francisco Rodríguez. Media spekulowały, iż ewentualna kwota transferu oscylowałaby wokół czterech milionów euro, choć równocześnie przypuszczano, że władze klubu nie sprzedadzą go za mniejszą sumę niż dziesięć milionów. Mariano Varela, koordynator sportowy Chivas de Guadalajara, ogłosił jednak, że do klubu nie napłynęła żadna oficjalna oferta kupna Torresa. Zainteresowanie 18-latkiem przejawiały również drużyny FC Porto, Benfiki, Fiorentiny, Interu Mediolan, Tottenhamu oraz Realu Saragossa, którego trenerem był Meksykanin Javier Aguirre. Torresem poważnie interesował się też sir Alex Ferguson, szkoleniowiec Manchesteru United, który wysłał skautów klubowych, aby obserwowali napastnika podczas Turnieju w Tulonie 2011.
Przed rozgrywkami sezonu Apertura 2011 Torres zmienił swój dotychczasowy numer na koszulce, 67, na 15, który nosił przed nim Ricardo Michel Vázquez. Z powodu występu na Mistrzostwach Świata U–20 zawodnik nie wystąpił w pierwszej, drugiej, czwartej, piątej i szóstej kolejce Apertury. Po powrocie z Mundialu znajdował się jednak w słabej formie i nie zdobył ani jednego gola dla swojej drużyny. Pod koniec września 2011 Torres trenował z legendarnym napastnikiem Chivas, Salvadorem Reyesem. 28 września tego samego roku 18-letni napastnik został wysłany przez klub do Kolumbii, gdzie wziął udział w specjalistycznych warsztatach psychologicznych prowadzonych przez doktora Claudio Naranjo. Wcześniej uczestniczyli w nich inni piłkarze Guadalajary, Marco Fabián oraz Omar Arellano. Przez wyjazd Torres nie mógł wystąpić w meczu jedenastej kolejki sezonu Apertura, z Querétaro. Po powrocie do Meksyku strzelił bramkę w rozegranym 12 października 2011 w Kansas City meczu towarzyskim z tamtejszym zespołem Sporting KC (2:2) – Guadalajarę prowadził już wówczas nowy szkoleniowiec, Fernando Quirarte. Trzy dni później, w wygranym 5:2 ligowym meczu z Tecos UAG, zdobył dwa gole – były to zarazem jego pierwsze trafienia w rozgrywkach Apertura 2011. 23 października po raz drugi w karierze wpisał się na listę strzelców w derbach „Súper Clásico” z Américą – tym razem zespół Guadalajary wygrał 3:1 na Estadio Azteca. W kolejnym meczu derbowym, rozegranym 29 października z Atlasem na Estadio Jalisco, Torres strzałem głową otworzył wynik meczu w 54. minucie; ostatecznie spotkanie zakończyło się rezultatem 1:1. Piątą bramkę w rozgrywkach Apertura zdobył w ostatniej, siedemnastej kolejce sezonu regularnego, 5 listopada w meczu z Pachucą (2:2). Zespół Chivas zajęła pierwsze miejsce w generalnej tabeli, jednak w fazie play–off odpadł już po przegranym 1:2 (1:2, 0:0) dwumeczu ćwierćfinałowym z Querétaro.
Przed sezonem Clausura 2012 Torres razem z zespołem Chivas wziął udział w obozie przygotowawczym w mieście Manzanillo, podczas którego prezentował dobrą formę i był najlepszym strzelcem ekipy. Od początku sezonu pełnił funkcję podstawowego piłkarza zespołu, jednak pierwszego gola w rozgrywkach strzelił dopiero w ósmej kolejce, 26 lutego, w wygranym 2:1 meczu z Santos Laguną, dzięki czemu pomógł przełamać swojej drużynie passę trzynastu ligowych spotkań bez zwycięstwa. 10 marca w konfrontacji z Cruz Azul, także wygranej przez Chivas 2:1, zdobył wyrównującego gola w końcówce spotkania, a w doliczonym czasie gry wywalczył rzut karny, zamieniony na bramkę przez Héctora Reynoso. 22 lutego, w przegranym 0:3 meczu fazy grupowej Copa Libertadores z argentyńskim Vélezem Sarsfield, zanotował swój pierwszy występ w międzynarodowych rozgrywkach klubowych, jednak jego ekipa ostatecznie nie zdołała wyjść z grupy i zajęła w niej ostatnie miejsce. Ogółem rozgrywki Clausury drużyna Guadalajary zakończyła z łącznym bilansem pięciu zwycięstw, czterech remisów i czternastu porażek, jednym z najgorszych w historii klubu, zajmując piętnaste miejsce w ligowej tabeli.
W czerwcu 2012, przed rozgrywkami Apertura, Torres po raz kolejny zmienił swój numer na koszulce, tym razem na 19 po odejściu Jonny’ego Magallóna. W letnim okienku transferowym do zespołu Chivas dołączył nowy napastnik, Rafael Márquez Lugo, którego zawodnik nazwał swoim mentorem. W czerwcu wyjechał z prowadzonym przez holenderskiego trenera Johna van ’t Schipa zespołem Chivas na obóz przygotowawczy do Hiszpanii. 29 sierpnia, w wygranym 4:0 spotkaniu z trynidadzkim W Connection w rozgrywkach Ligi Mistrzów CONCACAF, zanotował dwie asysty, przy bramkach Carlosa Fierro i Marco Fabiána. Kolejną asystę zaliczył 14 września, w ligowym meczu z Leónem, wygranym 2:1, po dośrodkowaniu z rzutu rożnego przy wyrównującym trafieniu Jorge Enríqueza. Jednocześnie zanotował serię szesnastu spotkań z rzędu bez zdobytej bramki dla Chivas, spowodowaną większą liczbą zadań defensywnych na boisku przydzielonych mu przez trenera Van't Schipa. Złą passę przełamał dopiero 26 września w zremisowanej 1:1 konfrontacji rewanżowej z W Connection w fazie grupowej Ligi Mistrzów CONCACAF, zdobywając zarazem swojego pierwszego gola w międzynarodowych rozgrywkach klubowych. Ostatecznie drużyna Chivas odpadła z tego turnieju w fazie grupowej, zajmując w niej niepremiowane awansem drugie miejsce. 28 października, w wygranym 2:1 meczu ligi meksykańskiej U-20 z Atlasem (w którym strzelił gola i zanotował asystę), za wszczęcie bójki między zawodnikami obydwóch drużyn został zawieszony na trzy spotkania pierwszego zespołu przez komisję dyscylinarną. 18 listopada, podczas meczu z Tolucą w drugim meczu ćwierćfinałowym fazy play-off, po raz pierwszy od ośmiu miesięcy wpisał się na listę strzelców w spotkaniu ligowym, lecz jego zespół przegrał ostatecznie w dwumeczu wynikiem 2:5 (1:2, 1:3) i odpadł z rywalizacji o tytuł mistrzowski. Ogółem podczas sezonu Apertura 2012 notował bardzo słabe występy, zdobył tylko jedną bramkę w lidze meksykańskiej i w niemal połowie rozegranych spotkań wchodził na plac gry w roli rezerwowego, mając za konkurentów do gry w wyjściowej jedenastce Rafaela Márqueza Lugo i Carlosa Fierro. Jego postępy w drużynie były monitorowane wówczas przez wysłanników włoskiego Juventusu i niemieckiej Borussii Dortmund.
W listopadzie 2012, z racji przyjścia do klubu kolejnego atakującego, Miguela Sabaha, władze Chivas rozpoczęły negocjacje w sprawie wypożyczenia Torresa do walczącego o utrzymanie klubu Querétaro FC. Jego zatrudnieniem interesował się również klub San Luis FC, prowadzony przez byłego członka sztabu szkoleniowego Chivas, Eduardo Fentanesa, jednak ostatecznie do transferu nie doszło i zawodnik pozostał w drużynie na sezon Clausura 2013. Był jednak wyłącznie rezerwowym napastnikiem w taktyce nowego trenera Benjamína Galindo, lecz już w pierwszej kolejce sezonu, w zremisowanym 1:1 meczu z Tolucą, zanotował asystę przy trafieniu Miguela Sabaha, a po jego karnej dyskwalifikacji udało mu się rozegrać jeden mecz w wyjściowej jedenastce, po czym powrócił na ławkę. Podczas kolejnego nieudanego sezonu w wykonaniu Torresa, uznano, że jednym z tego powodów jest zbyt szybkie wejście zawodnika w seniorską piłkę; aby ratować jego karierę oraz odciążyć go z presji i krytyki, zarząd Guadalajary umożliwił mu częstsze występy w kategorii wiekowej U-20, przy jednoczesnych treningach z pierwszą drużyną. 20 marca 2013, podczas przerwy na mecze reprezentacji, zdobył bramkę w zremisowanym 3:3 meczu towarzyskim z Chivas USA w Ciudad Juárez, która, jak sam przyznał, znacznie zmotywowała go do dalszej rywalizacji o miejsce w ataku. Trzy dni później, podczas tego samego zgrupowania, wpisał się również na listę strzelców w wygranym 2:0 sparingu z reprezentacją Meksyku U-20. 20 kwietnia 2013, w przegranym 0:1 meczu derbowym z Atlasem, doznał zwichnięcia lewego łokcia, wskutek czego musiał pauzować do końca rozgrywek Clausura 2013. Do treningów powrócił po upływie niecałych trzech tygodni. Dzięki temu mógł pomóc drużynie Chivas U-20 w rozgrywkach młodzieżowej ligi meksykańskiej; wystąpił wówczas we wszystkich sześciu spotkaniach fazy play-off, zdobywając po golu w rewanżu ćwierćfinałowym z Pachucą (4:3) i rewanżu półfinałowym z Querétaro (2:0). Po wygranym łącznym wynikiem 4:2 (3:0, 1:2) dwumeczu finałowym z Tigres UANL razem z resztą ekipy prowadzonej przez Marco Fabiána Vázqueza zdobył ostatecznie mistrzostwo Meksyku U-20 w sezonie Clausura 2013.
W letnim okienku transferowym 2013 pojawiły się informacje o możliwym odejściu Torresa do drugoligowego klubu Correcaminos UAT. Na czas okresu przygotowawczego pozostał jednak w swoim zespole, co zbiegło się z przyjściem do drużyny kolejnego konkurenta o miejsce w pierwszym składzie, reprezentanta Meksyku Aldo de Nigrisa. 16 czerwca 2013, na początku okresu przygotowawczego przed sezonem Apertura 2013, zdobył gola na wagę zwycięstwa w wygranej 1:0 towarzyskiej konfrontacji z Chivas USA.
Chivas USA.
W lipcu 2013 Torres na zasadzie wypożyczenia został graczem amerykańskiego klubu Chivas USA, będącego satelicką drużyną Guadalajary. Szczegółów transakcji nie ujawniono. Tym samym dołączył do innych swoich rodaków występujących już w tym klubie – Mario de Luny, Edgara Mejíi, Julio Moralesa, José Manuela Rivery i Martína Ponce. Trener Chivas USA, José Luis Real, który współpracował już z Torresem w poprzednim zespole, uznał sprowadzenie zawodnika za duże wzmocnienie ekipy. W ekipie z siedzibą w Carson 20-letni piłkarz zadebiutował 17 lipca 2013 w wygranym 1:0 spotkaniu z Toronto FC, w którym zdobył również pierwszego gola dla swojej drużyny. Dzięki temu zespół Chivas zdołał przerwać serię czternastu meczów z rzędu bez zwycięstwa w Major League Soccer, a on sam został wybrany najlepszym latynoskim zawodnikiem 21. kolejki ligowej. Na listę strzelców wpisał się również w następnej kolejce, 29 lipca w przegranej 1:2 konfrontacji z Seattle Sounders. Ze względu na swoje udane występy szybko został określony mianem rewelacji ligi, został również wybrany najlepszym piłkarzem lipca ekipy Chivas. 25 sierpnia strzelił dwie bramki w spotkaniu z New York Red Bulls, wygranym ostatecznie 3:2. Od tamtego czasu trener Real najczęściej ustawiał go w linii ataku wraz z Julio Moralesem. Wyczyn w postaci dwukrotnego wpisania się na listę strzelców powtórzył również 1 września w meczu z Vancouver Whitecaps, pierwszego gola zdobywając uderzeniem z przewrotki, nominowanym później do nagrody najpiękniejszej bramki kolejki – AT&amp;T MLS Goal of the Week. Po raz kolejny władze MLS wybrały go wówczas najlepszym latynoskim piłkarzem serii meczowej.
8 września, w wygranym 1:0 pojedynku z D.C. United, zanotował siódme trafienie dla Chivas. Kapitan drużyny, Dan Kennedy, określił wtedy Torresa mianem najlepszego napastnika klubu od czasów Ante Razova, doceniając również jego dojrzałość w grze. Kilka dni później drugi raz z rzędu został wybrany najlepszym piłkarzem miesiąca w Chivas, tym razem sierpnia, po raz trzeci uhonorowano go również nagrodą dla najlepszego Latynosa kolejki.
Kariera reprezentacyjna.
U–16 i U–17.
W 2009 roku Torres, wraz z meksykańską kadrą do lat 16, brał udział w towarzyskim turnieju rozgrywanym w Japonii. W barwach reprezentacji Meksyku U-17 wystąpił w turnieju Milk Cup 2010. Młodzieżowa drużyna El Tri zajęła wówczas czwarte miejsce w rozgrywkach, natomiast młody napastnik Chivas był jednym z wyróżniających się graczy w swoim zespole narodowym.
U–20.
W marcu 2011 Juan Carlos Chávez, selekcjoner reprezentacji Meksyku U-20, nie powołał 18-letniego wówczas Torresa na Młodzieżowe Mistrzostwa Ameryki Północnej, argumentując swój wybór niskim wiekiem piłkarza. Ostatecznie meksykańska drużyna triumfowała w tych rozgrywkach. W maju 2011 Torres znalazł się na liście graczy powołanych do kadry U–20 na towarzyski Turniej w Tulonie. W rozgrywkach tych występujący z numerem 10 zawodnik Chivas rozegrał cztery spotkania, w fazie grupowej z Francją (1:4), Węgrami (2:0) i Chinami (2:1) oraz w półfinale z Kolumbią (1:2). W pierwszych dwóch meczach wchodził na boisko z ławki rezerwowych, natomiast w konfrontacji z Chinami i Kolumbią wybiegał na plac gry w podstawowym składzie. Meksykańska kadra zajęła czwartą pozycję na turnieju, przegrywając z Włochami w meczu o trzecie miejsce (1:1, 4:5 po karnych).
Na początku lipca 2011 Torres został powołany przez selekcjonera młodzieżowej kadry, Juana Carlosa Cháveza, na Mistrzostwa Świata U-20 W Kolumbii. Zawodnik Chivas był najmłodszym Meksykaninem występującym na tym turnieju. Przed rozgrywkami wziął udział w obozie przygotowawczym kadry w Panamie. Na MŚ reprezentacja Meksyku zajęła premiowane awansem drugie miejsce w liczącej cztery zespoły grupie, w fazie play–off odpadła po półfinale, a na koniec zwyciężyła w meczu o trzecie miejsce. Torres pojawił się na boisku we wszystkich siedmiu spotkaniach – w fazie grupowej z Argentyną (0:1), Koreą Północną (3:0) i Anglią (0:0), w 1/8 finału z Kamerunem (1:1, 3:0 po karnych), w ćwierćfinale z Kolumbią (3:1), w półfinale z Brazylią (0:2) oraz w spotkaniu o trzecie miejsce z Francją (3:1). W wyjściowym składzie znalazł się w trzecim, piątym, szóstym i siódmym z wymienionych meczów. Ponadto w spotkaniu 1/8 finału z Kamerunem, w serii rzutów karnych wykorzystał swoją jedenastkę oraz otworzył wynik ćwierćfinałowej konfrontacji z gospodarzami turnieju, wpisując się na listę strzelców w 37. minucie, także uderzeniem z rzutu karnego. Jego występ na turnieju został jednak powszechnie skrytykowany przez meksykańskich kibiców.
W lutym 2013 Torres był bliski otrzymania powołania od szkoleniowca Sergio Almaguera do reprezentacji Meksyku U-20 na Młodzieżowe Mistrzostwa Ameryki Północnej w Meksyku, jednak ostatecznie nie znalazł się w składzie na ten kontynentalny turniej. Meksykanie, pełniący wówczas rolę gospodarzy, triumfowali ostatecznie w rozgrywkach.
U–22.
W maju 2011 Torres otrzymał wstępne powołanie do meksykańskiej reprezentacji U-22, złożonej z zawodników, którzy stanowili trzon seniorskiej kadry na Copa América 2011. Miesiąc później Meksykański Związek Piłki Nożnej ogłosił, że szkoleniowiec Luis Fernando Tena nie zabierze piłkarza Chivas na rozgrywany w Argentynie turniej, aby mógł on wziąć udział w Mistrzostwach Świata U-20.
U–23.
W marcu 2012 trener Luis Fernando Tena powołał Torresa do reprezentacji Meksyku U-23 na turniej kwalifikacyjny strefy CONCACAF do Igrzysk Olimpijskich w Londynie. Jego kadra zajęła wówczas pierwsze miejsce w grupie, po czym triumfowała również w półfinale, a w spotkaniu finałowym pokonała Honduras wynikiem 2:1, kwalifikując się na igrzyska. Sam zawodnik pełnił jednak funkcję rezerwowego drużyny i rozegrał trzy spotkania – w fazie grupowej z Panamą (1:0), w którym strzelił decydującego o zwycięstwie gola w doliczonym czasie gry, a także w półfinale z Kanadą (3:1) oraz w finale z Hondurasem, jedynie w pierwszym meczu wychodząc na plac gry w wyjściowej jedenastce. Nie znalazł się ostatecznie w składzie na olimpiadę, gdzie reprezentacja Meksyku ostatecznie triumfowała.
Styl gry.
Torres potrafi dobrze ustawić się w polu karnym, posiada rozwinięty w wysokim stopniu instynkt strzelecki i umie oddać mocny strzał na bramkę. Jego atutami są także umiejętności techniczne i przyjęcie piłki. Charakterystyczną cechą Torresa jest jednak doskonała gra głową. Dziennikarz popularnego madryckiego dziennika sportowego „As”. Aritz Gabilondo, do zalet zawodnika zaliczył także zdolność do poruszania się między obrońcami przeciwnika. Torres często porównywany jest do innego wychowanka Guadalajary, Javiera Hernándeza. Podobieństwo w stylu gry obu piłkarzy zauważył trener Efraín Flores, jeszcze przed debiutem piłkarza w Primera División. Jego opinię podzielił także właściciel Chivas, biznesmen Jorge Vergara. Sam Torres, ze względu na dobre warunki fizyczne i grę głową, porównuje swój piłkarski styl do Zlatana Ibrahimovicia i Jareda Borgettiego. Holenderski szkoleniowiec Chivas, John van ’t Schip, za jedną z największych zalet zawodnika uznał grę bez piłki oraz skuteczną pracę w defensywie, natomiast José Luis Real, który wprowadzał go do dorosłej piłki, zwrócił uwagę na silną mentalność Torresa.

</doc>
<doc id="2297528" url="https://pl.wikipedia.org/wiki?curid=2297528" title="Cerkiew Najświętszej Maryi Panny w Kalnikowie">
Cerkiew Najświętszej Maryi Panny w Kalnikowie



</doc>
<doc id="2297529" url="https://pl.wikipedia.org/wiki?curid=2297529" title="Cerkiew Niepokalanego Poczęcia NMP w Młodowicach">
Cerkiew Niepokalanego Poczęcia NMP w Młodowicach



</doc>
<doc id="2297531" url="https://pl.wikipedia.org/wiki?curid=2297531" title="167 Dywizja Piechoty">
167 Dywizja Piechoty



</doc>
<doc id="2297534" url="https://pl.wikipedia.org/wiki?curid=2297534" title="GLs30">
GLs30

GLs30 – polska wąskotorowa lokomotywa spalinowa na tor szerokości 500–750 mm, przeznaczona dla przemysłu.
Geneza.
Z powodu dużego zapotrzebowania na wąskotorowe lokomotywy w przemyśle i braku części zamiennych do starych zagranicznych konstrukcji, Zakłady Remontu Maszyn Budowlanych nr 5 w Gliwicach, które zajmowały się remontami takich lokomotyw, w przyzakładowym biurze konstrukcyjnym opracowały dokumentację techniczną lokomotywy z wykorzystaniem wyłącznie polskich podzespołów. Projekt został opracowany w 1957 roku. Wprowadzono do produkcji w kolejnych latach trzy lokomotywy: GLs20, GLs25 i GLs30 o takiej samej konstrukcji, wszystkie napędzane tym samym modelem silnika, lecz rozwijające różną moc (oznaczenia lokomotywy pochodziły od ich mocy w koniach mechanicznych). Z uwagi na braki materiałów źródłowych, informacje o produkcji tych lokomotyw są jednak niepewne i rozbieżne. Według części publikacji, produkcję seryjną lokomotyw GLs30 prowadzono w latach 1961–1964. Według części publikacji powstało 160 lokomotyw GLs30. W tym samym czasie produkcję wąskotorowych lokomotyw spalinowych rozpoczęły Fablok oraz ZNTK Poznań, z tego powodu przestały napływać zamówienia do zakładu w Gliwicach i zakończono produkcję tych lokomotyw. Przestawiono się natomiast na produkcję maszyn budowlanych. Obecnie można jeszcze spotkać te lokomotywy głównie w cegielniach.
Konstrukcja.
Lokomotywy GLs30 są wyposażone w silnik wysokoprężny typu S-322 produkcji WSW Andrychów. Był to silnik dwucylindrowy, czterosuwowy, na olej gazowy. Pojemność skokowa wynosiła 3,62 l, średnica cylindra 120 mm, a skok tłoka 160 mm. Osiągał on w GLs30 moc 30 KM i liczbę 1200 obr./min. Napęd na osie przekazywany jest poprzez 3-biegową skrzynię biegów z mechanizmem rewersowym, a następnie przez dwa wałki z osadzonymi na nich kołami zębatymi. Z tych kół, poprzez łańcuchy Galla, napęd przekazywany jest na koła. Silnik chłodzony jest przez ciecz o obiegu wymuszonym. Lokomotywa wyposażona jest w dwie piasecznice, które uruchamiane są mechanicznie oraz zbiornik paliwa o pojemności 35 litrów. W budce maszynisty fotel ustawiony jest bokiem do kierunku jazdy.

</doc>
<doc id="2297537" url="https://pl.wikipedia.org/wiki?curid=2297537" title="Polskojęzyczne stacje telewizyjne free-to-air">
Polskojęzyczne stacje telewizyjne free-to-air

Polskojęzyczne stacje telewizyjne free-to-air – lista kanałów i parametrów odbioru stacji nadających free-to-air w języku polskim.

</doc>
<doc id="2297538" url="https://pl.wikipedia.org/wiki?curid=2297538" title="Cyklotol">
Cyklotol

Cyklotol - mieszanina wybuchowa składająca się z heksogenu i trotylu. W zależności od zastosowania proporcje obu składników mogą być różne. Najczęściej jest to mieszanina 65-80% flegmatyzowanego heksogenu i 35-20% trotylu. Najczęściej stosowaną w wojsku mieszaniną jest 77% RDX i 23% TNT. Dla tego składu mieszaniny prędkość detonacji wynosi ok. 8200 m/s przy gęstości 1,75 g/cm3 i ciśnieniu 32 GPa.

</doc>
<doc id="2297539" url="https://pl.wikipedia.org/wiki?curid=2297539" title="Cumbal (wulkan)">
Cumbal (wulkan)

Cumbal ("Nevado de Cumbal") – stratowulkan w południowo-zachodniej Kolumbii, w departamencie Nariño, położony nieopodal granicy z Ekwadorem, w paśmie Kordyliery Środkowej (Andy).
Cumbal jest wulkanem drzemiącym. W historii odnotowano dwie jego erupcje – w 1877 i 1926 roku.
28 stycznia 2002 roku miała miejsce katastrofa lotu TAME 120, podczas której na wulkanie rozbił się Boeing 727-134 z 94 osobami na pokładzie.
Zobacz też.
Lista wulkanów w Kolumbii

</doc>
<doc id="2297540" url="https://pl.wikipedia.org/wiki?curid=2297540" title="Odette Yustman">
Odette Yustman



</doc>
<doc id="2297542" url="https://pl.wikipedia.org/wiki?curid=2297542" title="Niemieckojęzyczne stacje telewizyjne free-to-air">
Niemieckojęzyczne stacje telewizyjne free-to-air

W tabeli przestawiono stacje telewizyjne nadające z satelity Hot Bird i Astra.

</doc>
<doc id="2297543" url="https://pl.wikipedia.org/wiki?curid=2297543" title="High Temperature Test Reactor">
High Temperature Test Reactor

High Temperature Test Reactor (HTTR) − eksperymentalny japoński reaktor jądrowy, moderowany grafitem i chłodzony helem. Uruchomiony przez Japońską Agencję Energii Atomowej w Orai, w prefekturze Ibaraki.
Historia.
Projekt reaktora powstał w 1987 roku, po podjęciu decyzji o aktywnym rozwoju technologii jądrowych w Japonii. W 1989 wpisano budowę HTTR do budżetu a w 1991 rozpoczęto jego budowę, którą zakończono w maju 1996. Załadunek paliwa rozpoczęto 1 lipca 1998. Reaktor osiągnął stan krytyczny 10 listopada 1998. Maksymalną moc cieplną 30 MW osiągnął 7 grudnia 2001. Licencję na normalną pracę reaktora wydano 6 marca 2002.
Teren.
Ośrodek HTTR znajduje się około 100 kilometrów od Tokio. Zajmuje obszar 200 na 300 metrów. Najkrótsza odległość od reaktora do granicy działki wynosi 280 metrów.
Budowa.
Budynek reaktora ma wymiary boczne 48x50 metrów, a osłona biologiczna, o średnicy 18,5 metra i wysokości 30 metrów, znajduje się całkowicie pod ziemią. Osłona biologiczna zawiera:
Budynkowi reaktora towarzyszy 80 metrowej wysokości kolektor wentylacyjny.
Specyfikacja techniczna.
Znamionowa moc cieplna reaktora wynosi 30 MW. Rdzeń reaktora jest chłodzony helem o ciśnieniu 4 MPa, temperaturze wlotowej 395 °C i wylotowej 950 °C. Moderatorem jest grafit. Zestawy paliwowe reaktora mają kształt sześciokątny. Zawierają tlenek uranu o wzbogaceniu 3-10%, z pokryciem TRISO. Sto pięćdziesiąt zestawów umieszczonych jest w 30 kolumnach. Rdzeń zawiera 7 par prętów kontrolnych. Reflektor zawiera ich 9 par. Gęstość mocy wynosi 2,5 W/cm³.
Możliwa jest w nim produkcja wodoru.

</doc>
<doc id="2297544" url="https://pl.wikipedia.org/wiki?curid=2297544" title="HTTR">
HTTR



</doc>
<doc id="2297546" url="https://pl.wikipedia.org/wiki?curid=2297546" title="Zosterisessor">
Zosterisessor



</doc>
<doc id="2297551" url="https://pl.wikipedia.org/wiki?curid=2297551" title="Zdobycie Jerez de la Frontera">
Zdobycie Jerez de la Frontera

Zdobycie Jerez de la Frontera – starcie zbrojne, które miało miejsce w roku 1264 w okresie Rekonkwisty. 
W roku 1263 doszło do buntu Maurów, którzy zerwali obowiązujący od roku 1245 pokój z Kastylią. Przeciwko Hiszpanom wystąpili Maurowie z południowych regionów kraju: Kadyksu, Puerto de Santa Maria, Jerez de la Frontera, Medina-Sidonia czy Utrera. W odpowiedzi na ataki Maurów, król Kastylii Alfons X zebrał wojsko i wyruszył przeciwko powstańcom, zdobywając poszczególne miasta. 14 października flota kastylijska dowodzona przez adm. Pedro Martineza de Fa odbiła Kadyks. Najdłużej broniącym się miastem było Jerez de la Frontera, które zostało oblężone przez lennika Kastylii – Al Ahmara. Dnia 9 października po sześciomiesięcznych walkach, obrońcy ostatecznie skapitulowali. Wszystkich Maurów ze zbuntowanych i zdobytych miast wypędzono do Afryki. 

</doc>
<doc id="2297553" url="https://pl.wikipedia.org/wiki?curid=2297553" title="Veronica Maggio">
Veronica Maggio

Veronica Sandra Karin Maggio (ur. 15 marca 1981 w Uppsali) – szwedzka piosenkarka pochodzenia włoskiego.
W 2011 roku została laureatką Rockbjörnen w kategorii „Najlepszy szwedzki utwór” za piosenkę „Jag kommer” i „Artystka koncertowa roku”. W 2014 roku ponownie została laureatką Rockbjörnen w kategorii „Najlepszy szwedzki utwór” za piosenkę „Hela huset”.

</doc>
<doc id="2297555" url="https://pl.wikipedia.org/wiki?curid=2297555" title="LX-14">
LX-14

LX-14 - plastyczna kompozycja wybuchowa składająca się z 95,5% oktogenu i 4,5% lepiszcza polimerowego, którym jest poliuretan. Prędkość detonacji mieszaniny wynosi ok. 8800 m/s przy gęstości 1,833 g/cm3.

</doc>
<doc id="2297557" url="https://pl.wikipedia.org/wiki?curid=2297557" title="Nevado de Cumbal">
Nevado de Cumbal



</doc>
<doc id="2297564" url="https://pl.wikipedia.org/wiki?curid=2297564" title="Memoriał Braci Znamieńskich 2011">
Memoriał Braci Znamieńskich 2011

Memoriał Braci Znamieńskich 2011 – mityng lekkoatletyczny, który odbył się 3 lipca w rosyjskim mieście Żukowski. Zawody należą do cyklu World Challenge Meetings rozgrywanego pod egidą IAAF.
Nietypowy przebieg miała rywalizacja w rzucie młotem – w sobotę 2 lipca wszyscy zawodnicy zgłoszeni do imprezy (13 panów i 9 pań) oddali trzy rzuty, najlepsza czwórka mężczyzn i kobiet wystartowała w niedzielnym finale, w którym mieli do dyspozycji cztery próby.

</doc>
<doc id="2297567" url="https://pl.wikipedia.org/wiki?curid=2297567" title="Flegmatyzacja">
Flegmatyzacja

Flegmatyzacja – proces technologiczny stosowany przy wytwarzaniu mieszanin wybuchowych, polegający na dodaniu do materiału wybuchowego substancji obniżającej jego wrażliwość na bodźce mechaniczne, zwanej flegmatyzatorem. Oprócz zmniejszenia wrażliwości materiału wybuchowego proces ten stosuje się także po to aby móc bezpiecznie przewozić materiały wybuchowe lub celowo zmniejszyć liniową prędkość spalania materiału wybuchowego. Przykładem flegmatyzowanego materiału wybuchowego jest dynamit Nobla, który jest mieszaniną nitrogliceryny z ziemią okrzemkową.

</doc>
<doc id="2297569" url="https://pl.wikipedia.org/wiki?curid=2297569" title="AZS Olsztyn w sezonie 2011/2012">
AZS Olsztyn w sezonie 2011/2012

Mecze w PlusLidze.
Faza zasadnicza.
Wyjściowe ustawienia i zmiany.
Legenda:
Mecze o 9 miejsce (do 3 zwycięstw).
Wyjściowe ustawienia i zmiany.
Legenda:
Mecze w Pucharze Polski.
Wyjściowe ustawienia i zmiany.
Legenda:
Statystyki.
Statystyki obejmują wszystkie mecze rozegrane w ramach PlusLigi w sezonie 2011/2012. Pierwsza tabela przedstawia osiągnięcia zawodników w poszczególnych elementach na tle całej drużyny. Pozostałe tabele przedstawiają indywidualne osiągnięcia zawodników w wybranych rankingach na tle wszystkich zawodników z pozostałych drużyn.

</doc>
<doc id="2297570" url="https://pl.wikipedia.org/wiki?curid=2297570" title="Monaster Zwiastowania Najświętszej Marii Panny w Supraślu">
Monaster Zwiastowania Najświętszej Marii Panny w Supraślu



</doc>
<doc id="2297573" url="https://pl.wikipedia.org/wiki?curid=2297573" title="Zlatá Tretra 2011">
Zlatá Tretra 2011

50. Zlatá Tretra – mityng lekkoatletyczny, który rozegrano 30 (konkursy rzutu młotem) i 31 maja 2011 w czeskiej Ostrawie. Zawody należą do cyklu World Challenge Meetings rozgrywanego pod egidą IAAF.
Rekordy.
Podczas mityngu ustanowiono 7 krajowych rekordów w kategorii seniorów:

</doc>
<doc id="2297576" url="https://pl.wikipedia.org/wiki?curid=2297576" title="Austria na Zimowych Igrzyskach Olimpijskich 1956">
Austria na Zimowych Igrzyskach Olimpijskich 1956

Austrię na Zimowych Igrzyskach Olimpijskich 1956 reprezentowało 60 zawodników.
Skład kadry.
Biegi narciarskie.
Mężczyźni
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Austrii brała udział w rozgrywkach grupy A turnieju olimpijskiego zajmując w niej czwarte miejsce. W grupie pocieszenia zajęła również czwarte miejsce. Ostatecznie reprezentacja Austrii została sklasyfikowana na 10. miejscu.
Rozgrywki grupowe.
Grupa A
Wyniki
Grupa pocieszenia.
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Skoki narciarskie.
Mężczyźni

</doc>
<doc id="2297577" url="https://pl.wikipedia.org/wiki?curid=2297577" title="Flegmatyzator">
Flegmatyzator

Flegmatyzator – substancja flegmatyzująca, tj. zmniejszająca wrażliwość materiału wybuchowego na bodźce mechaniczne takie jak tarcie czy uderzenie. Przykładami flegmatyzatorów mogą być: ziemia okrzemkowa stosowana do absorbowania nitrogliceryny, wszelkiego rodzaju woski, kwasy tłuszczowe, polimery. Flegmatyzatory używa się głównie do obniżania wrażliwości silnych kruszących materiałów wybuchowych, takich jak pentryt, heksogen czy oktogen. Arkusze specjalnej bibuły nasyconej cerezyną lub parafiną są zewnętrznymi flegmatyzatorami ładunków miotających.

</doc>
<doc id="2297579" url="https://pl.wikipedia.org/wiki?curid=2297579" title="Mihai Timu">
Mihai Timu

Mihai Timu (ur. 9 maja 1922 w Piatra Neamț, zm. 5 sierpnia 1968) – rumuński jeździec. Uczestnik Igrzysk Olimpijskich w 1952 w Helsinkach. Na igrzyskach olimpijskich nie ukończył konkursu WKKW.

</doc>
<doc id="2297581" url="https://pl.wikipedia.org/wiki?curid=2297581" title="Austria na Zimowych Igrzyskach Olimpijskich 1952">
Austria na Zimowych Igrzyskach Olimpijskich 1952

Austrię na Zimowych Igrzyskach Olimpijskich 1952 reprezentowało 39 zawodników.
Skład kadry.
Biegi narciarskie.
Mężczyźni
Kobiety
Bobsleje.
Mężczyźni
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Skoki narciarskie.
Mężczyźni

</doc>
<doc id="2297582" url="https://pl.wikipedia.org/wiki?curid=2297582" title="China Open snooker">
China Open snooker



</doc>
<doc id="2297585" url="https://pl.wikipedia.org/wiki?curid=2297585" title="Qatar Athletic Super Grand Prix 2011">
Qatar Athletic Super Grand Prix 2011

Qatar Athletic Super Grand Prix 2011 – mityng lekkoatletyczny, który odbył się 6 maja w stolicy Kataru – Dosze. Zawody były pierwszą odsłoną prestiżowej Diamentowej Ligi.
Z powodu kontuzji w mityngu nie wziął udziału rekordzista świata w biegu na 800 metrów – Kenijczyk David Rudisha.
Rekordy.
Podczas mityngu ustanowiono 4 krajowe rekordy w kategorii seniorów:

</doc>
<doc id="2297588" url="https://pl.wikipedia.org/wiki?curid=2297588" title="Cornel Călugăreanu">
Cornel Călugăreanu

Cornel Călugăreanu (ur. 30 lipca 1930 w Drăgăneşti-Vlaşca) – rumuński koszykarz. Reprezentant kraju na igrzyskach olimpijskich w 1952 w Helsinkach. Na igrzyskach olimpijskich zagrał w obu meczach, w meczu z Kanadą zdobył trzy punkty.

</doc>
<doc id="2297589" url="https://pl.wikipedia.org/wiki?curid=2297589" title="Oksazolidyna">
Oksazolidyna

Oksazolidyna – heterocykliczny organiczny związek chemiczny, składający się z pięcioczłonowego pierścienia zawierającego trzy atomy węgla oraz po jednym atomie azotu i tlenu. Atomy tlenu i azotu są w pierścieniu heteroatomami. Oksazolidyna jest związkiem nasyconym, gdyż w pierścieniu nie występują wiązania wielokrotne; jej nienasyconym analogiem jest aromatyczny oksazol. Pochodne oksazolidyny stosowane są jako środki przeciwdrgawkowe.

</doc>
<doc id="2297591" url="https://pl.wikipedia.org/wiki?curid=2297591" title="Worknesh Kidane">
Worknesh Kidane



</doc>
<doc id="2297593" url="https://pl.wikipedia.org/wiki?curid=2297593" title="Okręg Saint-Julien-en-Genevois">
Okręg Saint-Julien-en-Genevois

Okręg Saint-Julien-en-Genevois () – okręg we wschodniej Francji. Populacja wynosi 131 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297594" url="https://pl.wikipedia.org/wiki?curid=2297594" title="Kofi Amponsah">
Kofi Amponsah

Kofi John Amponsah (ur. 23 kwietnia 1978 w Akrze) – ghański piłkarz grający na pozycji środkowego obrońcy. W reprezentacji Ghany rozegrał 18 meczów.
Kariera klubowa.
Karierę piłkarską Amponsah rozpoczął w klubie Ghapoha Readers Tema. W sezonie 1996/1997 zadebiutował w jego barwach w ghańskiej Premier League i grał w niej przez dwa lata. W 1998 roku zawodnik wyjechał do Grecji i został zawodnikiem tamtejszego pierwszoligowca, Paneleusiniakosu, w którym grał przez pół roku.
Na początku 1999 roku Amponsah podpisał kontrakt z Olympiakosem Pireus. W Olympiakosie występował w rundzie wiosennej sezonu 1998/1999 i jesiennej sezonu 1999/2000. W obu tych sezonach Olympiakos wywalczył tytuł mistrza Grecji. W 1999 roku zdobył też Puchar Grecji.
Na początku 2000 roku Amponsah odszedł z Olympiakosu do PAOK-u Saloniki. W latach 2001 i 2003 zdobył z PAOK-iem krajowy puchar. Latem 2003 przeszedł do AEK-u Ateny, w którym grał przez półtora sezonu.
Kolejnym klubem w karierze Amponsaha był PAE Egaleo, do którego trafił zimą 2005 roku. W połowie tamtego roku odszedł do Apollonu Kalamaria. W 2008 roku przeszedł do cypryjskiego Enosis Neon Paralimni, a latem 2009 zakończył w nim swoją karierę sportową.
Kariera reprezentacyjna.
W reprezentacji Ghany Amponsah zadebiutował w 1998 roku. W 2002 roku został powołany do kadry Ghany na Puchar Narodów Afryki 2002. Na tym turnieju wystąpił w 4 meczach: z Marokiem (0:0), z Republiką Południowej Afryki (0:0), z Burkina Faso (2:1) i ćwierćfinale z Nigerią (0:1). W kadrze narodowej od 1998 do 2007 roku rozegrał 18 meczów.

</doc>
<doc id="2297595" url="https://pl.wikipedia.org/wiki?curid=2297595" title="Okręg Thonon-les-Bains">
Okręg Thonon-les-Bains

Okręg Thonon-les-Bains () – okręg we wschodniej Francji. Populacja wynosi 110 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297596" url="https://pl.wikipedia.org/wiki?curid=2297596" title="Dawsonville">
Dawsonville



</doc>
<doc id="2297597" url="https://pl.wikipedia.org/wiki?curid=2297597" title="Franciszek Gąsienica Daniel">
Franciszek Gąsienica Daniel

Franciszek Gąsienica Daniel (ur. 10 maja 1937 w Zakopanem, zm. ?) – narciarz, mistrz Polski juniorów w biegach, skokach, dwuboju klasycznym.
W 1959 roku na skoczni igelitowej w Oberwiesenthal pobił rekord skoczni. W 1962 na treningu przed Mistrzostwami Świata w Zakopanem uległ kontuzji stawu skokowego. Zaprzestał uprawniania sportu wyczynowego i podjął pracę najpierw w Ośrodku Sportowym COST, a następnie otworzył własną wypożyczalnię nart w Krzeptówkach w Zakopanem.
Życie prywatne.
Mieszkał w Zakopanem. Ojciec Andrzej Szymon; matka Antonina Karpiel „Chrobak”; Miał pięcioro rodzeństwa, z których czworo było olimpijczykami: Andrzej ur. 1932, Helena ur. 1934, Maria ur. 1936 i Józef ur. 1945.
Jego wnuczkami są olimpijki Agnieszka Gąsienica-Daniel i Maryna Gąsienica-Daniel.

</doc>
<doc id="2297598" url="https://pl.wikipedia.org/wiki?curid=2297598" title="Okręg Annecy">
Okręg Annecy

Okręg Annecy () – okręg we wschodniej Francji. Populacja wynosi 229 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297599" url="https://pl.wikipedia.org/wiki?curid=2297599" title="Znak geodezyjny">
Znak geodezyjny

Znak geodezyjny – podlegający ochronie znak z trwałego materiału, określający położenie punktów poziomej i wysokościowej (repery) osnowy geodezyjnej. Znaki geodezyjne materializują punkty osnowy w terenie.
Znaki geodezyjne powinny być wykonane zgodnie z zasadami określonymi w wytycznych technicznych G-1.9 "Katalog znaków geodezyjnych oraz zasady stabilizacji punktów". Typy znaków i sposoby ich stabilizacji uzależnia się od rodzaju gruntu oraz lokalizacji punktu.
Punkty osnowy grawimetrycznej i magnetycznej określane są mianem "znaków grawimetrycznych" i "znaków magnetycznych".

</doc>
<doc id="2297600" url="https://pl.wikipedia.org/wiki?curid=2297600" title="Okręg Grenoble">
Okręg Grenoble

Okręg Grenoble () – okręg w południowo-wschodniej Francji. Populacja wynosi 696 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297601" url="https://pl.wikipedia.org/wiki?curid=2297601" title="Witold Eugeniusz Sawicki">
Witold Eugeniusz Sawicki

Witold Eugeniusz Sawicki h. Nowina (ur. 26 września 1896 w Zmysłówce, zm. 12 stycznia 1979 w Londynie) – pułkownik kawalerii Polskich Sił Zbrojnych, w 1964 mianowany przez władze na uchodźstwie generałem brygady.
Życiorys.
Witold Eugeniusz Sawicki urodził się 26 września 1896 roku w Zmysłówce k. Łańcuta, w rodzinie Henryka i Heleny z Michalików. Był wnukiem Ignacego i Matyldy z Palmowskich, powstańców styczniowych oraz prawnukiem Filipa Sawickiego, szwoleżera gwardii wojsk Napoleona, uczestnika inwazji na Rosję, odznaczonego Legią Honorową.
Z dniem 2 listopada 1927 roku został przydzielony do Wyższej Szkoły Wojennej w Warszawie, w charakterze słuchacza kursu normalnego 1927–1929. 23 sierpnia 1929 roku, po ukończeniu kursu i otrzymaniu dyplomu naukowego oficera dyplomowanego, został przeniesiony służbowo do Departamentu Kawalerii Ministerstwa Spraw Wojskowych w Warszawie na stanowisku szefa wydziału.
31 sierpnia 1929 roku zawarł związek małżeński z Barbarą Kościesza-Kołakowską, z którą miał dwoje dzieci: Zofię (została nauczycielką) i Jacka (zmarłego jako niemowlę).
27 stycznia 1930 roku awansował na majora ze starszeństwem z 1 stycznia 1930 roku i 23. lokatą w korpusie oficerów kawalerii. W 1932 roku został przeniesiony do Centrum Wyszkolenia Piechoty w Rembertowie, pozostając oficerem nadetatowym 2 Pułku Szwoleżerów Rokitniańskich.
Z dniem 1 maja 1934 roku został przeniesiony do 2 pułku strzelców konnych w Hrubieszowie na stanowisko zastępcy dowódcy pułku. W 1935 roku został przeniesiony do dowództwa Pomorskiej Brygady Kawalerii w Bydgoszczy na stanowisko szefa sztabu. W 1938 roku został wyznaczony na stanowisko dyrektora nauk Centrum Wyszkolenia Kawalerii w Grudziądzu.
W październiku 1943 roku został dowódcą 6 Lwowskiej Brygady Piechoty. Na jej czele walczył w kampanii włoskiej 1944–1945, w tym w bitwie o Monte Cassino.
Naczelny Wódz, generał broni Władysław Anders awansował go na generała brygady ze starszeństwem z dniem 1 stycznia 1964 roku w korpusie generałów.
Zmarł 2 stycznia 1979 roku w Londynie. Jego prochy zostały pochowane w grobowcu na Cmentarzu Wojskowym na Powązkach w Warszawie (kwatera A13-1-4).

</doc>
<doc id="2297602" url="https://pl.wikipedia.org/wiki?curid=2297602" title="Andre Villas Boas">
Andre Villas Boas



</doc>
<doc id="2297603" url="https://pl.wikipedia.org/wiki?curid=2297603" title="Mleko kauczukowe">
Mleko kauczukowe



</doc>
<doc id="2297604" url="https://pl.wikipedia.org/wiki?curid=2297604" title="Andre Villas-Boas">
Andre Villas-Boas



</doc>
<doc id="2297605" url="https://pl.wikipedia.org/wiki?curid=2297605" title="Okręg La Tour-du-Pin">
Okręg La Tour-du-Pin

Okręg La Tour-du-Pin () – okręg w południowo-wschodniej Francji. Populacja wynosi 213 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297606" url="https://pl.wikipedia.org/wiki?curid=2297606" title="Okręg Vienne">
Okręg Vienne

Okręg Vienne () – okręg w południowo-wschodniej Francji. Populacja wynosi 185 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297607" url="https://pl.wikipedia.org/wiki?curid=2297607" title="Boks na Letnich Igrzyskach Olimpijskich 1952 – waga kogucia mężczyzn">
Boks na Letnich Igrzyskach Olimpijskich 1952 – waga kogucia mężczyzn

Boks na Letnich Igrzyskach Olimpijskich 1952 – waga kogucia – turniej bokserski w wadze koguciej (do 54 kg) rozgrywany w ramach Igrzysk Olimpijskich w 1952 w Helsinkach.
Hala.
Zawody odbyły się w Messuhalli I. Oprócz pojedynków bokserskich miały tam również miejsce konkurencje gimnastyczne oraz zapaśnicze. Na płycie hali zostały wydzielone dwa ringi bokserskie, na których równolegle organizowano walki.
Trybuny miały 4000 miejsc. Podczas walk bokserskich, ze względu na niewykorzystanie całej powierzchni boiska, do hali weszło 5376 kibiców. Ponieważ przed finałem zdemontowano jeden z dwóch ringów, na trybunach zmieściło się 5856 widzów. Trybuny zostały podzielone na 4 klasy sektorów. Cena biletu zależało od miejsca. Na walki eliminacyjne wynosiła 1050, 600, 450 i 300 marek fińskich, wstęp na walki półfinałowe i finałowe kosztował 2100, 1050, 600 i 300.
Zapleczem treningowym był Käpylä Sports Park, w którym znajdowało się 6 pełnowymiarowych ringów bokserskich.

</doc>
<doc id="2297608" url="https://pl.wikipedia.org/wiki?curid=2297608" title="Tiazolidyna">
Tiazolidyna

Tiazolidyna – heterocykliczny, organiczny związek chemiczny, zbudowany z pięcioczłonowego pierścienia zawierającego heteroatomy – po jednym atomie azotu i siarki. Tiazolidyna jest siarkowym analogiem oksazolidyny.
Zastosowanie.
Pochodne tiazolidyny są stosowane w medycynie jak choćby lek o nazwie pioglitazon, który zawiera pierścień tiazolidynowy. Jest to lek stosowany w przypadku cukrzycy typu II, do obniżania poziomu cukru we krwi. Obniża on również poziom triglicerydów, ciśnienie krwi i zwiększa poziom HDL.
Otrzymywanie.
Tiazolidina może być otrzymana w wyniku reakcji kondensacji pomiędzy tiolami a aldehydami lub ketonami. Reakcja jest odwracalna, ponieważ wiele tiazolidyny są nietrwałe w kierunku hydrolizy w roztworze wodnym. Hydroliza tiazolidyny powoduje powstawanie tioli oraz aldehydów lub ketonów, z których ją zsyntetyzowano.

</doc>
<doc id="2297609" url="https://pl.wikipedia.org/wiki?curid=2297609" title="Okręg Montbrison">
Okręg Montbrison

Okręg Montbrison () – okręg w południowo-wschodniej Francji. Populacja wynosi 178 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297611" url="https://pl.wikipedia.org/wiki?curid=2297611" title="Krasnopriesnienskaja">
Krasnopriesnienskaja

Krasnopriesnienskaja ( – "Czerwonopriesnienska") – stacja moskiewskiego metra na linii okrężnej (kod 078), otwarta na odcinku domykającym okrąg linii. Od 1972 roku na stacji istnieje możliwość przejścia na stację Barrikadnaja linii Tagańsko-Krasnopriesnieńskiej. Nazwa pochodzi od ulicy Krasnaja Priesnia, podobnie jak pobliskiej zajezdni Tcz-4 Krasnaja Priesnia (ТЧ-4 «Красная Пресня»), stacja położona w rejonie Priesnienskij w centralnym okręgu administracyjnym Moskwy. Wyjścia prowadzą na ulice Krasnaja Priesnia i Konjuszkowska.
Wystrój i podział.
Stacja jest trzykomorowa, jednopoziomowa, posiada jeden peron. Motywem przewodnim wystroju są rewolucje z lat 1905 i 1917. Pylony obłożono ciemnoczerwonym granitem, a gzymsy białym marmurem. Sufity stacji ozdabiają płaskorzeźby – w środkowej części stacji znajduje się ich łącznie 14. Osiem z nich ukazuje wydarzenia z 1905 roku, a pozostałe - z 1917 roku. Posadzki wyłożono czerwonym, szarym i czarnym granitem. Na końcu stacji stał pomnik Lenina i Stalina, ale został przeniesiony przy budowie przejścia na stację Barrikadnaja. Przed westybulem, zbudowanym jako rotunda, stoi pomnik młodego rewolucjonisty, uczestnika powstania moskiewskiego 1905 r., „Drużynnik” (Дружинник).

</doc>
<doc id="2297612" url="https://pl.wikipedia.org/wiki?curid=2297612" title="Ogród Wyobraźni">
Ogród Wyobraźni

Ogród Wyobraźni – polski zespół rockowy, powstały w 1975 roku w Ełku i kojarzony głównie z nurtem Muzyki Młodej Generacji.
Historia.
Początki grupy sięgają roku 1975. Jego założycielami byli uczniowie ełckiej szkoły muzycznej. Początkowo zespół działał pod nazwą Five Boys (oficjalnie pod nazwami Pięciu Chłopców, a później Pięciu). Grupa grała hard rock z elementami rocka symfonicznego i progresywnego, przywodzący na myśl dokonania Deep Purple, Uriah Heep, Yes, czy Genesis. Pierwszy skład zespołu tworzyli: Janusz Zapolski-Downar (śpiew), Henryk Piekarski (gitara), Marek Wierzbicki (gitara), Leszek Konstantynowicz (gitara), Jacek Olejnik (instrumenty klawiszowe), Bogdan Łoś (gitara basowa), Krzysztof Osiecki (perkusja). Zespół od początku cieszył się lokalną popularnością. W 1979 roku tworzyli go: J. Zapolski-Downar, J. Olejnik, B. Łoś (gitara) oraz Włodzimierz Jankowski (gitara basowa) i Sławomir Chabski (perkusja). Wtedy też grupa przyjęła nazwę "Ogród Wyobraźni".
Zespół zadebiutował na I Festiwalu Muzyki Młodej Generacji w Jarocinie (1980), gdzie bezapelacyjnie zwyciężył. Występ ten przyniósł mu rozgłos i odtąd koncertował na największych krajowych festiwalach muzycznych, takich jak: Rockowisko w Łodzi, Rock na Wyspie we Wrocławiu, Pop Session w Sopocie, Rock Jamboree w Warszawie. W plebiscycie publiczności wyprzedził, m.in. takie formacje jak: Argus, Cytrus, Dżem, Easy Rider, czy Układ. Ogród Wyobraźni nagrywał dla Polskiego Radia, lecz wówczas nie doczekał się płyty. W 1983 roku borykającego się z nałogiem J. Downara-Zapolskiego zastąpiła Elżbieta Grzegorczyk. Kilkanaście tygodni później zespół, w zmienionym składzie (Olejnik, Łoś, Chabski oraz gitarzysta Wojciech Dębski, klawiszowiec Cezary Hirsztritt i basista Jarosław Ciereszko) zaprezentował w Jarocinie swój nowy program, po czym zawiesił działalność.
17 czerwca 1985 w wyniku przedawkowania narkotyków umiera basista Władysław Jankowski. W 1988 roku doszło na krótko do reaktywacji grupy w składzie: Jacek Olejnik, Bogdan Łoś, Sławomir Chabski oraz nowy basista Jarosław Fiebrich i wokalista Kazimierz Barlasz.
Po latach, w 2007 roku wytwórnia Metal Mind Productions wydała pierwszą płytę zespołu "Świątynia dumania", a rok później następną "Live At Kongresowa".
Muzycy.
Źródło.
Dyskografia.
Źródło.

</doc>
<doc id="2297616" url="https://pl.wikipedia.org/wiki?curid=2297616" title="SOKO G-2 Galeb">
SOKO G-2 Galeb

SOKO G-2 Galeb (z serb.-chorw. "mewa") – jugosłowiański samolot szkolno-treningowy i szturmowy opracowany na początku lat 60. XX wieku przez przedsiębiorstwo SOKO. Na jego bazie opracowano szturmowo-rozpoznawczy samolot J-21 Jastreb.
Samolot jest dwumiejscowym, jednosilnikowym dolnopłatem o konstrukcji metalowej. Uzbrojenie samolotu stanowią dwa karabiny maszynowe M3 kalibru 12,7 mm. Dodatkowo Galeb może przenosić pod kadłubem do 300 kg bomb i niekierowanych pocisków rakietowych.
Oblot samolotu miał miejsce w maju 1961 roku, a produkcja trwała od 1963 do 1983 roku. Samoloty wykorzystywane były przez Jugosłowiańskie Siły Powietrzne oraz eksportowane do Libii i Zambii. Podczas wojny w Bośni kilka egzemplarzy samolotu używanych było również przez wojska chorwackie i Republiki Serbskiej.

</doc>
<doc id="2297617" url="https://pl.wikipedia.org/wiki?curid=2297617" title="Opuszki kończynowe">
Opuszki kończynowe

Opuszki kończynowe – pozbawione owłosienia, poduszkopodobne wyniosłości znajdujące się na powierzchniach: podeszwowej i dłoniowej kończyn ssaków, zawierające receptory dotykowe, pełniące (u niektórych ssaków stopochodnych lub palcochodnych) funkcję amortyzatora wstrząsów. U ludzi i niektórych małp pokryte są charakterystycznymi listewkami skórnymi (zwanymi liniami papilarnymi). U ssaków nieparzystokopytnych zredukowane do tzw. strzałki.

</doc>
<doc id="2297618" url="https://pl.wikipedia.org/wiki?curid=2297618" title="G-2 Galeb">
G-2 Galeb



</doc>
<doc id="2297619" url="https://pl.wikipedia.org/wiki?curid=2297619" title="Soko G-2 Galeb">
Soko G-2 Galeb



</doc>
<doc id="2297628" url="https://pl.wikipedia.org/wiki?curid=2297628" title="Józef Parnas (lekarz weterynarii)">
Józef Parnas (lekarz weterynarii)

Józef Parnas, właśc. Pernes (ur. 14 czerwca 1909 w Przemyślu, zm. 22 września 1998 w Kątach Wrocławskich) – polski lekarz weterynarii, nauczyciel akademicki, działacz komunistyczny, współtwórca Uniwersytetu Marii Curie-Skłodowskiej, jego prorektor w latach 1948–1951 oraz p.o. rektora w latach 1950–1951. 
Życiorys.
Pochodził z rodziny żydowskiej. Studia wyższe ukończył w Akademii Medycyny Weterynaryjnej we Lwowie uzyskując 16 czerwca 1933 dyplom lekarza weterynaryjnego. Po dyplomie podjął pracę lekarza wet. w Łunińcu, powiatowym miasteczku dawnego województwa poleskiego. Pełnił tam obowiązki rejonowego lekarza wet. oraz prowadził prywatną praktykę. W 1937 przyjęty został na stanowisko asystenta w Zakładzie Rozpoznawczym Wydziału Weterynaryjnego Państwowego Instytut Gospodarstwa Wiejskiego (po wojnie przekształconym w Państwowy Instytut Weterynaryjny w Puławach. Według zachowanych dokumentów, w 1939 przygotowywał się do obrony doktoratu, do której ostatecznie nie doszło z uwagi na wybuch wojny. W powojennych relacjach przedstawiał się jako doktor obroniony w latach 30., co zostało jednak zdemaskowane jako kłamstwo w latach 60..
Z chwilą wybuchu wojny opuścił Puławy i przedostał się do Lwowa, gdzie rozpoczął pracę w Zakładzie Mikrobiologii Akademii Medycyny Weterynaryjnej. Nadano mu obywatelstwo sowieckie i był członkiem WKP(b). Należał do Związku Patriotów Polskich. Na przełomie 1943 i 1944 był dowódcą polskiej specgrupy partyzanckiego Sztabu Armii Czerwonej (w stopniu majora). W sierpniu 1944 pojawił się w Lublinie, gdzie w krótkim czasie stał się jednym z organizatorów Uniwersytetu Marii Curie-Skłodowskiej, a zwłaszcza jego Wydziału Weterynaryjnego. W roku akademickim 1944/1945 pełnił obowiązki dziekana tego Wydziału. Od początku jego powstania był wykładowcą mikrobiologii weterynaryjnej w ramach Zespołu Mikrobiologii obsługującego kilka wydziałów, kierowanego przez znanego mikrobiologa prof. Ludwika Hirszfelda. Uzyskał tytuł profesora nadzwyczajnego UMCS.
W maju 1945 założył w Lublinie czasopismo "Medycyna Weterynaryjna", pełniąc początkowo obowiązki redaktora naczelnego, które z końcem 1945 przekazał prof. Alfredowi Trawińskiemu. W 1948 został sekretarzem Komitetu Uczelnianego Polskiej Partii Robotniczej przy UMCS, a następnie członkiem Komitetu Uczelnianego Polskiej Zjednoczonej Partii Robotniczej na tej uczelni. Był protegowanym Jakuba Bermana. Jako pierwszy opowiedział się publicznie za upaństwowieniem PAU. W latach 1948-1949 oraz 1949-1951 był prorektorem UMCS, a od 1 stycznia 1950 do 31 grudnia 1951 był p.o. rektora Uniwersytetu. Od roku 1945 był organizatorem i kierownikiem Zakładu Higieny Weterynaryjnej w Lublinie. Od 1951 był organizatorem oraz pierwszym dyrektorem Instytutu Medycyny Pracy i Higieny Wsi w Lublinie. 
Od 1 września 1953 przeniósł się na Wydział Lekarski lubelskiej Akademii Medycznej, gdzie powierzono mu stanowisko kierownika Katedry Mikrobiologii Lekarskiej. Po śmierci Stalina i odejściu Bermana w marcu 1954 Centralna Komisja Kontroli Partyjnej PZPR udzieliła mu nagany „za przemilczanie szczegółów życiorysu”, a w 1964 wyrzucono go z PZPR „za rozkład moralny, obcość ideologiczną i szkodliwą wrogą działalność”. Odwołany został z funkcji uczelnianych. Przyczyną tych represji były ekscesy erotyczne z podległymi pracownicami, a zwłaszcza fakt złożenia donosu do ambasady Kanady na swoją byłą asystentkę, z którą romansował, a która przebywała rzekomo nielegalnie w RFN, nie wiedząc, że była ona agentem wywiadu PRL. W okresie wydarzeń marcowych 1968 został aresztowany za zdekonspirowanie swojej asystentki (agenta wywiadu) i skazany przez Okręgowy Sąd Wojskowy w Lublinie na karę 5 lat pozbawienia wolności. Przy okazji procesu wyszły na jaw fałszerstwa doktoratu i habilitacji. 
Po ułaskawieniu w 1971 otrzymał zgodę na wyjazd do Izraela. Wyjechał do Danii. Tam w Kopenhadze pracował w Serum-Institute, mającym charakter Instytutu Weterynaryjnego. W 1992 został oficjalnie zrehabilitowany w Ambasadzie Polskiej w Kopenhadze.
Odznaczenia i wyróżnienia.
Otrzymał Virtuti Militari V klasy i Krzyż Walecznych, a także sowieckie Order Czerwonej Gwiazdy, Medal Partyzancki i Medal Zwycięstwa nad Niemcami. Dwukrotnie odznaczony Krzyżem Oficerskim Orderu Odrodzenia Polski; 23 kwietnia 1946 uchwałą Prezydium Krajowej Rady Narodowej, a 22 lutego 1979 postanowieniem Prezydenta RP na uchodźstwie. W 1950 otrzymał doktorat "honoris causa" Akademii Weterynaryjnej w Brnie. W 1951 został odznaczony Złotym Krzyżem Zasługi.

</doc>
<doc id="2297630" url="https://pl.wikipedia.org/wiki?curid=2297630" title="Tramwaje w Stambule">
Tramwaje w Stambule

Tramwaje w Stambule − system komunikacji tramwajowej działający w Stambule w Turcji.
Historia.
W 1869 wydano koncesję na 40 letnią eksploatację spółce "Sociétédes Tramways de Constantinople", natomiast pierwsze tramwaje konne wyjechały na ulice w 1871. Tramwaje kursowały na czterech liniach po torze o szerokości 1000 mm. W kolejnych latach sieć tramwajów konnych rozbudowywano i w swym szczytowym okresie "Sociétédes Tramways de Constantinople" posiadało 430 koni, 45 wagonów w tym 15 wagonów letnich piętrowych. W 1912 zawieszono przewozy na całej sieci. Powodem tego była potrzeba wykorzystania koni w czasie I wojny bałkańskiej. Z powodu tego wydarzenia rozpoczęto prace nad elektryfikacją. Pierwsze linie zelektryfikowano w 1914. W wyniku ciągłej rozbudowy w 1928 tramwaje dotarły do azjatyckiej części miasta. W 1950 sieć tramwajowa liczyła 130 km. Następne lata przyniosły stopniową likwidację tramwajów. w 1961 w całości zlikwidowano tramwaje w europejskiej części miasta, a w 1966 w azjatyckiej. 
Tramwaje na ulice Stambułu powróciły w 1992 za sprawą oddania do eksploatacji linii T1 łączącej dworzec kolejowy Sirkeci z przystankiem Topokapi. W kolejnych latach linię wydłużano, a ostatni raz wydłużono ją w 2006. Obecnie linia jest długości 13,2 km, ma 24 przystanki i łączy Zeytinburnu z Kabataş. W 2006 otwarto przedłużenie linii tramwajowej T1 z Zeytinburnu do Bagcilar. Linię tą obsługują wysokopodłogowe składy. Linia o długości 5,2 km z 9 przystankami ma wysokie perony. Odcinek ten obsługiwała linia oznaczona jako T2. Od 3 lutego 2011 linię T2 i T1 połączono w jedną o nr T1, dzięki temu długość linii T1 wzrosła do 19,5 km, a liczba przystanków do 31. Oprócz uruchomionej linii T1, w 1990 uruchomiono linię tramwaju historycznego w europejskiej części miasta. Linia o długości 1,6 km z 5 przystankami łączy Taksim z Tünel. Kolejną linię tramwaju historycznego otwarto w 2003 tym razem w azjatyckiej części miasta. Linia o długości 2,6 km z 10 przystankami jest linią okólną, a czas przejazdu wynosi 21 minut. Oznaczono ją jako T3. Szerokość toru na linii T3 wynosi 1000 mm.
Tabor.
Początkowo na linii tramwajowej T1 kursowały 22 wysokopodłogowe składy produkcji ABB. Kursowały one do 2003 kiedy to zostały dostarczone 55 niskopodłogowe tramwaje Bombardier Flexity Swift. Stare składy ABB trafiły na linie kolejki podmiejskiej. Najnowszymi tramwajami są wagony produkcji Alstomu typu Citadis. Pierwszy z 37 zamówionych do Stambułu przybył 1 września 2009. Tramwaje są trzyczłonowe. Obecnie dostarczono już wszystkie tramwaje Citadis. Na linii tramwaju historycznego w europejskiej części Stambułu kursuje 5 tramwajów w tym 3 wagony silnikowe i dwa doczepne. Na linii tramwajowej T3 kursuje 7 tramwajów Gotha T57. W związku z połączeniem linii T1 i T2 w T1 kursują także składy Duewag B100S, które dotychczas obsługiwały linię T2. 

</doc>
<doc id="2297631" url="https://pl.wikipedia.org/wiki?curid=2297631" title="Brytyjskie okręty podwodne typu K">
Brytyjskie okręty podwodne typu K

Okręty podwodne typu K – seria 18 okrętów podwodnych Royal Navy o napędzie parowym, zbudowanych w latach 1916–1923. Okręty te miały w założeniu współpracować z głównymi siłami floty, do czego potrzebowały dużej prędkości nawodnej, którą mógł ówcześnie zapewnić tylko napęd parowy. Pomimo że nie spełniły wszystkich nadziei, jakie z nimi wiązano, okazały się ważnym epizodem w historii okrętów podwodnych.
Zbudowano 18 okrętów w dwóch wersjach: 17 w wersji pierwszej i 1 w ulepszonej wersji drugiej. Jedyny przedstawiciel drugiej ulepszonej wersji, miał zmienione uzbrojenie torpedowe, większą głębokość zanurzenia i uważany był za znacznie lepszy niż pozostałe okręty tej klasy. Został złomowany w 1931 roku, ponieważ przekraczał limit wyporności dla okrętów podwodnych według traktatu londyńskiego.
Tło historyczne.
W 1913 roku Admiralicja brytyjska wyraziła zainteresowanie nowym typem okrętu podwodnego, "fleet submarine", o dużej szybkości nawodnej zdolnym współpracować w głównymi siłami floty. W założeniu "fleet submarines" miały operować przed głównymi siłami w roli zwiadowców, zastawiać pułapkę na główne siły wroga, a w czasie bitwy pomiędzy okrętami nawodnymi flot miały przedostać się na tyły nieprzyjacielskiej floty i zaatakować ją w czasie odwrotu. Do tego typu zadań okręty wymagały dużej prędkości nawodnej ponad 20 węzłów.
Sama koncepcja "fleet submarine" została opracowana przez tzw. Development Committee Admiralicji, który postulował, by Royal Navy posiadała następujące klasy okrętów podwodnych:
Pierwszą próbą zbudowania nowego typu okrętu podwodnego był napędzany silnikami wysokoprężnymi typ "J". Okrętom tym nie udało się jednak uzyskać planowanej prędkości nawodnej 21 węzłów, ich maksymalna prędkość wynosiła jedynie 19 węzłów, a sam typ uważany był za nieudany. Następną dużą jednostką podwodną mającą zaspokoić zapotrzebowanie na "fleet submarine" był (pierwszy brytyjski okręt podwodny, któremu nadano nazwę, a nie tylko samo oznaczenie). „Nautilusowi” także nie udało się osiągnąć wymaganej przez Admiralicję prędkości nawodnej, ale ten w znacznej mierze eksperymentalny okręt (największy z dotychczas zbudowanych) dał brytyjskim stoczniom wiele doświadczenia w projektowaniu i budowaniu dużych jednostek podwodnych.
Zdając sobie sprawę z ograniczonych osiągów ówczesnych silników wysokoprężnych wyposażono następny okręt typu "fleet submarine" w napęd parowy. Opalany ropą kocioł napędzał dwie turbiny parowe dające „Swordfishowi” nawodną prędkość 18 węzłów. Okręt okazał się niebezpieczny w użyciu, jego prędkość była nadal niewystarczająca i ostatecznie został przebudowany na nawodny okręt patrolowy.
W 1914 roku (jeszcze przed wodowaniem „Swordfisha”) do Admiralicji doszły pogłoski, fałszywe, jak się okazało, że w Niemczech wodowano okręt podwodny o prędkości 22 węzłów. Admirał Jacky Fisher rozpoczął rozmowy ze stoczniami uważając, że przyszłościowa brytyjska "fleet submarine" musi być szybsza od okrętu niemieckiego.
W kwietniu 1915 roku stocznia Vickers zaproponowała własny projekt, częściowo oparty na projekcie z 1913 roku, na trzyśrubowy okręt podwodny napędzany na powierzchni turbinami parowymi z przekładniami i silnikiem wysokoprężnym. Po niewielkich zmianach projekt Vickersa został przyjęty i zamówienie na pierwsze dwa okręty, „K3” i „K4”, zostało złożone w czerwcu 1915 roku, a w sierpniu zamówiono 12 następnych okrętów tego typu i w 1917 roku jeszcze dodatkowych siedem, z czego później anulowano cztery zamówienia. Koszt każdego okrętu tej klasy wynosił ok. 340 tys. funtów
Opis konstrukcji.
W momencie ich wodowania okręty typu "K" były największymi i najszybszymi okrętami podwodnymi na świecie. Zewnętrzny, ciśnieniowy kadłub mierzył 103 metry długości i nieco ponad 8 metrów szerokości. Wyporność nawodna wynosiła 2011 t, a podwodna 2600 t. Kadłub wewnętrzny był podzielony na szereg pomieszczeń, ale grodzie wodoszczelne testowane były tylko do głębokości 20 m.
Okręty miały mieszany napęd parowy/elektryczny/dieslowsko-elektryczny; były to pierwsze okręty podwodne Royal Navy z napędem dieslowsko-elektrycznym. Podstawowym napędem na powierzchni były dwie turbiny parowe o mocy 10 500 koni mechanicznych każda, podłączone do opalanych ropą kotłów Yarrow. W razie awarii kotłów lub turbin parowych okręt mógł być także napędzany na powierzchni silnikiem wysokoprężnym o mocy 800 KM, którego podstawowym zadaniem było ładowanie akumulatorów. W razie awarii mógł on napędzać prądnicę podłączoną do czterech silników elektrycznych o mocy 1 400 KM każdy. Te same silniki, po dwa na każdym wale napędowym, zapewniały okrętom napęd podwodny. Średnica trzyłopatowych śrub wynosiła 2,29 m.
Początkowo uzbrojenie okrętów stanowiło 10 wyrzutni torpedowych 18-calowych (450 mm) – cztery nieruchome w dziobie, cztery nieruchome w śródokręciu (po dwie z każdej strony kadłuba) i podwójna, ruchoma wyrzutnia na pokładzie okrętu, która mogła być użyta tylko na powierzchni (w późniejszym czasie zdjęta ze wszystkich okrętów). Uzbrojenie artyleryjskie w momencie wodowania (w późniejszym czasie modyfikowane), składało się z dwóch pojedynczych armat 4-calowych (102 mm) i pojedynczej armaty przeciwlotniczej 3-calowej (76,2 mm).
Okręty typu "K" były pierwszymi brytyjskimi okrętami podwodnymi, które miały prawdziwą, zamkniętą i oszkloną sterówkę, a nie jak wcześniej otwarte pomieszczenie z płóciennym dachem.
Służba.
Jako pierwsze do służby weszły „K3” (wodowany 20 maja 1916) i „K4” (wodowany 17 lipca). Już pierwsze próby pokazały szereg problemów z nowymi okrętami podwodnymi. Dziób okrętu miał tendencję do nagłego nurkowania pod fale przy dużych prędkościach, pokład przed kioskiem był bardzo „mokry” i praktycznie uniemożliwiał korzystanie z zamontowanej tam armaty, pokładowa wyrzutnia torpedowa była bardzo podatna na uszkodzenia, mostek był bardzo ciasny, kiepsko wyposażony i dawał bardzo niską widoczność, a sam okręt nie był bardzo sterowny. Według słów ówczesnych marynarzy, okręty te miały prędkość niszczycieli, promień skrętu pancerników i wyposażenie nawigacyjne godne motorówki. Aby przeciwdziałać nagłemu zanurzaniu się dzioba, zmieniono jego kształt, stawiając na nim bulwiasty zbiornik balastowy tzw. "swan bow" (dziób w kształcie łabędzia). Dziobowa armata 4-calowa została przeniesiona za kiosk (w późniejszym czasie całkowicie wyeliminowana), a sam kiosk został nieco podwyższony.
Poważniejsze problemy związane były z długim (trwającym ponad pięć minut) i bardzo trudnym manewrem zanurzenia. Manewr rozpoczynał się schowaniem do kadłuba dwóch kominów i czterech nawietrzników powietrza. W kadłubie ciśnieniowym znajdowało się aż sześć dużych otworów o średnicy jednego metra przykrywanych ciężkimi 400-kilogramowymi pokrywami, które były bardzo podatne na uszkodzenia. Pod koniec manewru, pomimo wygaszenia kotłów, w siłowni panowała bardzo wysoka temperatura i jej załoga była czasami wyciągana stamtąd nieprzytomna. Maksymalna dozwolona głębokość okrętu typu "K" wynosiła tylko 200 stóp (ok. 60 metrów) i była mniejsza niż długość całkowita okrętu, co oznaczało, że przy stosunkowo niewielkim kącie zanurzenia 30° dziób okrętu znajdował się już przy maksymalnej dozwolonej głębokości, a rufa była jeszcze prawie na powierzchni. Manewr zanurzenia wymagał bardzo ostrożnej i delikatnej kontroli wszystkimi zbiornikami balastowymi, a było ich aż 28 – 20 wewnętrznych i osiem zewnętrznych; były one kontrolowane przez 40 zaworów. Już po modyfikacji dziobu okazało się, że jego nowy kształt poprawił nieco zachowanie się okrętu w czasie nurkowania, ale nadal był to bardzo złożony i niebezpieczny manewr. Według słów ówczesnego eksperta, „w tej łodzi było po prostu za dużo dziur”.
Już od początku okręty tego typu były bardzo podatne na wypadki i szybko zyskały złą sławę wśród marynarzy. Z 17 zbudowanych okrętów pięć zostało straconych w różnego rodzaju wypadkach, a na kilku innych okrętach zdarzyły się mniej poważne wypadki. Najtragiczniejszym z nich była tzw. „bitwa pod Isle of May”, pechowa seria wypadków w czasie manewrów, w wyniku których zatonęły dwa okręty podwodne, a cztery inne zostały uszkodzone. Oprócz tego zatonął w czasie prób, ale został podniesiony z dna i ponownie wszedł do służby jako HMS „K22”, został zatopiony ogniem artyleryjskim po kolizji z 17 listopada 1917, zatonął w Zatoce Biskajskiej 20 stycznia 1921.
Z mniej poważnych wypadków:
Żaden okręt tego typu nie odniósł znaczących sukcesów bojowych w I wojnie światowej. Jedynie jeden okręt, , miał okazję do zaatakowania nieprzyjaciela. W czasie patrolu w kanale La Manche z pokładu „K7” dostrzeżono idącego na powierzchni U-Boota „U-95” i wystrzelono w jego kierunku torpedę, która chybiła. „K7” wynurzył się i ponownie zaatakował nieprzyjaciela, tym razem serią czterech torped, z których jedna trafiła w U-Boota jednak nie wybuchając. Oba okręty szybko oddaliły się od siebie.
Ocena okrętów.
Okręty typu "K" były najbardziej zaawansowanymi technicznie okrętami podwodnymi w swoim czasie. Przy ich budowie zastosowano szereg nowatorskich rozwiązań, ale ówczesna wiedza techniczna nie pozwalała na rozwiązanie wielu problemów, jakie były przed nią postawione. Założenie taktyczne "fleet submarine" wymuszało dużą prędkość maksymalną na powierzchni, która mogła być zapewniona tylko przez turbiny parowe, niezbyt kompatybilne z koncepcją okrętu podwodnego.
Już w czasie ich powstanie kwestionowana była sama koncepcja "fleet submarine", późniejsze doświadczenia pokazały, że okręty podwodne niezbyt nadawały się do współpracy z dużymi okrętami nawodnymi. Widoczność z ich niskich pokładów była minimalna, a same były bardzo trudne do zauważenia z wysokich pokładów krążowników i pancerników. Z drugiej strony przypisywane okrętom typu "K" pech i liczne wypadki były w dużej mierze spowodowane tzw. „czynnikiem ludzkim” i w większości ich wypadków można zauważyć, że zawiniły nie same okręty, ale ich użytkownicy.
Koncepcja "fleet submarine" przerastała ówczesne możliwości techniczne, dopiero znacznie późniejsze okręty podwodne "Submersible Ship Nuclear" były w stanie wypełnić rolę taktyczną okrętów podwodnych współpracujących z siłami nawodnymi, jak pisze Preston: „ówcześni planiści, projektanci i sztabowcy Admiralicji nie mogą być obwiniani za brak wizji”.

</doc>
<doc id="2297633" url="https://pl.wikipedia.org/wiki?curid=2297633" title="Córka Rosie O’Grady">
Córka Rosie O’Grady

Córka Rosie O’Grady (ang. "The Daughter of Rosie O’Grady") – amerykański film komediowy z 1950 roku, w reżyserii Davida Butlera. W rolach głównych występują June Haver oraz Gordon MacRae. Film został wyemitowany przez TCM 8 kwietnia 2011 roku.

</doc>
<doc id="2297636" url="https://pl.wikipedia.org/wiki?curid=2297636" title="Yoshitarō Nagata">
Yoshitarō Nagata

 – japoński pięściarz, uczestnik Igrzysk Olimpijskich w 1952 w Helsinkach. Na igrzyskach wziął udział w turnieju w wadze muszej, w pierwszej walce przegrał 1:2 z reprezentantem Rumunii Mirceo Dobrescu.

</doc>
<doc id="2297637" url="https://pl.wikipedia.org/wiki?curid=2297637" title="Odznaka honorowa „Za Zasługi dla Geodezji i Kartografii”">
Odznaka honorowa „Za Zasługi dla Geodezji i Kartografii”

Odznaka honorowa „Za Zasługi dla Geodezji i Kartografii” – polskie resortowe odznaczenie cywilne w formie jednostopniowej odznaki honorowej nadawanej przez ministra właściwego do spraw budownictwa, planowania i zagospodarowania przestrzennego oraz mieszkalnictwa.
Charakterystyka.
Została ustanowiona 19 października 1999 rozporządzeniem Rady Ministrów w celu wyróżnienia osób posiadających szczególne osiągnięcia w dziedzinie geodezji i kartografii. Zreformowana 30 kwietnia 2002.
Odznakę początkowo nadawał minister właściwy do spraw architektury i budownictwa, od 2002 – minister właściwy ds. budownictwa, gospodarki przestrzennej i mieszkaniowej (Minister Infrastruktury, od 2005 – Minister Transportu i Budownictwa, od 2006 – Minister Budownictwa), od 2009 – minister właściwy ds. administracji publicznej (Minister Spraw Wewnętrznych i Administracji, następnie od 2011 Minister Administracji i Cyfryzacji), a od 2016 – minister właściwy ds. budownictwa, planowania i zagospodarowania przestrzennego oraz mieszkalnictwa z własnej inicjatywy lub na wniosek kierownika jednostki organizacyjnej nadzorowanej lub bezpośrednio jemu podległej, a także ministra, kierownika urzędu centralnego, wojewody lub marszałka województwa.
Odznaka może być nadana tej samej osobie tylko raz.
Opis odznaki.
Odznakę stanowi okrągły medal o średnicy 30 mm, wykonany z metalu w kolorze złotym. W górnej części medalu umieszczona jest siatka południków i równoleżników, w środku płaskorzeźba przedstawiająca kontur granic Rzeczypospolitej Polskiej. W dolnej części, w otoku jest umieszczony napis „ZA ZASŁUGI DLA GEODEZJI I KARTOGRAFII”.
Medal jest zawieszony na zawieszce o wymiarach 30 mm x 10 mm. Zawieszka ma kształt wstążki pokrytej w połowie białą, w połowie czerwoną emalią. Na środku wstążki, na czerwono emaliowanej tarczy, jest umieszczony srebrny orzeł, według wzoru określonego dla Godła Polski.

</doc>
<doc id="2297638" url="https://pl.wikipedia.org/wiki?curid=2297638" title="Otto Lowenstein">
Otto Lowenstein

Otto Lowenstein, Otto Löwenstein (ur. 7 maja 1889 w Osnabrück, zm. 25 marca 1965 w Nowym Jorku) – niemiecki i amerykański lekarz neurolog, psychiatra, neurooftalmolog, pionier pupillografii.
Życiorys.
Był środkowym z pięciorga dzieci żydowskiego kupca Juliusa Löwensteina i jego żony Henriette. Studiował matematykę i filozofię na Uniwersytecie w Getyndze, następnie medycynę na Uniwersytecie w Bonn, w 1914 roku otrzymując tytuł doktora medycyny. Podczas I wojny światowej służył w armii jako lekarz wojskowy. Po wojnie pracował w Bonn u Alexandra Westphala. W 1920 został docentem, w 1923 profesorem nadzwyczajnym bez katedry, a w 1931 profesorem nadzwyczajnym. W 1926 mianowany dyrektorem zakładu dla dzieci z zaburzeniami psychicznymi (Die Rheinische Provinzial-Kinder-Heilanstalt für seelische Abnorme). Po dojściu nazistów do władzy w 1933 roku udało mu się uciec przed Gestapo do Szwajcarii, a stamtąd, w 1939 roku, emigrował do Stanów Zjednoczonych i osiadł w Nowym Jorku. Współpracując z Irene Loewenfeld w laboratorium pupillografii New York University, a od 1947 Columbia University, kontynuował badania nad fizjologią źrenicy, podsumowane w klasycznym podręczniku wydanym przez Loewenfeld już po śmierci Lowensteina. W 1964 mianowany doktorem honoris causa Uniwersytetu w Bonn.
Wychowany w judaizmie, w 1909 przeszedł na protestantyzm. W 1922 w Garmisch ożenił się z kuzynką Martą Grunewald. Mieli dwie córki.

</doc>
<doc id="2297640" url="https://pl.wikipedia.org/wiki?curid=2297640" title="Jag kommer">
Jag kommer

„Jag kommer” – siódmy singel szwedzkiej piosenkarki Veroniki Maggio wydany 2 lutego 2011 roku przez Universal Music.

</doc>
<doc id="2297642" url="https://pl.wikipedia.org/wiki?curid=2297642" title="Jaworzynka (Pasmo Jaworzyny)">
Jaworzynka (Pasmo Jaworzyny)

Jaworzynka (1001 m) – szczyt w Beskidzie Sądeckim, w południowej części Pasma Jaworzyny. Znajduje się w bocznym, najdłuższym grzbiecie tego pasma. Grzbiet ten odbiega od Runka (1080 m) w południowo-zachodnim kierunku i poprzez Jaworzynkę, Pustą Wielką i Zubrzy Wierch (870 m) opada do doliny Popradu w Żegiestowie-Zdroju.
Zachodnie stoki Jaworzynki opadają do doliny Wierchomlanki, wschodnie do doliny potoku Szczawnik. Sam wierzchołek i grzbiet południowy są zalesione, ale duża część stoków to łąki i dzięki temu okolice Jaworzynki są widokowe. Łąki rozciągają się na jej północnym grzbiecie, na stokach zachodnich aż do dna doliny Wierchomlanki, a częściowo również na stokach wschodnich. Dawniej były to pola uprawne, łąki i pastwiska Łemków zamieszkujących dolinę Wierchomlanki. Zostali oni wysiedleni w roku 1947 w ramach Akcji Wisła. Obecnie na stoku zachodnim, opadającym do doliny Wierchomlanki znajduje się wyciąg narciarski „Frycek”. Oprócz niego na grzbiecie Jaworzynka – Runek nad Wierchomlanką jest jeszcze 5 innych wyciągów narciarskich należących do miejscowości Wierchomla Mała. Wraz z dwoma wyciągami ze Szczawnika jest to 8 wyciągów narciarskich tworzących Stację Narciarską Dwie Doliny Muszyna-Wierchomla.
Na grzbiecie po północnej stronie Jaworzynki znajduje się murowana kapliczka pod Jaworzynką, pochodząca z 1932 roku. Kryta jest dachem z gontów i zamykana żeliwną furtką. W środku znajduje się drewniana płaskorzeźba jej patrona, św. Wendelina, patrona pasterzy. Jest to wyremontowana łemkowska kapliczka. Znajduje się przy niej skrzyżowanie szlaków turystycznych. Często odpoczywają tutaj turyści. Dobry punkt widokowy.

</doc>
<doc id="2297645" url="https://pl.wikipedia.org/wiki?curid=2297645" title="Otto Löwenstein">
Otto Löwenstein



</doc>
<doc id="2297648" url="https://pl.wikipedia.org/wiki?curid=2297648" title="Stara Wieś (Puczyce)">
Stara Wieś (Puczyce)

Stara Wieś – część wsi Puczyce w Polsce położona w województwie mazowieckim, w powiecie łosickim, w gminie Platerów.
W latach 1975–1998 Stara Wieś należała administracyjnie do województwa bialskopodlaskiego.

</doc>
<doc id="2297650" url="https://pl.wikipedia.org/wiki?curid=2297650" title="Jan Korwin">
Jan Korwin

Jan Korwin, także Janos Korwin (chorw. "Ivaniš Korvin", węg. "Corvin János", ur. 1473, zm. 1504) − nieślubny syn króla Węgier Macieja Korwina i pochodzącej z Austrii (z Wiednia?) Barbary Edelpöck. Pochodzenie, imię i nazwisko matki Jana Korwina nie jest pewne, wg innej wersji była nią .
Życiorys.
Początkowo ojciec zaplanował dla niego karierę duchownego, jednak z upływem lat zaczęła maleć szansa na doczekanie się potomstwa z żoną, królową Beatrycze. Maciej publicznie ogłosił Jana swoim następcą na tronie węgierskim i uczynił władcą kilku księstw na Śląsku. Z powodu intryg królowej Beatrycze nie powiodła się natomiast próba zaaranżowania jego małżeństwa z Biancą Marią Sforzą. Maciej starał się także o uznanie Jana za następcę tronu Węgier u cesarza Fryderyka III Habsburga za cenę oddania Habsburgom części ziem podbitych we wcześniejszych latach, ale śmierć Macieja przerwała te próby.
Młody książę został zaraz po śmierci ojca zmuszony do zrzeczenia się tronu. Po wyborze Władysława II Jagiellończyka na tron węgierski, złożył hołd nowemu władcy. Uznano natomiast jego tytuły księcia Slawonii i Opawy, ale już pięć lat później zmuszono go do zrzeczenia się także i tych tytułów. W 1498 roku został mianowany banem Chorwacji i Slawonii. Od 1499 do 1502 roku z sukcesami bronił Bośni przed Osmanami, a rok później starał się o tytuł palatyna, ale bez powodzenia, ponieważ sprzeciwiła się temu królowa Beatrycze.
W 1496 rok Jan poślubił Beatrycze Frangepan, miał z nią syna, Krzysztofa i córkę Elżbietę.
Zmarł w Krapinie 12 października 1504 roku.

</doc>
<doc id="2297652" url="https://pl.wikipedia.org/wiki?curid=2297652" title="Aardman Animations">
Aardman Animations

Aardman Animations, Ltd (znana również jako Aardman Studios) – brytyjska wytwórnia filmów animowanych typu stop motion powstała w 1976 roku. Studio Aardman jest znane przede wszystkim z serii "Wallace i Gromit", która została wyróżniona Oscarem za film "" oraz filmu "Wpuszczony w kanał".
Siedziba wytwórni znajduje się w Bristolu w Wielkiej Brytanii.
Dla wytwórni pracuje m.in. Nick Park, czterokrotny zdobywca nagrody Akademii Filmowej za swoje produkcje dla Aardman Animations.
Produkcja.
Filmy.
Dla wytwórni DreamWorks
Dla studia Sony Pictures Animation
Dla studia StudioCanal

</doc>
<doc id="2297654" url="https://pl.wikipedia.org/wiki?curid=2297654" title="Andrzej Bernard Sadzikowski">
Andrzej Bernard Sadzikowski

Andrzej Bernard Sadzikowski (ur. 14 września 1952 w Puławach, zm. 29 marca 2010) – polski lekarz weterynarii, profesor doktor habilitowany nauk weterynaryjnych, specjalista parazytologii.
Życiorys.
Były wykładowca Wydziału Medycyny Weterynaryjnej UP w Lublinie, kierownik Zakładu Parazytologii i Chorób Inwazyjnych na tymże wydziale (następca prof. Jerzego Gundłacha). Ukończył I Liceum Ogólnokształcące im. A. J. ks. Czartoryskiego w Puławach, w 1971 rozpoczął studia na Wydziale Weterynaryjnym Akademii Rolniczej w Lublinie. Po ukończeniu studiów rozpoczął pracę w Katedrze Parazytologii, w 1983 uzyskał stopień doktora, w 2002 doktora habilitowanego, w 2009 uzyskał tytuł naukowy profesora. Na jego dorobek naukowy składa się 180 pozycji, w tym ponad 60 oryginalnych prac badawczych. Był współautorem podręcznika "Parazytologia i parazytozy zwierząt". Był członkiem Polskiego Towarzystwa Nauk Weterynaryjnych, Lubelskiego Towarzystwa Naukowego i Polskiego Towarzystwa Parazytologicznego, w którym to pełnił funkcję wiceprezesa Oddziału Lubelskiego. Był Przewodniczącym Komisji Parazytologii Weterynaryjnej w Komitecie Parazytologii PAN. Zmarł po ciężkiej chorobie, pochowany został na cmentarzu parafialnym w Puławach-Włostowicach.

</doc>
<doc id="2297655" url="https://pl.wikipedia.org/wiki?curid=2297655" title="Audi Rosemeyer">
Audi Rosemeyer

Audi Rosemeyer – koncepcyjny supersamochód skonstruowany i opublikowany w 2000 r. przez niemiecką markę Audi. Został oparty na samochodach Auto Union z lat 30. XX w. Prędkość maksymalna wynosi 350 km/h, zaś przyspieszenie 0-100 km/h 3,8 s. Zmodyfikowane wersje osiągają ponad 400 km/h. Do napędu zastosowano jednostkę W16 8,0 l (8004 cm³) DOHC 80v/5v na cylinder, umieszczoną centralnie, generującą moc maksymalną 630 KM (470 W). Maksymalny moment obrotowy wynosi 761 Nm przy 4000 obr./min.

</doc>
<doc id="2297656" url="https://pl.wikipedia.org/wiki?curid=2297656" title="Dominika na letnich igrzyskach olimpijskich">
Dominika na letnich igrzyskach olimpijskich

Reprezentacja Dominiki na letnich igrzyskach olimpijskich po raz pierwszy wystartowała podczas igrzysk w Atlancie w 1996 roku. Wtedy to wystartowało 6 zawodników.
Jak dotąd reprezentanci Dominiki nie zdobyli ani jednego medalu.

</doc>
<doc id="2297657" url="https://pl.wikipedia.org/wiki?curid=2297657" title="Richard L. Neu">
Richard L. Neu

Richard L. Neu (ur. 12 marca 1936 w Syracuse, zm. 3 sierpnia 2007) – amerykański cytogenetyk. W 1971 roku opisał zespół, znany obecnie jako zespół Neua-Laxovy. Pracownik naukowy SUNY Upstate Medical Center w Syracuse, SUNY Children’s Hospital of Buffalo w Buffalo i University of South Florida w Tampa. Był autorem ponad 100 prac naukowych.

</doc>
<doc id="2297660" url="https://pl.wikipedia.org/wiki?curid=2297660" title="Pál Ranschburg">
Pál Ranschburg

Pál Ranschburg (ur. 3 stycznia 1870 w Győrze, zm. 13 stycznia 1945 w Budapeszcie) – węgierski psycholog, neurolog i psychiatra.
Syn rabina Salomona Ranschburga. Studiował medycynę na Uniwersytecie w Budapeszcie, następnie uczył się u Wilhelma Wundta w Lipsku. W 1899 założył pierwsze laboratorium psychologii doświadczalnej na Węgrzech. W 1918 mianowany profesorem psychologii w Budapeszcie. W 1928 założył Węgierskie Towarzystwo Psychologiczne. Na jego cześć nazwano opisane przezeń zjawisko Ranschburga.

</doc>
<doc id="2297663" url="https://pl.wikipedia.org/wiki?curid=2297663" title="Kasztanowy">
Kasztanowy



</doc>
<doc id="2297664" url="https://pl.wikipedia.org/wiki?curid=2297664" title="Rwanda na letnich igrzyskach olimpijskich">
Rwanda na letnich igrzyskach olimpijskich

Reprezentacja Rwandy na letnich igrzyskach olimpijskich po raz pierwszy wystartowała podczas Igrzysk w Los Angeles w 1984 roku. Wtedy to wystartowało 3 zawodników.
Jak dotąd reprezentanci Rwandy nie zdobyli ani jednego medalu.

</doc>
<doc id="2297667" url="https://pl.wikipedia.org/wiki?curid=2297667" title="Zhengzhou Nissan">
Zhengzhou Nissan

Zhengzhou Nissan Automobile Co., Ltd. – spółka typu joint venture, założona w 1993 roku przez chińskie przedsiębiorstwa Zhengzhou Light Automobile Works i CITIC Group oraz japońskie Nissan Motors. W 2004 roku większość udziałów w przedsiębiorstwie została nabyta przez koncern Dongfeng Motor, który zreorganizował spółkę. Zhengzhou Nissan zajmuje się produkcją pick-upów, samochodów sportowo-użytkowych, minivanów, vanów i lekkich samochodów ciężarowych, sprzedawanych pod markami Nissan oraz Dongfeng.
Siedziba przedsiębiorstwa mieści się w Zhengzhou, w prowincji Henan.
Wielkość produkcji w 2003 roku wyniosła ponad 21 000 samochodów.

</doc>
<doc id="2297669" url="https://pl.wikipedia.org/wiki?curid=2297669" title="Alambert">
Alambert



</doc>
<doc id="2297671" url="https://pl.wikipedia.org/wiki?curid=2297671" title="Henry Kawecki">
Henry Kawecki

Henry C. Kawecki (ur. 5 lipca 1912 w Chicago, zm. 27 listopada 1973 u wybrzeży Australii) – amerykański inżynier polskiego pochodzenia, chemik, metalurg i przedsiębiorca.
Rodzicami Henry'ego Kaweckiego byli polscy emigranci z początku XX wieku – Kazimierz i Stefania. W 1934 roku ukończył Massachusetts Institute of Technology na kierunku inżynieria elektrochemiczna. W latach 40. pracował w laboratorium Beryllium Corp. w Temple w stanie Pensylwania. W 1950 roku założył w Boyertown własne przedsiębiorstwo – Kawecki Chemical Co. – gdzie produkował, według opracowanych samodzielnie metod, związki dla przemysłu aluminiowego – sześciofluorotytanian potasu oraz sześciofluorocyrkonian potasu. Stopniowo rozszerzał asortyment produkowanych metali i ich związków, łącząc się z innymi przedsiębiorstwami działającymi na tym rynku. W połowie lat 60. firma Kaweckiego zajmowała trzecie miejsce w produkcji tantalu w Stanach Zjednoczonych.
W 1968 roku nastąpiła fuzja Kawecki Chemicals z Beryllium Corp. Nowo powstała firma – Kawecki Berylco Industries Inc. – została w 1978 roku, już po śmierci Kaweckiego, przejęta przez Cabot Corp., zaś od 1993 roku nosi nazwę KB Alloys Inc., chociaż wciąż odwołuje się do tradycji poprzedników. W czasie prezesury Kaweckiego jego przedsiębiorstwa uzyskały co najmniej 11 patentów na terenie Stanów Zjednoczonych, prowadziły również inwestycje zagraniczne, w Wielkiej Brytanii i Holandii. Kawecki udoskonalił metodę pozyskiwania metalicznego berylu z minerału, nazwaną metodą Copaux–Kaweckiego.
Był również działaczem polonijnym, członkiem Związku Narodowego Polskiego, w 1937 roku przebywał z wizytą w Polsce. Był fundatorem obserwatorium astronomicznego w Lehigh Valley, które nosi obecnie jego imię. Zmarł w listopadzie 1973 roku na zawał mięśnia sercowego podczas rejsu na australijską Lizard Island.

</doc>
<doc id="2297672" url="https://pl.wikipedia.org/wiki?curid=2297672" title="Stanisław Korneluk">
Stanisław Korneluk

Stanisław Korneluk (ur. 1 stycznia 1952 w Jabłecznej) – polski lekkoatleta chodziarz, mistrz Polski.
Specjalizował się w chodzie na 50 kilometrów, chociaż startował również z powodzeniem w chodzie na 20 kilometrów. Był mistrzem Polski w chodzie na 50 kilometrów w 1974, wicemistrzem na tym dystansie w 1973 i 1976, a także brązowym medalistą w chodzie na 20 kilometrów w 1974 oraz w chodzie na 50 kilometrów w 1980.
Wystąpił w Pucharze Świata w Chodzie w 1973 w Lugano w chodzie na 50 kilometrów, zajmując 26. miejsce. W Pucharze Świata w 1979 w Eschborn nie ukończył chodu na 50 kilometrów, w Pucharze Świata w 1981 w Walencji zajął na tym dystansie 39. miejsce, a w Pucharze Świata w 1983 w Bergen – 35. miejsce.
W latach 1972–1974 wystąpił w dwóch meczach reprezentacji Polski w chodzie na 20 kilometrów, bez zwycięstw indywidualych.
Rekordy życiowe Korneluka:
Był zawodnikiem Floty Gdynia. Obecnie mieszka w Szklarskiej Porębie.

</doc>
<doc id="2297674" url="https://pl.wikipedia.org/wiki?curid=2297674" title="On My Own (album Queensberry)">
On My Own (album Queensberry)

On My Own - drugi album studyjny niemieckiego girlsbandu Queensberry, wydany w 2009 roku przez wytwórnię płytową Warner Music Group. Na krążku znajduje się 12 premierowych piosenek. Do dwóch z nich nakręcono teledyski.

</doc>
<doc id="2297675" url="https://pl.wikipedia.org/wiki?curid=2297675" title="1-2+3-4+...">
1-2+3-4+...



</doc>
<doc id="2297676" url="https://pl.wikipedia.org/wiki?curid=2297676" title="Modellista">
Modellista

Toyota Modellista International Co. – japońskie przedsiębiorstwo branży motoryzacyjnej należące do koncernu Toyota Motor Corporation, zajmujące się produkcją samochodów sportowych oraz tuningiem optycznym i mechanicznym samochodów marki Toyota.
Przedsiębiorstwo zostało założone w 1997 roku, a jego siedziba mieści się w Tokio.

</doc>
<doc id="2297677" url="https://pl.wikipedia.org/wiki?curid=2297677" title="Toyota Modellista">
Toyota Modellista



</doc>
<doc id="2297678" url="https://pl.wikipedia.org/wiki?curid=2297678" title="Roland Johansson">
Roland Johansson

Kurt Roland Johansson (ur. 19 lipca 1930 Harplinge, zm. 24 kwietnia 2005 Halmstad.
) – szwedzki pięściarz, reprezentant kraju na igrzyskach olimpijskich w Helsinkach (1952). Na igrzyskach wziął udział w turnieju w wadze muszej. W pierwszej walce wygrał 2:1 z reprezentantem Argentyny Alberto Barenghim, w drugiej przegrał 3:0 z reprezentantem Rumunii Mirceo Dobrescu.

</doc>
<doc id="2297680" url="https://pl.wikipedia.org/wiki?curid=2297680" title="Bessel">
Bessel



</doc>
<doc id="2297681" url="https://pl.wikipedia.org/wiki?curid=2297681" title="Homeopatia - sytuacja prawna na świecie">
Homeopatia - sytuacja prawna na świecie



</doc>
<doc id="2297688" url="https://pl.wikipedia.org/wiki?curid=2297688" title="Jerry Vandam">
Jerry Vandam

Jerry Vandam (ur. 8 grudnia 1988 w Lille) – piłkarz francuski grający na pozycji obrońcy w Waasland-Beveren.
Kariera klubowa.
W latach 2007-2012 Vandam grał w Lille OSC. W sezonie 2011/2012 był wypożyczony do SM Caen. W 2013 roku odszedł do KV Mechelen. W 2015 roku został zawodnikiem Waasland-Beveren.

</doc>
<doc id="2297690" url="https://pl.wikipedia.org/wiki?curid=2297690" title="Konstantin Kalinin">
Konstantin Kalinin

Konstantin Aleksiejewicz Kalinin (ros. Константин Алексеевич Калинин; ur. w Warszawie, zm. 22 października 1938 w Woroneżu) – radziecki pilot i konstruktor lotniczy.
Życiorys.
Konstantin Kalinin urodził się w Warszawie. Jego ojciec był wojskowym. W 1907 został żołnierzem 184 Warszawskiego Pułku Piechoty. W latach 1909-1912 studiował na Akademii Wojskowej w Odessie.
W 1938 został aresztowany. Po 7 miesiącach od aresztowania osądzony i skazany na śmierć (tajne posiedzenie sądu trwało 10 minut). Rozstrzelany w woroneskim więzieniu NKWD.

</doc>
<doc id="2297693" url="https://pl.wikipedia.org/wiki?curid=2297693" title="Koloman Tellyesniczky">
Koloman Tellyesniczky



</doc>
<doc id="2297695" url="https://pl.wikipedia.org/wiki?curid=2297695" title="Feysa Tadesse">
Feysa Tadesse



</doc>
<doc id="2297696" url="https://pl.wikipedia.org/wiki?curid=2297696" title="Prosienicznik plamisty">
Prosienicznik plamisty

Prosienicznik plamisty ("Hypochaeris maculata" L.) – gatunek rośliny należący do rodziny astrowatych. Występuje w Europie oraz w środkowej i zachodniej części Azji. W Polsce występuje na obszarze całego kraju, ale nierównomiernie. w północno-zachodniej, środkowej i południowo-wschodniej części kraju oraz w górach jest rzadki, w pozostałych regionach kraju jest dość częsty. W Karpatach znany jest tylko z kilkunastu stanowisk, na wielu z nich już wyginął.
Biologia i ekologia.
Bylina, hemikryptofit: Kwitnie od czerwca do sierpnia. Nasiona są rozsiewane przez wiatr (anemochoria). Rośnie w murawach i w świetlistych lasach. Liczba chromosomów 2n = 10.

</doc>
<doc id="2297697" url="https://pl.wikipedia.org/wiki?curid=2297697" title="Hypochaeris maculata">
Hypochaeris maculata



</doc>
<doc id="2297698" url="https://pl.wikipedia.org/wiki?curid=2297698" title="Doris Changeiywo">
Doris Changeiywo



</doc>
<doc id="2297699" url="https://pl.wikipedia.org/wiki?curid=2297699" title="Reprezentacja Polski na Mistrzostwach Europy w Piłce Nożnej 2008">
Reprezentacja Polski na Mistrzostwach Europy w Piłce Nożnej 2008

Reprezentacja Polski na Mistrzostwach Europy w Piłce Nożnej 2008 – pierwszy w historii występ reprezentacji Polski w piłce nożnej w mistrzostwach Europy.
Do mistrzostw Europy w Austrii i Szwajcarii reprezentacja Polski zakwalifikowała się, zajmując pierwsze miejsce w eliminacyjnej grupie A, w której wyprzedziła m.in. Portugalię. W turnieju trafiła do grupy B, gdzie w pierwszym meczu przegrała 0:2 z Niemcami. W drugim spotkaniu zremisowała 1:1 z gospodarzem Austrią, a gola strzelił Roger Guerreiro. W ostatnim meczu grupowym Polska poniosła porażkę 0:1 z Chorwacją. Zajmując ostatnie miejsce w grupie z jednym punktem na koncie, odpadła z dalszej rywalizacji.
Eliminacje i przygotowania.
W 2006 roku reprezentacja Polski wystąpiła w mistrzostwach świata w Niemczech, gdzie odpadła w fazie grupowej. Po turnieju doszło do zmiany na stanowisku selekcjonera – Pawła Janasa zastąpił Holender Leo Beenhakker. Po raz pierwszy pod jego wodzą Polacy zagrali 16 sierpnia 2006 w Odense, przegrywając 0:2 z Danią.
Eliminacje.
2 września 2006 roku reprezentacja Polski rozpoczęła kwalifikacje do mistrzostw Europy. W Bydgoszczy zmierzyła się z Finlandią, przegrywając z nią 1:3. Media grę Polaków określiły mianem fatalnej i żenującej. Cztery dni później w lepszym stylu Polska zremisowała z Serbią 1:1, gola strzałem zza pola karnego zdobył Radosław Matusiak. W kolejnym meczu – z Kazachstanem – Polacy odnieśli pierwsze zwycięstwo, lecz ich gra była siermiężna i nerwowa.
Przełom nastąpił 11 października 2006 roku. Wtedy to reprezentacja Polski zmierzyła się na Stadionie Śląskim w Chorzowie z Portugalią. Po dwóch golach Euzebiusza Smolarka Polacy zwyciężyli 2:1. Wygrana zapoczątkowała serię czterech zwycięstw: z Belgią, Azerbejdżanem, Armenią i ponownie Azerbejdżanem. Porażka w wyjazdowym spotkaniu z Armenią okazała się jedynie wypadkiem przy pracy, gdyż Polska następnie zremisowała 2:2 z Portugalią. Magazyn Futbol oba eliminacyjne mecze z Portugalczykami umieścił na liście spotkań, których polski kibic nie może zapomnieć.
We wrześniu 2007 roku Polska zremisowała bezbramkowo z reprezentacją Finlandii, natomiast w październiku pokonała Kazachstan 3:1. 17 listopada zwyciężyła na Stadionie Śląskim w Chorzowie Belgię po dwóch golach Euzebiusza Smolarka i po raz pierwszy w historii awansowała do finałów mistrzostw Europy. Polacy eliminacje zakończyli remisowym meczem z Serbią, a w grupie uplasowali się na pierwszym miejscu z ośmioma zwycięstwami, czterema remisami i dwoma porażkami na koncie.
Rok 2008.
2008 rok Polska rozpoczęła od zwycięstwa 1:0 nad Finlandią (w meczu tym zagrali jedynie zawodnicy z ligi polskiej), następnie pokonała 2:0 Czechów (w spotkaniu z południowym sąsiadem wystąpili głównie gracze z lig zagranicznych). Pod koniec lutego, w składzie złożonym głównie z zawodników występujących w Orange Ekstraklasie, wygrała we Wronkach 2:0 z Estonią (gole Radosława Matusiaka i Tomasza Zahorskiego).
26 marca reprezentacja Polski przegrała w Krakowie na Stadionie Miejskim im. Henryka Reymana ze Stanami Zjednoczonymi 0:3. Selekcjoner Leo Beenhakker po meczu wypowiedział się na temat samego spotkania jak i stanu przygotowań Polski do mistrzostw Europy:
Od 19 do 31 maja reprezentacja Polski przebywała na zgrupowaniu w niemieckim Donaueschingen. Miało ono być tym, „podczas którego selekcjoner Leo Beenhakker miał wreszcie odcisnąć piętno wielkiego trenera na zespole uważanym za bardzo przeciętny”. W trakcie zgrupowania kadra rozegrała trzy spotkania – pierwsze, sparingowe z FC Schaffhausen, wygrane 1:0 po golu Jacka Krzynówka. Drugie, towarzyskie z Macedonią, w którym wystąpili głównie zmiennicy graczy podstawowych, zakończone remisem 1:1. Ostatnie z Albanią, w którym Polacy odnieśli zwycięstwo 1:0 po bramce strzelonej przez Macieja Żurawskiego.
Reprezentacja wróciła do Polski i 1 czerwca zremisowała 1:1 na Stadionie Śląskim z Danią.
Mistrzostwa.
W wyniku losowania, które odbyło się 2 grudnia 2007 roku w Lucernie, reprezentacja Polski trafiła do grupy B z Niemcami, Austrią i Chorwacją. Wśród polskich kibiców dominowała opinia, że kadra narodowa przegra na początku z zachodnim sąsiadem, następnie zwycięży gospodarza turnieju i to spotkanie z Chorwacją zadecyduje o ostatecznym układzie tabeli. Mianem lidera i gwiazdy drużyny określany był Euzebiusz Smolarek, choć według zagranicznych dziennikarzy na to drugie miano najbardziej zasługiwał bramkarz Artur Boruc.
Kadra.
Kadrę reprezentacji Polski na mistrzostwa w Austrii i Szwajcarii Leo Beenhakker ogłosił 28 maja 2008 roku na specjalnie zwołanej konferencji. Znalazło się w niej 23 zawodników – 14 z klubów zagranicznych i 9 z drużyn polskich. Powołania nie dostał m.in. Radosław Matusiak, który w reprezentacji zadebiutował za kadencji Holendra i w latach 2006–2008 regularnie grał w spotkaniach kadry narodowej, w których strzelił siedem goli. W reprezentacji znalazł się za to Roger Guerreiro, który polskie obywatelstwo otrzymał 17 kwietnia 2008 roku.
5 czerwca na jednym z treningów Jakubowi Błaszczykowskiemu odnowiła się kontuzja mięśnia dwugłowego. Badania wykazały, że nie będzie mógł trenować i rozgrywać meczów przez kilka tygodni. W tej sytuacji w jego miejsce desygnowany został Łukasz Piszczek, przebywający wraz z narzeczoną na wakacjach na greckiej wyspie Rodos. Selekcjoner Leo Beenhakker przyznał, że miał zamiar w meczu z Niemcami wystawić Błaszczykowskiego w podstawowym składzie.
6 czerwca na jednym z treningów Tomasz Kuszczak podczas interwencji upadł na ziemię i stłukł sobie mięsień pośladka. Trafił do szpitala na badania rezonansem magnetycznym. Kontuzja okazała się poważniejsza niż początkowo przypuszczano. Lekarze kliniki w Grazu poinformowali, że bramkarz został wykluczony z treningów na dwa do trzech tygodni, dlatego w jego miejsce został powołany Wojciech Kowalewski z Korony Kielce.
Zgrupowanie w Austrii.
Do Austrii reprezentacja Polski przyleciała 2 czerwca, po wylądowaniu na lotnisku w Grazu udała się do Bad Waltersdorf. Polacy po Austrii poruszali się charakterystycznym autokarem w barwach narodowych i napisem z boku: „bo liczy się sport i dobra zabawa”. Hasła dla każdej reprezentacji zostały wybrane przez kibiców, którzy głosowali na stronie internetowej UEFA. Całemu sztabowi reprezentacji przydzielono specjalne samochody od sponsora mistrzostw, a także ochronę dla piłkarzy. Pierwszy trening reprezentacja rozpoczęła we wtorek 3 czerwca – wzięło w nim udział trzynastu piłkarzy i trzech bramkarzy. Zawodnicy ćwiczyli sprint z elementami dryblingu, grę pressingiem i szybkie przenoszenie akcji na druga stronę. 11 czerwca kadra przeniosła się na dwa dni do Wiednia, aby rozegrać tam mecz z Austrią.
Bazą polskiej reprezentacji na mistrzostwach stał się hotel Der Steirerhof w Bad Waltersdorf, odseparowany od okolicznych budowli, polecony Leo Beenhakkerowi przez Arsèna Wengera. Do meczów grupowych reprezentanci przygotowywali się jednak w obecności innych gości hotelowych, choć aby zapewnić piłkarzom minimum prywatności na terenie całego obiektu wprowadzono zakaz fotografowania. Do dyspozycji zawodników, którzy zajęli całe piętro jednego z trzech budynków były m.in. sześć basenów, w tym z wodami termalnymi, automaty i tenis stołowy.
Na zgrupowaniu selekcjoner Leo Beenhakker twierdził, że z każdym kolejnym dniem reprezentacja prezentuje się coraz lepiej. Z dużym uznaniem wypowiadał się o Macieju Żurawskim: „gdy widzę, jak haruje na treningach Żurawski, nie mogę się nadziwić. Niesamowite, ten facet przeżywa chyba drugą młodość”. Trener przed rozpoczęciem mistrzostw uważał, że kadra stanowi prawdziwą, zgraną drużynę, mimo tego iż brakuje w niej wielkich gwiazd. Twierdził również, że siłą polskich zawodników jest mocna psychika, choć zaznaczał iż proces dojścia do niej był długi. Zachodni obserwatorzy podkreślali, że gra reprezentacji Polski pod wodzą Holendra uległa znaczącej zmianie.
Przed rozpoczęciem mistrzostw polscy zawodnicy zgodnie twierdzili, że w zespole panuje znakomita atmosfera. Nie zepsuły jej nawet starcia niemieckiej i polskiej prasy, które publikowały militarne karykatury, odwoływały się do historii, a także twierdziły, że Niemcy mieli dojść do porozumienia z Austriakami i razem wyeliminować z turnieju Polskę oraz Chorwację. Obserwatorzy przebywający od początku zgrupowania w Bad Waltersdorf podkreślali, że piłkarze sprawiali wrażenie rozluźnionych i pewnych siebie.
W mistrzostwach Europy w Austrii i Szwajcarii polscy piłkarze wystąpili w strojach firmy Puma z kolekcji v1.08, podobnie jak Austria, Czechy, Szwajcaria i Włochy. Kolekcja ta to modyfikacja kolekcji v1.06, w której Polacy zagrali na mistrzostwach świata w Niemczech (2006). Koszulki ważyły 145 gramów, natomiast producent po przeprowadzeniu testów na uniwersytecie w Manchesterze wykazał, że strój ten niweluje opór powietrza w trakcie poruszania się.
Mecz Niemcy-Polska.
Rozgrywki grupowe reprezentacja Polski rozpoczęła od meczu z Niemcami. Selekcjoner Leo Beenhakker nie dokonał żadnej zaskakującej zmiany w wyjściowym składzie w porównaniu ze spotkaniami kontrolnymi, zmienił jedynie taktykę – Euzebiusz Smolarek był najbardziej wysuniętym graczem, a nie jak przypuszczano Maciej Żurawski. Na początku meczu to Polacy przeważali – już w pierwszej minucie dobrą okazję do zdobycia gola zmarnował Jacek Krzynówek. Polscy obrońcy mieli duże problemy z zastawianiem pułapek ofsajdowych. Z czasem mecz się wyrównał, a później inicjatywę przejęli rywale, którzy udokumentowali to golem Lukasa Podolskiego. W końcówce pierwszej połowy polscy piłkarze ponownie zaatakowali. Dobrze prezentował się Mariusz Lewandowski i Wojciech Łobodziński, gorzej natomiast Euzebiusz Smolarek i kapitan Maciej Żurawski, który nie wykorzystał najlepszej okazji do wyrównania.
Od początku drugiej połowy na boisku przebywał Roger Guerreiro, który zmienił Macieja Żurawskiego i wniósł wiele ożywienia do gry reprezentacji Polski. W 63. minucie po jednej z akcji Euzebiusz Smolarek zdobył wyrównującą bramkę, lecz nie została ona uznana ponieważ zawodnik znajdował się na pozycji spalonej. Pomimo początkowej przewagi polskich piłkarzy to Niemcy strzelili drugiego gola – w 72. minucie ponownie bramkę zdobył Lukas Podolski. Przy golu tym duży błąd popełnił lewy obrońca Paweł Golański, który w polu karnym stracił piłkę na rzecz Bastiana Schweinsteigera. Ostatecznie spotkanie zakończyło się zwycięstwem Niemców 2:0. W drugim meczu grupy B Chorwacja pokonała Austrię 1:0.
Za grę ofensywną w meczu z Niemcami mieli odpowiadać głównie Euzebiusz Smolarek, Maciej Żurawski oraz Jacek Krzynówek. Trójka ta nie współpracowała ze sobą tak jak spodziewał się selekcjoner. Krzynówek złymi przyjęciami piłki zepsuł kilka kontrataków. Również współpraca skrzydłowych z bocznymi obrońcami nie była zadowalająca. Niemcy zaskakiwali polskich piłkarzy opracowanymi schematami gry – często wymieniali się pozycjami, przez co Polakom nie udawały się pułapki ofsajdowe. W drugiej połowie Pawła Golańskiego zastąpił Marek Saganowski, który zaczął tworzyć atak wraz z Euzebiuszem Smolarkiem. Wejście Saganowskiego spowodowało, że Jacek Krzynówek przesunął się na lewą obronę.
Po meczu wypowiedział się selekcjoner Leo Beenhakker:
Mecz Austria-Polska.
W meczu z Niemcami Maciej Żurawski doznał kontuzji mięśnia czworogłowego uda, która wykluczyła go z gry do końca turnieju. Pozostał on jednak z drużyną, tłumacząc, że jest kapitanem reprezentacji, dlatego też nowym kapitanem zespołu został mianowany doświadczony Jacek Bąk. W drugim spotkaniu grupowym, rozegranym na Ernst Happel Stadion w Wiedniu, Polska zmierzyła się z gospodarzami turnieju – Austrią. Od pierwszych minut wystąpił w nim Mariusz Lewandowski, który przeciwko Niemcom skręcił staw skokowy i stłukł goleń. Mecz rozpoczął się od szybkich i zdecydowanych ataków rywali. Dobrze spisywał się Artur Boruc, dzięki któremu Polacy nie stracili gola – w 10. minucie obronił trudny strzał Andreasa Ivanschitza, następnie dwa uderzenia Martina Harnika. Później polski bramkarz wybronił w sytuacji sam na sam z Christophem Leitgebem, a w 20. minucie zatrzymał strzał György Garicsa. Bezbłędnie wyłapywał dośrodkowania, umiejętnie wznawiał grę rozpoczynając kontrataki.
W 30. minucie Polska wyszła na prowadzenie – Marek Saganowski po minięciu jednego z austriackich obrońców oddał strzał, który został odbity przez bramkarza. Piłka trafiła do Rogera, który bez problemów zdobył bramkę. W drugiej połowie inicjatywa należała do reprezentacji Polski. Najpierw po podaniu Rogera w bramkowej sytuacji znalazł się Euzebiusz Smolarek, a w 63. minucie dobrej okazji nie wykorzystał Jacek Bąk, którego strzał instynktownie obronił Jürgen Macho. W 93. minucie sędzia Howard Webb podyktował rzut karny dla Austriaków za faul Mariusza Lewandowskiego na Sebastianie Pröedlu. Wykorzystał go Ivica Vastić i spotkanie zakończyło się remisem 1:1. W drugim meczu grupy B Chorwacja zwyciężyła Niemców 2:1.
Polacy rozpoczęli mecz bez klasycznego prawego pomocnika – rolę tę miał pełnić obrońca Marcin Wasilewski. Wspierać go mieli Mariusz Lewandowski oraz Dariusz Dudka. Za grę ofensywną odpowiedzialni byli głównie Jacek Krzynówek (grał na lewej stronie lecz czasem schodził do środka), Euzebiusz Smolarek (wysunięty napastnik) i Roger („wolny elektron”). Smolarka wspierał Marek Saganowski, obaj zawodnicy wymieniali się pozycjami, dzięki czemu Polska strzeliła gola. Po przerwie Mariusza Jopa zastąpił Paweł Golański, który zajął miejsce na lewej obronie, Michał Żewłakow przeszedł wówczas na środek defensywy.
Rzut karny podyktowany w meczu z Austrią wywołał wiele kontrowersji. Decyzję Howarda Webba negatywnie ocenił m.in. Grzegorz Lato, który powiedział: „nie do pomyślenia, że taki rzut karny podyktował angielski arbiter. Gdyby tak sędziował w swojej lidze, w każdym spotkaniu byłoby po 15 jedenastek. Dziwię się mu bardzo, bowiem w Anglii przepychanie, ciągnięcie, trzymanie w polu 16 metrów jest na porządku dziennym”. W internecie pojawiło się wiele gróźb i wyzwisk pod adresem sędziego. Swoje oburzenie wyrazili również obecny na meczu prezydent Lech Kaczyński i premier Donald Tusk. Stanowisko w tej sprawie przedstawiła także UEFA, która poparła decyzję arbitra. Były selekcjoner, Wojciech Łazarek na łamach „Przeglądu Sportowego” przyznał, że wina leży również po stronie reprezentacji Polski: „na poziomie reprezentacyjnym, na tak ważnej imprezie, w końcowych minutach meczu nie wolno dać się sprowokować”.
O meczu i pracy sędziego wypowiedział się również selekcjoner Leo Beenhakker:
Mecz Polska-Chorwacja.
Reprezentacja Polski aby uzyskać awans do dalszej fazy rozgrywek musiała w ostatnim meczu wygrać z Chorwacją różnicą co najmniej dwóch goli oraz Austria musiała pokonać Niemców. Gorszy bilans bramkowy od Austriaków powodował, że zwycięstwo jedną bramką nie zniwelowałoby tej różnicy.
Mecz z Chorwacją został rozegrany w Klagenfurcie. Rozpoczął się, tak jak poprzednie spotkania, o 20:45. Jako kapitan, ze względu na brak Jacka Bąka, wystąpił Michał Żewłakow. Pierwsi zaatakowali Polacy, którzy w 9. minucie mieli dogodną sytuację do wyjścia na prowadzenie – po dośrodkowaniu Wojciecha Łobodzińskiego bramkarz Vedran Runje w ostatniej chwili uprzedził nabiegającego na piłkę Jacka Krzynówka. Później minimalnie obok bramki uderzył głową Dariusz Dudka. Następnie to rywale mogli strzelić gola, jednak uderzenie głową Hrvoje Vejicia było niecelne. W 30. minucie Artur Boruc obronił w sytuacji sam na sam z Ivanem Klasniciem. Po przerwie Chorwaci zdobyli bramkę – Danijel Pranjić podał w pole karne do Ivana Klasnicia, a ten płaskim, mierzonym strzałem pokonał Artura Boruca. Polska miała później wiele szans na wyrównanie, lecz żadnej z nich nie wykorzystała. Pod koniec meczu Tomasz Zahorski w dogodnej sytuacji oddał strzał wprost w bramkarza. Spotkanie zakończyło się ostatecznie zwycięstwem Chorwacji 1:0. W drugim meczu grupy B Niemcy pokonały Austrię 1:0 i to oni wraz z Chorwatami wywalczyli awans do dalszej fazy rozgrywek.
W meczu z Chorwacją polski zespół ustawiony był w systemie 4-5-1. Środkowi obrońcy – Dariusz Dudka i Michał Żewłakow, mieli być wspierani przez dwóch defensywnych pomocników – Mariusza Lewandowskiego i Rafała Murawskiego. Boczni obrońcy mieli często włączać się w akcje ofensywne, natomiast Markowi Saganowskiemu pomagać miał Roger. Plan ten się nie powiódł, gdyż to rywale zdominowali środek pola i dyktowali warunki gry. W przerwie Mariusza Lewandowskiego zastąpił Adam Kokoszka, który zajął miejsce na środku defensywy, a Dariusz Dudka został przesunięty do linii pomocy. Polska konsekwentnie grała jednym napastnikiem, pod koniec Euzebiusz Smolarek zmienił Wojciecha Łobodzińskiego, a jeszcze później na boisku pojawił się Tomasz Zahorski. Wówczas Smolarek zajął miejsce w ataku, a Zahorski grał jako prawy pomocnik.
Selekcjoner Leo Beenhakker po meczu z Chorwacją wypowiedział się w następujący sposób:
Reprezentacja po mistrzostwach.
Po zakończeniu fazy grupowej selekcjoner Leo Beenhakker dał zawodnikom wolną rękę – każdy piłkarz mógł sam zadecydować o powrocie do domu. Większość reprezentantów skorzystała z tej oferty i jeszcze w nocy po meczu z Chorwacją opuściła Bad Waltersdorf. Część graczy z decyzją zwlekała kilka godzin, szukając dogodnych połączeń do Polski. Inni wyjechali i nie pożegnali się ze sztabem szkoleniowym.
Na stanowisku selekcjonera reprezentacji Polski pozostał Leo Beenhakker, jednak Wydział Szkolenia PZPN postawił warunek – Holender miał wyznaczyć polskiego następcę i pierwszego asystenta. Został nim wybrany Rafał Ulatowski, a trenerami współpracującymi Andrzej Zamilski i Radosław Mroczkowski. Z gry w kadrze zrezygnował obrońca Jacek Bąk, który zaliczył w niej łącznie 96 meczów i strzelił trzy gole, zaś Maciej Żurawski po mistrzostwach nie został już więcej powoływany do reprezentacji. Polska w rankingu FIFA spadła z 28 na 32 miejsce.
Media po mistrzostwach Europy krytykowały posunięcia personalne Leo Beenhakkera. Zarzucały mu zbyt szybkie zrezygnowanie z Jakuba Błaszczykowskiego. Niemieckie media donosiły, iż to nie kontuzja, lecz konflikt zawodnika Borussii Dortmund z selekcjonerem zadecydował o wcześniejszym powrocie Błaszczykowskiego do domu. Sam piłkarz w wywiadzie dla Polsatu Sport przyznał, że to stan zdrowia nie pozwolił mu wystąpić w meczu z Niemcami. Wyjaśnił sytuację selekcjonerowi, a ten skonsultował się z resztą sztabu – zapadła decyzja o powołaniu w jego miejsce Łukasza Piszczka.
20 sierpnia 2008 roku Polska rozegrała pierwszy mecz po mistrzostwach Europy – we Lwowie przegrała 0:1 z Ukrainą.

</doc>
<doc id="2297700" url="https://pl.wikipedia.org/wiki?curid=2297700" title="Herb gminy Sępólno Krajeńskie">
Herb gminy Sępólno Krajeńskie



</doc>
<doc id="2297704" url="https://pl.wikipedia.org/wiki?curid=2297704" title="Adriano Mantelli">
Adriano Mantelli

Adriano Mantelli (ur. 13 lutego 1913 w Parmie, zm. 6 maja 1995 we Florencji) – włoski pilot wojskowy, as myśliwski okresu wojny domowej w Hiszpanii, później konstruktor lotniczy i pilot wyczynowy.
Życiorys.
Adriano Mantelli był synem zawodowego wojskowego. Od najmłodszych lat pasjonował się lotnictwem, w 1932 roku uzyskując licencję pilota szybowcowego. Po ukończeniu Regio Istituto d'Arte w Parmie, wstąpił w 1934 roku do Regia Aeronautica, zostając pilotem myśliwskim. Początkowo latał na samolotach Fiat CR.20, następnie Fiat CR.32. W sierpniu 1936 roku rozpoczął swój udział w walkach w Hiszpanii, w ramach Aviazione Legionaria. Używał pseudonimu „Arrighi”. Pierwsze zwycięstwo powietrzne odniósł 26 września 1936 roku. Do powrotu do Włoch wiosną 1937 roku odniósł 10 indywidualnych zwycięstw w powietrzu, zniszczył dwa samoloty na ziemi oraz 12 dalszych w walce powietrznej wspólnie z innymi pilotami.
Kolejnym przydziałem Mantelliego było centrum eksperymentalne w Guidonii pod Rzymem. Po przystąpieniu Włoch do II wojny światowej został przeniesiony do biura konstrukcyjnego w Neapolu, pozostając jednocześnie czynnym pilotem. Swój ostatni lot bojowy w Regia Aeronautica odbył w dniu ogłoszenia zawieszenia broni, 8 września 1943 roku. Następnie znalazł się, jako instruktor lotniczy i pilot doświadczalny, w Aeronautica Nazionale Repubblicana, lotnictwie wojskowym faszystowskiej Włoskiej Republiki Socjalnej.
Po zakończeniu wojny zajął się projektowaniem lekkich samolotów i szybowców cywilnych we Włoszech i Argentynie, między innymi dwumiejscowego Alaparma Baldo ze śmigłem pchającym. W 1951 roku został przyjęty do służby w Aeronautica Militare, którą zakończył w stopniu generalskim. Był również aktywnym pilotem sportowym i wyczynowym, reprezentował Włochy na międzynarodowych zawodach szybowcowych oraz ustanowił kilka rekordów lotniczych na szybowcach i lekkich samolotach. Dwukrotnie: w 1962 i 1964 roku, był odznaczony przez Międzynarodową Federację Lotniczą Medalem Louisa Blériota. Został odznaczony Medaglia d'argento al valor militare, Medaglia d'argento al valore aeronautico oraz Croce al merito di guerra.

</doc>
<doc id="2297706" url="https://pl.wikipedia.org/wiki?curid=2297706" title="Mutua Madrileña Madrid Open 2011 (mężczyźni)">
Mutua Madrileña Madrid Open 2011 (mężczyźni)

Mutua Madrileña Madrid Open 2011 – tenisowy turniej ATP rangi ATP World Tour Masters 1000 z cyklu Mutua Madrileña Madrid Open rozgrywany w dniach 1–8 maja 2011 roku w Mardycie na kortach ziemnych o puli nagród 2 835 000 euro.

</doc>
<doc id="2297708" url="https://pl.wikipedia.org/wiki?curid=2297708" title="Herb gminy Sieniawa">
Herb gminy Sieniawa



</doc>
<doc id="2297710" url="https://pl.wikipedia.org/wiki?curid=2297710" title="Herb gminy Skalbmierz">
Herb gminy Skalbmierz



</doc>
<doc id="2297711" url="https://pl.wikipedia.org/wiki?curid=2297711" title="Herb gminy Skała">
Herb gminy Skała



</doc>
<doc id="2297712" url="https://pl.wikipedia.org/wiki?curid=2297712" title="Lekkoatletyka na Letnich Igrzyskach Olimpijskich 1952">
Lekkoatletyka na Letnich Igrzyskach Olimpijskich 1952

Lekkoatletyka na Letnich Igrzyskach Olimpijskich 1952 – zawody lekkoatletyczne podczas igrzysk w Helsinkach rozgrywane były od 20 do 27 lipca. Areną zmagań lekkoatletów był stadion olimpijski. Przeprowadzono 33 konkurencje, w których wystartowało 936 zawodniczek i zawodników z 57 krajów. Najlepszy wynik medalowy osiągnął czechosłowacki długodystansowiec Emil Zátopek, który zdobył 3 złote medale.

</doc>
<doc id="2297714" url="https://pl.wikipedia.org/wiki?curid=2297714" title="London Boys">
London Boys

London Boys – brytyjsko-niemiecki duet muzyki pop i euro disco, składający się z Edema Efraima (ur. 1 lipca 1959 w Londynie) i Dennisa Fullera (ur. 19 czerwca 1959 na Jamajce). Obaj muzycy zginęli tragicznie w wypadku samochodowym 21 stycznia 1996 w Alpach Centralnych w Austrii, po czołowym zderzeniu z pędzącym samochodem prowadzonym przez pijanego szwajcarskiego kierowcę. Do najbardziej znanych przebojów duetu należą utwory „Requiem”, „London Nights” i „Harlem Desire”, które zostały wydane w 1988 na albumie "The Twelve Commandments Of Dance" oraz na promujących go singlach.

</doc>
<doc id="2297716" url="https://pl.wikipedia.org/wiki?curid=2297716" title="Euphoria (album Enrique Iglesiasa)">
Euphoria (album Enrique Iglesiasa)

"Euphoria" - dziewiąty album studyjny hiszpańskiego piosenkarza Enrique Iglesiasa. Został wydany przez Universal Republic i Universal Music Entertainment, międzynarodowo 5 lipca 2010 w Wielkiej Brytanii, a 6 lipca w Stanach Zjednoczonych. Do współpracy przy produkcji krążka, zaproszono RedOne, Carlosa Paucara, Marka Taylora i Fernanda Garibaya. W nagraniach udział wzięli Akon, Usher, Juan Luis Guerra, Pitbull, Nicole Scherzinger, Wisin &amp; Yandel i Ludacris. Piosenki zawarte na płycie śpiewane są w języku angielskim i hiszpańskim.
Pierwszy singel „Cuando me enamoro” osiągnął pierwszą pozycję w Hot Latin Songs, a drugi „I Like It” czwartą w "Billboard" Hot 100. Po wydaniu album zadebiutował na dziesiątym miejscu w "Billboard" 200, ze sprzedażą 27 000 egzemplarzy. 1 grudnia 2010 roku, Iglesias rozpoczął trasę „Euphoria Tour”, którą zakończył 11 czerwca 2011 roku.
Piosenkarz stwierdził, że album jest zupełnie inny niż poprzednie, mówiąc:

</doc>
<doc id="2297719" url="https://pl.wikipedia.org/wiki?curid=2297719" title="Herb gminy Skarszewy">
Herb gminy Skarszewy



</doc>
<doc id="2297720" url="https://pl.wikipedia.org/wiki?curid=2297720" title="Krzysztof Korwin">
Krzysztof Korwin

Krzysztof Korwin (ur. 1499 w Bihaciu, zm. 17 marca 1505) − węgierski książę, ostatni przedstawiciel dynastii Hunyady.
Ojcem Krzysztofa był Jan, nieślubny syn króla Węgier Macieja. Po śmierci ojca w 1504 roku małoletni Krzysztof został głową rodu Hunyady, ale zmarł wkrótce po ojcu, prawdopodobnie otruty. Pochowany razem z ojcem w klasztorze Lepoglava.

</doc>
<doc id="2297721" url="https://pl.wikipedia.org/wiki?curid=2297721" title="Joseph Barthel">
Joseph Barthel



</doc>
<doc id="2297722" url="https://pl.wikipedia.org/wiki?curid=2297722" title="Herb gminy Skawina">
Herb gminy Skawina



</doc>
<doc id="2297724" url="https://pl.wikipedia.org/wiki?curid=2297724" title="WWE Divas Championship">
WWE Divas Championship

WWE Divas Championship było tytułem mistrzowskim profesjonalnego wrestlingu stworzonym i promowanym przez federację WWE. Mistrzostwo zostało stworzone w 2008 przez generalną menadżerkę SmackDown Vickie Guerrero jako alternatywa do Women's Championship należącego do brandu Raw. Michelle McCool stała się pierwszą mistrzynią 20 lipca 2008 kiedy to pokonała Natalyę na The Great American Bash. Po tym jak mistrzyni Maryse została przeniesiona na Raw jako część draftu 2009, zabrała tytuł ze sobą przypisując go do owego brandu. McCool wygrała walkę przeciwko Melinie 19 września 2010 i zunifikowała WWE Divas i Women's tytuł na Night of Champions, tworząc Unified Divas Championship.
Tytuł został zdezaktywowany na WrestleManii 32 po tym, jak członkini WWE Hall of Fame Lita przedstawiła nowy WWE Women's Championship (obecnie znany jako Raw Women’s Championship), zastępujący Divas Championship. Walka o nowy tytuł odbyła się na tej samej gali pomiędzy panującą Divas Champion Charlotte, Becky Lynch i Sashą Banks w Triple threat matchu, wskutek czego Charlotte jest uznawana za ostatnią mistrzynię Divas i inauguracyjną mistrzynią Raw Women’s.
Historia.
Wraz z rozpoczęciem "brand extension", WWE Women's Championship było oryginalnie bronione na obu tygodniówkach. W pewnym momencie, tytuł stał się ekskluzywny dla brandu Raw. Odtąd tylko Divy z brandu Raw mogły walczył o tytuł, podczas gdy Divy ze SmackDown nie miały możliwości walki o jedyny tytuł kobiet. Jednakże, w przypadku kilku okazji, Melina, Ashley, Torrie Wilson i Nidia walczyły o mistrzostwo będąc na SmackDown, jednakże nie udało im się wtedy zdobyć tytułu.
W rezultacie, WWE stworzyło WWE Divas Championship i przedstawiło je 6 czerwca 2008 na "SmackDown", gdzie generalna menadżerka brandu Vickie Guerrero ogłosiła kreację tytułu. Pas mistrzowski został oficjalnie pokazany 4 czerwca 2008 na "SmackDown". Po dotarciu do finału, Michelle McCool pokonała Natalyę na The Great American Bash stając się pierwszą mistrzynią. Kiedy Maryse wygrała tytuł od McCool w grudniu 2008, później tego miesiąca odniosła kontuzję kolana na live evencie. W taki sam sposób jak Trish Stratus posiadała Women's Championship podczas kontuzji w 2005, tak Maryse była w stanie kontynuować panowanie jako mistrzyni gdy wróciła w styczniu 2009. Jako część Draftu w 2009, mistrzyni Maryse była jedną z osób przeniesionych do brandu Raw, przez co mistrzostwo również zawędrowało do tego brandu.
30 sierpnia 2010 na "Raw" zostało ogłoszone, że Divas Championship zostanie zunifikowane z Women's Championship w walce na Night of Champions. Żywot tytułu Women's dobiegł końca na rzecz kontynuacji Divas Championship, którego nazwa przez jakiś czas brzmiała "WWE Unified Divas Championship", przez co tytuł był broniony w obu brandach pomimo zakończenia "brand extension" w 2011.
6 kwietnia 2014, AJ Lee stała się jedyną kobietą, która broniła Divas Championship na WrestleManii (którą to była WrestleMania XXX).
Podczas pre-show WrestleManii 32, była WWE Diva i członkini WWE Hall of Fame Lita ogłosiła, że Triple threat match pomiędzy Divas Champion Charlotte, Becky Lynch i Sashą Banks odbędzie się o nowy WWE Women's Championship, tym samym dezaktywując Divas Championship oraz termin "Diva", którym określano kobiety w WWE przez siedemnaście lat.
Panowania.
W historii tytułu było 26 panowań i jeden wakat. Pierwszą mistrzynią była Michelle McCool, która zdobyła tytuł 20 lipca 2008 na gali The Great American Bash. Eve Torres i AJ Lee posiadały rekord posiadania tytułu, który wynosi po trzy. Nikki Bella była najdłużej panującą mistrzynią, podczas gdy Jillian Hall mogła poszczycić się rekordem najkrótszego posiadania - cztery minuty. Paige była najmłodszą mistrzynią w historii, zdobywając tytuł w wieku 21 lat i jedyną kobietą, która zdobyła tytuł w debiucie. Layla była najstarszą mistrzynią, zdobyła mistrzostwo w wieku 34 lat.
Ostatnią mistrzynią była Charlotte. Pokonała ona najdłużej panującą mistrzynię Nikki Bellę 20 września 2015 na Night of Champions w Houston, Teksasie.

</doc>
<doc id="2297725" url="https://pl.wikipedia.org/wiki?curid=2297725" title="Herb gminy Skępe">
Herb gminy Skępe



</doc>
<doc id="2297728" url="https://pl.wikipedia.org/wiki?curid=2297728" title="Herb gminy Skoczów">
Herb gminy Skoczów



</doc>
<doc id="2297731" url="https://pl.wikipedia.org/wiki?curid=2297731" title="Herb gminy Sława">
Herb gminy Sława



</doc>
<doc id="2297732" url="https://pl.wikipedia.org/wiki?curid=2297732" title="Maria Gołubniczaja">
Maria Gołubniczaja



</doc>
<doc id="2297735" url="https://pl.wikipedia.org/wiki?curid=2297735" title="Martwe pole">
Martwe pole

Martwe pole – obszar wokół pojazdu (głównie samochody osobowe, ciężarowe, terenowe itp., a także motorówki i samoloty), który nie jest widoczny dla kierowcy w lusterkach bocznych ani w lusterku wstecznym.
Zjawisko "martwego pola" wynika z tego, że lusterka samochodowe nie są w stanie objąć podglądem całego obszaru wokół pojazdu.
Największe martwe pole mają "lusterka płaskie"; obecnie producenci aut – dla poprawienia pola widzenia z boku i z tyłu – stosują "lusterka sferyczne" (wykonane są z tafli szkła w kształcie wycinka kuli) lub "lusterka asferyczne" (nazywane również łamanymi) – mają one skrajną część zwierciadła nachyloną pod ostrzejszym kątem niż reszta tafli).
Pierwszym i nowatorskim rozwiązaniem wychwytującym elementy (głównie inne pojazdy) w martwym polu jest – opracowany przez szwedzki koncern Volvo – system BLIS (z ang. Blind Spot Information System), który do seryjnej produkcji wszedł pod koniec 2004 roku.
Tramwaje i pociągi.
Martwe punkty występują również wokół tramwajów i pociągów (lokomotywy z wagonami towarowymi i/lub wagonami osobowymi oraz zespołami trakcyjnymi).

</doc>
<doc id="2297736" url="https://pl.wikipedia.org/wiki?curid=2297736" title="Herb gminy Sobótka">
Herb gminy Sobótka



</doc>
<doc id="2297739" url="https://pl.wikipedia.org/wiki?curid=2297739" title="Herb gminy Sokołów Małopolski">
Herb gminy Sokołów Małopolski



</doc>
<doc id="2297740" url="https://pl.wikipedia.org/wiki?curid=2297740" title="Herb gminy Sokółka">
Herb gminy Sokółka



</doc>
<doc id="2297741" url="https://pl.wikipedia.org/wiki?curid=2297741" title="Felix von Kunowski">
Felix von Kunowski

Georg Richard Felix von Kunowski (ur. 10 kwietnia 1868 w Wilkau bei Namslau, zm. 1 grudnia 1942 w Dreźnie) – niemiecki stenograf, wspólnie z bratem Albrechtem (1864–1933) opracował system stenograficzny („Nationalstenografie”). Obmyślił również alfabet fonetyczny, „Sprechspur”.
Pochodził z wielkopolskiego rodu Kunowskich h. Nałęcz, z linii osiadłej w Królestwie Prus. Był synem rotmistrza w pruskiej armii Georga Friedricha Konrada von Kunowskiego i Grace Alcock.

</doc>
<doc id="2297743" url="https://pl.wikipedia.org/wiki?curid=2297743" title="Herb gminy Solec Kujawski">
Herb gminy Solec Kujawski



</doc>
<doc id="2297745" url="https://pl.wikipedia.org/wiki?curid=2297745" title="Flaga gminy Solec Kujawski">
Flaga gminy Solec Kujawski



</doc>
<doc id="2297747" url="https://pl.wikipedia.org/wiki?curid=2297747" title="Kościół św. Franciszka z Asyżu we Wrocławiu">
Kościół św. Franciszka z Asyżu we Wrocławiu

Kościół św. Franciszka z Asyżu we Wrocławiu – kościół parafialny znajdujący się na wrocławskim osiedlu Gaj przy ul. Borowskiej. Jest świątynią parafii św. Franciszka z Asyżu we Wrocławiu.

</doc>
<doc id="2297749" url="https://pl.wikipedia.org/wiki?curid=2297749" title="Philipp Josef Pick">
Philipp Josef Pick

Philipp Josef Pick (ur. 14 października 1834 w Neustadt an der Mettau, zm. 3 czerwca 1910 w Pradze) – czeski lekarz dermatolog. Jako jeden z pierwszych opisał chorobę Taylora (określaną dawniej również jako choroba Picka lub choroba Picka-Herxheimera). Jeden z założycieli czasopisma „Archiv für Dermatologie und Syphilis”.

</doc>
<doc id="2297752" url="https://pl.wikipedia.org/wiki?curid=2297752" title="Piekliska">
Piekliska

Piekliska (481 m n.p.m.) – wzniesienie w Beskidzie Niskim, na północ od centrum Iwonicza-Zdroju. Góra jest zalesiona. W XIX stuleciu teren ten nazywano ”Lasem Dantego” i stanowił częsty cel spacerów uzdrowiska. Około 300 m od lasu ku północy stoi kamienna kapliczka z krzyżem. Przez wzniesienie prowadziła do połowy XIX wieku główna droga z Iwonicza Wsi do zakładu kąpielowego. Z północnych stoków rozpościera się widok na Doły Jasielsko-Sanockie i Pogórze Strzyżowskie. Od południa potok o tej samej nazwie jak góra.

</doc>
<doc id="2297753" url="https://pl.wikipedia.org/wiki?curid=2297753" title="Herb gminy Sompolno">
Herb gminy Sompolno



</doc>
<doc id="2297754" url="https://pl.wikipedia.org/wiki?curid=2297754" title="Herb gminy Sośnicowice">
Herb gminy Sośnicowice



</doc>
<doc id="2297756" url="https://pl.wikipedia.org/wiki?curid=2297756" title="Herb gminy Stawiski">
Herb gminy Stawiski



</doc>
<doc id="2297757" url="https://pl.wikipedia.org/wiki?curid=2297757" title="Herb gminy Stawiszyn">
Herb gminy Stawiszyn



</doc>
<doc id="2297758" url="https://pl.wikipedia.org/wiki?curid=2297758" title="Herb gminy Stęszew">
Herb gminy Stęszew



</doc>
<doc id="2297760" url="https://pl.wikipedia.org/wiki?curid=2297760" title="Herb gminy Stronie Śląskie">
Herb gminy Stronie Śląskie



</doc>
<doc id="2297761" url="https://pl.wikipedia.org/wiki?curid=2297761" title="Herb gminy Strumień">
Herb gminy Strumień



</doc>
<doc id="2297762" url="https://pl.wikipedia.org/wiki?curid=2297762" title="Herb gminy Strzegom">
Herb gminy Strzegom



</doc>
<doc id="2297763" url="https://pl.wikipedia.org/wiki?curid=2297763" title="Herb gminy Strzelce Krajeńskie">
Herb gminy Strzelce Krajeńskie



</doc>
<doc id="2297764" url="https://pl.wikipedia.org/wiki?curid=2297764" title="Herb gminy Strzelin">
Herb gminy Strzelin



</doc>
<doc id="2297765" url="https://pl.wikipedia.org/wiki?curid=2297765" title="Stanisław Głuszcz">
Stanisław Głuszcz

Stanisław Głuszcz (ur. 13 października 1906 w Lutoborach, zm. 7 października 1992 w Warszawie) – polski lekkoatleta, długodystansowiec i chodziarz, trzykrotny mistrz Polski.
Startował zarówno przed II wojną światową, jak i po niej. Przed wojną był brązowym medalistą mistrzostw Polski w biegu maratońskim w 1936, 1937 i 1938, zaś w chodzie na 50 kilometrów zajął 4. miejsce w MP w 1937.
Po wojnie został mistrzem Polski w biegu maratońskim w 1947 i 1949 oraz wicemistrzem w 1950, a w chodzie na 50 kilometrów zdobył złoty medal w 1947 i brązowy w 1949. Podczas mistrzostw w 1952 zajął w maratonie 5. miejsce w wieku blisko 46 lat.
Ustanawiał rekordy Polski w chodzie na 3 kilometry (13:04,2, 13 maja 1951, Warszawa), chodzie na 10 000 metrów (43:36,2, 16 października 1953, Warszawa) i chodzie na 30 kilometrów (1:58:52,4, 6 lipca 1946, Warszawa).
Rekordy życiowe:
Był zawodnikiem PZL Warszawa (1936-1939), BOS Warszawa (1945), Syreny Warszawa (1946-48) i Ogniwa Warszawa (1949-1954).
Był działaczem lekkoatletycznym, sędzią klasy międzynarodowej.
Został pochowany na Cmentarzu Powązkowskim w Warszawie: (kwatera M, rząd 4, grób 7). 

</doc>
<doc id="2297766" url="https://pl.wikipedia.org/wiki?curid=2297766" title="Herb gminy Strzelno">
Herb gminy Strzelno



</doc>
<doc id="2297767" url="https://pl.wikipedia.org/wiki?curid=2297767" title="Herb gminy Strzyżów">
Herb gminy Strzyżów



</doc>
<doc id="2297769" url="https://pl.wikipedia.org/wiki?curid=2297769" title="Herb gminy Suchowola">
Herb gminy Suchowola



</doc>
<doc id="2297771" url="https://pl.wikipedia.org/wiki?curid=2297771" title="Herb gminy Sulejów">
Herb gminy Sulejów



</doc>
<doc id="2297772" url="https://pl.wikipedia.org/wiki?curid=2297772" title="Herb gminy Sulęcin">
Herb gminy Sulęcin



</doc>
<doc id="2297774" url="https://pl.wikipedia.org/wiki?curid=2297774" title="Flaga gminy Sułkowice">
Flaga gminy Sułkowice



</doc>
<doc id="2297775" url="https://pl.wikipedia.org/wiki?curid=2297775" title="Herb gminy Supraśl">
Herb gminy Supraśl



</doc>
<doc id="2297776" url="https://pl.wikipedia.org/wiki?curid=2297776" title="Super Mario USA">
Super Mario USA



</doc>
<doc id="2297777" url="https://pl.wikipedia.org/wiki?curid=2297777" title="Janina Oyrzanowska-Poplewska">
Janina Oyrzanowska-Poplewska

Janina Oyrzanowska-Poplewska (ur. 2 maja 1918 w Warszawie, zm. 16 lipca 2001 w Warszawie) – polska lekarz weterynarii, profesor doktor habilitowany nauk weterynaryjnych, specjalistka epizootiologii.
Życiorys.
Po uzyskaniu świadectwa dojrzałości w 1936 rozpoczęła studia na Wydziale Weterynaryjnym UW i do 1939 zaliczyła trzy lata studiów. Po zakończeniu wojny podjęła dalsze studia na Wydziale Weterynaryjnym UMCS w Lublinie. Dyplom lekarza weterynarii uzyskała jednak w na Wydziale Weterynaryjnym UW w Warszawie w 1950. Pracę naukową rozpoczęła na uczelni zdobywając tam kolejne stopnie naukowe. Swoją dalszą karierę zawodową związała już do końca życia z Wydziałem Weterynaryjnym SGGW w Warszawie.
Od początku pracy zawodowej koncentrowała się głównie na chorobach wirusowych psów, ze szczególnym uwzględnieniem nosówki i zakaźnego zapalenia wątroby psów i lisów. Były to pionierskie prace w tym czasie w Polsce. Profesor ma swój wkład w opracowanie pierwszej krajowej szczepionki przeciwko nosówce. Kolejnym z zainteresowań naukowych były badania nad wścieklizną, mechanizmami działań szczepionki, patogenezą wścieklizny i mechanizmami odporności poszczepiennej. Była współautorką podręcznika "Choroby mięsożernych zwierząt futerkowych".
Była członkiem Polskiego Towarzystwa Mikrobiologicznego oraz Polskiego Towarzystwa Nauk Weterynaryjnych, gdzie pełniła funkcję Przewodniczącej Sekcji Epizootiologicznej i Sekcji Warszawskiej.
Życie pod okupacją hitlerowską.
Jej mąż Mieczysław Poplewski, oficer rezerwy został uwięziony w Starobielsku i zamordowany przez NKWD. Od czasu zamknięcia warszawskiego getta w 1940, nie zważając na zagrożenie śmiercią dostarczała żywność i leki swoim sąsiadom żydowskiego pochodzenia z ul. Mokotowskiej. Od maja 1941 do końca powstania warszawskiego ukrywała w swoim mieszkaniu Polaków pochodzenia żydowskiego. Fakty te opisano w książce W. Bartoszewskiego "Ten jest z ojczyzny mojej". Udzielała też schronienia zbiegłym z niewoli niemieckiej jeńcom radzieckim. Jej warszawski dom był od 1939 skrzynką kontaktową Polskiego Związku Zachodniego i konspiracyjną drukarnią w której tworzono fałszywe dokumenty.
Za jej heroiczną postawę w 1980 została uhonorowana przez Jad Waszem medalem Sprawiedliwy wśród Narodów Świata.
Pochowana na cmentarzu Powązkowskim (kwatera 87-6-7/8).

</doc>
<doc id="2297778" url="https://pl.wikipedia.org/wiki?curid=2297778" title="Herb gminy Suraż">
Herb gminy Suraż



</doc>
<doc id="2297780" url="https://pl.wikipedia.org/wiki?curid=2297780" title="Bill Toweel">
Bill Toweel



</doc>
<doc id="2297781" url="https://pl.wikipedia.org/wiki?curid=2297781" title="Herb gminy Szadek">
Herb gminy Szadek



</doc>
<doc id="2297782" url="https://pl.wikipedia.org/wiki?curid=2297782" title="Super Mario Brothers 2">
Super Mario Brothers 2



</doc>
<doc id="2297785" url="https://pl.wikipedia.org/wiki?curid=2297785" title="Super Mario Brothers 3">
Super Mario Brothers 3



</doc>
<doc id="2297787" url="https://pl.wikipedia.org/wiki?curid=2297787" title="Herb gminy Szamocin">
Herb gminy Szamocin



</doc>
<doc id="2297788" url="https://pl.wikipedia.org/wiki?curid=2297788" title="Herb gminy Szamotuły">
Herb gminy Szamotuły



</doc>
<doc id="2297789" url="https://pl.wikipedia.org/wiki?curid=2297789" title="Herb gminy Szczawnica">
Herb gminy Szczawnica



</doc>
<doc id="2297790" url="https://pl.wikipedia.org/wiki?curid=2297790" title="César François Cassini de Thury">
César François Cassini de Thury

César-François Cassini de Thury (ur. 17 czerwca 1714 w Thury, zm. 4 września 1784 w Paryżu) – francuski astronom i kartograf.
Syn Jacques'a Cassiniego, wnuk Giovanniego Cassiniego. Dyrektor obserwatorium paryskiego. Rozpoczął prace nad mapą Francji (ukończone przez syna Jean-Dominique’a Cassiniego). Od 1751 członek Royal Society.

</doc>
<doc id="2297791" url="https://pl.wikipedia.org/wiki?curid=2297791" title="Herb gminy Szczebrzeszyn">
Herb gminy Szczebrzeszyn



</doc>
<doc id="2297792" url="https://pl.wikipedia.org/wiki?curid=2297792" title="Herb gminy Szczekociny">
Herb gminy Szczekociny



</doc>
<doc id="2297794" url="https://pl.wikipedia.org/wiki?curid=2297794" title="Herb gminy Szczucin">
Herb gminy Szczucin



</doc>
<doc id="2297797" url="https://pl.wikipedia.org/wiki?curid=2297797" title="Herb gminy Szczytna">
Herb gminy Szczytna



</doc>
<doc id="2297799" url="https://pl.wikipedia.org/wiki?curid=2297799" title="Herb gminy Szepietowo">
Herb gminy Szepietowo



</doc>
<doc id="2297800" url="https://pl.wikipedia.org/wiki?curid=2297800" title="Herb gminy Szlichtyngowa">
Herb gminy Szlichtyngowa



</doc>
<doc id="2297801" url="https://pl.wikipedia.org/wiki?curid=2297801" title="Herb gminy Sztum">
Herb gminy Sztum



</doc>
<doc id="2297802" url="https://pl.wikipedia.org/wiki?curid=2297802" title="Stopnie wojskowe w Armii Czerwonej w latach 1935–1940">
Stopnie wojskowe w Armii Czerwonej w latach 1935–1940

Artykuł prezentuje stopnie wojskowe, które obowiązywały w Armii Czerwonej od 22 września 1935 (postanowieniem Centralnego Komitetu Wykonawczego i Rady Komisarzy Ludowych) do 7 maja 1940 roku.

</doc>
<doc id="2297803" url="https://pl.wikipedia.org/wiki?curid=2297803" title="Czujnik parkowania">
Czujnik parkowania

Czujnik(i) parkowania (z ang. parking sensors) lub asystent parkowania – elektroniczny system zdalnie mierzący odległość samochodu od przeszkody lub innego pojazdu, ułatwiający jego manewrowanie (parkowanie), oparty na zasadzie echosondy (emisja fal ultradźwiękowych).
Elementy systemu.
Czujnik ultradźwiękowy składa się z:
Zasada działania.
Działanie czujników parkowania (montowane są na zderzakach z tyłu lub przodu) opiera się na pomiarze czasu powrotu fali ultradźwiękowej emitowanej przez czujnik. Sensory pracują jako nadajniki i odbiorniki tzn. emitują falę, którą po odbiciu od przeszkody (inny pojazd, brama wjazdowa, kosz na śmieci, drzewo itp.) odbierają.
Odległość od przeszkody jest obliczana na podstawie czasu powrotu odbitej fali do sensora.
O zbliżaniu się pojazdu do przeszkody kierowcę informuje sygnał dźwiękowy; wraz ze zmniejszaniem odległości przerwy między kolejnymi dźwiękami są coraz krótsze.
Zastosowanie czujników w samochodzie.
Czujniki radarowe montowane z tyłu pojazdu oferują kierowcy – w zależności od swojej generacji – następujące funkcje:

</doc>
<doc id="2297804" url="https://pl.wikipedia.org/wiki?curid=2297804" title="Melanoides tuberculatus">
Melanoides tuberculatus



</doc>
<doc id="2297805" url="https://pl.wikipedia.org/wiki?curid=2297805" title="Herb gminy Ścinawa">
Herb gminy Ścinawa



</doc>
<doc id="2297806" url="https://pl.wikipedia.org/wiki?curid=2297806" title="Herb gminy Ślesin">
Herb gminy Ślesin



</doc>
<doc id="2297807" url="https://pl.wikipedia.org/wiki?curid=2297807" title="Herb gminy Śmigiel">
Herb gminy Śmigiel



</doc>
<doc id="2297808" url="https://pl.wikipedia.org/wiki?curid=2297808" title="Bell JetRanger">
Bell JetRanger



</doc>
<doc id="2297810" url="https://pl.wikipedia.org/wiki?curid=2297810" title="Herb gminy Śrem">
Herb gminy Śrem



</doc>
<doc id="2297811" url="https://pl.wikipedia.org/wiki?curid=2297811" title="Herb gminy Środa Śląska">
Herb gminy Środa Śląska



</doc>
<doc id="2297812" url="https://pl.wikipedia.org/wiki?curid=2297812" title="Borowinowa">
Borowinowa

Borowinowa (506 m n.p.m.) – wzniesienie w Beskidzie Niskim, na wschód od centrum Iwonicza-Zdroju. Od północy graniczy (przez dział, na którym jest Osiedle Wschodnie) z Piekliskami, od południa z Glorietą. Stoki zachodnie schodzą do doliny Iwonickiego Potoku, a wschodnie do doliny Flory. Nazwa wywodzi się od borowiny, wydobywanej tu w początkach działalności zakładu kąpielowego w Iwoniczu. Góra jest zalesiona.
Od połowy XIX w do 1944 r. znajdowała się tu leśna restauracja o nazwie „Połoniny” . Na południowym i wschodnim zboczu otwory wydobywcze ropy naftowej. Na zachodnim stoku odwiert wody "Iza". Z południowo-zachodnich stoków wypływa krótki potok Orli, dopływ Iwonickiego Potoku.
Turystyka.
Szlaki piesze:
Ścieżki spacerowe:

</doc>
<doc id="2297813" url="https://pl.wikipedia.org/wiki?curid=2297813" title="Herb gminy Środa Wielkopolska">
Herb gminy Środa Wielkopolska



</doc>
<doc id="2297814" url="https://pl.wikipedia.org/wiki?curid=2297814" title="Herb gminy Świebodzin">
Herb gminy Świebodzin



</doc>
<doc id="2297815" url="https://pl.wikipedia.org/wiki?curid=2297815" title="Herb gminy Świecie">
Herb gminy Świecie



</doc>
<doc id="2297816" url="https://pl.wikipedia.org/wiki?curid=2297816" title="Herb gminy Świerzawa">
Herb gminy Świerzawa



</doc>
<doc id="2297817" url="https://pl.wikipedia.org/wiki?curid=2297817" title="Karol Stępkowski">
Karol Stępkowski

Karol Stępkowski (ur. 6 września 1945 w Warszawie) – polski aktor teatralny i filmowy, reżyser i fotografik.
Życiorys.
W 1967 roku ukończył studia na PWST w Warszawie. W tym samym roku, 23 listopada, miał miejsce jego debiut teatralny.
Występował w teatrach:
Mąż aktorki Ewy Skarżanki, ojciec aktorki Katarzyny Skarżanki.

</doc>
<doc id="2297818" url="https://pl.wikipedia.org/wiki?curid=2297818" title="Herb gminy Tarczyn">
Herb gminy Tarczyn



</doc>
<doc id="2297819" url="https://pl.wikipedia.org/wiki?curid=2297819" title="Komitet na rzecz Uwolnienia Kornela Morawieckiego">
Komitet na rzecz Uwolnienia Kornela Morawieckiego

Komitet na rzecz Uwolnienia Kornela Morawieckiego – założony w listopadzie 1987 w USA po aresztowaniu przez władze PRL Kornela Morawieckiego oraz Hanny Łukawskiej-Karniej. Założycielem Komitetu był Marek Ruszczyński, kierownik amerykańskiego biura Konfederacji Polski Niepodległej, który działał na prośbę Leszka Moczulskiego. Honorowym przewodniczącym był Alojzy Mazewski, a współprzewodniczącymi: Marek Ruszczyński i Tadeusz Kontek.
W wyniku działań Komitetu listy i telegramy do władz PRL w sprawie uwolnienia aresztowanych działaczy Solidarności Walczącej słały organizacje obrony praw człowieka, a także kilkudziesięciu kongresmenów oraz liczni obywatele Wolnego Świata. Komitet zorganizował w Waszyngtonie i w Nowym Jorku demonstracje i pikiety (m.in. w czasie wizyty Michaiła Gorbaczowa w USA w grudniu 1987). Marek Ruszczyński podejmował także osobiste działania o charakterze lobbystycznym w Departamencie Stanu, Kongresie Stanów Zjednoczonych, amerykańskim oddziale Resistance International (Międzynarodówka Oporu) i centrali związkowej AFL-CIO.

</doc>
<doc id="2297820" url="https://pl.wikipedia.org/wiki?curid=2297820" title="Herb gminy Tłuszcz">
Herb gminy Tłuszcz



</doc>
<doc id="2297822" url="https://pl.wikipedia.org/wiki?curid=2297822" title="Herb gminy Torzym">
Herb gminy Torzym



</doc>
<doc id="2297823" url="https://pl.wikipedia.org/wiki?curid=2297823" title="Herb gminy Trzciel">
Herb gminy Trzciel



</doc>
<doc id="2297824" url="https://pl.wikipedia.org/wiki?curid=2297824" title="Gdański Teatr Szekspirowski">
Gdański Teatr Szekspirowski

Gdański Teatr Szekspirowski (GTS) – teatr impresaryjny w Gdańsku, samorządowa instytucja kultury, założony w 2008 z inicjatywy Fundacji Theatrum Gedanense, od 2008 współorganizuje Festiwal Szekspirowski.
W latach 2008–2021 dyrektorem teatru był prof. Jerzy Limon. Jego następczynią, od 1 września 2021, została wybrana Agata Grenda.
Budynek teatru położony jest w Śródmieściu, między ulicami Podwale Przedmiejskie, Bogusławskiego i Zbytki. Jest instytucją kultury miasta Gdańska oraz samorządu województwa pomorskiego. Budynek jest pierwszym wybudowanym w Polsce od blisko 40 lat budynkiem teatru dramatycznego. Budowa trwała od 5 marca 2011, a ceremonia otwarcia miała miejsce 19 września 2014.
Historia i charakterystyka.
Gdański Teatr Szekspirowski powstał w miejscu, gdzie w XVII wieku funkcjonował budynek Szkoły Fechtunku – pierwszy publiczny teatr ówczesnej Rzeczypospolitej. Wyposażony w scenę typu elżbietańskiego i podobny do licznych teatrów angielskich epoki Elżbiety I, służył on zarówno do ćwiczeń i zawodów szermierczych, jak i do wystawiania przedstawień. Do gdańskiego teatru przyjeżdżali regularnie m.in. wędrowni aktorzy angielscy, by wystawiać w Gdańsku sztuki angielskich dramaturgów – a wśród nich Szekspira. Budynek obecnego teatru jest inspirowany XVII-wiecznym pierwowzorem, wnętrze sali głównej jest częściową rekonstrukcją wybudowanej w Gdańsku w 1635 roku Szkoły Fechtunku, która widnieje na rycinie Petera Willera.
Autorem projektu był Włoch – , który drewniane wnętrze budynku umieścił w ciężkiej ceglanej bryle. Początkowo obiekt miał zostać oddany w 2012 roku, jednak z powodu zmiany wykonawcy (z Pol-Aqua na NDI) teatr otwarto we wrześniu 2014. Koszt inwestycji oszacowano na 95 mln zł brutto. Otwierany w 3 minuty dach umożliwia pokazywanie spektakli przy świetle dziennym pod gołym niebem (w warunkach „elżbietańskich”). Teatr ma kubaturę ponad 53 tys. m³, powierzchnię całkowitą ponad 12 tys. m², użytkową prawie 8 tys. m². W budynku zastosowano takie rozwiązania techniczne, jak ruchomy system zapadni sceny i widowni. Wnętrze jest adaptowalne, w zależności od układu sceny i widowni, teatr może pomieścić do 600 osób (przy ustawieniu teatralnym) lub do 1000 osób (przy ustawieniu koncertowym).
Budynek teatru cechują niecodzienne rozwiązania architektoniczne: funkcję foyer pełni zarówno hol wejściowy, ale również podwieszana nad nim do stropu drewniana sala oraz korytarze, prowadzące do poszczególnych poziomów galerii dla widzów. Możliwość zmian w układzie sceny i widowni wpływa również na widoczność z miejsc dla publiczności. W przypadku ustawienia klasycznej sceny włoskiej najlepsza widoczność jest z miejsc siedzących na parterze, na pokrytych skórą fotelach oraz na galeriach na wprost sceny; na boczne galerie sprzedawane są wtedy najtańsze bilety, w ograniczonej liczbie, a miejsca są nienumerowane, tak by każdy mógł znaleźć najlepsze dla siebie. W przypadku wysuniętej sceny elżbietańskiej na parterze nie ma foteli a widzowie stoją wokół sceny, w tym układzie widoczność z galerii bocznych jest znakomita.
W 2014 budynek znalazł się w finale Nagród Architektonicznych "Polityki". Plebiscyt wygrała nowa siedziba krakowskiej Cricoteki. 
Od roku otwarcia budynek teatru stał się głównym obiektem Festiwalu Szekspirowskiego, którego spektakle prezentowane są także na innych trójmiejskich scenach. GTS funkcjonuje jako teatr impresaryjny (podobnie, jak jego XVII-wieczny poprzednik), bez własnego zespołu aktorskiego – zaprasza teatry z Polski, Europy i świata.
Repertuar oparty jest o cztery główne cykle: Teatry Polskie, Teatry Europy, Scenę Muzyczną (w tym Scenę Odkryć) oraz Lato z Szekspirem (w tym produkcje własne na scenę elżbietańską oraz międzynarodowy Festiwal Szekspirowski). Teatr prowadzi różnorodną działalność edukacyjną: projekty skierowane do dzieci, młodzieży, nauczycieli, osób starszych i osób z niepełnosprawnościami.
Gdański Teatr Szekspirowski stał się również atrakcją turystyczną, Można go zwiedzać z przewodnikiem (codziennie), prowadzi także zajęcia twórcze dla rodzin.

</doc>
<doc id="2297825" url="https://pl.wikipedia.org/wiki?curid=2297825" title="Herb gminy Trzebinia">
Herb gminy Trzebinia



</doc>
<doc id="2297828" url="https://pl.wikipedia.org/wiki?curid=2297828" title="Spektroskopia fluorescencyjna">
Spektroskopia fluorescencyjna



</doc>
<doc id="2297829" url="https://pl.wikipedia.org/wiki?curid=2297829" title="Herb gminy Trzebnica">
Herb gminy Trzebnica



</doc>
<doc id="2297831" url="https://pl.wikipedia.org/wiki?curid=2297831" title="Herb gminy Tuchola">
Herb gminy Tuchola



</doc>
<doc id="2297832" url="https://pl.wikipedia.org/wiki?curid=2297832" title="Herb gminy Tuchów">
Herb gminy Tuchów



</doc>
<doc id="2297834" url="https://pl.wikipedia.org/wiki?curid=2297834" title="I liga peruwiańska w piłce nożnej (2010)">
I liga peruwiańska w piłce nożnej (2010)

I liga peruwiańska w piłce nożnej (2010)
Mistrzem Peru został klub Universidad San Martín Lima, natomiast wicemistrzem Peru – klub León Huánuco.
Do Copa Libertadores w roku 2011 zakwalifikowały następujące kluby:
Do Copa Sudamericana w roku 2011 zakwalifikowały się następujące kluby:
Kluby, które spadły do II ligi:
Na miejsce spadkowiczów awansowały następujące kluby:
Segunda etapa.
W drugim etapie liga podzielona została na dwie grupy – grupa A składała się z klubów, które zajęły nieparzyste miejsca w pierwszym etapie, a grupa B składała się z klubów, które zajęły parzyste miejsca w pierwszym etapie. Zwycięzcy obu grup uzyskali prawo walki o mistrzostwo Peru, a kluby, które zajęły w grupach ostatnie miejsce spadły do II ligi.
Campeonato Peruano 2010.
Mistrzem Peru został klub Universidad San Martín Lima, natomiast klub León Huánuco został wicemistrzem Peru.

</doc>
<doc id="2297835" url="https://pl.wikipedia.org/wiki?curid=2297835" title="Herb gminy Twardogóra">
Herb gminy Twardogóra



</doc>
<doc id="2297836" url="https://pl.wikipedia.org/wiki?curid=2297836" title="Herb gminy Tyczyn">
Herb gminy Tyczyn



</doc>
<doc id="2297837" url="https://pl.wikipedia.org/wiki?curid=2297837" title="Herb gminy Tykocin">
Herb gminy Tykocin



</doc>
<doc id="2297838" url="https://pl.wikipedia.org/wiki?curid=2297838" title="Herb gminy Tyszowce">
Herb gminy Tyszowce



</doc>
<doc id="2297840" url="https://pl.wikipedia.org/wiki?curid=2297840" title="Herb gminy Ujazd">
Herb gminy Ujazd



</doc>
<doc id="2297841" url="https://pl.wikipedia.org/wiki?curid=2297841" title="Herb gminy Ujście">
Herb gminy Ujście



</doc>
<doc id="2297842" url="https://pl.wikipedia.org/wiki?curid=2297842" title="Herb gminy Ulanów">
Herb gminy Ulanów



</doc>
<doc id="2297843" url="https://pl.wikipedia.org/wiki?curid=2297843" title="George Blay">
George Blay

George Blay (ur. 7 sierpnia 1980 w Eliminie) – ghański piłkarz grający na pozycji prawego obrońcy.
Kariera klubowa.
Karierę piłkarską Blay rozpoczął w klubie Sekondi Hasaacas. W sezonie 1996/1997 zadebiutował w jego barwach w ghańskiej Premier League i grał w niej przez dwa lata. W 1997 roku zawodnik wyjechał do Belgii i został zawodnikiem tamtejszego pierwszoligowca, Standardu Liège. Zawodnikiem Standardu był do lata 2002 roku i w klubie tym rozegrał 92 mecze, w których strzelił 3 gole. Dwukrotnie ze Standardem dotarł do finału Pucharu Belgii (oba finały Standard przegrał).
Latem 2002 roku Blay został zawodnikiem innego belgijskiego klubu, KV Mechelen. W 2003 roku spadł z Mechelen do drugiej ligi i po spadku tego klubu odszedł do RAA Louviéroise. W 2006 roku zaliczył z La Louvière degradację o klasę niżej.
W 2006 roku Blay podpisał kontrakt z rumuńskim Dinamem Bukareszt. W rumuńskiej lidze swój debiut zanotował 30 lipca 2006 w wygranych 2:1 derbach Bukaresztu z Naţionalem Bukareszt. W 2007 roku wywalczył z Dinamem mistrzostwo Rumunii. W Dinamie występował do końca sezonu 2008/2009.
W 2009 roku Blay przeszedł do klubu Internaţional Curtea de Argeş. Zadebiutował w nim 26 kwietnia 2010 w spotkaniu z FC Vaslui (1:2). W Internaţionalu z powodu kontuzji rozegrał 3 spotkania ligowe.
W 2010 roku Blay został zawodnikiem Unirei Urziceni. Swój debiut w Unirei zanotował 24 października 2010 w wyjazdowym meczu z CFR Cluj. W Unirei spędził sezon 2010/2011. Następnie grał w Royalu Antwerp, gdzie w 2012 roku zakończył karierę.
Kariera reprezentacyjna.
W reprezentacji Ghany Blay zadebiutował w 2000 roku. W 2002 roku został powołany do kadry Ghany na Puchar Narodów Afryki 2002. Na tym turnieju wystąpił w 3 meczach: z Marokiem (0:0), z Republiką Południowej Afryki (0:0) i z Burkina Faso (2:1). W kadrze narodowej od 2000 do 2002 roku rozegrał 7 meczów i strzelił 1 gola. Wcześniej w 1999 roku wraz z kadrą U-20 wystąpił na młodzieżowych mistrzostwach świata.

</doc>
<doc id="2297845" url="https://pl.wikipedia.org/wiki?curid=2297845" title="Herb gminy Ustrzyki Dolne">
Herb gminy Ustrzyki Dolne



</doc>
<doc id="2297846" url="https://pl.wikipedia.org/wiki?curid=2297846" title="Żabia (Beskid Niski)">
Żabia (Beskid Niski)

 Żabia (549 m n.p.m.) – wzniesienie w granicach Wzgórz Rymanowskich w Beskidzie Niskim.
Leży na południe od centrum Iwonicza-Zdroju, w paśmie wzgórz rozdzielających doliny Iwonickiego Potoku (na wschodzie) i Lubatówki (na zachodzie). W kierunku północnym dość długim grzbietem łączy się z Przedziwną. W kierunku południowo-wschodnim biegnie natomiast grzbiet na Sroków Dział (580 m n.p.m.). Stoki wschodnie schodzą do osiedla Turkówka, w dolinie Iwonickiego Potoku, a zachodnie do wsi Lubatowej w dolinie Lubatówki. Przez przełęcz między Żabią a Sroków Działem biegnie wąska, asfaltowa droga z Lubatowej do Iwonicza-Zdroju. Góra zupełnie odlesiona, pokrywają ją w całości pola, pastwiska i nieużytki. Na szczycie krzyż i maszt telekomunikacyjny. Ze szczytu dookolna panorama na Kotlinę Dukielską, Wzgórza Iwonickie, Doły Jasielsko-Sanockie, Pogórze Strzyżowskie, pasma Beskidu Niskiego: Cergową, Chyrową, Przymiarki.
Turystyka.
Szlaki piesze:
Ścieżka spacerowa:

</doc>
<doc id="2297847" url="https://pl.wikipedia.org/wiki?curid=2297847" title="Herb gminy Warka">
Herb gminy Warka



</doc>
<doc id="2297849" url="https://pl.wikipedia.org/wiki?curid=2297849" title="Herb gminy Warta">
Herb gminy Warta



</doc>
<doc id="2297850" url="https://pl.wikipedia.org/wiki?curid=2297850" title="Herb gminy Wasilków">
Herb gminy Wasilków



</doc>
<doc id="2297851" url="https://pl.wikipedia.org/wiki?curid=2297851" title="Herb gminy Wąchock">
Herb gminy Wąchock



</doc>
<doc id="2297852" url="https://pl.wikipedia.org/wiki?curid=2297852" title="Herb gminy Wąsosz">
Herb gminy Wąsosz



</doc>
<doc id="2297853" url="https://pl.wikipedia.org/wiki?curid=2297853" title="Bruce Driscoll">
Bruce Driscoll

Bruce Driscoll (ur. 13 czerwca 1983 w Grand Rapids) – brazylijsko-amerykański producent muzyczny, autor tekstów, gitarzysta i wokalista. Po raz pierwszy zauważony został jako członek zespołu Astaire (teraz Blondfire)- duetu, który tworzy wraz z siostrą Ericą. Grupa szybko stała się popularna w sklepie iTunes – (Free Single of the Week oraz iTunes Exclusive Acoustic EP (2005)).
Jako autor tekstów i producent muzyczny znany jest pod pseudonimem the King of Nowhere. Gra na gitarze w Brookville zespole założonym przez Andy’ego Chase’a oraz na klawiszach w Ivy. Driscoll jest również wokalistą grupy the Saturday Club.
Życiorys.
Dzieciństwo i rozwój kariery.
Bruce już jako dziecko rozpoczął naukę gry na pianinie. W wieku piętnastu lat, zainspirowany twórczością Johnny’ego Marra i George’a Harrisona zaraził się pasją do gitary. Nowy instrument szybko podbił jego serce. Driscoll przyłączył się do swoich dwóch sióstr, Moniki i Eriki, współtworząc zespół o nazwie Nectar. Aby móc swobodnie wyruszać na tournée z grupą, porzucił naukę w tradycyjnej szkole średniej i ukończył niezależny program nauki Uniwersytetu Missouri.
Rodzeństwo wyruszyło na tournée po kraju i koniec końców podpisało kontrakt z EMI. Bruce miał zaledwie 17 lat. Krótko po tym stali się wizytówką najbardziej znanych amerykańskich wytwórni, takich jak: Warner Bros. Records, Maverick i Capitol. W 2002 roku dzięki utworowi Life Out Loud uzyskali drugie miejsce w kategorii Muzyka Pop w brytyjskim konkursie na najlepszy tekst piosenki. Później tego samego roku zespół rozpadł się w wyniku odmiennych zainteresowań muzycznych rodzeństwa.
Astaire.
W 2003 roku Bruce i Erica, w piwnicy ich rodzinnego domu w Grand Rapids, wspólnie rozpoczęli nagrywanie nowych piosenek, które później zaistniały jako pierwsze demo Astaire. Utwory zostały wysłane do Andy’ego Chase’a z Ivy, któremu spodobały się do tego stopnia, że postanowił nagrać duet w założonym przez siebie studio Stratosphere Sound w Nowym Jorku. Po współpracy z Andym rodzeństwo przeprowadziło się Nowego Jorku i niezależnie wydali swój pierwszy album Don't Whisper Lies.
W 2005 roku grupa wyruszyła na tournée z Ivy, Stars i Robbers On High Street. Tego samego roku ich piosenka L-L-Love wykorzystana została w komedii Sposób na teściową. W połowie trasy prawnicy Freda Astaire zagrozili pozwaniem duetu jeśli nie zmienią swojej nazwy. Nie posiadając dostatecznych środków na prowadzenie sprawy sądowej, zmienili nazwę na Blondfire.
Blondfire.
Duet tworzył nadal pod nazwą Blondfire. W październiku 2006 roku podpisali kontrakt z EMI UK. Niedługo później EMI została wykupiona przez Terra Firma i przeszła wiele zmian wewnętrznych. Bruce i Erica opuścili wytwórnię w kwietniu 2007 roku i samodzielnie wydali swój debiutancki album My Someday.
The Saturday Club.
Driscoll założył the Saturday Club z basistą Ariciem Gillisem pod koniec 2005 roku. Postawili na bardziej gitarowe, rockowe brzmienie. Zremiksowali piosenki między innymi the Postmarks i Hugh Cornwella z the Stranglers. The Saturday Club pracują obecnie nad swoim debiutanckim album, współpracując z Jasonem Martinem (Starflyer 59)

</doc>
<doc id="2297854" url="https://pl.wikipedia.org/wiki?curid=2297854" title="Edward Kusztal">
Edward Kusztal

Edward Kusztal (ur. 19 marca 1939 w Kielcach, zm. 1 września 2016 tamże) – polski aktor teatralny i filmowy.
Życiorys.
W 1960 zdał egzaminy na Wydział Aktorski do Szkoły Filmowej w Łodzi. Studia ukończył cztery lata później, a dyplom uzyskał w 1970. Był wielokrotnie nagradzany Dziką Różą – nagrodą Teatru im. Stefana Żeromskiego w Kielcach. W 1978 został uhonorowany odznaką „Zasłużony Działacz Kultury”, a w 1979 odznaką „Za Zasługi dla Kielecczyzny”. Był również laureatem Nagrody Miasta Kielce (1996). W 2016 został odznaczony Brązowym Medalem „Zasłużony Kulturze Gloria Artis”.
Do teatru trafił dzięki matce. Jego pierwszą rolą była rola Pasibrzucha w sztuce Ewy Szelburg-Zarembiny, którą zagrał w teatrze amatorskim w Wojewódzkim Domu Kultury w Kielcach, będąc w siódmej klasie szkoły podstawowej. W latach 1964–1967 występował na deskach Teatru Ziemi Opolskiej, od 1967 był aktorem Teatru im. Stefana Żeromskiego w Kielcach. Zagrał ponad sto ról teatralnych i około 80 filmowych. Grał również w serialach, m.in. w "Przygodach pana Michała" i "Popielcu".
W latach 1994–1998 był radnym kieleckiej rady miasta.
Zmarł 1 września 2016 po ciężkiej chorobie.

</doc>
<doc id="2297855" url="https://pl.wikipedia.org/wiki?curid=2297855" title="Herb gminy Węgorzyno">
Herb gminy Węgorzyno



</doc>
<doc id="2297856" url="https://pl.wikipedia.org/wiki?curid=2297856" title="Herb gminy Wiązów">
Herb gminy Wiązów



</doc>
<doc id="2297857" url="https://pl.wikipedia.org/wiki?curid=2297857" title="Herb gminy Wieleń">
Herb gminy Wieleń



</doc>
<doc id="2297858" url="https://pl.wikipedia.org/wiki?curid=2297858" title="Herb gminy Wielichowo">
Herb gminy Wielichowo



</doc>
<doc id="2297860" url="https://pl.wikipedia.org/wiki?curid=2297860" title="Okręg Roanne">
Okręg Roanne

Okręg Roanne () – okręg w południowo-wschodniej Francji. Populacja wynosi 155 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297861" url="https://pl.wikipedia.org/wiki?curid=2297861" title="Herb gminy Wieruszów">
Herb gminy Wieruszów



</doc>
<doc id="2297863" url="https://pl.wikipedia.org/wiki?curid=2297863" title="Herb gminy Więcbork">
Herb gminy Więcbork



</doc>
<doc id="2297865" url="https://pl.wikipedia.org/wiki?curid=2297865" title="Herb gminy Wilamowice">
Herb gminy Wilamowice



</doc>
<doc id="2297866" url="https://pl.wikipedia.org/wiki?curid=2297866" title="Herb gminy Witkowo">
Herb gminy Witkowo



</doc>
<doc id="2297867" url="https://pl.wikipedia.org/wiki?curid=2297867" title="Herb gminy Witnica">
Herb gminy Witnica



</doc>
<doc id="2297868" url="https://pl.wikipedia.org/wiki?curid=2297868" title="Okręg Saint-Étienne">
Okręg Saint-Étienne

Okręg Saint-Étienne () – okręg w południowo-wschodniej Francji. Populacja wynosi 410 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297869" url="https://pl.wikipedia.org/wiki?curid=2297869" title="Herb gminy Wleń">
Herb gminy Wleń



</doc>
<doc id="2297870" url="https://pl.wikipedia.org/wiki?curid=2297870" title="Herb gminy Wolbrom">
Herb gminy Wolbrom



</doc>
<doc id="2297871" url="https://pl.wikipedia.org/wiki?curid=2297871" title="Herb gminy Wołczyn">
Herb gminy Wołczyn



</doc>
<doc id="2297872" url="https://pl.wikipedia.org/wiki?curid=2297872" title="Andrzej Rozpłochowski">
Andrzej Rozpłochowski

Andrzej Ryszard Rozpłochowski (ur. 7 września 1950 w Gdańsku, zm. 20 grudnia 2021 w Katowicach) – polski mechanik, działacz opozycji w okresie PRL i jeden ze współtwórców śląskiej „Solidarności”.
Życiorys.
Absolwent zasadniczej szkoły samochodowej w Inowrocławiu (1968). Po odbyciu służby wojskowej pracował w Polskich Kolejach Państwowych (do 1977) i następnie w Hucie Katowice (do 1983). W trakcie strajków w 1980 stanął na czele protestu w swoim zakładzie pracy, został przewodniczącym Międzyzakładowego Komitetu Strajkowego, następnie kierował regionalnymi organami powstającej „Solidarności”. Współtworzył krajowy Komitet Obrony Więzionych za Przekonania. Był delegatem na I Krajowy Zjazd Delegatów w Gdańsku, następnie członkiem Komisji Krajowej NSZZ „S” i przewodniczącym miejskiej komisji koordynacyjnej w Dąbrowie Górniczej. W 1981 kandydował na przewodniczącego zarządu regionu związku, jednak przegrał z Leszkiem Waliszewskim. Po wprowadzeniu stanu wojennego został internowany (13 grudnia 1981), rok później oskarżony o działania antypaństwowe, nie został osądzony, zwolniono go na mocy amnestii w 1984.
Współpracował z działaczami podziemnej „Solidarności”, w 1985 wszedł do prezydium Polskiej Partii Niepodległościowej. W 1988 wyemigrował do Stanów Zjednoczonych, gdzie pracował w różnych przedsiębiorstwach i prowadził własną działalność gospodarczą. W 2009 ujawnił, iż jego ojciec był funkcjonariuszem komunistycznego Ministerstwa Bezpieczeństwa Publicznego, a jego druga żona Barbara tajnym współpracownikiem SB.
W 2010 powrócił do Polski. Bez powodzenia kandydował z ramienia Prawa i Sprawiedliwości do sejmiku śląskiego. W wyborach do Parlamentu Europejskiego w 2014 był kandydatem Solidarnej Polski.
W 2011 Stowarzyszenie Pokolenie wydało napisaną przez Andrzeja Rozpłochowskiego publikację wspomnieniową pt. "Postawią ci szubienicę". W 2013 ukazał się jej drugi tom.
Zmarł w katowickim szpitalu na skutek COVID-19 w okresie światowej pandemii tej choroby.
Odznaczenia.
Zarządzeniem prezydenta RP na uchodźstwie Ryszarda Kaczorowskiego z 1990 został odznaczony Krzyżem Kawalerskim Orderu Odrodzenia Polski. Prezydent RP na uchodźstwie odznaczył go uprzednio również Srebrnym Krzyżem Zasługi.
W 2010 prezydent RP Bronisław Komorowski wyróżnił go Krzyżem Kawalerskim Orderu Odrodzenia Polski. Andrzej Rozpłochowski zwrócił ten order prezydentowi w styczniu 2012 w proteście przeciwko wyrokowi w sprawie sprawców stanu wojennego. Prezydent RP Andrzej Duda odznaczył go w 2015 Krzyżem Wolności i Solidarności, w 2017 nadał mu Krzyż Komandorski z Gwiazdą Orderu Odrodzenia Polski. W 2021 pośmiertnie odznaczony Krzyżem Wielkim Orderu Odrodzenia Polski.

</doc>
<doc id="2297873" url="https://pl.wikipedia.org/wiki?curid=2297873" title="Herb gminy Wołomin">
Herb gminy Wołomin



</doc>
<doc id="2297874" url="https://pl.wikipedia.org/wiki?curid=2297874" title="Herb gminy Wołów">
Herb gminy Wołów



</doc>
<doc id="2297875" url="https://pl.wikipedia.org/wiki?curid=2297875" title="Herb gminy Wronki">
Herb gminy Wronki



</doc>
<doc id="2297876" url="https://pl.wikipedia.org/wiki?curid=2297876" title="Herb gminy Wschowa">
Herb gminy Wschowa



</doc>
<doc id="2297877" url="https://pl.wikipedia.org/wiki?curid=2297877" title="Herb gminy Wyrzysk">
Herb gminy Wyrzysk



</doc>
<doc id="2297878" url="https://pl.wikipedia.org/wiki?curid=2297878" title="Herb gminy Wysoka">
Herb gminy Wysoka



</doc>
<doc id="2297879" url="https://pl.wikipedia.org/wiki?curid=2297879" title="Okręg Lyon">
Okręg Lyon

Okręg Lyon () – okręg w południowo-wschodniej Francji. Populacja wynosi 1406 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297880" url="https://pl.wikipedia.org/wiki?curid=2297880" title="Herb gminy Wyszków">
Herb gminy Wyszków



</doc>
<doc id="2297881" url="https://pl.wikipedia.org/wiki?curid=2297881" title="Must be the music. Tylko muzyka">
Must be the music. Tylko muzyka



</doc>
<doc id="2297883" url="https://pl.wikipedia.org/wiki?curid=2297883" title="Okręg Villefranche-sur-Saône">
Okręg Villefranche-sur-Saône

Okręg Villefranche-sur-Saône () – okręg w południowo-wschodniej Francji. Populacja wynosi 173 tysiące.
Podział administracyjny.
W skład okręgu wchodzą następujące kantony:

</doc>
<doc id="2297885" url="https://pl.wikipedia.org/wiki?curid=2297885" title="Herb gminy Wyszogród">
Herb gminy Wyszogród



</doc>
<doc id="2297886" url="https://pl.wikipedia.org/wiki?curid=2297886" title="Herb gminy Wyśmierzyce">
Herb gminy Wyśmierzyce



</doc>
<doc id="2297887" url="https://pl.wikipedia.org/wiki?curid=2297887" title="Zderzenie czołowe">
Zderzenie czołowe

Zderzenie czołowe (pojazdów mechanicznych) – zderzenie dwóch pojazdów (samochody, pociągi, statki, samoloty itp.) w ruchu drogowym, szynowym, morskim, lotniczym itp., w którym dochodzi do czołowego, obustronnego i niezaplanowanego kontaktu (nagłego i gwałtownego zetknięcia; oprócz testu zderzeniowego), podczas którego wyzwala się duża (ogromna) niszcząca energia.
Z uwagi na lokalizację zderzenia czołowe dzielimy na:
Zderzenia czołowe są najczęstszą przyczyną wszystkich obrażeń, jakich doznają kierowcy i pasażerowie podczas zderzeń samochodów.

</doc>
<doc id="2297888" url="https://pl.wikipedia.org/wiki?curid=2297888" title="Okręg Saint-Jean-de-Maurienne">
Okręg Saint-Jean-de-Maurienne

Okręg Saint-Jean-de-Maurienne () – okręg w południowo-wschodniej Francji. Populacja wynosi 41 600.
Podział administracyjny.
W skład okręgu wchodzą następujące kantony:

</doc>
<doc id="2297889" url="https://pl.wikipedia.org/wiki?curid=2297889" title="Herb gminy Zabłudów">
Herb gminy Zabłudów



</doc>
<doc id="2297890" url="https://pl.wikipedia.org/wiki?curid=2297890" title="Herb gminy Zagórz">
Herb gminy Zagórz



</doc>
<doc id="2297891" url="https://pl.wikipedia.org/wiki?curid=2297891" title="Cisewski">
Cisewski

Cisewski ("Ciesiewski, Cisowski") – kaszubski herb szlachecki, znany z jedynego wizerunku pieczętnego.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu niewiadomym pół podkowy pomiędzy dwoma gwiazdami: z prawej u dołu, z lewej u góry; pod podkową kwiat czteropłatkowy (być może róża). Klejnot i labry: brak."
Najwcześniejsze wzmianki.
Pieczęć Krzysztofa Cisowskiego z Cisowia z 1570.
Rodzina Cisewski.
Drobnoszlachecka rodzina z Cisowia. Pierwsza wzmianka z 1570. Kolejne wzmianki z 1682, 1772. Poza gniazdową wsią posiadali jeszcze części wsi: Odry, Wysoka Zaborska, Chośnica, Czapiewice, Czarnowo, Gliśno, Komorza, Dąbrówka, Woziwoda, Sobącz, Wałdowo.
Herbowni.
Cisewski (Ciesiewski, Cieszewski, Cisa, Cisowski, Cissowski, Ciszewski, Cysewski, Czeszewski, Czisczewski, Czisiewski).
Omawiany tutaj herb własny pojawił się tylko na jednej pieczęci. Od XVI stulecia notowano członków rodziny z herbem Księżyc (nieokreślony dokładnie, Pragert uważa, że może tu chodzić o herb nazywany przez Gajla Trzy Gwiazdy. Istniał niemal identyczny herb Księżyc) i innymi. Istnieli Cieszewscy herbu Jastrzębiec, utożsamiano ich czasami z kaszubskimi Cisewskimi. Mylono także kaszubskich Cisewskich z Czeszewskimi herbu Korona oraz Cisiewskimi herbu Cisiewski. Zatem od XVII stulecia notowano kaszubskich Cisewskich z herbami Jastrzębiec, Księżyc, Korona i Cisiewski.

</doc>
<doc id="2297892" url="https://pl.wikipedia.org/wiki?curid=2297892" title="Herb gminy Zakliczyn">
Herb gminy Zakliczyn



</doc>
<doc id="2297893" url="https://pl.wikipedia.org/wiki?curid=2297893" title="Okręg Chambéry">
Okręg Chambéry

Okręg Chambéry () – okręg w południowo-wschodniej Francji. Populacja wynosi 230 tysięcy.
Podział administracyjny.
W skład okręgu wchodzą następujące kantony:

</doc>
<doc id="2297894" url="https://pl.wikipedia.org/wiki?curid=2297894" title="Herb gminy Zator">
Herb gminy Zator



</doc>
<doc id="2297895" url="https://pl.wikipedia.org/wiki?curid=2297895" title="Herb gminy Zawadzkie">
Herb gminy Zawadzkie



</doc>
<doc id="2297897" url="https://pl.wikipedia.org/wiki?curid=2297897" title="Herb gminy Zawichost">
Herb gminy Zawichost



</doc>
<doc id="2297898" url="https://pl.wikipedia.org/wiki?curid=2297898" title="Herb gminy Ząbkowice Śląskie">
Herb gminy Ząbkowice Śląskie



</doc>
<doc id="2297899" url="https://pl.wikipedia.org/wiki?curid=2297899" title="Herb gminy Zbąszynek">
Herb gminy Zbąszynek



</doc>
<doc id="2297900" url="https://pl.wikipedia.org/wiki?curid=2297900" title="Herb gminy Zbąszyń">
Herb gminy Zbąszyń



</doc>
<doc id="2297903" url="https://pl.wikipedia.org/wiki?curid=2297903" title="Herb gminy Zduny">
Herb gminy Zduny



</doc>
<doc id="2297904" url="https://pl.wikipedia.org/wiki?curid=2297904" title="Karol Malczyk">
Karol Malczyk

Karol Malczyk (ur. 1907 w Barwałdzie Średnim, zm. 18 listopada 1965 w Detroit) – artysta malarz, rzeźbiarz i projektant witraży, specjalizujący się głównie w malarstwie sakralnym.
Życiorys.
Urodził się w chłopskiej rodzinie Franciszka i Franciszki, jako ich dwunaste dziecko. Po ukończeniu szkoły powszechnej i Gimnazjum im. Marcina Wadowity w Wadowicach, w 1928 rozpoczął studia w Państwowej Szkole Sztuk Zdobniczych i Przemysłu Artystycznego w Krakowie. W latach 1933–1938 studiował rzeźbę i malarstwo w krakowskiej Akademii Sztuk Pięknych, pod kierunkiem Władysława Jarockiego i Fryderyka Pautscha. Był związany z beskidzką grupą plastyczną "Czartak II".
Jego pierwszą pracą malarską była polichromia w kościele św. Józefa w Kalwarii Zebrzydowskiej, wykonana wspólnie z Adamem Siemianowiczem. Następną, już samodzielną, polichromia w kościele św. Józefa Robotnika w Łękawicy Kalwaryjskiej. W tym nowo pomalowanym kościele wziął w sierpniu 1938 ślub z Miladą Pawlikówną. W 1939 roku opracował projekt wystroju wnętrza i polichromii do kościoła Świętego Krzyża w Kielcach, którego wykonanie przerwał wybuch II wojny światowej.
17 września 1939 Malczykowie, wspólnie z bratem Karola, księdzem Erazmem, przekroczyli granicę węgierską. Zamieszkali w Zamárdi, gdzie uczyli w polskim gimnazjum dla uchodźców. Później przenieśli się do Mád, gdzie Karol Malczyk wykonał polichromię w miejscowym kościele rzymskokatolickim. Później pracował w kolejnych, w okolicy. Po zakończeniu wojny przeprowadzili się do Budapesztu, gdzie Erazm Malczyk został w 1947 proboszczem polskiej parafii personalnej. Karol zaprojektował i wykonał polichromię w kościele pw. Matki Bożej Wspomożycielki Wiernych. Jej głównym elementem był polski orzeł na sklepieniu, złożony z wielu skrzydlatych postaci aniołów, nawiązujących do stylistyki secesji i Młodej Polski. 
W 1949 Malczykowie, mający już kilkuletniego syna, zdecydowali się na dalszą emigrację do Kanady, gdzie artysta stworzył polichromie w kościołach w Rivier Canard, Blenheim i Kent Bridge. Następnie przenieśli się do Stanów Zjednoczonych. Osiedlili się ostatecznie w Detroit, gdzie oprócz wykonania kolejnych polichromii w kościołach, Malczyk zajmował się również malarstwem portretowym i historycznym, malarstwem i rzeźbą sakralną, projektowaniem witraży, ilustrowaniem czasopism oraz scenografią teatralną. Czynnie uczestniczył w działalności organizacji polonijnych oraz emigracji węgierskiej. Zmarł w 1965 i został pochowany na cmentarzu St. Olivet.
W 2008 powstał film dokumentalny Grzegorza Łubczyka i Macieja Józefowicza "Anioły Karola Malczyka", przypominający postać artysty. Był emitowany między innymi w TVP Kultura i Religia.tv oraz wyświetlany podczas Forum Dziennikarzy Polonijnych w Tarnowie i Polonijnego Festiwalu Multimedialnego w Częstochowie (2009).

</doc>
<doc id="2297905" url="https://pl.wikipedia.org/wiki?curid=2297905" title="Tymczasowa Dyktatura Wojskowa Mugania">
Tymczasowa Dyktatura Wojskowa Mugania

Tymczasowa Dyktatura Wojskowa Mugania (ros. Временная военная диктатура Мугани) - krótkotrwały twór państwowy na Muganiu w latach 1918-1919.
Wiosną 1918 r. wojska tureckie wkroczyły na Zakaukazie. Część z nich skierowała się w kierunku lenkorańskiego i lżewackiego ujezdów. W odpowiedzi 4 sierpnia tego roku w mieście Priszib doszło do zjazdu przedstawicieli miejscowej ludności, na którym ogłoszono powstanie Tymczasowej Dyktatury Wojskowej Mugania ze stolicą w Lenkoranie. Na jej czele stanął Biały Rosjanin płk W. T. Suchorukow. Obszar Mugania był zamieszkany w większości przez Tałyszów i kolonistów rosyjskich, którzy postanowili zawrzeć sojusz z Białymi gen. Antona I. Denikina. Jednocześnie władze Dyktatury odrzuciły uznanie zwierzchności państwowej Demokratycznej Republiki Azerbejdżanu. Pod koniec 1918 r. w Machaczkale przedstawiciele Dyktatury weszli w skład Rządu Kaukasko-Kaspijskiego, kierowanego przez starszinę wojskowego Łazara F. Biczerachowa, który podlegał adm. Aleksandrowi W. Kołczakowi. 28 grudnia miał miejsce zjazd w Lenkoranie, na którym ponownie odrzucono władzę rządu azerbejdżańskiego. Jednocześnie utworzono Radę Krajową w składzie 30 delegatów i Mugański Rząd Krajowy złożony z 11 członków Rady na czele z Białym Rosjaninem płk. Iliaszewiczem. Azerowie bezskutecznie próbowali wyjaśnić problem przynależności państwowej Mugania w rozmowach z Brytyjczykami. W Muganiu swoją wywrotową działalność rozwinęli też bolszewicy. Zorganizowali oddziały partyzanckie zwalczające zarówno władze azerbejdżańskie, jak i miejscowe. 24 kwietnia 1919 r. w Lenkoranie centralny komitet partii bolszewickiej ogłosił wybuch powstania pod przewodnictwem komitetu wojskowo-rewolucyjnego. Bolszewicy szybko przejęli władzę, po czym podczas zjazdu w Lenkoranie w dniach 15-18 maja tego roku została ogłoszona Mugańska Republika Radziecka.
Linki zewnętrzne.
Historia Tymczasowej Dyktatury Wojskowej Mugania (jęz. rosyjski)

</doc>
<doc id="2297907" url="https://pl.wikipedia.org/wiki?curid=2297907" title="Herb gminy Ziębice">
Herb gminy Ziębice



</doc>
<doc id="2297908" url="https://pl.wikipedia.org/wiki?curid=2297908" title="Herb gminy Złoczew">
Herb gminy Złoczew



</doc>
<doc id="2297909" url="https://pl.wikipedia.org/wiki?curid=2297909" title="Gwardia Narodowa Terytorialna">
Gwardia Narodowa Terytorialna



</doc>
<doc id="2297910" url="https://pl.wikipedia.org/wiki?curid=2297910" title="Herb gminy Zwierzyniec">
Herb gminy Zwierzyniec



</doc>
<doc id="2297911" url="https://pl.wikipedia.org/wiki?curid=2297911" title="Herb gminy Zwoleń">
Herb gminy Zwoleń



</doc>
<doc id="2297912" url="https://pl.wikipedia.org/wiki?curid=2297912" title="Herb gminy Żabno">
Herb gminy Żabno



</doc>
<doc id="2297913" url="https://pl.wikipedia.org/wiki?curid=2297913" title="Herb gminy Żarki">
Herb gminy Żarki



</doc>
<doc id="2297914" url="https://pl.wikipedia.org/wiki?curid=2297914" title="Herb gminy Żarów">
Herb gminy Żarów



</doc>
<doc id="2297915" url="https://pl.wikipedia.org/wiki?curid=2297915" title="Herb gminy Żmigród">
Herb gminy Żmigród



</doc>
<doc id="2297916" url="https://pl.wikipedia.org/wiki?curid=2297916" title="Herb gminy Żnin">
Herb gminy Żnin



</doc>
<doc id="2297917" url="https://pl.wikipedia.org/wiki?curid=2297917" title="Herb gminy Żukowo">
Herb gminy Żukowo



</doc>
<doc id="2297918" url="https://pl.wikipedia.org/wiki?curid=2297918" title="Herb gminy Żuromin">
Herb gminy Żuromin



</doc>
<doc id="2297919" url="https://pl.wikipedia.org/wiki?curid=2297919" title="Herb gminy Żychlin">
Herb gminy Żychlin



</doc>
<doc id="2297922" url="https://pl.wikipedia.org/wiki?curid=2297922" title="Copeu">
Copeu

Copeu, właśc. Carlos Cidreira (ur. 26 września 1943 w Salvadorze) – brazylijski piłkarz, występujący podczas kariery na pozycji prawego pomocnika.
Kariera klubowa.
Copeu piłkarską rozpoczął w klubie EC São Bento w 1964. Przełomem w jego karierze był transfer do SE Palmeiras. Z Palmeiras zdobył Taça Brasil w 1967, dwukrotnie Torneio Roberto Gomes Pedrosa w 1967 i 1969 oraz mistrzostwo stanu São Paulo – Campeonato Paulista w 1966. Łącznie w barwach Palmeiras rozegrał 122 mecze, w których strzelił 13 bramek.
W 1971 był zawodnikiem Sportu Recife. W Sporcie 8 sierpnia 1971 w wygranym 1-0 meczu z CR Flamengo Copeu zadebiutował w lidze brazylijskiej.
W 1972 był zawodnikiem Clube do Remo. Ostatnim klubem w jego karierze był EC Comercial, w którym zakończył karierę w 1979. Z Comercialem zdobył mistrzostwo stanu Mato Grosso – Campeonato Matogrossense w 1975. W Comercialu 4 listopada 1979 w wygranym 3-1 meczu z Itumbiara EC Copeu po raz ostatni wystąpił w lidze. Ogółem w latach 1971–1979 w lidze brazylijskiej wystąpił w 69 meczach, w których strzelił 6 bramek.
Kariera reprezentacyjna.
W reprezentacji Brazylii Copeu jedyny raz wystąpił 28 lipca 1968 w przegranym 0-1 meczu z reprezentacją Paragwaju, którego stawką było Copa Oswaldo Cruz 1968.

</doc>
<doc id="2297923" url="https://pl.wikipedia.org/wiki?curid=2297923" title="Zderzenie boczne">
Zderzenie boczne

Zderzenie boczne (pojazdów mechanicznych) – zderzenie dwóch pojazdów (dotyczy to zazwyczaj samochodów i statków), w którym przód jednego z nich - w sposób niezaplanowany (oprócz testów zderzeniowych) - uderza w bok (dochodzi do kontaktu) drugiego pojazdu; zjawisku temu towarzyszy wyzwolenie dużej (ogromnej) niszczącej siły zagrażającej uczestnikom utratą zdrowia lub życia.
Z uwagi na lokalizację zderzenia boczne dzielimy na:
W zderzeniu bocznym najczęściej dochodzi do obrażeń głowy, szyi i klatki piersiowej, a także miednicy i brzucha; kierowca i pasażer(owie) narażeni są na uderzenie przez odkształcone i zdeformowane drzwi.
W Europie ok. 1/3 wszystkich obrażeń ciała i ofiar śmiertelnych w kolizjach i wypadkach drogowych jest wynikiem zderzeń bocznych.

</doc>
<doc id="2297924" url="https://pl.wikipedia.org/wiki?curid=2297924" title="Wavel Ramkalawan">
Wavel Ramkalawan

Wavel Ramkalawan (ur. 15 marca 1961) – seszelski polityk, deputowany do Zgromadzenia Narodowego od 1993, przewodniczący Narodowej Partii Seszeli i lider opozycji od 1998. Zwycięzca wyborów prezydenckich z października 2020 roku.
Życiorys.
Urodził się w 1961 na wyspie Mahé. Edukację rozpoczął w elitarnej szkole The Seychelles College. Kontynuował ją następnie w St Paul's Theological College na Mauritiusie oraz na University of Birmingham w Wielkiej Brytanii, gdzie ukończył teologię. W 1985 został wyświęcony na pastora. Po powrocie na Seszele rozpoczął pracę duszpasterską.
W 1990 zaczął angażować się w życie polityczne kraju, w którym obowiązywał wówczas system jednopartyjny, a władzę sprawował Ludowy Front Postępowy Seszeli ("Seychelles People's Progressive Front", SPPF) na czele z prezydentem France-Albertem René. W trakcie swych przemówień i kazań głosił potrzebę większej wolności politycznej i przestrzegania praw człowieka. W 1991, razem z innymi działaczami, założył dysydencką partię Parti Seselwa, zostając jej liderem. Pod wpływem tworzących się i rosnących w siłę grup opozycyjnych, władze zadecydowały o wprowadzeniu w kraju systemu wielopartyjnego, czego efektem były pierwsze wielopartyjne wybory parlamentarne w 1993. Parti Seselwa przystąpiła do nich w koalicji o nazwie Zjednoczona Opozycja ("United Oposition"), razem z dwiema innymi partiami opozycyjnymi. Zjednoczona Opozycja uzyskała 9% głosów i jeden mandat w Zgromadzeniu Narodowym, który obsadził Wavel Ramkalawan. 
W kolejnych wyborach w 1998 koalicja uzyskała już 27% głosów, a sam Ramkalawan utrzymał mandat deputowanego, obejmując funkcję lidera opozycji w parlamencie. W tym samym roku stanął na czele Narodowej Partii Seszeli ("Seychelles National Party", SNP), która powstała na gruncie Zjednoczonej Opozycji. W wyborach parlamentarnych w 2002 oraz w 2007 odnawiał mandat deputowanego, reprezentując niezmiennie od 1998 dystrykt St Louis.
W 1998 wziął po raz pierwszy udział w wyborach prezydenckich, w których zajął drugie miejsce z wynikiem 19,53% głosów, przegrywając z urzędującym prezydentem René. W wyborach w 2001 ponownie przegrał z René, uzyskawszy już jednak 44,95% głosów poparcia. W 2006 wziął po raz trzeci udział w wyborach, w których przegrał z następcą René, prezydentem Jamesem Michelem. Zdobył wówczas 45,71%. W wyborach prezydenckich zaplanowanych na 19-21 maja 2011 jego rywalem był ponownie James Michel.
W wyborach prezydenckich 25 października 2020 roku Ramkalawan pokonał urzędującego prezydenta Danny’ego Faure’a. Według komisji wyborczej uzyskał on 54,9% głosów oddanych.

</doc>
<doc id="2297926" url="https://pl.wikipedia.org/wiki?curid=2297926" title="Słowacja na Zimowych Igrzyskach Olimpijskich 2006">
Słowacja na Zimowych Igrzyskach Olimpijskich 2006

Słowację na Zimowych Igrzyskach Olimpijskich 2006 reprezentowało pięćdziesiąt osiem zawodników. Na tych igrzyskach niepodległa Słowacja po raz pierwszy w swojej historii wywalczyła medal.
Skład kadry.
Biathlon.
Mężczyźni
Kobiety
Biegi narciarskie.
Mężczyźni
Kobiety
Bobsleje.
Mężczyźni
Hokej na lodzie.
Turniej mężczyzn.
Reprezentacja mężczyzn
Reprezentacja Słowacji brała udział w rozgrywkach grupy B turnieju olimpijskiego, w której zajęła 1. miejsce i awansowała do ćwierćfinału. W ćwierćfinale uległa reprezentacji Czech 1:3 i odpadła z turnieju. Ostatecznie reprezentacja Słowacji została sklasyfikowana na 5. miejscu.
Runda pierwsza.
Grupa B
Wyniki
Narciarstwo alpejskie.
Mężczyźni
Kobiety
Saneczkarstwo.
Mężczyźni
Kobiety
Short track.
Mężczyźni
Skoki narciarskie.
Mężczyźni
Snowboarding.
Mężczyźni

</doc>
<doc id="2297928" url="https://pl.wikipedia.org/wiki?curid=2297928" title="Helmintosporioza liści kukurydzy">
Helmintosporioza liści kukurydzy

Helmintosporioza liści kukurydzy lub żółta plamistość liści kukurydzy () – grzybowa choroba kukurydzy ("Zea mys"). Opisano 3 gatunki wywołujących ją grzybów: "Bipolaris zeicola", "Exserohilum turcicum" i "Cochliobolus heterostrophus" (nazwy naukowe według Index Fungorum).
Występowanie i objawy.
Występuje w południowej Polsce, czyli w najcieplejszych rejonach uprawy kukurydzy. Atakuje kukurydzę i sorgo. Choroba powoduje kilkuprocentowe straty plonu ziarna i pogorszenie jakości paszy.
Objawy zwykle pojawiają się najpierw na dolnych liściach, później na środkowych, w końcu na liściach okrywających kolbę. Są to długie (2,5–15 cm) i eliptyczne, początkowo szaro-zielone, ale potem bladoszare lub przypalone plamy. Często w środku są ciemniejsze i mają nieregularne wydłużone brzegi. Jeżeli na liściu wystąpi kilka plam to blaszka liściowa pęka i liść zasycha. Często całe liście obumierają.
Epidemiologia.
Grzyb zimuje na resztkach pożniwnych i na ziarnie siewnym w postaci grzybni i zarodników. Chorobie sprzyja wiatr, umiarkowanie deszczowa pogoda, uszkodzenie liści przez mszyce oraz porażenie przez inne grzyby. Jego zarodniki mogą być przenoszone na duże odległości przez wiatr i krople deszczu.
Ochrona.
Najlepszym sposobem jest uprawa odmian odpornych na helmintosporiozę. Istnieją odmiany zawierające gen Ht odpowiedzialny za odporność na grzyba. Istnieją dwa rodzaje oporności na helmintosporiozę: wywołane przez jeden gen Ht i poligeniczne (kontrolowana przez wiele genów). Odmiany z genem Ht są podatne na niektóre rasy patogenu. Odporność poligeniczna zapewnia odporność wszystkim rasom, ale odporność nie jest tak absolutna jak odporność na Ht. U odmian z genem Ht zmiany na liściach są mniejsze, chlorotyczne i mogą rozwinąć się w liniowe smugi. Zmiany te rzadko wytwarzają zarodniki.
Chorobie zapobiega płodozmian – przestrzeganie czteroletnich przerw w uprawie kukurydzy na tym samym polu, jej natężenie zmniejsza staranne przyorywanie resztek pożniwnych. Stosowanie czteroletniego płodozmianu jest jednak często trudne do zastosowania. Istnieje kilka fungicydów dolistnych przeznaczonych do zwalczania helmintosporiozy.

</doc>
<doc id="2297929" url="https://pl.wikipedia.org/wiki?curid=2297929" title="Unabomber na prezydenta">
Unabomber na prezydenta

Unabomber na prezydenta () – kampania polityczna polegająca na zachęceniu wyborców biorących udział w głosowaniu do dopisywania do listy kandydatów Theodore’a Kaczynskiego ("The Unabomber") podczas wyborów prezydenckich w USA w 1996 roku. Hasłem kampanii był slogan "If elected, he will not serve" (nieprzetłumaczalna gra słów: „Jeśli zostanie wybrany, nie obejmie urzędu/nie będzie siedział w więzieniu”).
Kampanię rozpoczęła w Bostonie we wrześniu 1995 roku Lydia Eccles – bostońska artystka, która obawiała się totalitarnych tendencji w technologii, oraz antynatalista Chris Korda. Akcja przerodziła się w ruch polityczny Unabomber Political Action Committee (UNAPACK). Ruch ten podzielał idee sytuacjonizmu, wśród członków komitetu było wielu anarchistów, punków, kontrkulturowców, ekosocjalistów, pacyfistów. Wśród zwolenników byli zdecentralizowani anarchiści oraz zrzeszeni w grupie CrimethInc. i Kościele Eutanazji.
Kampania została przyjęta przez opinię publiczną jako żart, z czym nie zgadzał się UNAPACK. Według „Phoenix New Times”, kampania miała na celu stworzenie protestu przeciwko obecnej hierarchii elit politycznych. Międzynarodowy Ruch Maoistyczny skrytykował kampanię, ze względu na pseudoanarchizm polityczny i zachęcenie do głosowania, dającego władzę burżuazji.
Bill Brown, dyrektor biura kampanii w Nowym Jorku, powiedział podczas kampanii:
Naklejka samochodowa o treści „Masz dość rozwoju? Wybierz (dopisz) Unabombera na prezydenta ’96.” (ang. "Fed up with "Progress"? Write-in Unabomber for President ’96.") zdobyła nagrodę magazynu Reason.

</doc>
<doc id="2297930" url="https://pl.wikipedia.org/wiki?curid=2297930" title="Kolizja galaktyk">
Kolizja galaktyk



</doc>
<doc id="2297931" url="https://pl.wikipedia.org/wiki?curid=2297931" title="Almersbach">
Almersbach

Almersbach – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2297932" url="https://pl.wikipedia.org/wiki?curid=2297932" title="Tales Flamínio Carlos">
Tales Flamínio Carlos

Tales, właśc. Tales Flamínio Carlos (ur. 23 marca 1943 w São Manoel) – piłkarz brazylijski, występujący podczas kariery na pozycji ofensywnego pomocnika.
Kariera klubowa.
Tales karierę piłkarską rozpoczął w klubie Ferroviária Araraquara w 1963. Przełomem w jego karierze był transfer do Corinthians Paulista. Łącznie w barwach Corinthians rozegrał 177 meczów, w których strzelił 77 bramek.
W 1971 był zawodnikiem CR Flamengo. Z Flamengo zdobył mistrzostwo stanu Rio de Janeiro – Campeonato Carioca w 1971. W latach 1972–1974 ponownie występował w Ferroviárii. Karierę zakończył w São Bento Sorocaba w 1975.
Kariera reprezentacyjna.
W reprezentacji Brazylii Tales jedyny raz wystąpił 28 lipca 1968 w przegranym 0-1 meczu z reprezentacją Paragwaju, którego stawką było Copa Oswaldo Cruz 1968.

</doc>
<doc id="2297934" url="https://pl.wikipedia.org/wiki?curid=2297934" title="Bachenberg">
Bachenberg

Bachenberg – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2297935" url="https://pl.wikipedia.org/wiki?curid=2297935" title="Busenhausen">
Busenhausen

Busenhausen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2297936" url="https://pl.wikipedia.org/wiki?curid=2297936" title="Włodzimierz Steyer (żołnierz AK)">
Włodzimierz Steyer (żołnierz AK)

Włodzimierz Steyer ps. „Grom” (ur. 20 lipca 1923 w Gdańsku-Oliwie, zm. 19 listopada 2012 w Warszawie) – sierżant podchorąży Armii Krajowej, żołnierz III plutonu „Ryszard” (późniejszy „Felek”) 1. kompanii „Maciek” batalionu „Zośka”.
Dzieciństwo.
Syn kontradmirała Włodzimierza Steyera i Janiny z Boczkowskich. Brat Donalda Steyera, profesora Uniwersytetu Gdańskiego. Jako dziecko półtora roku mieszkał we Francji, gdzie jego ojciec uczęszczał do Wyższej Szkoły Wojennej w Tulonie. Po powrocie do kraju mieszkał w Gdyni. Uczeń tamtejszego Gimnazjum Towarzystwa Szkoły Średniej nr 803. Harcerz 2. Drużyny Harcerskiej im. Tadeusza Kościuszki i 77. Pomorskiej Drużyny Harcerskiej im. Bolesława Chrobrego.
II wojna światowa.
Po wkroczeniu Niemców do Gdańska wyjechał wraz z matką i młodszym bratem do Torunia. W 1940 wstąpił do organizacji Grunwald. Od 1942 w Warszawie. Tam na krótko wstąpił do Narodowej Organizacji Wojskowej, następnie do pułku piechoty „Garłuch”. Ukończył Szkołę Podoficerską Minerską.
Podjął naukę w tajnej Szkole Wawelberga, gdzie zetknął się z żołnierzami batalionu „Zośka”. Od jesieni 1943 należał do „Zośki”.
Wiosną 1944 aresztowany wraz z Henrykiem Kończykowskim przez Gestapo za kolportaż tajnej prasy. Przetrzymywany w Brwinowie, następnie przewieziony do Warszawy i więziony na Pawiaku. Pod koniec maja 1944 r. wysłany do obozu w Stutthofie, z którego uciekł po sześciu miesiącach do Nowego Dworu Gdańskiego. W styczniu 1945 dotarł do Warszawy. Zatrzymał się u Henryka Kończykowskiego w Podkowie Leśnej. Aresztowany wraz z nim przez NKWD 25 stycznia. Po trzech tygodniach wypuszczony na wolność.
Druga konspiracja i aresztowanie.
Zdał maturę w Liceum im. Tadeusza Reytana, po czym podjął studia na Politechnice Warszawskiej, na Wydziale Elektrycznym.
Uczestnik drugiej konspiracji. Należał do grupy Jana Rodowicza ps. „Anoda”. Aresztowany przez funkcjonariuszy Urzędu Bezpieczeństwa w styczniu 1949 i osadzony w więzieniu mokotowskim. W celi przebywał ze Stanisławem Skalskim, Kazimierzem Kobylańskim oraz Henrykiem Leliwą-Roycewiczem. Oskarżony o przestępstwo z art. 86 § 2 kkWP („próba obalenia siłą ustroju Polski Ludowej”) oraz o zabójstwo Kazimierza Jackowskiego.
Skazany 25 listopada 1949 wyrokiem Wojskowego Sądu Rejonowego na karę piętnastu lat pozbawienia wolności. Przebywał kolejno w więzieniu we Wronkach, zakładzie karnym w Płocku, więzieniu mokotowskim, ponownie we Wronkach i Obozie Pracy nr 3 w Warszawie. Po apelacji Sąd zmniejszył mu wyrok na karę 10 lat pozbawienia wolności.
Odzyskanie wolności.
Na wolność wyszedł 2 maja 1956. Zrehabilitowany i uniewinniony od zarzuconych mu zarzutów rok później.
Pracował w Akademickim Związku Sportowym. Przez sześć lat mieszkał i pracował w Tunezji. Po powrocie do kraju pracował w Elektromontażu Warszawa, Instytucie Elektrotechniki i Centrali Handlu Zagranicznego Budownictwa Budimex.
W 1994 był świadkiem w procesie funkcjonariuszy Ministerstwa Bezpieczeństwa Publicznego. Pochowany na cmentarzu Bródnowskim w Warszawie (kwatera 61B-6-27).

</doc>
<doc id="2297937" url="https://pl.wikipedia.org/wiki?curid=2297937" title="Ersfeld">
Ersfeld

Ersfeld – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2297939" url="https://pl.wikipedia.org/wiki?curid=2297939" title="Bliźniacy">
Bliźniacy



</doc>
<doc id="2297942" url="https://pl.wikipedia.org/wiki?curid=2297942" title="Biełaruskaja czyhunka">
Biełaruskaja czyhunka

Koleje Białoruskie (Беларуская чыгунка – БЧ, Белорусская железная дорога – БЖД) – operator białoruskiej sieci kolejowej, będący państwową spółką, nadzorowaną przez Ministerstwo Transportu i Komunikacji Białorusi. Przedsiębiorstwo powstało w 1992 roku, po rozpadzie ZSRR.
Historia.
Za pierwszą linię kolejową na terenie obecnej Białorusi (dł. 64 km) można uznać odcinek Porzecze – Grodno – Łosośna, oddaną do eksploatacji w 1862 r., jako element Kolei Warszawsko-Petersburskiej (ros. "Петербурго-Варшавская железная дорога"). Inwestycja ułatwiła rozwój lokalnej gospodarki, wzmocniła więzi z krajami bałtyckimi, rozwinęła stosunki z centralną częścią Rosji, pozwoliła na rozszerzenie rynków zbytu produktów rolnych i włókienniczych.
Z przeznaczeniem do wywozu produktów rolnych z centralnej Rosji do eksportu poprzez porty bałtyckie zostały zbudowane linie – w 1861 Ryga – Dyneburg, w 1866 Dyneburg – Witebsk, w 1868 Witebsk – Orzeł, które w 1895 połączyły się w linię Ryga – Orzeł. Pod koniec 1870 302 km linii dało regionowi dostęp do regionu Centralno-Czarnoziemnego, państw bałtyckich, w tym portu w Rydze, portów Morza Czarnego i rejonu dolnego biegu Wołgi.
W latach 1870–1871 zakończono budowę głównej arterii na dzisiejszych terenach Białorusi Brześć-Mińsk-Smoleńsk (676 km), spinającej rynki w Środkowej Rosji z Europą Zachodnią.
W 1873 zbudowano linię Wilno – Mińsk – Homel – Romny, która była częścią Kolei Landwarowsko-Romieńskiej, od 1877 Kolei Libawsko-Romieńskiej (ros. "Либаво-Роменская железная дорога"); w Mińsku powstał pierwszy węzeł kolejowy.
W 1873 została uruchomiona linia Kijów – Kowel – Brześć – Grajewo, łącząc Ukrainę z Prusami Wschodnimi w kierunku z północnego zachodu na południowy wschód.
W 1886 po otwarciu 4 linii – Żabinka – Pińsk, Baranowicze – Białystok, Łuniniec – Homel, Homel – Briańsk powstała Kolej Poleska (ros. "Полесская железная дорога").
W 1897 powstały dwa krótkie odcinki – Podbrodzie – Woropajewo i Osipowicze – Stare Drogi.
W 1904 rozpoczęto budowę linii Nowosokolniki – Witebsk – Żłobin, jako część linii południkowej St.Petersburg – Południe. Odcinek Witebsk – Żłobin włączono do Kolei Rysko-Orłowskiej, odcinek Witebsk – Nowosokolniki Kolei Moskiewsko-Windawo-Rybińskiej.
W 1907, była przekazana do eksploatacji linia Wielkie Łuki – Połock – Lida – Wołkowysk – Siedlce z odgałęzieniem Mosty – Grodno, która stała się częścią strategicznej magistrali Bołogoje – Siedlce. Odcinek Wołkowysk – Siedlce został dołączony do Kolei Nadwiślańskiej (ros. "Привислинские железные дороги"), a reszta – do Kolei Mikołajewskiej. W 1910 odcinek Wołkowysk – Połock został przekazany Kolei Poleskiej.
Na początku I wojny światowej (1914), długość wszystkich linii kolejowych na dzisiejszych terenach Białorusi wyniosła 3888 km. Dysponowała bardziej rozwiniętą siecią linii aniżeli inne gubernie Rosji. W latach 1915–1917 zostały zbudowane linie Żłobin – Kalinkowicze – Owrucz i Psków – Opoczka – Połock, zlikwidowana w 1945 r.
W 1923 oddano do eksploatacji linię Kommunary – Kriczew – Orsza, stając się częścią nowego połączenia Donbasu z Leningradem. Ukończono też budowę odcinka od Połocka na zachód, kończąc rozwijanie węzła połockiego.
W 1927 rozpoczęto eksploatację odcinka Orsza – Lepel, zbudowanego głównie dla wzmocnienia obronności Białoruskiej SRR.
W 1930 rozpoczęto budowę odcinka Mohylew – Osipowicze równoleżnikowej linii Rosław – Kriczew – Mohylew – Osipowicze, pozostałą część – w 1932, w wyniku czego powstały w republice trzy węzły kolejowe: osipowicki, mohylewski i kriczewski. W 1930 ukończono budowę odcinków Nowobielica – Czernihów, w 1931 Ratmirowicze – Staruszki.
W 1936 zreorganizowano utworzoną w latach 1922–1927 Kolej Moskiewsko-Białorusko-Bałtycką (ros. "Московско-Белорусско-Балтийская железная дорога").
Na terenie Białoruskiej SRR siecią kolejową zarządzały Koleje Białoruskie i Koleje Zachodnie.
W 1939, po zaanektowaniu przez ZSRR ziem należących dotychczas do Polski, zostały utworzone Koleje Brześcia Litewskiego (ros. "Брест-Литовская железная дорога") oraz Koleje Białostockie (ros. "Белостокская железная дорога").
W czasie okupacji niemieckiej w Mińsku mieściły się terytorialne centra zarządzania ruchem kolejowym – w latach 1941–1942 – Główna Dyrekcja Kolejowa Centrum (niem. "Haupteisenbahndirektion Mitte" – HBD Minsk), w okresie 1942-1944 – Dyrekcja Komunikacji Rzeszy w Mińsku (niem. "Reichsverkehrsdirektion" – RVD Minsk).
W czasie II wojny światowej, uległy zniszczeniu węzły m.in.: miński, baranowicki, homelski, orszański, witebski, połocki; zniszczono ponad 4000 km szlaków oraz 3500 rozjazdów. Np. podczas ofensywy w 1944 linią Smoleńsk – Mińsk – Orsza – Mołodeczno przez 1,5 miesiąca, przewieziono ponad 45 tys. wagonów sprzętu i żywności.
W 1944 powstały koleje w granicach z 1941 r. Oddział w Mołodecznie został przeniesiony do Kolei Zachodnich (1947). W 1953 reaktywowano Koleje Białoruskie. Uruchamiano nowe linie: w 1959 – Słuck – Soligorsk oraz Ksty – Nowopołock, w 1965 – Czaśniki – Nowołukoml.
Struktura organizacyjna.
Obejmuje 66 komórek organizacyjnych i 3 przedstawicielstw.

</doc>
<doc id="2297943" url="https://pl.wikipedia.org/wiki?curid=2297943" title="Wysiedlenia Polaków z Pomorza (1939–1943)">
Wysiedlenia Polaków z Pomorza (1939–1943)

Wysiedlenia Polaków z Pomorza – masowe wysiedlenia ludności polskiej i żydowskiej z terenów Pomorza Gdańskiego, dokonywane przez okupantów niemieckich w latach 1939–1943.
Polscy historycy oceniają, że w latach II wojny światowej z terenów Pomorza Gdańskiego – wcielonych do Rzeszy jako tzw. Okręg Gdańsk-Prusy Zachodnie (niem. "Reichsgau Danzig-Westpreußen") – wysiedlonych zostało od 120 tys. do 170 tys. obywateli polskich narodowości polskiej i żydowskiej, na których miejsce sprowadzono blisko 120 tys. niemieckich osadników. Akcja wysiedleńcza przybrała największe natężenie i najbrutalniejszy charakter w okresie między październikiem 1939 a marcem 1941. Później wywózki Polaków na tereny Generalnego Gubernatorstwa zostały zastąpione tzw. „komasacją rodzin polskich”, wysiedleniami wewnętrznymi oraz wzmożoną akcją germanizacyjną.
Geneza.
Wkrótce po zakończeniu kampanii wrześniowej Adolf Hitler dekretem z 8 października 1939 jednostronnie wcielił do Rzeszy zachodnie ziemie II Rzeczypospolitej. Anektowane tereny były odtąd określane jako „wcielone ziemie wschodnie” (niem. "eingegliedarte Ostgebiete"). Na obszarze Pomorza Gdańskiego władze III Rzeszy utworzyły 26 października 1939 nową jednostkę administracyjną – tzw. Okręg Rzeszy Prusy Zachodnie (2 listopada nazwę prowincji zmieniono na Gdańsk-Prusy Zachodnie) – w którego skład weszły m.in. tereny przedwojennego polskiego województwa pomorskiego. Namiestnikiem Rzeszy (niem. "Reichsstatthalter") w Okręgu Gdańsk-Prusy Zachodnie Hitler mianował Alberta Forstera, wcześniej nazistowskiego przywódcę w Wolnym Mieście Gdańsku. Obok funkcji namiestnika Forster pełnił jednocześnie na Pomorzu funkcję gauleitera, tj. szefa okręgu partyjnego NSDAP.
Zadanie, które Hitler powierzył namiestnikom świeżo zaanektowanych ziem, było jasno określone. Podczas rozmowy z członkami naczelnego dowództwa Wehrmachtu w dniu 18 października 1939 Führer dał wyraz nadziei, że: „za dziesięć lat Greiser i Forster będą mogli zameldować, iż Poznań i Prusy Zachodnie stały się już kwitnącą niemiecką krainą”. Niemieckie plany w odniesieniu do Pomorza oraz pozostałych „wcielonych ziem wschodnich” streszczały się do trzech słów: "Eindeutschung", "Entjudung", "Entpolonisierung" („zniemczenie”, „odżydzenie”, „odpolonizowanie”). Jednym ze środków prowadzących do realizacji tych planów była bezpośrednia eksterminacja, której poddawano przede wszystkim polską inteligencję oraz osoby aktywne społeczne i cieszące się autorytetem w polskiej społeczności. Między październikiem 1939 a kwietniem 1940 na samym tylko Pomorzu Niemcy zamordowali w ramach tzw. Akcji „Inteligencja” (niem. "Intelligenzaktion") od 30 tys. do 40 tys. przedstawicieli tzw. polskiej warstwy przywódczej. Masowo mordowano również inne osoby uznawane przez nazistów za „niepożądane” – Żydów oraz pacjentów szpitali psychiatrycznych lub zakaźnych.
Drugim środkiem, za pomocą którego władze III Rzeszy zamierzały szybko zgermanizować zaanektowane ziemie, były masowe wysiedlenia Polaków i Żydów. Koncepcje zmiany stosunków narodowościowych w regionie na drodze masowych przesiedleń ludności były rozważane przez Niemców jeszcze przed wybuchem wojny. Między innymi już w sierpniu 1939 roku Sztab Przywódcy Chłopów Niemieckich (niem. "Stabsamt des Reichsbauernführers") opracował z własnej inicjatywy tajny projekt osadnictwa niemieckiego na Pomorzu i Wielkopolsce (tzw. plan Darrégo). W projekcie przewidziano wysiedlenie na wschód 200 tys. Polaków. Pozostałą ludność polską planowano zatrzymać na miejscu i wykorzystać w charakterze taniej siły roboczej dla niemieckiego przemysłu i rolnictwa.
Już w pierwszej dekadzie września 1939, a więc jeszcze w trakcie trwania działań wojennych, Forster (pełniący podówczas funkcję szefa administracji cywilnej na zajętych przez Wehrmacht obszarach Pomorza) wydał specjalną instrukcję podległym sobie organom partyjnym i państwowym. Głosiła ona: „całkiem niepożądanych Polaków wydalić natychmiast [...]. Przy oczyszczaniu miasta i pozostałych obszarów nie zapomnieć również o Żydach”. Z kolei w dniu 21 września 1939 odbyła się w Berlinie narada pod przewodnictwem SS-Gruppenführera Reinharda Heydricha, w której udział wzięli dowódcy niemieckich Einsatzgruppen (grup operacyjnych niemieckiej policji bezpieczeństwa i służby bezpieczeństwa) działających na ziemiach polskich oraz szefowie najważniejszych departamentów Generalnego Urzędu Policji Bezpieczeństwa. W trakcie spotkania Heydrich poinformował swoich podwładnych, że w najbliższym czasie zachodnie województwa Polski zostaną wcielone do Rzeszy. Zapowiedział likwidację polskiej inteligencji oraz szybkie usunięcie Żydów z anektowanych ziem. W odniesieniu do ludności żydowskiej planowano w pierwszym rzędzie zgromadzić ją w miastach (celem ułatwienia kontroli nad całą społecznością), a następnie wysiedlić do centralnej Polski. Wreszcie w dniu 2 października 1939 ministerstwo spraw wewnętrznych Rzeszy wydało memoriał pt. „Zadania zarządu cywilnego na okupowanych ziemiach polskich”. Autorzy dokumentu zaproponowali sprowadzenie na świeżo zaanektowane ziemie osadników niemieckich z Rzeszy oraz innych krajów europejskich. Proponowali również pozbawić własności ziemskiej tych Polaków, którzy po 1918 nabyli ją z rąk niemieckich.
Właściwą podstawą „prawną” dla masowych wysiedleń ludności polskiej stał się jednak „dekret o umocnieniu niemczyzny” wydany przez Hitlera w dniu 7 października 1939. W dokumencie nie było co prawda mowy o przeprowadzaniu wypędzeń, lecz zapowiadał on niedwuznacznie „wyłączenie szkodliwego wpływu obcych, pod względem narodowościowym, części ludności”. Za wykonanie postanowień dekretu miał odpowiadać Reichsführer-SS Heinrich Himmler, którego mianowano w tym celu Komisarzem Rzeszy dla Umocnienia Niemczyzny. Już cztery dni po wydaniu „dekretu o umocnieniu niemczyzny” Himmler upoważnił policję bezpieczeństwa i służbę bezpieczeństwa do rozpoczęcia wysiedleń ludności polskiej i żydowskiej z Gdańska, Gdyni i Poznania. Na Pomorzu nad realizacją rozkazu miał czuwać Pełnomocnik Komisarza Rzeszy dla Umocnienia Niemczyzny, którym Himmler mianował SS-Gruppenführera Richarda Hildebrandta – tamtejszego Wyższego Dowódcę SS i Policji. Z kolei 27 października 1939 gauleiter Forster zapowiedział podczas wiecu w Bydgoszczy: „my jesteśmy przez Führera do tego kraju wysłani jako powiernicy sprawy niemieckiej z jasnym celem – kraj ponownie uczynić niemieckim (...). Kto należy do narodu polskiego, musi ten kraj opuścić”. W notatce służbowej z końca października 1939 szef placówki SD w Bydgoszczy, dr Rudolf Oebsger-Röder, zapisał natomiast, że: „zgodnie z wolą Führera, w najbliższym czasie z polskiego Pomorza Gdańskiego mają powstać niemieckie Prusy Zachodnie”. Jako jeden ze środków do realizacji tego planu (obok likwidacji polskiej inteligencji) wymienił „wysiedlenie względnie przesiedlenie wszystkich «rodzimych Polaków» i «Kongresowiaków»”. Dr Oebsger-Röder przewidywał jednak, że realizacja planu zajmie całe lata.
Początkowo Himmler planował, że ogólny nadzór nad akcją wysiedleńczą będzie sprawował dowódca SD i policji bezpieczeństwa (BdS) w Generalnym Gubernatorstwie – SS-Brigadeführer Bruno Streckenbach. Z tego powodu to właśnie w Krakowie – stolicy Generalnego Gubernatorstwa – zorganizowana została w dniu 8 listopada 1939 konferencja wysokiego szczebla pn. „Osadnictwo względnie ewakuacja na terenach wschodnich”. W spotkaniu udział wzięli m.in. Streckenbach, Friedrich Wilhelm Krüger – Wyższy Dowódca SS i Policji w Generalnym Gubernatorstwie, Becker – miejscowy dowódca policji porządkowej oraz Wyżsi Dowódcy SS i Policji z okręgów Gdańsk-Prusy Zachodnie i Kraju Warty. Konferencja była poświęcona przede wszystkim ustaleniu technicznych szczegółów planowanej akcji wysiedleńczej. Postanowiono, że rozpocznie się ona w połowie listopada i zostanie przeprowadzona przede wszystkim przy użyciu transportu kolejowego. Planowano, że do końca 1940 z ziem wcielonych do Rzeszy zostanie wysiedlonych blisko milion Polaków i Żydów – z czego około 400 tys. z Pomorza. Ostatecznie w dniu 28 listopada 1939 Himmler postanowił jednak powierzyć koordynację wysiedleń berlińskiej centrali Głównego Urzędu Bezpieczeństwa Rzeszy (RSHA).
Jednocześnie w Berlinie przygotowywano ogólne koncepcje germanizacji zachodnich ziem Polski. 25 listopada 1939 w Urzędzie dla Spraw Rasowo-Politycznych NSDAP ukończono prace nad memoriałem pt. „Kwestia traktowania ludności na byłych terenach polskich z rasowo-politycznego punktu widzenia”. Autorzy dokumentu – dr Erhard Wetzel i Günther Hecht – postulowali, że „celem polityki wschodniej na nowych obszarach Rzeszy musi być wytworzenie ludności niemieckiej jednolitej rasowo”. W tym celu należało ich zdaniem zrealizować trzy zadania: zniemczyć tę część ludności okupowanych ziem, która się do tego nadaje; wysiedlić ludność pozostałą oraz sprowadzić na jej miejsce Niemców. W konkluzji autorzy memoriału stwierdzili: „Polacy, którzy nie będą mogli zostać zniemczeni, będą musieli zostać wysiedleni na pozostały polski obszar”. Wetzl i Hecht przewidywali, że ziem polskich wcielonych do Rzeszy wysiedlonych zostanie 5 mln 636 tys. osób – w szczególności Polacy, którzy osiedlili się na ziemiach zachodnich po 1918; przedstawiciele „polskiej warstwy przywódczej”; Żydzi i osoby mieszanej krwi oraz tzw. „neutralni” Polacy, których uznano za niezdolnych do zniemczenia. Zakładano również prowadzenie intensywnego osadnictwa niemieckiego na anektowanych obszarach. Autorzy memoriału zaznaczyli jednakże, że „kryteria rasowo-polityczne, które z natury rzeczy muszą być stosowane w sposób bezkompromisowy” nie mogą stać w sprzeczności z potrzebami gospodarczymi Rzeszy. Kilka tygodni później w Komisariacie Rzeszy dla Umocnienia Niemczyzny, przygotowano opracowanie o zasadach planowania celem odbudowy świeżo wcielonych ziem wschodnich. Autorzy memoriału oceniali, że jesienią 1939 dawne ziemie zachodnie Rzeczypospolitej zamieszkiwało około 8 milionów Polaków i 1,1 miliona Niemców. W pierwszym etapie proponowali więc „osiągnięcie stanu narodowościowego z roku 1914”, co oznaczało usunięcie 3,4 miliona Polaków i sprowadzenie na ich miejsce takiej samej liczby Niemców.
W styczniu 1940 komisja ds. mniejszości w Akademii Prawa Niemieckiego przygotowała (prawdopodobnie z inspiracji Hansa Franka) memoriał pt. „Postać prawna niemieckiej polityki polskiej według narodowo-politycznego punktu widzenia”. Jego założenia były skromniejsze niż w przypadku poprzednich planów. Postulowano bowiem, aby ze względu na ograniczoną „chłonność” Generalnego Gubernatorstwa wysiedlić z ziem wcielonych do Rzeszy „tylko” 1-1,5 miliona mieszkańców – Żydów oraz przedstawicieli „polskiej warstwy przywódczej”. Wiosną 1940 Konrad Meyer-Hetling opracował z kolei „Założenia kształtujące politykę przesiedleńczą i osadniczą w byłej Polsce”, które przewidywały zakończenie niemieckiego osadnictwa na terenach wiejskich w ciągu pięciu lat, a w miastach – w ciągu dziesięciu lat. Wreszcie w maju 1940 w Komisariacie dla Umocnienia Niemczyzny opracowano memoriał pt. „Kilka myśli o traktowaniu obcoplemieńców na Wschodzie”. Ten dokument brał pod uwagę widoczną już wyraźnie konieczność ograniczenia skali akcji wysiedleńczej. Jego autorzy położyli więc nacisk na konieczność wewnętrznego rozbicia narodu polskiego poprzez odrywanie różnych grup etnograficznych (takich jak Kaszubi, czy Górale) oraz intensywną germanizację.
Wysiedlenia „dzikie”.
Pierwsze migracje ludności Pomorza podczas II wojny światowej rozpoczęły się już we wrześniu 1939. Wielu Polaków i Żydów, chroniąc się przed nadchodzącą armią niemiecką, opuściło wówczas swoje miejsca zamieszkania i udało się w głąb kraju. Włodzimierz Jastrzębski oceniał liczbę uciekinierów z ziem zachodnich na około 300 tys. osób. Jeszcze we wrześniu 1939 Niemcy starali się na różne sposoby nie dopuścić do powrotu tych uchodźców w rodzinne strony. Nierzadkie były przypadki mordowania uciekinierów przez oddziały Wehrmachtu lub jednostki SS i policji niemieckiej. Część uciekinierów zdołała mimo wszystko powrócić na Pomorze po zakończeniu walk. Wielu innych, obawiając się represji, rozproszyło się jednak całym kraju lub uszło za granicę. W ten sposób uchodźcy z ziem zachodnich i północnych zapoczątkowali masowe przesiedlenia z terenów Pomorza, Wielkopolski i Śląska.
Od pierwszych dni okupacji władze niemieckie starały się skłonić ludność polską i żydowską do „dobrowolnej” emigracji na tereny Generalnego Gubernatorstwa. Zabiegom tym poddawano przede wszystkim tzw. Kongresowiaków, czyli Polaków, którzy osiedlili się na Pomorzu po 1918 roku. Początkowo zachęcano ich do emigracji za pomocą perswazji lub pośrednich szykan, polegających na przykład na zakazie korzystania z usług rozmaitych placówek zdrowotnych i socjalnych. Jednocześnie już we wrześniu 1939 na ziemiach zachodnich rozpoczęły się tzw. dzikie wysiedlenia, które trwały do połowy lub nawet końca listopada tego roku. Największe nasilenie zjawisko to przybrało na Pomorzu.
„Dzikie” wysiedlenia były przeprowadzane bez planu i bez żadnej koordynacji na szczeblu centralnym. Ich inicjatorami byli najczęściej lokalni przedstawiciele niemieckich władz partyjnych i państwowych oraz miejscowi volksdeutsche zrzeszeni w szeregach paramilitarnego Selbstschutzu. Dla przykładu w powiecie kościerskim „dzikie” wysiedlenia organizował okupacyjny starosta, a zarazem "kreisleiter" NSDAP – Günther Modrow. W listopadzie 1939 z jego inicjatywy brutalnie przesiedlono w okolice Siedlec od 10 tys. do 13 tys. mieszkańców powiatu. Z kolei w Bydgoszczy, tamtejszy nadburmistrz i kierownik organizacji partyjnej – Werner Kampe – już 27 października 1939 skierował do Generalnego Gubernatorstwa pierwszy transport „Kongresowiaków”, liczący 476 osób. Kolejnych 550 mieszkańców wysiedlono do centralnej Polski w dniu 4 listopada. „Dzikie” wysiedlenia przebiegały zazwyczaj według podobnego schematu. Lokalne władze wzywały wybranych Polaków lub Żydów (najczęściej posiadaczy ziemskich, kupców lub rzemieślników) do opuszczenia miejsca zamieszkania w ciągu 24 godzin. Niekiedy otaczano całe dzielnice miast kordonami wojska i policji, a następnie usuwano ich mieszkańców, zezwalając jedynie na zabranie niezbędnej odzieży i żywności.
„Dzikie” wysiedlenia wzbudziły w końcu zaniepokojenie niektórych przedstawicieli nazistowskiego aparatu państwowego, gdyż dokonywane były w atmosferze chaosu oraz na podstawie całkowicie arbitralnych i niejednolitych kryteriów. Co więcej, nierzadko służyły jako narzędzie do regulowania osobistych porachunków lub zagarnięcia mienia wysiedlanej rodziny. Ofiarą wypędzeń padali nawet miejscowi Niemcy (ich liczba mogła sięgać do 2 tys. osób). Z tego powodu „dzikie” wysiedlenia zostały odgórnie wstrzymane pod koniec listopada 1939. Zanim to jednak nastąpiło blisko 30–40 tys. Polaków i Żydów zamieszkujących ziemie wcielone do Rzeszy zostało zmuszonych do opuszczenia swych domów. Większość ofiar „dzikich” wysiedleń pochodziła z Pomorza.
Wypędzenia mieszkańców Gdyni.
Jeszcze przed zakończeniem kampanii wrześniowej rozpoczęły się przygotowania do masowych wysiedleń ludności Gdyni. W związku ze zbliżającą się wielką repatriacją niemieckiej mniejszości z Łotwy i Estonii ("Baltendeutsche") nazistowskie władze zamierzały uczynić z Gdyni swoisty „port tranzytowy” dla planowanych transportów ewakuacyjnych. Ponadto Niemcom zależało, aby jak najszybciej wykorzystać nowoczesny port i stocznię gdyńską dla potrzeb zmilitaryzowanej gospodarki III Rzeszy. W tym celu uznali za niezbędne usunięcie z miasta większości ludności polskiej.
Wysiedlenia mieszkańców Gdyni, które nastąpiły na przełomie października i listopada 1939 zalicza się zazwyczaj do wysiedleń „dzikich”, choć przeprowadzone zostały z inspiracji najwyższych władz III Rzeszy. Już 20 września 1939 w dzienniku działań wojennych Wehrmachtu zapisano bowiem: „Führer zarządził możliwie jak najszybsze oczyszczenie Gdyni z ludności cywilnej”. 29 września generał Walter Heitz – głównodowodzący obszaru Gdańsk-Prusy Zachodnie – wystosował w tej sprawie stosowne pismo do komendanta Gdyni, Schalla-Emnena. Z kolei Himmler już 11 października upoważnił miejscowe jednostki policji i służby bezpieczeństwa do rozpoczęcia wysiedleń ludności polskiej z Gdyni. Celem koordynacji akcji wysiedleńczej powołano w Gdyni terenowy sztab do spraw przesiedleńczych, na którego czele stanął SS-Standartenführer Henschl. Wreszcie w dniu 14 października dwaj współpracownicy gauleitera Forstera – dr Wilhelm Löbsack i SS-Obersturmbannführer dr Sandenberg – opracowali kryteria oceny przynależności narodowej ludności Gdyni, na podstawie których podejmowano decyzję o wysiedleniu. Natychmiastowej deportacji (niem. "Aussiedlung") mieli podlegać Polacy, którzy zamieszkali w Gdyni po 1918 roku oraz inteligencja i działacze polityczni, którym udało się do tej pory uniknąć represji. Przedstawiciele autochtonicznej polskiej ludności Pomorza – mieszkający w Gdyni, lecz urodzeni poza miastem (najczęściej pochodzący z powiatów: morskiego, kartuskiego i kościerskiego) – mieli podlegać „wewnętrznemu rugowaniu” (niem. "Verdrängung") do dzielnic peryferyjnych lub wywózce do rodzinnych miast. Trzecią grupę stanowiła pozostała ludność polska zamieszkująca Gdynię, w tym również jej rodowici mieszkańcy, którzy mieli być wysiedleni w momencie, gdy ich mieszkania okażą się potrzebne dla przybywających do miasta rodzin niemieckich. Ponadto z powodu braku odpowiedniej liczby wykwalifikowanych Niemców, z akcji wysiedleńczej wyłączono około 5 tys. polskich specjalistów z różnych dziedzin gospodarki oraz lekarzy i personel farmaceutyczny. Miasto zamieszkiwało przed wojną ok. 127 tys. ludzi. Biorąc pod uwagę fakt, iż do 1918 roku Gdynia oraz pozostałe miejscowości mieszczące się na terenie późniejszego portu i miasta (np. Oksywie, Redłowo) były niewielkimi osadami rybackimi, tak sformułowane kryteria skazywały większość mieszkańców miasta na wysiedlenie.
Pierwsze deportacje rozpoczęły się już 12 października i objęły najpierw mieszkańców dzielnicy Orłowo. Domy, a nawet całe dzielnice, otaczane były przez kordony policji, która przy wyciu syren wkraczała do mieszkań i zmuszała wysiedlanych do ich natychmiastowego opuszczenia. Wygnańców pędzono następnie do punktów zbornych (np. przed cmentarzem na Witominie), gdzie oczekiwali na sformowanie transportu. Po jego skompletowaniu ludność gromadzono przed dworcem kolejowym (od strony ul. Morskiej) i po rewizji osobistej wywożono wagonami towarowymi w kierunku Częstochowy, Kielc, Siedlec i Lublina. W akcji wysiedleńczej brały udział oddziały żandarmerii, policji porządkowej, Selbstschutzu, SA i SS (m.in. jednostka Wachsturmbann „Eimann”). Listy Polaków przeznaczonych do wysiedlenia układał natomiast SS-Sturmbannführer Friedrich Class – szef gdyńskiej ekspozytury Einsatzkommando 16. Ostatecznie między 12 a 26 października 1939 wysiedlonych zostało 12 271 mieszkańców Gdyni. Wrażenie jakie wywołała wśród ludności niemiecka akcja wysiedleńcza było tak wielkie, że kolejnych 38 tys. Polaków opuściło miasto, nie czekając na nakaz policyjny. W efekcie spis powszechny przeprowadzony w grudniu 1939 wykazał obecność na terenie powiatu miejskiego Gdynia 55 895 osób, co oznaczało spadek o 56 procent w porównaniu z czerwcem tego samego roku. Miasto było już wówczas wyraźnie opustoszałe.
W 1940 roku w ramach zorganizowanej akcji wysiedleńczej z Gdyni wysiedlonych zostało kolejnych 22 140 mieszkańców. Spis przeprowadzony pod koniec roku wykazał jednak, że Gdynię wciąż zamieszkiwało ponad 62 tys. Polaków. Owa nieścisłość danych mogła być efektem zawyżania przez Niemców statystyk z akcji wysiedleńczych lub wynikać z trwających na Pomorzu migracji wewnętrznych.
Zorganizowana akcja wysiedleńcza na Pomorzu.
Na przebieg wysiedleń ludności polskiej z Pomorza przemożny wpływ miał konflikt pomiędzy gauleiterem Forsterem a kierownictwem SS, który wybuchł już jesienią 1939. Himmler i Hildebrandt kierując się literalnie rasistowskimi założeniami ideologii nazistowskiej, dążyli do usunięcia z Pomorza jak największej liczby „obcoplemieńców” i osadzenia na ich miejscu volksdeutschów repatriowanych z sowieckiej strefy wpływów – w pierwszym rzędzie Niemców bałtyckich. Forster nie kwestionując samej idei wysiedleń, sprzeciwiał się jednak osadnictwu Niemców bałtyckich, który uważał za małowartościowych i stanowiących ze względu na swą strukturę społeczną zbędne obciążenie dla gospodarki okręgu. Oczekiwał raczej, że na Pomorzu będą osiedlani Niemcy pochodzący z przedwojennego terytorium Rzeszy ("Reichsdeutsche"), podczas gdy volksdeutschów ze Wschodu proponował kierować wpierw do Niemiec, aby tam bardziej przesiąkli niemiecką kulturą. Gdy zorganizowanie masowego osadnictwa "Reichsdeutschów" na Pomorzu okazało się niemożliwe, Forster zaczął się skłaniać ku germanizacji znacznej części polskiej populacji, czego efektem okazało się masowe wpisywanie Polaków na Niemiecką Listę Narodowościową (tzw. volkslistę). Swoje poglądy w tej sprawie Forster wyłożył w memoriale z lipca 1940, który skierował na ręce Hildebrandta. Pisał w nim, że: „wyjaśnić należy zasadniczy problem, czy Okręg Rzeszy Gdańsk-Prusy Zachodnie (…) otrzyma tak wielu rodaków ze Starej Rzeszy, aby można było wydalić z okręgu wszystkie elementy nieniemieckie. Niewątpliwie najlepiej byłoby, gdyby wszystkie elementy nieniemieckie opuściły okręg i na to miejsce przybyli mężczyźni i kobiety ze Starej Rzeszy. W wypadku jednak, kiedy Okręg Rzeszy Gdańsk-Prusy Zachodnie otrzyma ze Starej Rzeszy tylko niewielką ilość rodaków lub ich w ogóle nie otrzyma, zmuszony będę zająć się zamieszkującą tutaj ludnością osiadłą, wyszukać element przydatny i wtopić go w żywioł niemiecki”. Forster liczył, że luzując kryteria decydujące o uznaniu za Niemca, zdoła pozyskać na Pomorzu lojalną siłę roboczą oraz rekrutów dla Wehrmachtu. Bez wątpienia liczył też, że szybką germanizacją prowincji pozyska przychylność Hitlera – choćby nawet owa germanizacja miała wyłącznie formalny charakter. „Elastyczne” podejście gauleitera do nazistowskich praw rasowych stało się jednak przyczyną licznych konfliktów z Himmlerem i Hildebrandtem. Do sporu ideologicznego doszedł przy tym również czynnik osobisty. Ambitny Forster nie chciał pogodzić się z sytuacją, w której to SS miała na podległym mu obszarze podejmować wszelkie kluczowe decyzje w sprawach wysiedleń. Forsował więc włączenie do procesu decyzyjnego struktur partyjnych i państwowych Okręgu Gdańsk-Prusy Zachodnie, co z kolei budziło opór zazdrosnych o swe prerogatywy Himmlera i Hildebrandta.
Ze względu na opór stawiany przez Forstera Himmler w dniu 26 października 1939 podjął decyzję o chwilowym wstrzymaniu wysiedleń z ziem wcielonych do Rzeszy. Już cztery dni później wydał jednak rozporządzenie nr 1/II do dekretu Hitlera o umocnieniu Niemczyzny, w którym nakazywał, aby do końca lutego 1940 z terenów Okręgu Rzeszy Gdańsk-Prusy Zachodnie wysiedleni zostali wszyscy Żydzi oraz Polacy przybyli na Pomorze po 1918 roku. 3 listopada 1939 ponownie wezwał natomiast do kontynuowania na Pomorzu i w Poznańskiem akcji osadniczo-wysiedleńczej związanej z ewakuacją Niemców bałtyckich. Z kolei w dniu 15 listopada Hildebrandt zorganizował w Gdańsku naradę z udziałem przedstawicieli władz okręgu, której celem było wypracowanie wspólnego stanowiska w sprawie planowanych przesiedleń. W trakcie konferencji najwięcej miejsca poświęcono kwestii osadnictwa Niemców bałtyckich. Hildebrandt wychodząc nieco naprzeciw postulatom Forstera, zgodził się, że Okręg Gdańsk-Prusy Zachodnie może przyjąć tylko niewielką liczbę "Baltendeutschów" – głównie przedstawicieli inteligencji lub wykwalifikowanych robotników. W ślad za postanowieniami konferencji w Krakowie (8 listopada) potwierdzono, że z Pomorza zostanie w krótkim czasie deportowanych blisko 400 tys. Polaków i Żydów. Postanowiono, że wysiedleniami zostaną objęte przede wszystkim południowe powiaty prowincji – najgęściej zamieszkiwane przez Polaków. Z inicjatywy dr Rudolfa Trögera – gdańskiego inspektora SD i policji bezpieczeństwa (IdS) – postanowiono również, że w pierwszym rzędzie będą wysiedlane rodziny Polaków zamordowanych podczas akcji „Inteligencja”.
W dniach 3–6 grudnia 1939 na terenie Okręgu Gdańsk-Prusy Zachodnie przeprowadzony został spis powszechny, który pozwolił Niemcom wyselekcjonować 363 596 osób w pierwszym rzędzie przeznaczonych do wysiedlenia. W międzyczasie, w dniu 5 grudnia, Forster przekazał wszystkim kierownikom powiatowych organizacji partyjnych wytyczne, na podstawie których miały być przeprowadzane wysiedlenia. Listy osób przeznaczonych do deportacji mieli przygotować "kreisleiterzy". Przypadki wątpliwe nakazano dokładnie badać, aby nie doprowadzić do sytuacji, w której wydalone zostaną osoby, które „z rasowego punktu widzenia są ewentualnie dla pozyskania dla ojczyzny”. Wytyczne precyzowały, że w pierwszym rzędzie należy usunąć z terenów prowincji:
Zarządzenie Forstera wywołało irytację miejscowych dowódców SS, którzy uznali, że namiestnik przekroczył swoje kompetencje. 13 grudnia dr Tröger skierował do Forstera oficjalne pismo, w którym raz jeszcze wyliczał przyjęty podział ról i kompetencji przypominając, że wysiedlenia mogą być zarządzane tylko na rozkaz Himmlera. Ostatecznie nazistom udało się jednak dojść do porozumienia. Tröger zgodził się, aby listy osób przeznaczonych do wysiedlenia były sporządzane przez kierowników powiatowych struktur NSDAP. SS miała natomiast ustalać rozmiary deportacji oraz odpowiadać za ich przygotowanie i wykonanie. Tröger uzyskał ponadto zapewnienie ze strony Forstera, że lokalne struktury NSDAP zaprzestaną organizowania „dzikich” wysiedleń.
Z powodu trudności organizacyjnych oraz sporów kompetencyjnych wysiedlenia z Pomorza, które formalnie miano rozpocząć w listopadzie 1939, ruszyły dopiero na początku 1940 roku. Nie oznacza to jednak, że w międzyczasie nie dochodziło do deportacji. Między innymi, w dniach 22–26 listopada 1939 władze niemieckie wysiedliły tysiące Polaków z powiatów gdańskiego i kościerskiego, a na początku grudnia – około 3500 Polaków i Żydów z Gdańska oraz Sopotu. Z terenów powiatu morskiego do końca 1939 wypędzono 4670 Polaków i 95 Żydów. Z kolei w powiecie tczewskim wysiedlono na przełomie 1939 i 1940 blisko 1800 rodzin polskich (z czego 806 rodzin poddano tzw. przekwaterowaniu). Podczas konferencji zorganizowanej w Karinhall w lutym 1940 Albert Forster poinformował pozostałych nazistowskich przywódców, że podległy mu okręg opuściło już około 87 tys. Polaków (w tym około 40 tys. mieszkańców Gdyni), z czego część jednak na własną rękę – poza zorganizowaną akcją wysiedleńczą.
Apogeum akcji wysiedleńczej nastąpiło jednak wiosną i jesienią 1940 roku. 4 i 6 maja 1940 dwoma transportami wydalono z Bydgoszczy blisko 1431 osób. W tym samym miesiącu wysiedlono także 1519 mieszkańców Torunia i Chełmży oraz 3350 osób z Grudziądza i sąsiednich powiatów. Podobne akcje przeprowadzono również w Gdańsku, Gdyni, Rumi, Wejherowie i Tczewie. Łącznie w maju 1940 wysiedlono do Generalnego Gubernatorstwa (głównie na tereny dystryktu lubelskiego) około 7136 mieszkańców Pomorza (niektóre szacunki mówią nawet o 8 tys. wypędzonych). Po krótkiej przerwie akcję wysiedleńczą wznowiono we wrześniu i październiku 1940. Wysiedlenia dotknęły wówczas m.in.: Bydgoszcz (ok. 1700 wypędzonych), Chełmno i powiat chełmiński (ok. 1200 wypędzonych), powiat brodnicki (ok. 2 tys. wypędzonych), powiat chojnicki (ok. 900 wypędzonych), powiat świecki (ok. 738 wypędzonych), powiaty lipnowski i rypiński (ok. 620 wypędzonych), powiat morski (co najmniej 480 wypędzonych) oraz Toruń (ok. 400 wypędzonych). Łącznie do 15 listopada 1940 władze niemieckie wypędziły z Pomorza blisko 30 758 Polaków i Żydów. W czasie trwania zorganizowanej akcji wysiedleńczej deportowano także do Generalnego Gubernatorstwa 96 rodzin z powiatu kartuskiego (303 osoby) oraz 105 mieszkańców powiatu kościerskiego. Akcja wysiedleńcza na Pomorzu objęła przede wszystkim tereny wiejskie, co wiązało się z dążeniem władz okupacyjnych do znalezienia miejsca pod osadnictwo Niemców bałtyckich oraz obawą przed nadwyrężeniem produkcji przemysłowej.
W międzyczasie Forster wydał zarządzenie (26 marca 1940) powołujące do życia specjalne komisje odwoławcze. Komisje te miały działać w każdym z powiatów, a ich zadaniem było badanie zasadności skarg i wniosków składanych przez osoby wysiedlone z Pomorza oraz rozstrzyganie o ewentualnym cofnięciu decyzji o deportacji. Z góry przyjęto założenie, że zgoda na powrót w rodzinne strony nie będzie udzielana Żydom, rodzinom ofiar "Intelligenzaktion", Polakom urodzonym poza obszarem dawnego zaboru pruskiego, osobom „wrogo usposobionym do Niemczyzny” oraz przestępcom i osobom aspołecznym. W przypadkach wątpliwych ostateczne decyzje miała podejmować trzyosobowa komisja, w której skład wchodzili: SS-Oberführer Georg Ebrecht (zastępca Wyższego Dowódcy SS i Policji w Okręgu Gdańsk Prusy-Zachodnie), Wilhelm Löbsack (kierownik szkolenia partyjnego) oraz Erich Temp.
Analizując przebieg pierwszej fazy akcji wysiedleńczej, kierownictwo gdańskiej SS doszło do wniosku, że dotychczas stosowane kryteria deportacji nie zdają egzaminu. W piśmie z 29 maja 1940 Inspektor SD i policji bezpieczeństwa w Okręgu Gdańsk Prusy-Zachodnie zaproponował więc, aby odebrać lokalnym komórkom NSDAP prawo do sporządzania list osób przeznaczonych do wysiedlenia. Zamiast tego proponował utworzenie specjalnego urzędu do spraw przesiedleń, który na szczeblu okręgu zająłby się podziałem nieniemieckiej ludności Pomorza na dwie kategorie – „niepożądanych” (których należy wysiedlić) i „tolerowanych”. Również Himmler chcąc uniknąć sytuacji, w której wysiedlane będą osoby zakwalifikowane do zgermanizowania, wydał dekret (12 września 1940) nakazujący dokładną analizę poszczególnych grup ludności zamieszkującej tereny objęte akcją wysiedleńczą. Pomysł utworzenia centralnej placówki przesiedleńczej został jednak chwilowo storpedowany przez Forstera, który chciał osobiście decydować o kryteriach wysiedleń. Zamiast tego w lipcu 1940 utworzono przy gdańskim Pełnomocniku Komisarza Rzeszy dla Umocnienia Niemczyzny tzw. Sztab Osiedleńczy, a w miastach powiatowych jego filie – tzw. powiatowe sztaby pracy, w których skład wchodzili przedstawiciele lokalnych placówek SS i NSDAP oraz pracownicy administracji państwowej. Zadaniem Sztabu Osiedleńczego było selekcjonowanie polskich gospodarstw, warsztatów lub sklepów pod kątem ich przydatności dla niemieckich osadników z Europy Wschodniej.
Utworzenie Centrali Przesiedleńczej w Gdańsku.
Ostatecznie SS zdołało jednak przełamać opór Forstera i przeforsować swoje stanowisko. 15 listopada 1940 decyzją RSHA powołano przy Inspektorze SD i policji bezpieczeństwa w Gdańsku (funkcję tę pełnił wówczas SS-Oberführer Hellmut Willich) tzw. Centralną Placówkę Przesiedleń (niem. "Umwandererzentralstelle" – UWZ), która była odtąd odpowiedzialna za całokształt spraw administracyjno-gospodarczych i organizacyjnych związanych z akcją wysiedlania ludności polskiej oraz osadnictwem niemieckim na Pomorzu. Do kierowania Centralą Willich upoważnił SS-Sturmbannführera Wolfa, podczas gdy kierownictwo organizacyjne pozostawało w rękach F. Abromeita. Do zadań UWZ należało m.in. uzgadnianie ze Sztabem Osiedleńczym terenowego kierunku wysiedleń oraz zamawianie pociągów ewakuacyjnych. Centrali zostały także podporządkowane wszystkie powiatowe sztaby pracy. Ponadto decyzją z 3 lutego 1941 Willich powierzył UWZ kontrolę nad obozami zbiorczymi utworzonymi dla wysiedlanej ludności Pomorza.
W tym samym czasie przy gdańskim Pełnomocniku Komisarza Rzeszy dla Umocnienia Niemczyzny utworzono stanowisko "Sonderreferent für Polizei-Einsatz" (pol. „Referent Specjalny do spraw użycia policji”), którego zadaniem było koordynowanie udziału policji w akcjach przesiedleńczych. Referatowi Specjalnemu, na którego czele stanął kapitan policji Jagd, podlegały dwie "Einsatzkompanie" (specjalne kompanie policji porządkowej) kwaterujące w Gdyni i Toruniu oraz wszystkie terenowe placówki "Schutzpolizei" i żandarmerii kierowane do udziału w akcjach wysiedleńczych. Ponadto powołany został specjalny referat służby bezpieczeństwa ("SD-Sonderreferat") pod kierownictwem SS-Obersturmführera Pecha, którego zadaniem było m.in. rozstrzyganie o kierunkach transportów wysiedleńczych. Bliską współpracę z Centralą Przesiedleńczą nawiązał również Krajowy Urząd Pracy w Gdańsku. Spośród ogólnej masy wysiedleńców selekcjonował on osoby zdolne do pracy, które kierowano następnie na roboty przymusowe – najpierw w niemieckich gospodarstwach rolnych na terenie Okręgu Gdańsk-Prusy Zachodnie, a później w głąb III Rzeszy. Z kolei za transport niemieckich osadników na świeżo anektowane obszary oraz ich wstępne rozlokowanie odpowiadał Główny Urząd Kolonizacyjny dla Volksdeutschów ("Hauptamt Volksdeutsche Mittelstelle") przy wsparciu ze strony nazistowskiej opieki społecznej ("Nationalsozialistische Volkswohlfahrt").
Wysiedlenia przebiegały odtąd według następującej procedury. Najpierw Centrala Przesiedleńcza oraz podporządkowane jej powiatowe sztaby pracy wybierały polskie gospodarstwa, które nadawały się do przekazania niemieckim osadnikom. Następnie teczki osobowe Polaków wstępnie zakwalifikowanych do wysiedlenia były analizowane przez SD i po zaopiniowaniu trafiały z powrotem do UWZ. Jeżeli natomiast wysiedleniu miały podlegać tzw. elementy aspołeczne, to wiążącą opinię musiał wydać w tym zakresie również miejscowy "kreisleiter" NSDAP. Po podjęciu ostatecznej decyzji Centrala Przesiedleńcza występowała do Referatu Specjalnego ds. użycia policji z wnioskiem o przeprowadzenie akcji wysiedleńczej. Wypędzeni Polacy trafiali najpierw do jednego z obozów zbiorczych, gdzie oczekiwali na przesiedlenie aż do momentu sformowania tysiącosobowego transportu do Generalnego Gubernatorstwa.
Utworzenie Centralnej Placówki Przesiedleń zainicjowało drugą fazę zorganizowanej akcji wysiedleńczej na Pomorzu, której punkt szczytowy przypadł na luty i marzec 1941. W efekcie między 15 listopada 1940 a 15 marca 1941 do Generalnego Gubernatorstwa wysiedlonych zostało kolejnych 10 504 Polaków i 381 Żydów. Łącznie, jak wskazują zachowane dokumenty niemieckie, w trakcie planowych wysiedleń trwających od przełomu 1939/1940 roku do marca 1941 wywieziono do Generalnego Gubernatorstwa około 91 533 mieszkańców Pomorza. Z kolei w jednym z pism Hildebrandt informował Forstera, że do 16 marca 1941 deportowano do centralnej Polski 41 518 Polaków, a ponadto 50 633 Polaków z Gdyni (tych ostatnich poza ramami zorganizowanej akcji przesiedleńczej).
Traktowanie wysiedleńców.
Wysiedlanie ludności polskiej przebiegało zazwyczaj według podobnego schematu. Wsie i osiedla były otaczane przez kordony policji. Funkcjonariusze niemieckiej policji, żandarmerii lub Gestapo, którym towarzyszyli miejscowi członkowie NSDAP, wkraczali następnie bez uprzedzenia do polskich domów i mieszkań. Zwykle rozpoczynano akcję w nocy lub wczesnym rankiem – tak aby zastać na miejscu całą rodzinę. W zależności od humoru Niemców deportowanym pozostawiano od 15 do 60 minut na ubranie się oraz spakowanie podręcznego bagażu. Każdy wysiedlony mógł zabrać ze sobą jedynie bagaż o wadze do 25–30 kilogramów na osobę dorosłą oraz do 10 kilogramów na dziecko. W skład bagażu mogły wchodzić wyłącznie: koc, sztućce, naczynia oraz żywność na kilka, a od połowy 1940 – na kilkanaście dni. Przesiedleńcy mogli również posiadać przy sobie niewielką kwotę pieniędzy – do 200 złotych. W późniejszym okresie limit ten zmniejszono do zaledwie 20 złotych. Wysiedleniu podlegały również osoby niedołężne i obłożnie chore. Sam przebieg deportacji był zazwyczaj bardzo brutalny – nierzadkie były przypadki pobić, a nawet zabójstw.
Sposób przeprowadzania deportacji powodował, że większa część majątku osób deportowanych dostawała się w ręce niemieckie. Podczas pierwszej fazy wysiedleń zagrabione mienie było przekazywane do dyspozycji tzw. Głównego Urzędu Powierniczego – Wschód (niem. "Haupttreuhandstelle Ost" – HTO), który uzyskał prawo konfiskowania i administrowania własnością przesiedleńców na mocy umowy z 10 listopada 1939, zawartej przez Himmlera z szefem HTO – Maxem Winklerem. Szybko jednak przyjęto zasadę przekazywania majątku wysiedlonych bezpośrednio w ręce niemieckich osadników.
Po opuszczeniu miejsca zamieszkania wysiedleńcy pieszo lub podwodami udawali się do punktów zbiorczych. Początkowo funkcję tę pełniły prowizorycznie przygotowane baraki, stodoły, obozy przejściowe lub budynki więzienne, a nawet kościoły. Później wysiedleńców lokowano w sukcesywnie powstających obozach zbiorczych – utworzonych m.in. w Potulicach, Toruniu, Tczewie i Smukale. Tam wysiedleńców poddawano selekcji i kolejnym rewizjom, w trakcie których nierzadko ograbiano ich z pieniędzy i biżuterii oraz konfiskowano i tak niemal mikroskopijny bagaż. Wysiedlana ludność przebywała w punktach zbiorczych nawet przez kilka dni – w fatalnych warunkach bytowych, bez pomocy medycznej, a nierzadko również bez wyżywienia.
Warunki, w jakich odbywał się transport wysiedlonych do Generalnego Gubernatorstwa, urągały wszelkim zasadom humanitaryzmu. Podróż bydlęcymi wagonami trwała od kilku do kilkunastu dni, a pociągi były czasami załadowane do tego stopnia, że wysiedleńcy mogli jedynie stać. Z powodu biurokratycznych konfliktów pomiędzy władzami Generalnego Gubernatorstwa a kierownictwem Okręgu Gdańsk-Prusy Zachodnie pociągi nierzadko przez wiele dni musiały oczekiwać na przygranicznych stacjach. Wagony były nieogrzewane i pozbawione urządzeń sanitarnych, przez co deportowani byli pozbawieni możliwości załatwienia potrzeb fizjologicznych. Nierzadko przez całą podróż nie otrzymywali również wody ani pożywienia. Mieszkańcom miejscowości leżących na trasie przejazdu surowo zabraniano udzielania pomocy wysiedleńcom. Upominano nawet tych żołnierzy Wehrmachtu, którzy kierując się współczuciem, próbowali podawać deportowanym żywność lub wodę. Po przybyciu na teren Generalnego Gubernatorstwa wysiedleńców zazwyczaj pozostawiano samych sobie, nie podejmując żadnych działań aby zapewnić im pracę, wyżywienie, czy dach nad głową. Nierzadko transporty kończyły bieg na małych prowincjonalnych stacyjkach lub po prostu w szczerym polu. W tych okolicznościach los wysiedleńców był nadzwyczaj trudny, zwłaszcza gdy nie posiadali oni rodziny lub znajomych w Generalnym Gubernatorstwie. Wypędzani Żydzi trafiali do gett, m.in. do getta warszawskiego.
Wysiedlenia ludności polskiej z Pomorza nosiły wszelkie cechy eksterminacji pośredniej. Zarówno podczas transportu, jak i w obozach zbiorczych lub na terenie Generalnego Gubernatorstwa, liczne były (zwłaszcza zimą) przypadki chorób i zgonów wśród wysiedlonych. Ich ofiarą padały zazwyczaj dzieci lub osoby starsze. Częste były wypadki, kiedy z wagonów wyciągano zwłoki kilku, kilkunastu, a nawet kilkudziesięciu zmarłych. O tym jak wyglądał przebieg akcji wysiedleńczej mogą świadczyć słowa Hansa Franka, który podczas posiedzenia „rządu” Generalnego Gubernatorstwa w dniu 9 grudnia 1942 wspominał: „Panowie przypominają sobie te straszne miesiące, w których dzień po dniu przybywały do Generalnego Gubernatorstwa pociągi towarowe, obładowane ludźmi, niektóre wagony były wypełnione po brzegi trupami”. Należy przy tym podkreślić, że ówczesna sytuacja gospodarcza III Rzeszy pozwalała na przeprowadzenie akcji wysiedleńczej w bardziej humanitarny sposób. Wysiłki na rzecz poprawy warunków w jakich znalazła się wysiedlana ludność podjęto jednak dopiero po protestach władz Generalnego Gubernatorstwa i niemieckiego ministerstwa spraw zagranicznych, które na tym etapie wojny obawiało się jeszcze negatywnych reakcji światowej opinii publicznej.
„Komasacja” i wysiedlenia wewnętrzne.
Władze okupowanego Generalnego Gubernatorstwa od samego początku z wielką niechęcią przyjmowały transporty wysiedleńców z Pomorza, Śląska i Wielkopolski, gdyż uważały, że masy uchodźców stanowią zbytnie obciążenie dla miejscowej gospodarki. W tej sytuacji generalny gubernator Hans Frank uznał wiosną 1941 roku, że intensywne przygotowania do niemieckiej inwazji na ZSRR stanowią doskonały pretekst do wstrzymania dalszych deportacji. 15 marca 1941 granice Generalnego Gubernatorstwa zostały zamknięte dla transportów przesiedleńczych.
W tej sytuacji nazistowskie kierownictwo Okręgu Gdańsk-Prusy Zachodnie postanowiło, że deportacje Polaków do Generalnego Gubernatorstwa zostaną zastąpione:
Zakrojone na szeroką skalę wysiedlenia wewnętrzne rozpoczęły się na Pomorzu już w kwietniu 1941. W pierwszej kolejności objęły ziemię Chełmińską i ziemię Dobrzyńską (powiaty: brodnicki, lipnowski, rypiński i wąbrzeski) skąd do końca maja 1941 wysiedlono blisko 5060 osób. Wiele osób zostało wówczas skierowanych do obozu zbiorczego w toruńskiej „Szmalcówce”. Z kolei w maju 1941 uruchomiony został obóz w Potulicach, gdzie kierowano wysiedleńców z okolic Starogardu Gdańskiego, Sępólna, Tczewa i Wyrzyska. Ponadto od 31 maja do 2 czerwca 1941 przeprowadzano na zlecenie władz wojskowych wysiedlanie ludności z południowych okolic Torunia, gdzie urządzono wielki obóz ćwiczebny dla Wehrmachtu. Przesiedlono wówczas 896 Polaków. Do końca lipca 1941 w ramach przesiedleń wewnątrz okręgu wypędzono z domów 9367 Polaków – z czego 6596 osób padło ofiarą „komasacji”, 946 osoby zwerbował gdański Krajowy Urząd Pracy, 347 osób wysłano na obserwację do obozu podległego gdańskiemu oddziałowi Głównego Urzędu Rasy i Osadnictwa SS, a 173 osoby trafiły do obozu zniemczania w Nowym Mieście Lubawskim.
Wysiedlenia wewnętrzne oraz wywózki na roboty przymusowe były kontynuowane na Pomorzu również w kolejnych miesiącach. Stopniowo zaczęły one pełnić także rolę narzędzia represji politycznych (ich ofiarą padały np. rodziny dezerterów z Wehrmachtu lub osoby odmawiające podpisania volkslisty). Do końca 1942 roku dotknęły one łącznie 18 815 Polaków – głównie mieszkańców tych powiatów, które były stosunkowo licznie zamieszkane przez ludność niemiecką. Ofiarą wysiedleń wewnętrznych padło m.in. 1095 mieszkańców powiatu kartuskiego (285 rodzin) oraz 859 mieszkańców powiatu kościerskiego (150 rodzin).
Obozy przesiedleńcze w Potulicach, Toruniu i Smukale.
Począwszy od wiosny 1941 roku, szczególną rolę w akcji wysiedleńczej zaczęła odgrywać sieć obozów przejściowych zorganizowanych przez Niemców na Pomorzu. Początkowo owe obozy pełniły funkcję punktów zbornych, w których wysiedlana ludność miała oczekiwać do momentu sformowania tysiącosobowego transportu do Generalnego Gubernatorstwa. Służyły one również jako miejsce „selekcji” przesiedleńców, w zależności od wyników której byli oni później kierowani do Generalnego Gubernatorstwa, na roboty przymusowe lub do specjalnych obozów, gdzie „odpowiedni pod względem rasowym” Polacy byli poddawani intensywnej germanizacji. 3 lutego 1941 obozy zostały oficjalnie podporządkowane Centrali Przesiedleńczej w Gdańsku.
Po zamknięciu granic Generalnego Gubernatorstwa Niemcy nadal kierowali wysiedlanych Polaków do obozów zbiorczych, gdyż liczyli, że po najwyżej kilkumiesięcznej przerwie transporty wysiedleńców ruszą ponownie. Przebieg działań wojennych prowadzonych na froncie wschodnim szybko uświadomił jednak władzom Okręgu Gdańsk-Prusy Zachodnie, że wznowienie deportacji do Generalnego Gubernatorstwa nie nastąpi szybko. W rezultacie w sierpniu 1941 zapadła decyzja o przekształceniu dotychczasowych obozów przesiedleńczych w stałe miejsca odosobnienia. Wielu przesiedleńców, którzy według początkowych założeń mieli przebywać w obozach najwyżej kilka miesięcy, pozostało tam do końca wojny. Nadal napływali też nowi więźniowie. Osadzeni wykonywali pod nadzorem władz niemieckich różne prace – m.in. w okolicznych gospodarstwach rolnych należących do Niemców lub w zakładach przemysłowych. Rozpoczęto również systematyczną rozbudowę warsztatów obozowych. Obozy przesiedleńcze stały się w ten sposób dla władz okręgu rezerwuarem darmowej siły roboczej. W 1941 podporządkowano je przejściowo komendanturze obozu koncentracyjnego Stutthof, lecz już pod koniec 1942 znalazły się ponownie pod nadzorem Centrali Przesiedleńczej w Gdańsku.
We wszystkich obozach panowały bardzo ciężkie warunki, gdyż zasadniczo rzecz biorąc, nie były one przystosowane do przebywania w nich na stałe większej liczby osób. W pomieszczeniach, gdzie umieszczano wysiedlane polskie rodziny, brakowało ogrzewania i podstawowych urządzeń sanitarnych, a na standardowe wyżywienie składały się zazwyczaj: 250 gramów czarnego chleba, 3/4 litra pozbawionej tłuszczu zupy, czarna kawa, czasem drobne ilości marmolady i margaryny. Obozowa straż traktowała więźniów w sposób bardzo brutalny i zmuszała do pracy ponad siły. Przesiedleńcy pozbawieni byli również odpowiedniej opieki medycznej. W tych warunkach śmiertelność panująca w obozach była bardzo wysoka. Obfite żniwo zbierały zwłaszcza szerzące się w obozach choroby – tyfus, dyzenteria, zapalenie płuc, odra, błonica i angina. Najgorszą sławą cieszyły się obozy w Potulicach, Toruniu i bydgoskiej Smukale.
Obóz przesiedleńczy w Toruniu utworzony został już w lutym 1940. Zorganizowano go na terenie dawnej fabryki smalcu przy ulicy Grudziądzkiej 131 – stąd był popularnie nazywany „Smalcówką” lub „Szmalcówką”. Funkcję komendanta pełnił SS-Sturmbannführer Radtke. W czterech budynkach fabrycznych przetrzymywano zwykle około 2500 osób. Panowało ogromne zagęszczenie, a więźniowie, wśród których znajdowały się dzieci, kobiety i starcy, zmuszeni byli spać na cementowych podłogach, pokrytych cienką warstwą zgniłej słomy. Przez obóz przeszło łącznie blisko 12 tys. osób, spośród których śmierć ponieść miało ok. 1 tys. – w tym blisko 400 dzieci i niemowląt (Włodzimierz Jastrzębski oceniał łączną liczbę ofiar na 502 osoby).
Obóz przesiedleńczy w Potulicach utworzony został 24 maja 1941. Zorganizowano go na terenie pałacu hrabiów Potulickich. Funkcję komendanta pełnił SS-Obersturmführer Waldemar Tennstaedt. W latach 1941–1945 przez obóz przeszło łącznie ok. 25 tys. osób, spośród których na skutek głodu, chorób i złego traktowania zmarło 1297 (w tym 767 dzieci).
Obóz przesiedleńczy w Smukale utworzony został 1 września 1941. Zorganizowano go na terenie fabryki „Karbid Wielkopolski”. Przeciętnie przebywało w nim od 1400 do 1600 więźniów. Zdolnych do pracy (w wieku od 14 do 60 lat) używano do prac przymusowych. Niemowlęta otrzymywały raz w tygodniu filiżankę chudego mleka. Zimą 1942 wybuchła w obozie epidemia tyfusu. Łączna liczba ofiar obozu w Smukale miała – według Włodzimierza Jastrzębskiego – wynieść 251 osób.
Niemieckie osadnictwo na Pomorzu.
Równocześnie z wysiedleniami ludności polskiej i żydowskiej trwała niemiecka akcja osiedleńczo-kolonizacyjna. Biegła ona dwutorowo. Z jednej strony na obszarze przedwojennego województwa pomorskiego osiedliło się około 60 tys. "Reichsdeutschów" – zazwyczaj przedstawicieli niemieckiego aparatu okupacyjnego wraz z rodzinami. Z drugiej strony lokowano tam volksdeutschów repatriowanych z tej części Europy Wschodniej, która na mocy paktu Ribbentrop-Mołotow znalazła się w sowieckiej strefie wpływów (głównie z państw nadbałtyckich, Wołynia i Besarabii).
Jak już wcześniej wspomniano, gauleiter Forster był niechętny osiedlaniu volksdeutschów na terenie prowincji Gdańsk-Prusy Zachodnie. Oficjalnie zobowiązał się przed Himmlerem, że przyjmie ok. 25–30 tys. Niemców bałtyckich, lecz w rzeczywistości ze wszystkich sił sabotował ten projekt, wysuwając rozmaite zastrzeżenia natury formalnej i logistycznej (np. zasłaniając się brakiem wystarczającej liczby mieszkań i gospodarstw dla osadników). W rezultacie w Okręgu Gdańsk-Prusy Zachodnie osiedliło się tylko 5966 Niemców bałtyckich, z czego 3309 zamieszkało w rejencji gdańskiej, 2026 w bydgoskiej, a 631 w kwidzyńskiej. Większość osadników znalazła zatrudnienie w przemyśle i handlu, a zaledwie 645 w rolnictwie. Niepowodzeniem zakończyły się natomiast wysiłki Forstera mające na celu zahamowanie osadnictwa volksdeutschów z pozostałych regionów Europy Wschodniej. W latach 1940–1941 w Okręgu Gdańsk-Prusy Zachodnie rozlokowano więc 40 836 Niemców z Besarabii oraz ok. 8 tys. Niemców z Litwy. Większość z nich osiedlono na terenie rejencji bydgoskiej (ok. 26 tys.). Łącznie w czasie II wojny światowej na okupowanych terenach Pomorza osiedlono ok. 57 tys. volksdeutschów ze Wschodu.
Wsie, w których osiedlano Niemców, musiały znajdować się w dobrej „sytuacji politycznej” i gospodarczej, posiadać sprzyjającą strukturę ludnościową i położenie komunikacyjne oraz znajdować się na urodzajnych ziemiach uprawnych. Brano także pod uwagę stosunki między Niemcami a Polakami panujące w danej okolicy. Dla Niemców starano się tworzyć gospodarstwa średniej wielkości, których rozmiary były uzależnione od wielkości gospodarstw, jakie posiadali przed przybyciem na tereny wcielone do Rzeszy (nie mniejsze jednak niż 60-80 mórg). Zachowana dokumentacja Centrali Przesiedleńczej w Gdańsku wskazuje na przykład, że dla 32 697 osadników z Europy Wschodniej przygotowano 7388 gospodarstw rolnych o łącznej powierzchni 152 609,9 hektarów. Volksdeutschów osiedlano również w miastach – przede wszystkim w Gdyni (2800 osób), Bydgoszczy (2 tys. osób) i Toruniu (700 osób). Aby ułatwić osadnikom niemieckim rozpoczęcie nowego życia, przygotowano dla nich specjalne ulgi, m.in. zwolnienie od podatków od darowizn i spadków, podatku od nieruchomości, czy też podatku wojskowego. Udzielano im także bezprocentowych pożyczek na zagospodarowanie się oraz rekompensowano wartość pozostawionego na Wschodzie mienia.
Bilans.
W związku z niekorzystną sytuacją polityczno-militarną, w której znalazła się III Rzesza, władze niemieckie wstrzymały w styczniu 1943 akcje wysiedleńcze na Pomorzu związane z osadnictwem volksdeutschów z Europy Wschodniej. W lutym 1943 zlikwidowany został obóz w bydgoskiej Smukale, a w czerwcu 1943 – obóz w toruńskiej „Szmalcówce”. Więźniowie obu rozwiązanych obozów trafili do Potulic, które już we wrześniu 1942 zostały przekształcone w główny obóz pracy na terenie prowincji Gdańsk-Prusy Zachodnie. Do Potulic przeniesiono również siedzibę Centrali Przesiedleńczej, która wkrótce jednak uległa likwidacji, a jej obowiązki przejęła komendantura obozu. Sporadycznie na Pomorzu nadal odbywały się jednak lokalne wysiedlenia, związane na przykład z budową obiektów wojskowych (m.in. w okolicach Brus, gdzie jesienią 1943 powstał we wsi Wielkie Chełmy poligon SS).
Trudno precyzyjnie oszacować liczbę Polaków wysiedlonych przez Niemców z Pomorza w okresie II wojny światowej. Włodzimierz Jastrzębski opierając się na zachowanej dokumentacji Centrali Przesiedleńczej w Gdańsku oceniał, że do stycznia 1943 przesiedlono 121 765 mieszkańców Pomorza (10 procent polskiej ludności zamieszkującej okręg Gdańsk-Prusy Zachodnie) – z czego 91 533 deportowano do Generalnego Gubernatorstwa, a 30 232 wyrugowano w ramach przesiedleń wewnętrznych, uwięziono w obozach przesiedleńczych lub skierowano na roboty przymusowe. Czesław Łuczak również szacował liczbę wysiedlonych z Pomorza na ok. 120 tys. (plus nieokreślona liczba ofiar „dzikich” wysiedleń). Z kolei zdaniem Jana Szilinga w czasie II wojny światowej wszystkim formom niemieckich przesiedleń poddano ok. 170 tys. mieszkańców Pomorza. W tym samym czasie z różnych stron Europy przybyło na Pomorze ok. 120 tys. niemieckich osadników (z czego ok. 57 tys. z Europy Wschodniej).

</doc>
<doc id="2297947" url="https://pl.wikipedia.org/wiki?curid=2297947" title="Bojków">
Bojków



</doc>
<doc id="2297949" url="https://pl.wikipedia.org/wiki?curid=2297949" title="Ligota Zabrska">
Ligota Zabrska



</doc>
<doc id="2297952" url="https://pl.wikipedia.org/wiki?curid=2297952" title="Ostropa">
Ostropa



</doc>
<doc id="2297955" url="https://pl.wikipedia.org/wiki?curid=2297955" title="Stare Gliwice">
Stare Gliwice



</doc>
<doc id="2297956" url="https://pl.wikipedia.org/wiki?curid=2297956" title="Szobiszowice">
Szobiszowice



</doc>
<doc id="2297958" url="https://pl.wikipedia.org/wiki?curid=2297958" title="Trynek">
Trynek



</doc>
<doc id="2297959" url="https://pl.wikipedia.org/wiki?curid=2297959" title="Wilcze Gardło">
Wilcze Gardło



</doc>
<doc id="2297960" url="https://pl.wikipedia.org/wiki?curid=2297960" title="Yanina Karolchyk-Pravalinskaya">
Yanina Karolchyk-Pravalinskaya



</doc>
<doc id="2297966" url="https://pl.wikipedia.org/wiki?curid=2297966" title="Alfred Mauer">
Alfred Mauer



</doc>
<doc id="2297967" url="https://pl.wikipedia.org/wiki?curid=2297967" title="Henogamia">
Henogamia

Henogamia (, D. „jeden” i "gameo" „zawieram małżeństwo”) – zwyczaj, według którego prawo do małżeństwa przysługuje jednemu i tylko jednemu członkowi rodziny. Zasada ta ma na celu ograniczenie liczby potencjalnych spadkobierców i zagwarantowanie integralności majątku rodzinnego, ale związana jest także z naukami religijnymi czy wiarą w reinkarnację. W takiej formie zwyczaj jest kultywowany wśród braminów nambudiri, wśród których prawo do uznawanego małżeństwa i posiadania dzieci przysługuje wyłącznie najstarszym synom.
Czasami znaczenie tego terminu rozszerza się na sytuacje, gdzie jeden członek rodziny zawiera związek małżeński według zasad (religijnych, społecznych), które nie obowiązują pozostałych członków. Taka forma henogamii obecna jest u matrylinearnych ludów indyjskich, jak na przykład Garo, gdzie szczególną pozycję w dziedziczeniu ma najmłodsza córka, która jest zobowiązana do poślubienia ściśle określonych krewnych, podczas gdy starsze siostry mogą wychodzić za mąż bez żadnych ograniczeń.
Henogamia, w odróżnieniu od kanonicznej definicji monogamii (posiadania jednego małżonka w danym czasie), może także oznaczać zwyczaje, według których dozwolone jest wyłącznie jedno małżeństwo w ciągu życia.

</doc>
<doc id="2297968" url="https://pl.wikipedia.org/wiki?curid=2297968" title="Chwościk buraka">
Chwościk buraka

Chwościk buraka – grzybowa choroba roślin występująca jedynie na buraku, powodowana przez gatunek "Cercospora beticola" należący do workowców. Uznaje się ją za jedną z najgroźniejszych chorób buraków cukrowych.
Objawy.
Pierwsze objawy w postaci okrągłych, wgłębnych i dwubarwnych plam o średnicy 3-5 mm, pojawiają się na najstarszych liściach, najczęściej w połowie okresu wegetacji. Początkowo środek plam jest biały a następnie staje się szary. Obwódka plam jest czerwona lub szarobrunatna. Fragmenty silnie porażone, a nawet całe liście żółkną i zasychają kiedy około 50% ich powierzchni zostało porażone. W miarę porażania i zasychania starszych liści, burak wytwarza nowe liście, co powoduje stożkowate wydłużenie głowy korzeniowej buraka. Coraz częściej chwościk występuje na burakach ćwikłowych. Choroba zaczyna się najczęściej na początku lipca, a sprzyjają jej wysoka wilgotność i temperatura powietrza powyżej 15 °C.
Podobne objawy powoduje inna, również grzybowa choroba – plamik buraka.
Etiologia.
Grzybnia grzyba "Cercospora beticola" rozwija się w miękiszu liści buraków. Tworzy tam skupiska trzonków konidialnych, na których znajdują się brązowe, wąskie i wielokomórkowe konidia. Są one rozprzestrzeniane za pomocą wiatru i wody i stanowią źródło pierwotnej infekcji. Grzyb zimuje w komorach podszparkowych oraz w wysadkach i nasionach. Po przezimowaniu infekuje liście buraków, najczęściej poprzez aparaty szparkowe. Cykl rozwojowy tego patogena trwa 3-4 tygodnie. 
Szkodliwość.
Porażenie przez "Cercospora beticola" powoduje wydłużenie głowy korzeniowej buraka, co utrudnia zbiór oraz zmniejsza masę korzeni do 50% i ilość cukru o 2-3%. Próg szkodliwości gospodarczej wynosi:
Zwalczanie.
Zwalczanie tej choroby polega na zaorywaniu resztek pożniwnych, skarmianiu zwierzętami porażonych liści, chemicznym zaprawianiu nasion, kilkuletniej przerwie w uprawie buraka na tym samym polu oraz na opryskiwaniu. Stosuje się fungicydy zawierające związki z grupy: triazoli, benzimidazoli, strobiluryn i ditiokarbaminianów. W uprawie ekologicznej powinno się stosować preparaty zawierające związki miedzi. Pierwsze zabiegi fungicydowe zazwyczaj powinny być przeprowadzone od połowy lipca do początku sierpnia w momencie, kiedy porażenie liści widoczne jest na pojedynczych roślinach. Ważna jest również uprawa odpornych odmian. Odporne odmiany tworzy się poprzez wykorzystanie metody selekcji z dużej populacji wraz z inną metodą hodowli np. chów wsobny.

</doc>
<doc id="2297970" url="https://pl.wikipedia.org/wiki?curid=2297970" title="Olympic Boycott Games 1980">
Olympic Boycott Games 1980

Olympic Boycott Games 1980, Liberty Bell Classic – zawody lekkoatletyczne zorganizowane w lipcu 1980 roku na terenie University of Pennsylvania w Filadelfii. W imprezie wystartowali reprezentanci 29 z 65 krajów bojkotujących igrzyska olimpijskie w Moskwie. Zwycięzcy z Filadelfii uzyskiwali wyniki słabsze od mistrzów z Moskwy, a jedyne dwa wyjątki od tej reguły to Renaldo Nehemiah i James Walker z USA, którzy zwyciężyli w biegach na 110 m ppł i na 400 m ppł, osiągając czasy lepsze niż Thomas Munkelt i Volker Beck z NRD, mistrzowie olimpijscy z Mokwy na tych dystansach.

</doc>
<doc id="2297972" url="https://pl.wikipedia.org/wiki?curid=2297972" title="Rogers Cup 2006 (mężczyźni)">
Rogers Cup 2006 (mężczyźni)

Rogers Cup 2006 – tenisowy turniej ATP rangi ATP Masters Series z cyklu Rogers Cup rozgrywany w dniach 7–13 sierpnia 2006 roku w Toronto na kortach twardych o puli nagród 2 450 000 dolarów amerykańskich.

</doc>
<doc id="2297976" url="https://pl.wikipedia.org/wiki?curid=2297976" title="Liberty Bell Classic">
Liberty Bell Classic



</doc>
<doc id="2297977" url="https://pl.wikipedia.org/wiki?curid=2297977" title="Konwój PQ-16">
Konwój PQ-16

Konwój PQ-16 – konwój arktyczny z okresu II wojny światowej wysłany przez aliantów ze sprzętem wojennym i surowcami do ZSRR, które były niezbędne do prowadzenia dalszej walki przeciwko III Rzeszy. Konwój wypłynął z Hvalfjörður, na Islandii 21 maja 1942. 
Skład i straty.
Konwój składał się z 35 statków handlowych: 21 amerykańskich, 8 brytyjskich, 4 radzieckich, holenderskiego i panamskiego. Łączny tonaż przewożonego sprzętu wojskowego wynosił 125 000 ton (w tym m.in.: 201 samolotów, 468 czołgów i 3277 pojazdów wojskowych). 
Zatonęło 7 statków (3 brytyjskie i 4 amerykańskie), głównie w wyniku nalotów lotniczych, 6 statków dopłynęło do Archangielska, pozostałe do Murmańska. Utracono 32 000 ton sprzętu, w tym: 77 samolotów, 147 czołgów i 770 pojazdów.
W ochronie konwoju płynął polski niszczyciel ORP „Garland”, który w wyniku ataków bombowych odniósł ciężkie uszkodzenia i straty w ludziach (m.in. zginęło 22 członków załogi).

</doc>
<doc id="2297978" url="https://pl.wikipedia.org/wiki?curid=2297978" title="Papirus 65">
Papirus 65

Papirus 65 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty 1. Listu do Tesaloniczan, tekst był dwukrotnie publikowany.
Opis.
Zachowały się fragmenty kodeksu z tekstem 1. Listu do Tesaloniczan 1,3-2,1.6-13. Tekst pisany jest w 29 linijkach na stronę, ok. 42 liter w linijce. Rękopis sporządzony został przez profesjonalnego skrybę.
Rękopis wyszedł spod tej samej ręki co formula_2 (zawiera fragmenty Listu do Efezjan), rozmiary kart oraz liczba linijek tekstu na stronę są identyczne i dlatego sugerowano, że mogły stanowić ten sam rękopis. Jedynie liczba liter w linijce tekstu nieznacznie się różni. Oryginalny kodeks mógł zawierać pełny zbiór Listów Pawła.
Nomina sacra pisane są skrótami.
Według Alanda jest jednym z trzech wczesnych rękopisów 1. Listu do Tesaloniczan.
Tekst.
Tekst grecki rękopisu reprezentuje tekst aleksandryjski, Kurt Aland opisał go jako "strict text", jednak z pewnym wahaniem, ponieważ fragment jest zbyt krótki. Tekst rękopisu zaklasyfikował do kategorii I. Hatch i Welles określili go jako tekst aleksandryjski.
Historia.
Fragment prawdopodobnie pochodzi z Oksyrynchos. Tekst rękopisu opublikowany został w 1957 roku, przez Vittorio Bartolettiego (1920-1990), następnie przez Comforta. Kurt Aland umieścił go na liście rękopisów Nowego Testamentu, w grupie papirusów, dając mu numer 65.
Philip Comfort datuje na połowę III wieku. Rękopis datowany jest przez INTF na wiek III.
Obecnie przechowywany jest w Narodowym Muzeum Archeologicznym (PSI 1373) we Florencji.

</doc>
<doc id="2297979" url="https://pl.wikipedia.org/wiki?curid=2297979" title="Alison Bruce">
Alison Bruce

Alison Bruce (ur. w 1962) – nowozelandzka aktorka. Uczęszczała do Keskidee Theatre &amp; Red Mole workshops, jednocześnie pracując nad swoim aktorskim warsztatem w Theatre Corporate. Naukę zakończyła w Theatre Corporate Drama School i w kilka lat później zagrała w pierwszym pełnometrażowym filmie. Jest aktorką udzielającą się za równo na dużym i małym ekranie, a ponadto również na deskach teatru.

</doc>
<doc id="2297982" url="https://pl.wikipedia.org/wiki?curid=2297982" title="Stefan Gorgoń-Drużbicki">
Stefan Gorgoń-Drużbicki

Stefan Gorgoń-Drużbicki ps. „Kurp” (ur. 13 czerwca 1923 w Piotrkowie Trybunalskim, zm. 7 stycznia 1997 w Opolu) – podporucznik Armii Krajowej, żołnierz 2. drużyny I plutonu Sad 2. kompanii „Rudy” batalionu Zośka, powstaniec warszawski.
Życiorys.
Syn Henryka i Wandy z domu Maka. Uczeń Gimnazjum im. króla Stanisława Leszczyńskiego w Ostrołęce.
Brał udział w kampanii wrześniowej, walczył w bitwie nad Bzurą. Trafił do Stalagu II A w Neubrandenburgu. W 1943 r. uciekł z robót przymusowych i wyjechał do Warszawy. Dzięki znajomości z Kazimierzem Wasiłowskim dostał się do Grup Szturmowych Szarych Szeregów.
Brał udział w powstaniu warszawskim w szeregach I plutonu „Sad”, 2 kompania „Rudy” w składzie batalionu „Zośka”. Walczył na Woli, Starym Mieście i Czerniakowie. Pod koniec września przepłynął na ochotnika, z przestrzeloną nogą, Wisłę i dostał się na Pragę w celu sprowadzenia łodzi dla walczących na Czerniakowie Zośkowców.
Uczestniczył w drugiej konspiracji. Należał do grupy Jana Rodowicza – Anody. Po apelu pułkownika Jana Mazurkiewicza ujawnił się przed Komisją Likwidacyjną b. AK. Rok później podjął studia w szczecińskiej Szkole Morskiej, na Wydziale Nawigacyjnym.
10 stycznia 1949 r. aresztowany przez funkcjonariuszy Ministerstwa Bezpieczeństwa Publicznego i osadzony w więzieniu na Rakowieckiej. W celi szpitalnej przebywał z Aleksandrem Krzyżanowskim. Po ponad półrocznym śledztwie skazany wyrokiem Wojskowego Sądu Rejonowego na karę dożywotniego pozbawienia wolności. Rok później Najwyższy Sąd Wojskowy zmienił Gorgoniowi-Drużbickiemu wyrok na karę piętnastu lat pozbawienia wolności. Po amnestii w 1952 r. otrzymał karę 10 lat pozbawienia wolności. Karę odbywał w więzieniu we Wronkach. Na wolność wyszedł w marcu 1954 r.
Pracownik Okręgowej Spółdzielni Mleczarskiej w Opolu. W 1980 r. Gorgoń powrócił do ZHP, wstępując do opozycyjnego wobec władz komunistycznych Kręgu Instruktorów Harcerskich im. Andrzeja Małkowskiego w Opolu. Później harcmistrz Rzeczypospolitej ZHR.

</doc>
<doc id="2297984" url="https://pl.wikipedia.org/wiki?curid=2297984" title="Olympic Boycott Games">
Olympic Boycott Games



</doc>
<doc id="2297985" url="https://pl.wikipedia.org/wiki?curid=2297985" title="Liberty Bell Classic 1980">
Liberty Bell Classic 1980



</doc>
<doc id="2297986" url="https://pl.wikipedia.org/wiki?curid=2297986" title="Giambattista Benedetti">
Giambattista Benedetti

Giambattista Benedetti (ur. 14 sierpnia 1530 w Wenecji, zm. 20 stycznia 1590 w Turynie) – włoski fizyk i matematyk. Autor prac z dziedziny mechaniki i hydrostatyki. Odkrył tzw. paradoks hydrostatyczny przed Simonem Stevinem, któremu powszechnie przypisuje się jego odkrycie. Benedetti odkrył także występowanie siły centralnej.
Pełnił funkcję nadwornego matematyka księcia Sabaudii.

</doc>
<doc id="2297989" url="https://pl.wikipedia.org/wiki?curid=2297989" title="Sztolnia dziedziczna">
Sztolnia dziedziczna

Sztolnia dziedziczna - w dawnym górnictwie najniżej położona i najważniejsza sztolnia wodna, przeznaczona do odwadniania podziemnych wyrobisk. Ze względu na zasadnicze znaczenie dla funkcjonowania całego zakładu górniczego w gwarectwach tzw. starego prawa do jej utrzymywania byli zobowiązani wszyscy gwarkowie - udziałowcy kopalni w ramach posiadanych udziałów (tzw. "kuksów"). Obowiązek ten był niezbywalny i przechodził również na spadkobierców udziałów (stąd sztolnia "dziedziczna").
W europejskim górnictwie podziemnym sztolnie "dziedziczne" zaczęły się pojawiać od ok. XIV w., w miarę jak eksploatacja sięgała coraz głębiej pod ziemię. Początkowo budowano je w kopalniach złota i srebra, później również w kopalniach rud miedzi, ołowiu, cynku itp. Najdłuższym tego typu dziełem była swego czasu ukończona w 1876 r. Voznická dedičná štôlňa (16 538 m), odwadniająca kopalnie srebra w Bańskiej Szczawnicy i Hodruszy na Słowacji. W XVIII w. sztolnie dziedziczne pojawiły się w kopalniach węgla kamiennego. Najdłuższa tego typu budowla w europejskim górnictwie węglowym (14 250 m), Główna Kluczowa Sztolnia Dziedziczna, której budowę ukończono w 1869 r., znajduje się na Górnym Śląsku (posiada wylot w Zabrzu).

</doc>
<doc id="2297991" url="https://pl.wikipedia.org/wiki?curid=2297991" title="Torbern Olof Bergman">
Torbern Olof Bergman

Torbern Olof Bergman (ur. 20 marca 1735 w Katrinebergu, zm. 8 lipca 1784 w Medevi) – szwedzki chemik i mineralog. 
Życiorys.
Był jednym z twórców chemii analitycznej. Opracował analizę dmuchawkową. W swoich pracach zajmował się klasyfikacją minerałów. Był profesorem uniwersytetu w Uppsali.

</doc>
<doc id="2297993" url="https://pl.wikipedia.org/wiki?curid=2297993" title="Mistrzostwa Afryki Juniorów w Chodzie Sportowym 2009">
Mistrzostwa Afryki Juniorów w Chodzie Sportowym 2009

Mistrzostwa Afryki Juniorów w Chodzie sportowym 2009 – zawody lekkoatletyczne rozegrane 19 kwietnia w Radis w Tunezji.
W mistrzostwach wzięło udział 13 lekkoatletów (8 zawodników i 5 zawodniczek) z 3 krajów.

</doc>
<doc id="2297994" url="https://pl.wikipedia.org/wiki?curid=2297994" title="Konferencja hawańska">
Konferencja hawańska

Konferencja hawańska (ang. "Havana Conference") – jedna z najważniejszych konferencji (obok konferencji w Atlantic City w 1929 roku i konferencji w Apalachin w 1957 roku) z udziałem najważniejszych (ówczesnych) bossów amerykańskiego świata przestępczego tzw. Syndykatu.
Okres przed konferencją.
Jeden z największych amerykańskich gangsterów tamtych czasów – Lucky Luciano w 1936 roku został skazany na 30 do 50 lat pozbawienia wolności za sutenerstwo; wielu uważa, że wyrok skazujący, jak i cała sprawa, zostały ukartowane przez prokuratora Thomasa E. Deweya.
Dzięki pomocy przyjaciela – Meyera Lansky’ego – ten sam prokurator ułaskawił Luciano 10 lutego 1946 roku za jego postawę patriotyczną w czasie II wojny światowej (wywiad amerykańskiej marynarki wojennej nawiązał współpracę z mafiosami w obawie przed nazistowskimi aktami sabotażu w dzielnicach portowych; Luciano wyraził zgodę na współpracę z władzami zza więziennych krat).
Tego samego dnia Luciano opuścił Stany Zjednoczone i udał się do Włoch, skąd po krótkim pobycie udał się na Kubę (wcześniej wyrobił sobie fałszywe paszporty).
Przebieg obrad.
Obrady konferencji rozpoczęły się 22 grudnia 1946 w stolicy Kuby, Hawanie, w hotelu Nacional de Cuba. Osobą odpowiedzialną za zorganizowanie konferencji był Meyer Lansky.
Wśród obecnych znaleźli się m.in. przedstawiciele pięciu rodzin:
oraz wpływowi żydowscy gangsterzy:
Główne tematy konferencji.
Podczas obrad konferencji poruszono temat handlu heroiną, rozwoju hazardu na Kubie i rozwiązania problemu z Bugsy Siegelem, którego nie zaproszono. Mafiosi podejrzewali, że Siegel poza ich plecami zdefraudował pieniądze przeznaczone na budowę Hotel Flamingo w Las Vegas; inwestycja pochłaniała coraz więcej pieniędzy, co budziło niecierpliwość wśród gangsterów. Na nieszczęście dla samego Siegela uroczystość otwarcia hotelu 26 grudnia 1946 roku zakończyła się niepowodzeniem.
Luciano i Lansky zdecydowali, że wobec zaistniałej sytuacji należy pozbyć się ‘oszusta’ z szeregu mafii; Lansky, bliski przyjaciel Siegela z bólem serca wyraził zgodę na egzekucję.
W trakcie obrad wyczuć było można napięcie na linii Luciano – Genovese. W 1931 roku po zakończeniu wojny Castellammarese Luciano usunął stanowisko Capo di tutti capi – „Bossa nad bossami”, które kojarzyło mu się ze Starą Mafią amerykańską w osobach Joe Masserii i Salvatore Maranzano.
Jednakże w 1946 roku sytuacja była już nieco inna. Przed zorganizowaną przestępczością stały nowe wyzwania; zakończyła się II wojna światowa (podział świata na dwa wrogie sobie systemy polityczno – ekonomiczne), rozwijał się rynek handlu narkotykami i hazardu.
Otwierając obrady konferencji, Luciano podziękował wszystkim na przybycie. Zdawał sobie sprawę, że w trakcie jego pobytu w więzieniu (w tym czasie na czele Rodziny Luciano stał wskazany przez niego Frank Costello) jeden z bossów – Vito Genovese – przystąpił do stopniowego przejęcia jego rodziny.
Zwołanie konferencji miało na celu przywrócenie status quo, czyli powrotu do układu Luciano – Lansky (nic nie było w stanie zniszczyć ich przyjaźni) i odnowienia wpływów Lucky’ego w mafii.
Wszyscy zebrani, przyjaciele Luciano (jedynie Genovese niechętnie na to wyraził zgodę; sam już snuł plany, aby objąć stanowisko „bossa nad bossami”) przystali na jego propozycję przywrócenia stanowiska „capo di tutti capi”. Dla zaspokojenia ambicji Genovese, Luciano postanowił uspokoić nastroje (wymienili uściski dłoni wobec innych bossów) i skupić się na ważnych problemach.
Inną ważną poruszoną kwestią podczas konferencji był handel narkotykami. Luciano, podobnie jak Lansky i Costello, chciał, aby rodziny mafijne w ramach Syndykatu nie handlowały narkotykami.
Jednakże zdawał sobie sprawę, że wiele rodzin na to by się nie zgodziło. Przyjęto kompromis, według którego każda z rodzin będzie musiała samodzielnie zdecydować czy handlować narkotykami, czy nie.
Obecność Sinatry.
Wśród obecnych znalazł się znany amerykański piosenkarz – Frank Sinatra, który (rzekomo) wręczył Luciano szczerozłotą papierośnicę. Obecność Sinatry miała zapewnić alibi przybyłym delegatom; miał dla nich wystąpić na scenie.
Po zakończeniu obrad.
Luciano liczył, że pozostanie dłużej na Kubie, ale wiadomość o jego przyjeździe i pobycie dotarła do władz Stanów Zjednoczonych. Te z kolei wymusiły na władzach Kuby, aby niezwłocznie wydaliły go do Włoch. Niewykluczone, że to Genovese powiadomił Amerykanów o miejscu pobytu Luciano.
Konferencję hawańską uznaje się za kres wielkości Lucky Luciano; ostatecznie opuścił Stany Zjednoczone, jego pozycja i wpływy w strukturze mafii amerykańskiej słabły z roku na rok, ale zachował do końca poparcie Lansky’ego i pieniądze płynące z tego tytułu.

</doc>
<doc id="2297995" url="https://pl.wikipedia.org/wiki?curid=2297995" title="Flinta (rzeka)">
Flinta (rzeka)

Flinta – rzeka w Wielkopolsce, prawy dopływ Wełny. Źródła pod Gębiczynem (na wschód od wsi), ujście w Rożnowicach (gmina Rogoźno).
Przebieg.
Całkowita długość - 27 km, średni spadek - 0,75‰. Źródła znajdują się na podmokłych łąkach, objętych ochroną w rezerwacie "Źródliska Flinty". Przepływa m.in. przez Ryczywół. Na znacznym odcinku stanowi granicę gmin Oborniki i Rogoźno.
Przyroda.
Niegdyś była dobrym łowiskiem pstrąga potokowego, ale populacja ryby prawie wyginęła. Obecnie prowadzi się działania mające na celu przywrócenie rzece tego gatunku.
Szlak kajakowy.
Od Ryczywołu Flinta jest mało popularnym, urozmaiconym szlakiem kajakowym, dostępnym tylko w porach wyższego stanu wód, zwłaszcza wiosną. Skala trudności oceniana jest na ZWB (łatwy), uciążliwość na U3 (dość uciążliwy), zaś malowniczość na ** (malowniczy).

</doc>
<doc id="2297996" url="https://pl.wikipedia.org/wiki?curid=2297996" title="Mistrzostwa Afryki w Chodzie Sportowym 2009">
Mistrzostwa Afryki w Chodzie Sportowym 2009

Mistrzostwa Afryki w Chodzie sportowym 2009 – zawody lekkoatletyczne rozegrane 19 kwietnia w Radis w Tunezji.
Zwyciężczyni chodu wśród kobiet – Tunezyjka Chaima Trabelsi ustanowiła wynikiem 1:37:44 rekord kraju w chodzie na 20 kilometrów.

</doc>
<doc id="2297999" url="https://pl.wikipedia.org/wiki?curid=2297999" title="Szczęście Frania">
Szczęście Frania

Szczęście Frania – spektakl Teatru Telewizji z 2001 roku w reżyserii Agnieszki Glińskiej, zrealizowany na podstawie sztuki Włodzimierza Perzyńskiego.

</doc>
<doc id="2298000" url="https://pl.wikipedia.org/wiki?curid=2298000" title="Pierre Joseph van Beneden">
Pierre Joseph van Beneden

Pierre Joseph van Beneden (ur. 19 grudnia 1809 w Mechelen, zm. 18 stycznia 1894 w Leuven) – belgijski zoolog i paleontolog. Prowadził badania głównie nad mięczakami, jamochłonami i mszywiołami, a także nad kopalnymi waleniami. Wprowadził pojęcie komensalizmu i mutualizmu. Był profesorem uniwersytetów w Gandawie i Leuven. Jego synem był zoolog Eduard van Beneden.

</doc>
<doc id="2298001" url="https://pl.wikipedia.org/wiki?curid=2298001" title="Pierre-Joseph van Beneden">
Pierre-Joseph van Beneden



</doc>
<doc id="2298002" url="https://pl.wikipedia.org/wiki?curid=2298002" title="Andrzej Włodzimierz Chyczewski">
Andrzej Włodzimierz Chyczewski

Andrzej Włodzimierz Chyczewski ps. "Gustaw" (ur. 1 grudnia 1913 w Raciążu, zm. 29 grudnia 1984 w Melbourne) – porucznik Wojska Polskiego, oficer Armii Krajowej, powstaniec warszawski (dowódca kompanii "Gustaw").
Życiorys.
Syn Jana i Marii. 
We wrześniu 1939 r. walczył jako oficer 70 pułku piechoty w ramach Armii Poznań. 
Od 1939 r. w konspiracji, od marca 1944 oficer broni Armii Krajowej na warszawskiej Ochocie. W czasie powstania warszawskiego brał udział w ciężkich walkach na czele kompanii „Gustaw” m.in. w rejonie ul. Kaliskiej, a także o koszary przy ul. Podchorążych. W nocy z 9 na 10.08.1944 przebił się ze swoją kompanią do Lasów Sękocińskich, gdzie przyłączył się do oddziałów Mieczysława Sokołowskiego. Całe zgrupowanie wróciło wkrótce na pomoc walczącej Warszawie.
Po nieudanej próbie ewakuacji kanałami do Śródmieścia wrócił na Mokotów, gdzie dostał się do niemieckiej niewoli. Trafił do Stalagu X B Sandbostel, a po wojnie wyemigrował do Australii. W sierpniu 1973 r. odwiedził Warszawę. 
Linki zewnętrzne.
Muzeum Powstania Warszawskiego. Powstańcze biogramy. Andrzej Chyczewski ps. Gustaw

</doc>
<doc id="2298004" url="https://pl.wikipedia.org/wiki?curid=2298004" title="Mistrzostwa Afryki w Chodzie Sportowym 2005">
Mistrzostwa Afryki w Chodzie Sportowym 2005

Mistrzostwa Afryki w Chodzie sportowym 2005 – zawody lekkoatletyczne rozegrane 21 i 22 maja w stolicy Tunezji – Tunisie.

</doc>
<doc id="2298008" url="https://pl.wikipedia.org/wiki?curid=2298008" title="Mistrzostwa Afryki w Chodzie Sportowym 1999">
Mistrzostwa Afryki w Chodzie Sportowym 1999

Mistrzostwa Afryki w Chodzie sportowym 1999 – zawody lekkoatletyczne rozegrane w Bumardas w Algierii.
W rywalizacji drużynowej mężczyzn złote medale wywalczyli Algierczycy.

</doc>
<doc id="2298009" url="https://pl.wikipedia.org/wiki?curid=2298009" title="Bułgarka">
Bułgarka

Bułgarka – opowiadanie Iwana Wazowa, wydane pierwotnie na łamach czasopisma "Byłgarska sbirka" w listopadzie 1899 r. pod tytułem "Czełopeszkata gora" i zamieszczone następnie, już pod nowym tytułem, w tomie opowiadań "Pystyr swjat" (1902).
Treść.
Akcja utworu rozgrywa się 20 maja 1876 r., tego samego dnia, którego - jak informuje narrator w pierwszym zdaniu opowiadania - został zabity Christo Botew. Grupę kobiet, czekających na przeprawę przez Iskyr rozpędzają Turcy. Jedna z kobiet, niosąca na rękach dwuletnie dziecko, prosi Hadżi Hasana, tureckiego żandarma, by pozwolił jej przeprawić się na drugą stronę, ponieważ śpieszy do klasztoru, by odprawić modły za zdrowie chłopca. Po drodze spotyka ukrywającego się w lesie powstańca, któremu obiecuje pomoc. W klasztorze prosi mnicha o zmówienie modlitwy nad chorym dzieckiem oraz o bochenek chleba na drogę, dla powstańca. Prócz jedzenia kobieta zabiera z klasztoru ukradkiem również mnisze szaty, które następnie przekazuje powstańcowi, przyrzekając, że wieczorem, gdy się ściemni zabierze go do domu, nakarmi i ogrzeje. Chłopak widząc nadciągający oddział turecki strzela do jego dowódcy, zabija go, po czym popełnia samobójstwo.
Przekłady na język polski.
Opowiadanie było tłumaczone na język polski trzykrotnie i ukazało się w kilku różnych wydaniach. Pierwszą jego tłumaczką na język polski była Józefa Anc, a opowiadanie ukazało się w tomie "Wybór opowiadań", wydanym w Warszawie w 1904 r. Drugi raz opowiadanie zostało przełożone na język polski przez Antoniego Brosza i opublikowane w 1950 r. w tomie, poświęconym setnej rocznicy urodzin Iwana Wazowa. Opowiadanie to tłumaczyła również 
Halina Kalita a jej tłumaczenie zostało opublikowane w tomie "Wybór opowiadań", wydanym nakładem wydawnictwa Czytelnik w 1951 r. Przekład ten był następnie przedrukowywany i znalazł się również w wydanej w 1955 r. "Antologii noweli bułgarskiej XIX i XX w.", przygotowanej przez Bronisława Ćirlicia, w antologii "Miłosierdzie Marsa" opracowanej przez Hannę Karpińską, Warszawa 1978 oraz w antologii opowiadań bułgarskich pt. "Biała jaskółka" w wyborze Krystyny Migalskiej i Wojciecha Gałązki, Katowice 1982.

</doc>
<doc id="2298010" url="https://pl.wikipedia.org/wiki?curid=2298010" title="Mistrzostwa Afryki w Wielobojach Lekkoatletycznych 2005">
Mistrzostwa Afryki w Wielobojach Lekkoatletycznych 2005

Mistrzostwa Afryki w wielobojach lekkoatletycznych 2005 – zawody lekkoatletyczne rozegrane 21 i 22 maja w stolicy Tunezji – Tunisie.
Srebrna medalistka w rywalizacji kobiet – Sudanka Mona Jabir Ahmed ustanowiła wynikiem 4919 punktów rekord kraju w siedmioboju.

</doc>
<doc id="2298014" url="https://pl.wikipedia.org/wiki?curid=2298014" title="Mistrzostwa Afryki w Wielobojach Lekkoatletycznych 1999">
Mistrzostwa Afryki w Wielobojach Lekkoatletycznych 1999

Mistrzostwa Afryki w wielobojach lekkoatletycznych 1999 – zawody lekkoatletyczne rozegrane w stolicy Algierii – Algierze.

</doc>
<doc id="2298016" url="https://pl.wikipedia.org/wiki?curid=2298016" title="Uteodon">
Uteodon

Uteodon – rodzaj ornitopoda z kladu Iguanodontia, żyjącego w późnej jurze (wczesny lub środkowy tyton) na terenach dzisiejszej Ameryki Północnej. Gatunkiem typowym jest "U. aphanoecetes", którego holotypem jest niemal kompletny szkielet pozaczaszkowy oznaczony CM 11337, z zachowanymi ośmioma kręgami szyjnymi, 16 grzbietowymi, 4 krzyżowymi i 14 ogonowymi, obiema łopatkami, lewą kością kruczą, obiema kośćmi ramiennymi, lewą kością promieniową i łokciową, kośćmi lewego nadgarstka i dłoni, obiema kośćmi biodrowymi, łonowymi i kulszowymi, obiema kośćmi udowymi i piszczelowymi, kośćmi strzałkowymi, 31 żebrami, 6 żebrami szyjnymi i skostniałymi ścięgnami. Holotyp odkryto w 1922 r. na terenie hrabstwa Uintah w amerykańskim stanie Utah, w osadach formacji Morrison na obszarze Dinosaur National Monument; jego krótki opis opublikował w 1925 r. Charles Gilmore, zaliczając ów okaz do gatunku "Camptosaurus medius" (później uznanego za młodszy synonim "Camptosaurus dispar"). Kenneth Carpenter i Yvonne Wilson (2008) po zbadaniu owego okazu stwierdzili jednak, że na tyle różni się on budową od "C. dispar", że uzasadnia to przeniesienie go do nowego gatunku w obrębie rodzaju "Camptosaurus", który nazwali "C. aphanoecetes"; ponadto autorzy uznali niekompletną żuchwę z zachowanymi zębami oznaczoną DINO 499, kość zębową oznaczoną DINO 556, niekompletny szkielet z zachowaną niekompletną puszką mózgową oznaczony CM 15780 i szereg pojedynczych kości szkieletu pozaczaszkowego odkrytych na obszarze Dinosaur National Monument za należące do przedstawicieli tego gatunku. Gatunek ten został uwzględniony w analizie kladystycznej przeprowadzonej przez McDonalda, Barretta i Chapman (2010). Analiza ta nie tylko potwierdziła zasadność uznania go za odrębny od "C. dispar" gatunek, ale też wykazała, że nie ma podstaw, by zaliczać ""C." aphanoecetes" do rodzaju "Camptosaurus"; z analizy tej wynika, że ""C." aphanoecetes" nie był taksonem siostrzanym do gatunku "C. dispar", lecz był jednym z najbardziej bazalnych przedstawicieli kladu Styracosterna (tj. najszerszego kladu obejmującego gatunek "Parasaurolophus walkeri", ale nie obejmującego "C. dispar"). Według tej analizy ""C." aphanoecetes" był w nierozwikłanej politomii z gatunkami "Cumnoria prestwichii" i "Owenodon hoggii" oraz z kladem obejmującym wszystkich pozostałych przedstawicieli Styracosterna. Także późniejsza analiza McDonalda (2011) potwierdziła, że ""C." aphanoecetes" był (obok "Cumnoria") najbardziej bazalnym przedstawicielem Styracosterna; w związku z tym McDonald wyłączył ten gatunek z rodzaju "Camptosaurus" i ustanowił go gatunkiem typowym nowego rodzaju, który nazwał "Uteodon".
Według McDonalda (2011) "U. aphanoecetes" różni się od wszystkich przedstawicieli kladu Iguanodontia poza "Cumnoria prestwichii" współwystępowaniem szeregu cech budowy szkieletu pozaczaszkowego, m.in. łopatki z wyrostkiem barkowym, który jest wypukły na krawędzi kranialnej (zwróconej dogłowowo); wypukłym dorsalnym (grzbietowym) brzegiem łopatki; wypukłym dorsalnym brzegiem kości biodrowej rozszerzającym się mediolateralnie (środkowo-bocznie, ukośnie) ku miejscu przyczepu "M. iliocaudalis" (mięśnia biodrowo-ogonowego) i końcem dalszym kości kulszowej tworzącym rozszerzoną w kierunku dogłowowym stopkę ("boot"). "Uteodon" różni się od "Cumnoria" tylko jedną cechą budowy czaszki – kłykieć potyliczny u "U. aphanoecetes" wydłuża się wentralnie (w kierunku brzusznym) bardziej niż guzy u podstawy puszki mózgowej. Podobieństwa między "U. aphanoecetes" i "C. prestwichii" mogą sugerować, że gatunki te są blisko spokrewnione i może należałoby je zaliczyć do jednego rodzaju "Cumnoria". McDonald nie zdecydował się jednak na zaliczenie ich do tego samego rodzaju, wskazując, że nie jest pewne, czy przyszłe analizy kladystyczne wykażą, że gatunki te są taksonami siostrzanymi; nie można wykluczyć, że odkrycie większej liczby skamieniałości wykaże, że między dwoma gatunkami jest więcej różnic, stąd zdaniem McDonalda lepiej zaliczyć je do odrębnych rodzajów.
Carpenter i Lamanna (2015) stwierdzili, że cecha budowy czaszki "U. aphanoecetes", która według McDonalda miała odróżniać ten gatunek od "C. prestwichii", tj. kłykieć potyliczny wydłużony wentralnie bardziej niż guzy u podstawy puszki mózgowej, stwierdzona u okazu CM 15780 z zachowaną puszką mózgową jest w rzeczywistości wynikiem uszkodzenia puszki mózgowej tego okazu, a nie autentyczną cechą budowy ciała. Co więcej, autorzy stwierdzili, że ta puszka mózgowa w rzeczywistości należy do przedstawiciela rodzaju "Dryosaurus". W ocenie autorów niektóre cechy budowy wymienione przez McDonalda jako dowodzące bliskiego pokrewieństwa "U. aphanoecetes" i "C. prestwichii" występują również u innych ornitopodów; występowanie innych nie może zaś być z pewnością potwierdzone u "C. prestwichii". W ocenie autorów równice występujące między "Camptosaurus dispar", "Cumnoria prestwichii", "Uteodon aphanoecetes" nie są na tyle liczne i istotne, by uzasadniały zaliczanie ich do odrębnych rodzajów; autorzy zaliczyli te trzy gatunki do rodzaju "Camptosaurus", utrzymując je jednocześnie jako odrębne gatunki.

</doc>
<doc id="2298017" url="https://pl.wikipedia.org/wiki?curid=2298017" title="Uteodon aphanoecetes">
Uteodon aphanoecetes



</doc>
<doc id="2298018" url="https://pl.wikipedia.org/wiki?curid=2298018" title="Camptosaurus aphanoecetes">
Camptosaurus aphanoecetes



</doc>
<doc id="2298020" url="https://pl.wikipedia.org/wiki?curid=2298020" title="Mistrzostwa Afryki w Maratonie 1994">
Mistrzostwa Afryki w Maratonie 1994

Mistrzostwa Afryki w Maratonie 1994 – zawody lekkoatletyczne rozegrane w największym mieście Wybrzeża Kości Słoniowej – Abidżanie.

</doc>
<doc id="2298023" url="https://pl.wikipedia.org/wiki?curid=2298023" title="Mistrzostwa Afryki w Maratonie 1996">
Mistrzostwa Afryki w Maratonie 1996

Mistrzostwa Afryki w Maratonie 1996 – zawody lekkoatletyczne rozegrane w południowoafrykańskim Soweto.

</doc>
<doc id="2298027" url="https://pl.wikipedia.org/wiki?curid=2298027" title="Mistrzostwa Afryki w Półmaratonie 1995">
Mistrzostwa Afryki w Półmaratonie 1995

Mistrzostwa Afryki w półmaratonie 1995 – zawody lekkoatletyczne rozegrane w Abidżanie.

</doc>
<doc id="2298028" url="https://pl.wikipedia.org/wiki?curid=2298028" title="Mistrzostwa Afryki w Półmaratonie 1997">
Mistrzostwa Afryki w Półmaratonie 1997

Mistrzostwa Afryki w półmaratonie 1997 – zawody lekkoatletyczne rozegrane w Dżibuti.

</doc>
<doc id="2298030" url="https://pl.wikipedia.org/wiki?curid=2298030" title="Anoma Karunawansa">
Anoma Karunawansa

Anoma Karunawansa (ur. ?) – cejlońska lekkoatletka, tyczkarka.
Złota medalistka mistrzostw Sri Lanki. Wielokrotna rekordzistka kraju.

</doc>
<doc id="2298032" url="https://pl.wikipedia.org/wiki?curid=2298032" title="Zmarli w maju 2011">
Zmarli w maju 2011



</doc>
<doc id="2298034" url="https://pl.wikipedia.org/wiki?curid=2298034" title="Brytyjska Rodzina Królewska">
Brytyjska Rodzina Królewska



</doc>
<doc id="2298036" url="https://pl.wikipedia.org/wiki?curid=2298036" title="Bitwa pod Garigliano (1503)">
Bitwa pod Garigliano (1503)



</doc>
<doc id="2298038" url="https://pl.wikipedia.org/wiki?curid=2298038" title="Tusi">
Tusi

Tusi () – przywódcy sprawujący władzę w obrębie cesarstwa chińskiego na etnicznie niechińskich terenach, wywodzący się z lokalnych elit ludów podbitych. Stosowany zwłaszcza za czasów dynastii Ming i Qing na południowym zachodzie Chin; mianem tym określa się też system takich pośrednich rządów (system tusi, ).
Dynastia Yuan po raz pierwszy trwale podbiła południowo-zachodnie tereny dzisiejszych Chin (prowincje Yunnan, Guizhou i Guangxi). Obszary te zamieszkiwało bardzo wiele ludów o różnorodnej kulturze i różnym stopniu organizacji społeczno-politycznej – od ludów zbierackich po regularne królestwa jak np. królestwo Nanzhao. Nie znały one jednak chińskiego, biurokratycznego, systemu rządów, ani nie uznawały konfucjańskich wartości, które były jego podstawą.
System "tusi" wywodził się z wcześniejszych systemów rządów pośrednich z czasów dynastii Tang, albo nawet dynastii Han ale ukształtował się w pełni w okresie Yuan-Ming. Wówczas to stworzono przepisy dotyczące rang, promocji i degradacji, poborów itp. Stworzono trzy kategorie "tusi": urzędników lokalnych, nie-Chińczyków w chińskim systemie władzy; lokalnych wodzów, sprawujących władzę na danym terenie, lecz uznających chińską zwierzchność (czyli właściwych "tusi"); oraz pomniejszych urzędników w lokalnym aparacie władzy. "Tusi" dzielili się na cywilnych i wojskowych; nad pierwszymi sprawowało pieczę Ministerstwo Służby Państwowej, nad drugimi – Ministerstwo Wojska. Wyżsi urzędnicy mieli przyznane pobory w ryżu, ale płacono je nieregularnie, "de facto" odbierali je sobie z danin płaconych przez poddanych.
"Tusi" byli wybierani lokalnie, ale zatwierdzani przez władze cesarskie. Ich tytuły były z reguły dziedziczne, w odróżnieniu od posad w chińskiej biurokracji. Musieli zaakceptować chińską zwierzchność i wyrzec się niepodległości, ale w obrębie swego terytorium sprawowali pełną i niezależną władzę, egzekwując ją na własny, tradycyjny sposób. Administracja chińska na tych terenach była słaba i nie miała możliwości wpływania na sposób rządzenia. "Tusi" ustalali podatki i cła między swoimi terytoriami a sąsiednimi (chińskimi, czy innych "tusi"). Musieli jedynie utrzymać spokój i zapłacić podatki, a czasem także trybut, często w postaci lokalnej specjalności (np. koni, czy wosku).
Funkcję tę pełnili przywódcy klanowi i arystokraci (np. wśród Yi tzw. "nzymo"), królowie inkorporowanych państw (np. wśród Daiów w Xishuangbanna) itp. Czasami "tusi" mogli wywodzić się z innej grupy etnicznej niż ich poddani – tak było wśród Miao z północnego Yunnanu i Guizhou, którymi rządziła arystokracja Yi.
W połowie dynastii Qing, wobec zwiększającej się migracji Hanów na te tereny, co powodowało z jednej strony konflikty, a równocześnie dawało Cesarstwu lepszą bazę do tworzenia administracji, zaczęto zwiększać stopień kontroli nad tusi i wprowadzać na ich miejsce regularną administrację typu chińskiego. Powodowało to wiele konfliktów (np. powstania wśród Miao), a tytuły pokonanych "tusi" były z reguły likwidowane. W wielu miejscach system ten funkcjonował kilkaset lat: wśród Naxi urząd ustanowiony w XIII w. został zniesiony w 1723, a wśród Mosuo – dopiero w 1956.

</doc>
<doc id="2298039" url="https://pl.wikipedia.org/wiki?curid=2298039" title="Freedb">
Freedb

freedb – internetowa baza danych zawierająca informacje o muzycznych płytach CD, na licencji GNU General Public License. Jest wykorzystywana w odtwarzaczach audio do wyświetlania np. tytułów utworów.
W 2006 baza została kupiona przez firmę Magix.

</doc>
<doc id="2298045" url="https://pl.wikipedia.org/wiki?curid=2298045" title="Krasnyj Azierbajdżan">
Krasnyj Azierbajdżan

"Krasnyj Azierbajdżan" (ros. "Красный Азербайджан") – rosyjski, azerski, a następnie radziecki okręt wojenny Flotylli Kaspijskiej w latach 1909-1959
Historia.
Okręt rozpoczęto budować pod koniec grudnia 1908 r. w stoczni admiralskiej w Sankt Petersburgu w odpowiedzi na konkurs ogłoszony w 1907 r. przez ministerstwo morskie na kanonierki dla Flotylli Kaspijskiej. 12 sierpnia 1909 r. "Ardagan" został spuszczony na wodę, zaś na pocz. września wyszedł w morze. Był pierwszym rosyjskim okrętem wojennym wyposażonym w silniki Diesla. 7 lipca 1911 r. przypłynął do Baku, gdzie wszedł w skład Flotylli Kaspijskiej. Brał udział w I wojnie światowej. Przeniesiono go na Morze Czarne. W czerwcu 1916 r. zostało zdemontowane jego główne uzbrojenie złożone z dział 120 i 75 mm. Okręt uzyskał status statku transportowego. W czerwcu 1918 r. zainstalowano na nim 2 działa 102 mm. Okręt został przejęty przez władze Demokratycznej Republiki Azerbejdżanu, stając się wraz z bliźniaczym "Karsem" trzonem azerskiej Flotylli Kaspijskiej. Został jednak obsadzony w większości przez marynarzy wywodzących się z floty handlowej, stąd jego gotowość bojowa była niska przez cały okres służby. Po zajęciu Azerbejdżanu przez wojska bolszewickie pod koniec kwietnia 1920 r., "Ardagan" został przejęty przez Sowietów. 19 maja tego roku przemianowano go na "Trockij", zaś 1 lutego 1927 r. na "Krasnyj Azierbajdżan". W latach 1924-1927 przeszedł kapitalny remont. Po kolejnych 2 remontach w 1937 r. i latach 1938-1939 jego uzbrojenie składało się z 2 dział 100 mm, 2 działek 45 mm i kilku karabinów przeciwlotniczych 12,7 mm. Okręt uczestniczył w II wojnie światowej. W 1940 r. dozbrojono go 2 działkami 37 mm i 1 działkiem 45 mm. W toku działań wojennych prowadził służbę ochronną, pływając w konwojach, a także przewoził różnego rodzaju wyposażenie wojskowe, uzbrojenie, czy amunicję. Do końca grudnia 1954 r. spełniał rolę okrętu szkoleniowego, po czym został spisany ze stanu Flotylli Kaspijskiej. Od 13 maja 1955 r. miał status pływającego więzienia o oznaczeniu PKZ-101. 18 listopada 1959 r. przeznaczono go na złom.

</doc>
<doc id="2298046" url="https://pl.wikipedia.org/wiki?curid=2298046" title="Asakura">
Asakura

Asakura (麻倉 "magazyn konopi") – japońskie nazwisko i toponim. Nazwisko Asakura noszą następujące osoby:

</doc>
<doc id="2298047" url="https://pl.wikipedia.org/wiki?curid=2298047" title="Jadwiga Kowalczuk">
Jadwiga Kowalczuk

Jadwiga Józefa Konik-Klimaj-Kowalczuk (ur. 6 października 1931 w Krakowie, zm. 9 lipca 1998) – polska lekkoatletka miotaczka, wielokrotna mistrzyni Polski i olimpijka.
Życiorys.
Ukończyła Liceum Administracyjne w Krakowie, pracowała jako urzędniczka.
Specjalizowała się w pchnięciu kulą, ale znaczące sukcesy odnosiła również w rzucie dyskiem i rzucie oszczepem.
Startowała na igrzyskach olimpijskich w 1960 w Rzymie, gdzie zajęła 10. miejsce w finale pchnięcia kulą. Na Akademickich Mistrzostwach Świata (UIE) w 1951 w Berlinie zajęła 5. miejsce w rzucie oszczepem i 6. miejsca w pchnięciu kulą i rzucie dyskiem, a na Międzynarodowych Igrzyskach Sportowej Młodzieży w 1957 w Moskwie – 7. miejsce w pchnięciu kulą.
Była mistrzynią Polski w pchnięciu kulą w 1953, 1954, 1956, 1957, 1958, 1961 i 1963, w rzucie dyskiem w 1950, 1953 i 1956 oraz w rzucie oszczepem w 1951. Zdobyła wicemistrzostwo Polski w pchnięciu kulą w 1949, 1950, 1951, 1959, 1960, 1962 i 1964 oraz w rzucie dyskiem w 1949 i 1951. Była również halową mistrzynią Polski w pchnięciu kulą i rzucie dyskiem w 1954.
Ośmiokrotnie poprawiała rekord Polski w pchnięciu kulą do wyniki 15,44 m (16 czerwca 1963 w Bydgoszczy).
W latach 1949-1963 startowała w trzydziestu dwóch meczach reprezentacji Polski (43 starty), odnosząc 10 zwycięstw indywidualnych.
Rekordy życiowe:
Była zawodniczką klubów: HKS Kraków (1947-1948), Kolejarz Kraków (1949-1954), Wawel Kraków (1956-1961) i Gwardia Warszawa (1962-1968).
Jest pochowana na cmentarzu komunalnym Północnym w Warszawie (Kwatera: S-IV-15, rząd:9, grób:14)

</doc>
<doc id="2298049" url="https://pl.wikipedia.org/wiki?curid=2298049" title="Cahangir bəy Kazımbəyli">
Cahangir bəy Kazımbəyli

Cahangir bəy Kazımbəyli (Kazımbəyov), ros. Джангир-бек Кязимбеков, "Dżangir-bek Kazimbekow" lub Джахангирбек Казымбеков, "Dżachangirbek Kazymbekow" (ur. w Gandży, zm. w styczniu 1955 w Berlinie) – rosyjski, a następnie azerbejdżański wojskowy (pułkownik), oficer kontraktowy Wojska Polskiego, emigracyjny działacz narodowy.
Ukończył gimnazjum w Gandży. W 1902 r. wstąpił do armii rosyjskiej. W 1905 r. awansował do stopnia chorążego. Służył w szwadronie kawalerii. Ukończył szkołę lotniczą w Petersburgu. Brał udział w I wojnie światowej. Doszedł do stopnia podpułkownika. Od stycznia 1919 r. służył w armii Demokratycznej Republiki Azerbejdżanu. Od 3 lipca tego roku dowodził 3 Gandżyjskim Pułkiem Piechoty 1 Dywizji Piechoty. 24 marca 1920 r. awansował na pułkownika. Po zajęciu bez walki Azerbejdżanu przez wojska bolszewickie pod koniec kwietnia tego roku, współzorganizował w Gandży w dniach 22 maja - 3 czerwca nieudany bunt antybolszewicki azerbejdżańskich oddziałów garnizonu miejskiego. Po jego upadku na czele niedużego oddziału wojskowego przedostał się do Gruzji. Na emigracji na pocz. 1921 r. zamieszkał początkowo w Turcji. W 1923 r. przeniósł się do Polski. Wstąpił do Wojska Polskiego, stając się oficerem kontraktowym. Objął dowodzenie batalionu, a następnie pułku. W 1935 r. w piśmie „Şimali Kafkasya”, wychodzącym w Warszawie, opublikował swoje wspomnienia. Brał udział w wojnie obronnej 1939 r. w obronie Warszawy, po upadku której dostał się do niewoli niemieckiej. Wypuszczony na wolność zaangażował się w działalność niepodległościowej emigracji azerbejdżańskiej. Współorganizował Narodowy Zjazd Azerów w listopadzie 1943 w Berlinie. Po zakończeniu wojny przebywał we Włoszech, a następnie przeniósł się do Stambułu. O jego śmierć w styczniu 1955 r. w Berlinie zostały obwinione służby specjalne NRD.
Linki zewnętrzne.
Biografia Cahangira bəya Kazımbəylego (jęz. rosyjski)

</doc>
<doc id="2298050" url="https://pl.wikipedia.org/wiki?curid=2298050" title="Ród Asakura">
Ród Asakura

 – feudalny klan japoński, potomkowie księcia Kusakabe (662-689), drugiego syna cesarza Temmu (631-686). W okresie Sengoku byli rodziną daimyō z prowincji Echizen.
Pod koniec XVI wieku wraz z klanem Azai należeli do grupy przeciwników Nobunagi Ody. Zostali pokonani w w 1570 r. Większość członków rodu została zamordowana przez wojska Ody w trakcie oblężenia zamku Ichijōdani należącego do Yoshikage Asakury (1573). 
Kagetake Asakura, który po klęsce rodu przeszedł na stronę Ody, zginął w czasie tłumienia powstania ikkō-ikki (zbrojny bunt) w prowincji Echizen. 

</doc>
<doc id="2298052" url="https://pl.wikipedia.org/wiki?curid=2298052" title="Korozja materiałów niemetalicznych">
Korozja materiałów niemetalicznych

Korozja materiałów niemetalicznych (łac. "corrosio" - zżeranie) – procesy stopniowego niszczenia (korozji) takich materiałów, jak beton i żelbet, drewno (zgnilizna korozyjna drewna), skały, szkło, tworzywa sztuczne, w wyniku reakcji chemicznych, oddziaływań mikrobiologicznych lub fizycznych, np. rozpuszczanie (ługowanie), przemiany fazowe, oddziaływanie promieniowania, drgań, tarcia.
Korozja betonu.
Beton i żelbet są popularnymi materiałami konstrukcyjnymi, które cechuje ogniotrwałość, wytrzymałość na znaczne obciążenia statyczne i dynamiczne oraz swoboda w kształtowaniu elementów. Rodzaj chemicznej korozji betonu zależy od składu wody, migrującej przez porowatą strukturę Wyróżnia się korozję:
Ochrona betonu przed korozją polega przede wszystkim na zmniejszaniu porowatości (przepuszczalności dla wody), np. przez właściwe zagęszczenie układanej mieszanki betonowej i dodatkowe zabiegi wypełniania porów na powierzchni. Stosowane są również zabezpieczenia powłokowe, zwiększające szczelność powierzchni. Odrębnym problemem jest ochrona prętów zbrojeniowych żelbetu przed korozją elektrochemiczną. W celu ochrony elementów żelbetowych przed korozją w zależności od agresywności środowiska wymagane jest stosowanie odpowiedniej grubości otulenia oraz ograniczenie dopuszczalnej szerokości rozwarcia rys.
Korozja szkła.
Szkło jest materiałem o odpornym na działanie większości czynników chemicznych, w tym mocnych kwasów, z wyjątkiem kwasu fluorowodorowego. Odporność na działanie ługów jest wielokrotnie mniejsza. Działanie czystej wody powoduje hydrolizę zawartych w szkle krzemianów z utworzeniem krzemionki w formie żelu (nalot). Zjawisko nie występuje w przypadku specjalnych gatunków szkła, takich jak szkło borowe (np. Pyrex, naczynia laboratoryjne).
Korozja tworzyw sztucznych.
Tworzywa sztuczne są stosunkowo odporne na działanie kwasów, zasad i soli. Rozpuszczalność w rozpuszczalnikach organicznych jest na ogół zgodna z zasadą podobnej polarności (dobra rozpuszczalność związku polarnego w rozpuszczalniku polarnym i niepolarnego w niepolarnym). Zdecydowana większość polimerów nie rozpuszcza się w wodzie, a tylko w różnym stopniu pęcznieje, co utrudnia biodegradację tworzyw odpadowych. Polimerem o największej chemicznej odporności jest policzterofluoroetylen (teflon).
Korozja drewna.
Strukturę drewna tworzy celuloza (do 60%) i lignina (ok. 30%) ligniny, składniki nierozpuszczalne w wodzie i w większości rozpuszczalników organicznych. Drewno, jako materiał stosowany w technice, charakteryzuje brak odporności na roztwory alkaliów i kwasy nieorganiczne (pęcznienie i hydroliza). Pod działaniem stężonego kwasu siarkowego może następować zwęglenie celulozy. Większość soli mineralnych impregnuje i konserwuje drewno.
Przyczyną niszczenia struktury drewna zwanego „murszem” (inaczej: zgnilizna drewna) jest porażenie przez grzyby. Równocześnie następują zmiany barwy. Wyróżnia się:
W kontakcie ze zmurszałym drewnem ulegają korozji takie materiały budowlane, jak cement i cegła (działanie kwasów wydzielanych przez grzybnię).
Ochrona drewna przed korozją chemiczną polega na nasyceniu żywicami syntetycznymi, ulegającymi kondensacji lub polimeryzacji w tkankach drewna. Drewno zabezpieczone przez bakelizowanie (nasycanie żywicami fenolowo–formaldehydowymi) jest wykorzystywane do budowy zbiorników i rurociągów do cieczy agresywnych i przewodów wentylacyjnych.
Drewno zabezpiecza się przed murszeniem metodą impregnacji z użyciem, np.:
Korozja magmowa.
Korozją magmową nazywa się zachodzące w zbiornikach magmowych nadtapianie już wydzielonych minerałów przez powtórnie rozgrzaną magmę (zobacz: skały magmowe)

</doc>
<doc id="2298054" url="https://pl.wikipedia.org/wiki?curid=2298054" title="Asakura (Fukuoka)">
Asakura (Fukuoka)

 – miasto w Japonii, w prefekturze Fukuoka, na wyspie Kiusiu.
Historia.
1 kwietnia 1889 roku powstała wioska Asakura. 1 kwietnia 1962 roku zdobyła status miasteczka (町). 20 marca 2006 roku, w wyniku połączenia miasta Amagi i miasteczek Asakura i Haki, powstało miasto Asakura.
Populacja.
Zmiany w populacji Asakury w latach 1970–2015:

</doc>
<doc id="2298056" url="https://pl.wikipedia.org/wiki?curid=2298056" title="Fiersbach">
Fiersbach

Fiersbach – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298057" url="https://pl.wikipedia.org/wiki?curid=2298057" title="Fluterschen">
Fluterschen

Fluterschen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298058" url="https://pl.wikipedia.org/wiki?curid=2298058" title="Forstmehren">
Forstmehren

Forstmehren – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298059" url="https://pl.wikipedia.org/wiki?curid=2298059" title="Jaroszewo (Grobia)">
Jaroszewo (Grobia)

 
Jaroszewo – część wsi Grobia w Polsce, położona w województwie wielkopolskim, w powiecie międzychodzkim, w gminie Sieraków. 
W latach 1975–1998 Jaroszewo administracyjnie należało do województwa poznańskiego.
Dawniej osobny przysiółek, dziś integralna część sołectwa. 
Leży nad Jeziorem Jaroszewskim. Z tego powodu w miejscowym planie zagospodarowania w przyszłości ta "dzielnica" Grobi ma rozwijać się stricte w turystycznym kierunku. 
W tej chwili znajduje się tutaj hotel Energo Tour oraz Ośrodek Wypoczynkowy Arenda.
Poza tym wokół drogi powiatowej do wsi Góra zlokalizowana jest, owiana legendami część Jaroszewa - Diabłowo.
W Jaroszewie mieszka około 100 osób.
Wieś szlachecka położona w powiecie poznańskim województwa poznańskiego była własnością podskarbiego koronnego Jakuba Rokossowskiego około 1580 roku.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Międzyrzecz w rejencji poznańskiej. Jaroszewo należało do okręgu sierakowskiego tego powiatu i stanowiło część majątku Sieraków, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 77 mieszkańców, którzy zamieszkiwali 8 dymów (domostw).

</doc>
<doc id="2298060" url="https://pl.wikipedia.org/wiki?curid=2298060" title="Gieleroth">
Gieleroth

Gieleroth – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298061" url="https://pl.wikipedia.org/wiki?curid=2298061" title="Helmenzen">
Helmenzen

Helmenzen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298064" url="https://pl.wikipedia.org/wiki?curid=2298064" title="Helmeroth">
Helmeroth

Helmeroth – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298065" url="https://pl.wikipedia.org/wiki?curid=2298065" title="Hemmelzen">
Hemmelzen

Hemmelzen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298066" url="https://pl.wikipedia.org/wiki?curid=2298066" title="Heupelzen">
Heupelzen

Heupelzen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298067" url="https://pl.wikipedia.org/wiki?curid=2298067" title="Park Milenijny w Chicago">
Park Milenijny w Chicago

Park Milenijny w Chicago to park publiczny znajdujący się w centrum Chicago w stanie Illinois w USA. Park położony jest nad brzegiem jeziora Michigan i obejmuje 24,5 akra powierzchni w północno-zachodniej części Parku Granta, który jest ograniczony ulicami Michigan Avenue, Randolph Street, Columbus Drive i East Monroe Drive.
Planowanie budowy parku rozpoczęto w październiku 1997 roku. Budowę podjęto w rok później, a otwarcie Parku Milenijnego nastąpiło 16 lipca 2004 roku, w cztery lata później niż planowano. Trzydniowa ceremonia otwarcia zgromadziła około 300 000 osób. Park Milenijny uważany jest za najważniejsze założenie nie-biznesowe od czasów wielkiej Wystawy Światowej z roku 1893 i znacznie przekroczył w budowie zakładany budżet, który miał wynosić 150 milionów USD. Ostateczny koszt: 475 milionów, pokryto z podatków mieszkańców Chicago i datków prywatnych darczyńców. Wkład miasta wyniósł 270 milionów. Opóźnienia w budowie i znaczne przekroczenie kosztów składano na karb złego planowania i wielu zmian konstrukcyjnych. Wielu krytyków pochwaliło jednak park po jego ukończeniu.

</doc>
<doc id="2298068" url="https://pl.wikipedia.org/wiki?curid=2298068" title="Idelberg">
Idelberg

Idelberg – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298069" url="https://pl.wikipedia.org/wiki?curid=2298069" title="Ingelbach">
Ingelbach

Ingelbach – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298070" url="https://pl.wikipedia.org/wiki?curid=2298070" title="Kettenhausen">
Kettenhausen

Kettenhausen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298072" url="https://pl.wikipedia.org/wiki?curid=2298072" title="Kircheib">
Kircheib

Kircheib – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298073" url="https://pl.wikipedia.org/wiki?curid=2298073" title="Kraam">
Kraam

Kraam (do 1935 Craam) – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298074" url="https://pl.wikipedia.org/wiki?curid=2298074" title="Craam">
Craam



</doc>
<doc id="2298075" url="https://pl.wikipedia.org/wiki?curid=2298075" title="Mateusz (Moriak)">
Mateusz (Moriak)

Mateusz, imię świeckie David Lawrence Moriak (ur. 4 kwietnia 1949 w Cleveland) – amerykański biskup prawosławny.
Życiorys.
Jego przodkowie emigrowali do Cleveland w 1913 z Galicji. Jego ojciec Lawrence Moriak był wychowany w rodzinie prawosławnej, matka, Gladys Mae, konwertowała przed zawarciem związku małżeńskiego. Rodzina należała do parafii przy soborze św. Teodozjusza w Cleveland, gdzie też został ochrzczony przyszły hierarcha. W wieku dwunastu lat David Moriak przeniósł się razem z rodziną do Parmy i tam ukończył szkołę średnią. Rozważając wybór przyszłego zawodu, pod wpływem zwierzchnika Amerykańskiej Karpato-Rusińskiej Diecezji biskupa Jana, zdecydował się na wstąpienie do seminarium duchownego Chrystusa Zbawiciela w Johnstown, które ukończył w czerwcu 1972. W tym samym roku ożenił się, zaś 18 czerwca 1972 przyjął święcenia kapłańskie.
Jako biały duchowny David Moriak pracował w misji św. Pawła we Freehold (1972–1978), parafii Narodzenia Matki Bożej w Jenners (1972–1975), parafii św. Mikołaja w Gary (1978–1982), parafii św. Michała Archanioła w Saint Clair (1982–2004) oraz w parafii przy soborze Chrystusa Zbawiciela w Johnstown, gdzie był dodatkowo prefektem seminarium, które sam ukończył (2004–2006). Następnie prowadził parafię św. Grzegorza z Nyssy w Seaford.
Z żoną Jeanette miał dwójkę dzieci: córkę Rachel i syna Matthew, który również został kapłanem. W 1996 u Jeanette Moriak zdiagnozowano białaczkę, która stała się przyczyną jej śmierci w roku następnym. Na czas jej choroby duchowny przerwał podjęte wcześniej wyższe studia teologiczne w seminarium św. Tichona w South Canaan, które podjął na nowo po śmierci małżonki. Po uzyskaniu dyplomu zaczął regularnie odwiedzać monastery. W 2003 wyjechał do klasztoru Iwiron na górze Athos i tam 14 października 2003 złożył śluby mnisze "w riasofor", przyjmując imię Mateusz. Po powrocie, z błogosławieństwa zwierzchnika Amerykańskiej Karpato-Rusińskiej Diecezji metropolity Mikołaja, został opiekunem duchowym mniszek z monasteru Trójcy Świętej w Gwatemali oraz prowadzonego przez niego domu sierot. Od 2004 do 2006 wykładał ponadto liturgikę w seminarium, którego jest absolwentem.
1 września 2010 za zgodą dotychczasowej jurysdykcji przeszedł do Kościoła Prawosławnego w Ameryce. 16 listopada tego samego roku otrzymał nominację na biskupa Chicago i Środkowego Zachodu (na podstawie wyboru dokonanego przez zjazd duchowieństwa i wiernych diecezji), zaś dwa dni później otrzymał godność archimandryty. 30 kwietnia 2011 miała miejsce jego chirotonia biskupia.
W sierpniu został 2012 tymczasowo odsunięty od zarządzania eparchią w związku z podejrzeniami o niedozwolone kontakty z kobietą. W kwietniu 2013, po konsultacji z Synodem Kościoła, odszedł z urzędu, w październiku 2016 został suspendowany. W maju 2017 decyzję tę zmieniono, były biskup otrzymał prawo służenia w kaplicy św. Sergiusza z Radoneża w Oyster Bay.

</doc>
<doc id="2298076" url="https://pl.wikipedia.org/wiki?curid=2298076" title="Mammelzen">
Mammelzen

Mammelzen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298077" url="https://pl.wikipedia.org/wiki?curid=2298077" title="Neitersen">
Neitersen

Neitersen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald). 1 stycznia 2021 do gminy przyłączono gminę Obernau, która stała się jej dzielnicą "(Ortsteil)".

</doc>
<doc id="2298078" url="https://pl.wikipedia.org/wiki?curid=2298078" title="Oberirsen">
Oberirsen

Oberirsen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298079" url="https://pl.wikipedia.org/wiki?curid=2298079" title="Oberwambach">
Oberwambach

Oberwambach – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298081" url="https://pl.wikipedia.org/wiki?curid=2298081" title="Racksen">
Racksen

Racksen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298082" url="https://pl.wikipedia.org/wiki?curid=2298082" title="The Cape">
The Cape

The Cape – amerykański serial telewizyjny stworzony przez Toma Wheelera dla National Broadcasting Company. Zadebiutował w amerykańskiej telewizji 9 stycznia 2011 roku.
Fabuła.
Vince Faraday (David Lyons), po tym jak zostaje uznany za zmarłego oraz oszukany przez najlepszego przyjaciela, ukrywa się przed rodziną, przybierając postać The Cape, ulubionego komiksowego superbohatera swojego dziecka. Od tej pory jako superbohater będzie walczył ze złem w Palm City.

</doc>
<doc id="2298083" url="https://pl.wikipedia.org/wiki?curid=2298083" title="Rettersen">
Rettersen

Rettersen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298084" url="https://pl.wikipedia.org/wiki?curid=2298084" title="Kościół św. Michała Archanioła w Kwilczu">
Kościół św. Michała Archanioła w Kwilczu

Kościół św. Michała Archanioła w Kwilczu – kościół rzymskokatolicki, najstarszy zabytek we wsi. Świątynia została zbudowana w latach 1766–1782 w stylu późnobarokowym.
Historia kościoła.
Pierwszy kościół pod wezwaniem świętego Michała powstał prawdopodobnie około XIV wieku z fundacji Bylinów Kwileckich.
W roku 1693 kwilecki kościół był drewniany, "pół starego, pół nowego przybudowanego" w kształcie krzyża, z jednym tylko ołtarzem "wielkim, staroświeckim, zamykanym".
W 1776 roku zaraz za dawnym drewnianym kościołem z fundacji braci Kwileckich – Franciszka Antoniego, Jana i Adama – rozpoczęto budowę nowego, murowanego kościoła. Na kamieniu węgielnym umieszczono trzy krzyże i inicjały FK, AK i JK. Budowę kościoła ukończono po szesnastu latach, w 1782 roku. 29 września tegoż roku kościół poświęcił ksiądz dziekan lwówecki Tomasz Robiński, pleban i altarzysta kwilecki.
W latach 1792–1793 zbudowano wieżę kościoła.
Opis kościoła.
Zbudowany w latach 1766–1781 na planie prostokąta kościół jest otynkowany, ozdobiony pilastrami. Wieżę wzniesiono na przełomie 1792 i 93 roku w kształcie obelisku (wys. 45 m). Zdobi ją mały balkonik. Po bokach prezbiterium znajdują się zakrystie, a nad nimi loże. Wyposażenia wnętrza: klasycystyczne ławy i konfesjonały rokokowe. Ołtarz główny poświęcony został św. Michałowi. Nad ołtarzem Duch Święty. Ołtarze boczne poświęcone zostały Ukrzyżowanemu Panu Jezusowi oraz Matce Boskiej Szkaplerznej. Na ścianach cztery duże pomniki Kwileckich: kasztelana łędzkiego Łukasza i jego żony Barbary, kasztelana kaliskiego Franciszka i jego żony Teresy ze Szczanieckich, pułkownika wojsk saskich Konstantego i kasztelana międzyrzeckiego Jana.

</doc>
<doc id="2298085" url="https://pl.wikipedia.org/wiki?curid=2298085" title="Sörth">
Sörth

Sörth – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298086" url="https://pl.wikipedia.org/wiki?curid=2298086" title="Soerth">
Soerth



</doc>
<doc id="2298087" url="https://pl.wikipedia.org/wiki?curid=2298087" title="Stürzelbach">
Stürzelbach

Stürzelbach – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298088" url="https://pl.wikipedia.org/wiki?curid=2298088" title="Stuerzelbach">
Stuerzelbach



</doc>
<doc id="2298089" url="https://pl.wikipedia.org/wiki?curid=2298089" title="Volkerzen">
Volkerzen

Volkerzen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298090" url="https://pl.wikipedia.org/wiki?curid=2298090" title="Werkhausen">
Werkhausen

Werkhausen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298091" url="https://pl.wikipedia.org/wiki?curid=2298091" title="Krystyna Nadolna">
Krystyna Nadolna

Krystyna Nadolna (ur. 23 grudnia 1949 w Grabowcu) – polska lekkoatletka dyskobolka, wielokrotna mistrzyni Polski i olimpijka.
Kariera.
Startowała na igrzyskach olimpijskich w 1972 w Monachium, gdzie nie zakwalifikowała się do finału rzutu dyskiem. Był szósta w rzucie dyskiem na uniwersjadzie w 1973 w Moskwie. W finale Pucharu Europy w 1977 w Helsinkach zajęła w tej konkurencji 6. miejsce.
Była mistrzynią Polski w rzucie dyskiem w 1971, 1972, 1973 i 1977 oraz wicemistrzynią w 1975 i 1976.
Pięciokrotnie poprawiała rekord Polski w rzucie dyskiem do wyniku 58,54 m (26 czerwca 1972 w Warszawie).
W latach 1971-1977 startowała w dwudziestu meczach reprezentacji Polski (21 startów), odnosząc 5 zwycięstw indywidualnych.
Rekordy życiowe:
Była zawodniczką klubów: Nadwiślanin Chełmno (1966-1967), Flota Gdynia (1968), Spójnia Gdańsk (1969-1972 i 1974-1978), MKS AZS Warszawa (1973) i AZS Gdańsk (1978-1980).
Ukończyła WSWF w Gdańsku; uzyskała stopień doktora nauk wychowania fizycznego.

</doc>
<doc id="2298094" url="https://pl.wikipedia.org/wiki?curid=2298094" title="Weyerbusch">
Weyerbusch

Weyerbusch – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298095" url="https://pl.wikipedia.org/wiki?curid=2298095" title="Wölmersen">
Wölmersen

Wölmersen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298096" url="https://pl.wikipedia.org/wiki?curid=2298096" title="Woelmersen">
Woelmersen



</doc>
<doc id="2298098" url="https://pl.wikipedia.org/wiki?curid=2298098" title="Ölsen">
Ölsen

Ölsen – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298100" url="https://pl.wikipedia.org/wiki?curid=2298100" title="Oelsen">
Oelsen

Niemcy:
Zobacz też:

</doc>
<doc id="2298104" url="https://pl.wikipedia.org/wiki?curid=2298104" title="Obererbach (Westerwald)">
Obererbach (Westerwald)

Obererbach (Westerwald) – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298106" url="https://pl.wikipedia.org/wiki?curid=2298106" title="Obererbach">
Obererbach

Niemcy:

</doc>
<doc id="2298107" url="https://pl.wikipedia.org/wiki?curid=2298107" title="Michelbach (Westerwald)">
Michelbach (Westerwald)

Michelbach (Westerwald) – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298108" url="https://pl.wikipedia.org/wiki?curid=2298108" title="Hirz-Maulsbach">
Hirz-Maulsbach

Hirz-Maulsbach – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298109" url="https://pl.wikipedia.org/wiki?curid=2298109" title="Hirz">
Hirz

Osoby:
Zobacz też:

</doc>
<doc id="2298110" url="https://pl.wikipedia.org/wiki?curid=2298110" title="Super Mario All-Stars + Super Mario World">
Super Mario All-Stars + Super Mario World



</doc>
<doc id="2298112" url="https://pl.wikipedia.org/wiki?curid=2298112" title="Vuelta a Asturias">
Vuelta a Asturias

"Vuelta a Asturias" – wyścig kolarski rozgrywany w Hiszpanii, w regionie Asturia, ostatnio na przełomie kwietnia i maja. Od 2005 roku należy do cyklu UCI Europe Tour i jest zaliczany do kategorii 2.1.
Wyścig odbył się po raz pierwszy w roku 1925 i organizowany jest co rok. Rekordzistami pod względem zwycięstw w klasyfikacji generalnej są Hiszpanie: Ricardo Montero, Federico Bahamontes, Jesús Manzaneque, Faustino Rupérez, Juan Carlos Domínguez i Richard Carapaz - po dwa triumfy. 
W 2008 roku jeden z etapów wygrał Polak Tomasz Marczyński.

</doc>
<doc id="2298113" url="https://pl.wikipedia.org/wiki?curid=2298113" title="Berod bei Hachenburg">
Berod bei Hachenburg

Berod bei Hachenburg – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298115" url="https://pl.wikipedia.org/wiki?curid=2298115" title="Dookoła Asturii">
Dookoła Asturii



</doc>
<doc id="2298116" url="https://pl.wikipedia.org/wiki?curid=2298116" title="Zobaczyłem zjednoczony naród">
Zobaczyłem zjednoczony naród

Zobaczyłem zjednoczony naród – film dokumentalny zrealizowany przez Annę Ferens, ukazujący obraz Polski po katastrofie smoleńskiej, widziany oczami zagranicznych korespondentów. Premierowy pokaz filmu odbył się 29 kwietnia 2011 w warszawskim klubie Hybrydy. Wcześniej, 17 kwietnia 2011, film był emitowany na antenie telewizji Polsat News.
Reżyserka oddaje głos zagranicznym dziennikarzom, którym pozwala się swobodnie wypowiadać. W ich relacjach powraca tytułowe zadziwienie tym, że Polacy potrafią się tak zjednoczyć. Zwracają oni też uwagę na swoisty paradoks – pod Pałacem Prezydenckim w Warszawie stali ludzie, którzy nie lubili zmarłego prezydenta Lecha Kaczyńskiego, którzy przyznają, że na niego nie głosowali. Zwracają również uwagę na zmianę wizerunku prezydenta w polskich mediach – serdecznego, uśmiechniętego, bez specjalnie wyłapywanych grymasów i niekorzystnych ujęć. 
Film był rozpowszechniany jako dodatek do nru 18 (926) "Gazety Polskiej" z 4 maja 2011 roku w nakładzie 141 200 egzemplarzy (na płycie DVD, razem z filmem "List z Polski").
9 maja 2011 odbył się pokaz filmu w Galerii "Nowego Dziennika" w Nowym Jorku.

</doc>
<doc id="2298117" url="https://pl.wikipedia.org/wiki?curid=2298117" title="Berod">
Berod

Niemcy:

</doc>
<doc id="2298119" url="https://pl.wikipedia.org/wiki?curid=2298119" title="Eichelhardt (gmina)">
Eichelhardt (gmina)

Eichelhardt – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298120" url="https://pl.wikipedia.org/wiki?curid=2298120" title="Cerkiew Świętego Ducha w Kodniu">
Cerkiew Świętego Ducha w Kodniu

Cerkiew pod wezwaniem Świętego Ducha – prawosławna cerkiew parafialna w Kodniu. Należy do dekanatu Terespol diecezji lubelsko-chełmskiej Polskiego Autokefalicznego Kościoła Prawosławnego.
Świątynia znajduje się przy ulicy Sławatyckiej.
Cerkiew została zbudowana według projektu Mirosława Załuskiego, przy pomocy finansowej Greckiego Kościoła Prawosławnego w latach 2001–2007. Jej uroczystej konsekracji dokonali zwierzchnicy Greckiego Kościoła Prawosławnego – arcybiskup Chrystodulos i Polskiego – metropolita Sawa w dniu 20 maja 2007. Ikonostas i część wewnętrznej polichromii zostały wykonane przez Mikołaja Końskiego z Łucka na Ukrainie. Ikony do ikonostasu napisał Mirosław Trochanowski z Włodawy, absolwent Policealnego Studium Ikonograficznego w Bielsku Podlaskim. Mozaiki na zewnątrz zostały stworzone przez zespół pod kierownictwem Mikołaja Kundela z Równego na Ukrainie.
21 czerwca 2021 r., w dwudziestą rocznicę wmurowania kamienia węgielnego pod budowę świątyni, na posesji cerkiewnej ustawiono dębowy krzyż.

</doc>
<doc id="2298121" url="https://pl.wikipedia.org/wiki?curid=2298121" title="Andrzej Gąsienica Daniel">
Andrzej Gąsienica Daniel

Andrzej Gąsienica Daniel (ur. 13 marca 1932 w Zakopanem, zm. 31 sierpnia 1991 tamże) – polski narciarz, skoczek narciarski, olimpijczyk z Cortiny d’Ampezzo 1956. Syn Antoniny, z domu Karpiel Chrobak i Andrzeja Gąsienicy Daniela, były rekordzista Polski w długości skoku. Brat Heleny, Józefa, Marii i Franciszka. Brał udział w wyścigach motocyklowych. Mistrz Sportu.
Przebieg kariery.
Gąsienica Daniel początkowo uprawiał narciarstwo w klubie Wisła-Gwardia Zakopane. Podczas skoku prowadził szeroko narty, co przypominało obecny styl „V”. Jednym z jego osiągnięć było wówczas zdobycie Pucharu Karkonoszy.
W 1952 znalazł się w grupie sportowców, którzy mieli reprezentować Polskę na igrzyskach olimpijskich w Oslo, jako rezerwowy, ale z uwagi na kontuzję odniesioną na treningu nie wystąpił w zawodach. W 1955 zdobył złoty medal mistrzostw Polski, ex aeuqo z Antonim Wieczorkiem.
W 1956 zajął drugą pozycję w krajowych eliminacjach olimpijskich na Wielkiej Krokwi, za Romanem Gąsienicą-Sieczką. Na włoskiej olimpiadzie w pierwszej serii osiągnął 78 m i zajmował siódme miejsce. Podczas drugiej próby nie był skoncentrowany, spóźnił wybicie, wylądował na 74,5 m i spadł na 20. lokatę. W tym samym roku wziął jeszcze udział w próbie bicia rekordu Krokwi (wynosił on wówczas 88 m), którą zainicjował Stanisław Marusarz. Daniel wylądował na 92,5 m. W drugim skoku przeskoczył skocznię, osiągając 98 m, lecz podparł lądowanie. Rekordzistą, z rezultatem 93,5 m, został Gąsienica-Sieczka.
W 1957 polscy skoczkowie pojechali na zawody do Planicy. Konkurs w Jugosławii zwyciężył reprezentant NRD, Helmut Recknagel. Daniel ustanowił rekord Polski, skacząc 113,5 m. Zaraz potem pobił go Władysław Tajner. W jednym z kolejnych skoków, oddanym przy silnym wietrze, Daniel wylądował na głowie, doznając wstrząsu mózgu, pęknięcia obojczyka i wybicia barku. Rehabilitacja trwała pół roku.
W sezonie 1957/58 był trzeci w konkursie w Klingenthal. Na mistrzostwach Polski był 10. Wziął też udział w 6. Turnieju Czterech Skoczni, w którym uplasował się na 15. miejscu. Był też 4. w konkursie w Szczyrku, 2. w Davos, 3. w Zurychu, 7. w Harrachovie, a w Gstaad wygrał Puchar Marszałka Montgomerego, odbywający się w silnej, międzynarodowej obsadzie. Zajął też trzecie miejsce w Memoriale Bronisława Czecha i Heleny Marusarzówny. Mimo to, nie znalazł się w kadrze na mistrzostwa świata w Lahti. Na zakończenie sezonu wygrał konkurs w Planicy.
Wkrótce Daniel zmienił klub i przeniósł się do WKS Zakopane. Nie osiągał już wartościowych wyników, głównie ze względu na łatwo odnawiający się uraz barku i w 1961 zakończył karierę.
Mieszkał w Zakopanem na Krzeptówkach, miał córkę Barbarę. W latach 80. doznał jednostronnego paraliżu ciała. Często brakowało mu środków do życia. Zmarł w 1991, pochowany został na Nowym Cmentarzu (kwatera L-8-1).

</doc>
<doc id="2298122" url="https://pl.wikipedia.org/wiki?curid=2298122" title="Eichelhardt">
Eichelhardt

Niemcy:

</doc>
<doc id="2298125" url="https://pl.wikipedia.org/wiki?curid=2298125" title="Tunel pod Martwą Wisłą">
Tunel pod Martwą Wisłą

Tunel pod Martwą Wisłą, oficjalnie "Tunel im. Ks. Abp. Tadeusza Gocłowskiego" – tunel drogowy pod dnem Martwej Wisły w Gdańsku.
Tunel stanowi element Trasy Sucharskiego. Łączy zachodnią część miasta z Wyspą Portową, gdzie Trasa Słowackiego łączy się z Trasą Sucharskiego. Umiejscowiony jest nieco poniżej ujścia Kanału Kaszubskiego do Martwej Wisły. Od strony zachodniej wlot do tunelu znajduje się w okolicy ul. Wielopole, od wschodniej w okolicy ul. Kujawskiej. Szerokość rzeki wynosi w tym miejscu ok. 200 m. W najniższym miejscu tunel przebiega na głębokości około 35 metrów pod taflą rzeki.
Historia budowy.
Tunel wykonany został z użyciem maszyny drążącej TBM (Tunnel Boring Machine), o wartości 80 mln zł, zbudowanej w ciągu 9 miesięcy w fabryce firmy Herrenknecht w Schwanau w Niemczech. Maszyna drążąca tunele z tarczą o średnicy 12,6 metra była największą maszyną użytą w tym czasie w Polsce. Nazwano ją "Damroka", a po zakończeniu budowy, w 2020, zezłomowano.
Tunel składa się z dwóch korytarzy. Najpierw powstała południowa nitka. Drążenie rozpoczęło się po wschodniej stronie Martwej Wisły, maszyna wydostała się na powierzchnię w Letnicy. Została następnie zdemontowana i przetransportowana na wschodni brzeg. Tam zmontowano ją ponownie i rozpoczęto drążenie północnej nitki. Drążenie tunelu rozpoczęto 29 maja 2013 roku. Termin zakończenia prac budowlanych i oddania tunelu do użytku zaplanowano na październik 2014 roku, jednak potem kilkakrotnie go przesuwano.
19 października 2014 tunel udostępniono dla mieszkańców, którym tego dnia umożliwiono przejście z Letnicy na Wisłoujście. W sobotę 23 kwietnia 2016 odbył się Dzień Otwarty dla rowerzystów, biegaczy i pieszych. Tunel można było zwiedzić w obydwu kierunkach. W niedzielę 24 kwietnia 2016 otwarto tunel dla samochodów. Pierwszego dnia funkcjonowania połączenia tunelem przejechało około 30 tysięcy pojazdów, natomiast w drugiej dobie około 20 tysięcy pojazdów. 26 kwietnia 2016 z tunelu korzystało około 1-1,5 tys. pojazdów na godzinę. W 2017 z tunelu korzysta średnio 25,2 tys. pojazdów na dobę i 720 tys. w miesiącu. 
Zgodnie z zapowiedziami władz Gdańska, każdego roku w trzecią sobotę kwietnia tunel jest udostępniany dla rowerzystów.
Od 16 września 2016 tunel otrzymał oficjalnie patrona, którym został Tadeusz Gocłowski, pierwszy arcybiskup metropolita gdański.
Koszt.
Budowa tunelu była znacznie droższą inwestycją niż budowa mostu, jednak ten odcinek Martwej Wisły jest drogą wodną do gdańskich stoczni.
Najtańsza oferta wydrążenia tunelu wynosiła 885 mln zł, chociaż miasto zaplanowało na ten cel 510 mln zł. Po wielomiesięcznych sporach i odwołaniach we wrześniu 2011 roku zapadła decyzja o drążeniu tunelu. Całkowity koszt inwestycji wyniósł 1,450 mld złotych, z czego 1,150 mld zł pochodziło z UE. Wykonawcą prac była hiszpańska firma OHL.

</doc>
<doc id="2298126" url="https://pl.wikipedia.org/wiki?curid=2298126" title="Isert (gmina)">
Isert (gmina)

Isert – miejscowość i gmina w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Altenkirchen-Flammersfeld. Do 31 grudnia 2019 wchodziła w skład gminy związkowej Altenkirchen (Westerwald).

</doc>
<doc id="2298127" url="https://pl.wikipedia.org/wiki?curid=2298127" title="Isert">
Isert

Niemcy:
Osoby:

</doc>
<doc id="2298132" url="https://pl.wikipedia.org/wiki?curid=2298132" title="Florin Gardoș">
Florin Gardoș

Florin Gardoș (ur. 29 października 1988 w Satu Mare) – piłkarz rumuński grający na pozycji środkowego obrońcy lub defensywnego pomocnika. Od 2018 roku zawodnik klubu CSU Krajowa, do którego jest wypożyczony z Southampton.
Kariera klubowa.
Steaua.
Gardoș urodził się w Satu Mare. 17 czerwca 2010 roku został zawodnikiem Steaua Bukareszt. 16 sierpnia zadebiutował w rozgrywkach rumuńskiej ligi w meczu z Victorią Brănești. W sezonie 2012/2013 wraz z drużyną zdobył tytuł mistrza kraju. W kolejnym sezonie ponownie powtórzył ten sukces, oraz zdobył Superpuchar Rumunii. 
Southampton.
14 sierpnia 2014 roku za kwotę 7,5 mln funtów przeniósł się do angielskiej drużyny Southampton. Ze "Świętymi" podpisał 4-letni kontrakt. Zadebiutował w wygranym 3-1 meczu przeciwko West Ham United. 23 sierpnia zagrał w podstawowym składzie w meczu o Puchar Ligi Angielskiej przeciwko Arsenalowi. 23 lipca 2015 roku podczas meczu towarzyskiego z Feyenoordem doznał poważnej kontuzji, która wykluczyła go z gry na 7 miesięcy. Do gry powrócił dopiero w styczniu 2017 roku.
Kariera reprezentacyjna.
W reprezentacji Rumunii zadebiutował w 2011 roku. Do 9 sierpnia 2013 roku rozegrał w niej 9 meczów.
Osiągnięcia.
Steaua Bukareszt

</doc>
<doc id="2298136" url="https://pl.wikipedia.org/wiki?curid=2298136" title="Cerkiew Matki Bożej Miłującej w Czeremsze">
Cerkiew Matki Bożej Miłującej w Czeremsze

Cerkiew Matki Bożej Miłującej – prawosławna cerkiew parafialna w Czeremsze. Należy do dekanatu Kleszczele diecezji warszawsko-bielskiej Polskiego Autokefalicznego Kościoła Prawosławnego. Mieści się przy ulicy Szkolnej.
Historia.
Parafia w Czeremsze została w 1986 wyodrębniona z parafii św. Barbary w Kuzawie. Początkowo jej świątynią parafialną była cmentarna Cerkiew Świętych Kosmy i Damiana w Czeremsze-Wsi. 11 października 1987 położeniem kamienia węgielnego rozpoczęto budowę nowej cerkwi parafialnej, którą zaprojektował Michał Bałasz. Do czasu ukończenia budowy nabożeństwa odbywały się w tymczasowej kaplicy. W 1991 we wznoszonym obiekcie sakralnym miało miejsce pierwsze nabożeństwo.
Ikonostas czterorzędowy został wykonany przez Michała Wojtkowicza z Bielska Podlaskiego. Freski zostały wykonane przez Jarosława Wiszenkę z Mielnika i Andreja Świrydenkę z Symferopola (Ukraina). Budowla została konsekrowana w czerwcu 1995 przez metropolitę warszawskiego i całej Polski Bazylego. 11 października 2002 biskup bielski Grzegorz wyświęcił cerkiewną chrzcielnicę, do której ikony napisali uczniowie miejscowej szkoły podstawowej pod kierunkiem Sergiusza Smyka, który jest również autorem wielu wizerunków przechowywanych w cerkwi.
Obok ikony patronalnej szczególną czcią w cerkwi otaczana jest ikona Matki Bożej „Nieoczekiwana Radość” oraz św. Katarzyna, patronka kolejarzy (z uwagi na fakt, że Czeremcha jest osadą przy stacji kolejowej).

</doc>
<doc id="2298139" url="https://pl.wikipedia.org/wiki?curid=2298139" title="Marek Bedyński">
Marek Bedyński

Marek Bedyński (ur. 15 września 1952 w Warszawie) – polski lekkoatleta, sprinter, czterokrotny mistrz Polski. 
Startował na mistrzostwach Europy w 1974 w Rzymie, gdzie odpadł w eliminacjach biegu na 200 metrów, a w sztafecie 4 × 100 m zajął wraz z kolegami 5. miejsce w finale (sztafeta biegła w składzie: Andrzej Świerczyński, Bedyński, Grzegorz Mądry i Zenon Nowosz).
Zdobył mistrzostwo Polski w biegu na 200 metrów w 1973 i 1974 oraz w sztafecie 4 × 100 metrów w 1974 i 1975, srebrny medal w sztafecie 4 × 100 metrów w 1978 oraz brązowe medale w biegu na 200 metrów w 1975 i w sztafecie 4 × 100 metrów w 1977.
W latach 1974–1975 wystąpił w trzech meczach reprezentacji Polski (5 startów), bez zwycięstw indywidualnych.
Rekordy życiowe Bedyńskiego:
Był zawodnikiem Gwardii Warszawa.

</doc>
<doc id="2298141" url="https://pl.wikipedia.org/wiki?curid=2298141" title="Andrei Folbert">
Andrei Folbert

Andrei Folbert (ur. 6 stycznia 1931, zm. 9 września 2003) – rumuński koszykarz. Reprezentant kraju na igrzyskach olimpijskich w 1952 w Helsinkach. Na igrzyskach olimpijskich zagrał w obu meczach, w meczu z Kanadyjczykami zdobył 13 a w meczu z Włochami zdobył 12 punktów.

</doc>
<doc id="2298144" url="https://pl.wikipedia.org/wiki?curid=2298144" title="Chen Yanchong">
Chen Yanchong

Chen Yanchong (chiń. 陈燕翀, ur. 10 kwietnia 1987 roku w Hengyang) – chińska tenisistka.
Tenisistka występująca głównie w turniejach ITF. Pierwszy kontakt z tego typu rozgrywkami miała jako czternastolatka, w lipcu 2001 roku, gdzie zagrała w kwalifikacjach do niewielkiego turnieju w Tiencinie. Udział swój zakończyła jednak już na pierwszej rundzie tych kwalifikacji, przegrywając z Varvarą Lepchenko. Rok później, na tym samym turnieju wygrała kwalifikacje i po raz pierwszy w karierze zagrała w turnieju głównym, dochodząc w nim do drugiej rundy. W 2004 roku osiągnęła finał gry pojedynczej w Mumbaju, przegrany z Melanie South oraz zagrała jeden mecz w kwalifikacjach do turnieju WTA w Kantonie, który przegrała z Yuan Meng. W następnym roku wystąpiła na tym samym turnieju, od razu w turnieju głównym, dzięki dzikiej karcie przyznanej przez organizatorów ale odpadła w pierwszej rundzie, przegrywając z rodaczką Yan Zi.
Przełomowym rokiem w karierze tenisistki był rok 2006. W lutym, w parze z Ji Chunmei, wygrała turniej deblowy ITF w Shenzhen a potem w ciągu roku wygrała jeszcze dwa podobne turnieje. W czerwcu, w Changwon wygrała swój pierwszy turniej singlowy, pokonując w drodze do finału chociażby takie zawodniczki jak Junri Namigata i Yurika Sema a w finale Zhang Shuai. Potem w sierpniu wygrała drugi turniej, w Changsha, pokonując w finale Katie O’Brien. W październiku otrzymała dziką kartę do turnieju Guangzhou International Women's Open, w którym dotarła do ćwierćfinału, pokonując w dwóch pierwszych rundach Melindę Czink i Anastasiję Jakimawą. W ćwierćfinale spotkała się z Hiszpanką, Anabel Mediną Garrigues i po przegranym trzysetowym pojedynku 6:1, 0:6, 2:6 odpadła z turnieju. Był to jednak jej najlepszy występ w rozgrywkach cyklu WTA. Dzięki odniesionym sukcesom, 6 listopada 2006 roku, tenisistka osiągnęła 187 miejsce w światowym rankingu WTA, najwyższe w swojej karierze.

</doc>
<doc id="2298145" url="https://pl.wikipedia.org/wiki?curid=2298145" title="Łazar Thumas">
Łazar Thumas

Łazar Iljicz Thumas (ros. Лазарь Ильич Тумас, ur. 1855 lub 1857, zm. 1895) – rosyjski lekarz, profesor patologii Uniwersytetu Warszawskiego.
Ukończył Akademię Medyko-Chirurgiczną w Sankt Petersburgu. Od 1881 asystent, a potem docent prywatny w klinice Botkina. W 1886 powołany na katedrę farmakologii Uniwersytetu Warszawskiego.

</doc>
<doc id="2298147" url="https://pl.wikipedia.org/wiki?curid=2298147" title="Włodzimierz Wilkosz">
Włodzimierz Wilkosz

Włodzimierz Wilkosz (ur. 5 lipca 1928 w Warszawie, zm. 6 maja 2015) – polski aktor teatralny i filmowy. Pochowany na cmentarzu Bródnowskim (kw. 49N-5-6).
Życiorys.
Występował w następujących teatrach:
Na scenach teatralnych debiutował 28 stycznia 1955 roku.
Zagrał główną rolę w filmie "Wilczy bilet"

</doc>
<doc id="2298148" url="https://pl.wikipedia.org/wiki?curid=2298148" title="Ladislau Mokos">
Ladislau Mokos

Ladislau Mokos (ur. 9 października 1931 w Oradei) – rumuński koszykarz. Reprezentant kraju na igrzyskach olimpijskich w 1952 w Helsinkach. Na igrzyskach olimpijskich zagrał w obu meczach, w meczu z Kanadyjczykami zdobył dwa punkty.

</doc>
<doc id="2298150" url="https://pl.wikipedia.org/wiki?curid=2298150" title="Arkadius">
Arkadius

Arkadius, AFKAA – Artist Formerly Known As Arkadius (właściwie Arkadiusz Weremczuk; ur. 5 lipca 1969 w Lublinie) − polski projektant mody oraz artysta tworzący w Salvadorze, w regionie Bahia, w Brazylii.
Życiorys.
W latach 1988-1992 studiował na Wydziale Pedagogicznym Uniwersytecie Jagiellońskim. Po przerwanych studiach pracował w Toskanii i Monachium. Absolwent londyńskiej Central Saint Martins College of Arts and Design. W 1999 zaprezentował swój pokaz dyplomowy. W Londynie odbył kilkumiesięczny staż w Domu Mody Alexandra McQueena.
Laureat wielu prestiżowych nagród : New Generation Award from British Fashion Council and Elle Style Award, NESTA Award. Ubierał liczne gwiazdy m.in. Björk, Janet Jackson, Christinę Aguilerę. Jego okulary nosili m.in. Brad Pitt, Gwen Stefani, Justin Timberlake.
Powstały dwa filmy dokumentalne o Arkadiusie: brytyjski dokument pt. "Arkadius, życie na szpilkach" z 2000 roku i "W cieniu Don Giovanniego" w reżyserii Rafaela Lewandowskiego z 2003 roku. W styczniu 2002 roku otworzył swój butik przy Porchester Place 7 w centrum Londynu. W maju 2003 roku otworzył kolejny butik przy Mokotowskiej 49 w Warszawie. W 2004 roku Zachęta Narodowa Galeria Sztuki zaprezentowała zdjęcia z pokazów mody Arkadiusa.
Brazylia nowa marka.
Obecnie tworzy w Brazylii. Jego nowy pseudonim artystyczny to "AFKAA - Artist Formerly Known As Arkadius".
W styczniu 2015 roku stworzył nową autorską markę modową pod nazwą 'P-iFASHION' czyli 'Politically Incorrect Fashion'.

</doc>
<doc id="2298152" url="https://pl.wikipedia.org/wiki?curid=2298152" title="Arkadiusz Weremczuk">
Arkadiusz Weremczuk



</doc>
<doc id="2298153" url="https://pl.wikipedia.org/wiki?curid=2298153" title="Nyen">
Nyen

Nyen (fiń. "Nevanlinna") – dawne miasto u ujścia Ochty do Newy, w lokalizacji dzisiejszego Petersburga. Zostało założone w roku 1632 decyzją króla Gustawa II Adolfa, jako ekonomiczny eksperyment, polegający na budowie miast w dogodnych lokalizacjach w Ingrii i Karelii. Nyen powstało wokół istniejącej już w tym miejscu twierdzy Nienszanc, wybudowanej przez Szwedów w 1611 roku.
Miasto szybko zyskało na znaczeniu jako punkt tranzytowy pomiędzy Rosją a Szwecją, ale także jako port handlowy dla krajów zachodnich, m.in. Holandii. Szybko stało się centrum handlowym oraz administracyjnym całej Ingrii. W 1656 roku Nyen zostało poważnie uszkodzone w wyniku rosyjskiego ataku. Po tym wydarzeniu podupadło, a administracja regionu została przeniesiona do Narwy.
Ostateczny koniec miasta nastąpił w roku 1703, kiedy zostało oblężone przez wojska Piotra Wielkiego. 14 maja Nyen poddało się, a car założył na jego miejscu twierdzę Piotra i Pawła oraz miasto Sankt Petersburg.

</doc>
<doc id="2298158" url="https://pl.wikipedia.org/wiki?curid=2298158" title="Aleksander Kowalski (narciarz)">
Aleksander Kowalski (narciarz)

Aleksander Kowalski (ur. 20 lipca 1930 w Zakopanem, zm. 7 lutego 2009 w Kościelisku) – polski narciarz, kombinator norweski, skoczek narciarski, olimpijczyk z igrzysk olimpijskich 1956. Mistrz Sportu.
Przebieg kariery.
Kowalski reprezentował barwy klubu Wisła-Gwardia Zakopane w latach 1947-1959. Jego trenerem był Marian Woyna Orlewicz. W 1953 wziął udział w akademickich mistrzostwach świata w Seemeringu, gdzie zdobył złoto w kombinacji i zajął 8. miejsce w skokach.
Na igrzyskach olimpijskich 1956 w kombinacji norweskiej w Cortinie d’Ampezzo zajął 15. miejsce. Zaliczone odległości skoków na 74 m i 75 m dawały mu 5. miejsce, w biegu był jednak dopiero 29. W 1956 zajął 5. miejsce w zawodach w Le Brassus, w 1959 10. pozycję w Falun.
Był trzykrotnie mistrzem Polski w kombinacji norweskiej (1956-1957) oraz w skokach (1953). Dwukrotnie został wicemistrzem kraju w kombinacji (1953-1954). Należał do niego rekord skoczni w Szczyrku-Skalitem (68 m).
W 1952 i w 1957 wygrał Memoriał Bronisława Czecha i Heleny Marusarzówny. W 1954 i w 1956 zajmował drugie miejsce.
Życie prywatne.
Był synem Henryka Kowalskiego i Michaliny Sitarz; miał siostrę Marię (ur. 1929). Jego żoną była Maria Gąsienica Bukowa, z którą miał dwoje dzieci: Andrzeja (ur. 1959), skoczka narciarskiego startującego w zawodach Pucharu Świata i Zbigniewa (ur. 1966). Mieszkał w Kościelisku, tam też zmarł.

</doc>
<doc id="2298159" url="https://pl.wikipedia.org/wiki?curid=2298159" title="Maia Shibutani">
Maia Shibutani

Maia Harumi Shibutani (ur. 20 lipca 1994 w Nowym Jorku) – amerykańska łyżwiarka figurowa, startująca w parach tanecznych z bratem Alexem Shibutanim. Brązowa medalistka olimpijska z Pjongczangu (2018, drużynowo i w parach tanecznych) i uczestniczka igrzysk olimpijskich w Soczi (2014), medalistka mistrzostw świata, mistrzyni czterech kontynentów (2016), medalistka finału Grand Prix oraz dwukrotna mistrzyni Stanów Zjednoczonych (2016, 2017).
Życie prywatne.
Maia Shibutani jest córką Naomi Uyemura i Chrisa Shibutani. Jej rodzina ma pochodzenie japońskie. Ma starszego brata Alexa, który jednocześnie jest jej partnerem sportowym. Od 2005 do 2007 r. mieszkała w Colorado Springs, Kolorado, gdzie miała nauczanie domowe. W 2007 r. przeprowadziła się do Ann Arbor, Michigan, gdzie w 2012 r. ukończyła Huron High School. Razem z bratem Alexem prowadzi kanał na YouTube ShibSibs, gdzie pokazują fragmenty ze swojego życia, treningów i występów.
Życiorys.
Maia Shibutani jest córką Naomi Uyemura i Chrisa Shibutani. Jej rodzina ma pochodzenie japońskie. Ma starszego brata Alexa, który jednocześnie jest jej partnerem sportowym. Wspólnie prowadzą kanał YouTube "ShibSibs", gdzie pokazują fragmenty ze swojego życia, treningów i występów. Od 2005 do 2007 r. mieszkała w Colorado Springs, gdzie miała nauczanie domowe. W 2007 r. przeprowadziła się do Ann Arbor, gdzie w 2012 r. ukończyła Huron High School.
W sezonie 2017/18 Maia i Alex wygrali dwa zawody z cyklu Grand Prix, Skate America 2017 oraz Rostelecom Cup 2017. Podczas finału Grand Prix w Nagoi powtórzyli sukces sprzed roku i zdobyli brązowy medal. Na mistrzostwach Stanów Zjednoczonych zajęli drugie miejsce tuż za duetem Hubbell i Donohue. Podczas igrzysk olimpijskich 2018 w Pjongczangu zostali wybrani do zawodów drużynowych, gdzie w swojej konkurencji zajęli drugie miejsce za kanadyjską parą Virtue i Moir. Drużyna USA zdobyła brązowy medal, a rodzeństwo Shibutani zostali pierwszym duetem medalistów amerykańskich z pochodzeniem azjatyckim. Podczas zawodów par tanecznych zajmowali czwarte miejsce po tańcu krótkim z notą 77,73 pkt. Następnego dnia zajęli trzecie miejsce w tańcu dowolnym z notą 114,86 pkt i wystarczyło to do zdobycia brązowego medalu z notą łączną 192,59 pkt Shibutani nie wzięli udziału w mistrzostwach świata kończących sezon. 
W maju 2018 roku ogłosili przerwanie kariery amatorskiej i skupili się na występach w rewiach łyżwiarskich.
W grudniu 2019 roku Maia poinformowała o swojej operacji. W październiku trafiła do lekarza z podejrzeniem zatrucia pokarmowego, ale została skierowana na bardziej szczegółowe badania podczas których wykryto guza nerki. Maia przeszła operację usunięcia guza zachowując część nerki i rozpoczęła rekonwalescencję.
Osiągnięcia.
Z Alexem Shibutanim
Programy.
Maia Shibutani / Alex Shibutani
Rekordy życiowe.
Maia Shibutani / Alex Shibutani

</doc>
<doc id="2298161" url="https://pl.wikipedia.org/wiki?curid=2298161" title="Juan Carlos Mariño">
Juan Carlos Mariño

Juan Carlos Mariño Márquez (ur. 19 sierpnia 1982 w Limie) – peruwiański piłkarz występujący na pozycji pomocnika. Zawodnik klubu Cienciano.
Kariera klubowa.
Mariño zawodową karierę rozpoczynał w 2001 roku w argentyńskim zespole Lanús z Primera División Argentina. W tych rozgrywkach zadebiutował 7 kwietnia 2002 roku w przegranym 0:1 pojedynku z Belgrano. 11 maja 2002 roku w wygranym 2:0 spotkaniu z Racingiem Club strzelił pierwszego gola w Primera División Argentina. Na początku 2003 roku został wypożyczony do Argentinos Juniors z Primera B Nacional. Spędził tam 1,5 roku.
W połowie 2004 roku wrócił do Lanúsa, a w styczniu 2005 został wypożyczony do albańskiego Dinama Tirana. Przez pół roku w jego barwach nie rozegrał jednak żadnego spotkania. Potem wrócił do Lanúsa.
W 2006 roku Mariño podpisał kontrakt z peruwiańskim Cienciano. W tym samym roku wywalczył z nim wicemistrzostwo Peru. W trakcie sezonu 2007 odszedł do Alianzy Lima, w której grał do końca tamtego sezonu. W połowie 2007 roku przeszedł do hiszpańskiego Hérculesa z Segunda División. Pierwszy ligowy mecz zaliczył tam 1 września 2007 roku przeciwko Granadzie (3:2). W Hérculesie spędził rok.
W 2008 roku Mariño odszedł do zespołu Cádiz CF, także grającego w Segunda División B. Jednak jeszcze przed debiutem w jego barwach został wypożyczony do Cienciano. W 2009 roku podpisał kontrakt z kolumbijskim Atlético Nacional. Następnie grał w Deportivo Cali, a na początku 2010 roku został graczem peruwiańskiego Sport Boys. Zadebiutował tam 21 lutego 2010 roku w przegranym 1:3 spotkaniu rozgrywek Primera División Peruana z Colegio Nacional Iquitos. W Sport Boys grał przez pół roku.
W sierpniu 2010 roku Mariño wrócił do Cienciano.
Kariera reprezentacyjna.
W reprezentacji Peru Mariño zadebiutował 16 listopada 2006 roku w zremisowanym 1:1 towarzyskim meczu z Jamajką. W 2007 roku został powołany do kadry na Copa América. Na tamtym turnieju, zakończonym przez Peru na ćwierćfinale, zagrał w pojedynkach z Urugwajem (3:0), Wenezuelą (0:2), Boliwią (2:2) i Argentyną (0:4). W spotkaniu z Urugwajem strzelił także gola, który był jednocześnie jego pierwszym w drużynie narodowej.

</doc>
<doc id="2298162" url="https://pl.wikipedia.org/wiki?curid=2298162" title="Zdobycie Grenady">
Zdobycie Grenady

Zdobycie Grenady – starcie zbrojne, które miało miejsce w roku 1492 i było ostatnim aktem rekonkwisty.
Historia.
W roku 1480 emir Grenady Ali Abu al-Hasan zerwał układ z Kastylią, zajmując Zaharę. W odpowiedzi Kastylijczycy zdobyli twierdzę Al-Hamma strzegącą wejścia do Emiratu Grenady. W roku 1485 Ali abu Al-Husan abdykował na rzecz swego brata Mohammada XIII Az-Zaghalla – namiestnika Malagi. Król Aragonii Ferdynand II sprzymierzył się wówczas z Abu Abd Allahem (synem Ali abu al-Hasama), z którym rozpoczął podbój Grenady. 
Po pokonaniu Az-Zaghalla, Abu abd Allah został nowym emirem Grenady. Wkrótce doszło do konfliktu emira z Ferdynandem, który zażądał oddania miasta. W roku 1491 Aragończyk na czele 10 000 ludzi obległ Grenadę, potężnie ufortyfikowaną i bronioną przez 3000 ludzi twierdzę. Kastylijczycy otoczyli miasto szczelnym kordonem, odpierając groźne wypady obrońców. Po trwającym rok oblężeniu głód zmusił w końcu obrońców do rokowań. Dnia 2 stycznia 1492 r. Kastylijczycy wkroczyli do Grenady, kończąc tym samym rekonkwistę. 

</doc>
<doc id="2298163" url="https://pl.wikipedia.org/wiki?curid=2298163" title="Juan Carlos Marino">
Juan Carlos Marino



</doc>
<doc id="2298164" url="https://pl.wikipedia.org/wiki?curid=2298164" title="WSBK 2011">
WSBK 2011



</doc>
<doc id="2298165" url="https://pl.wikipedia.org/wiki?curid=2298165" title="WSBK 2010">
WSBK 2010



</doc>
<doc id="2298166" url="https://pl.wikipedia.org/wiki?curid=2298166" title="Ngamuk">
Ngamuk



</doc>
<doc id="2298167" url="https://pl.wikipedia.org/wiki?curid=2298167" title="SBK Sezon 2010">
SBK Sezon 2010



</doc>
<doc id="2298170" url="https://pl.wikipedia.org/wiki?curid=2298170" title="Puchar Świata w skokach narciarskich w Lake Placid">
Puchar Świata w skokach narciarskich w Lake Placid

Puchar Świata w skokach narciarskich w Lake Placid odbywa się od sezonu 1982/83. Pierwsze zawody wygrał dominator skoków w latach 80. Matti Nykänen. Po sezonie 1990/91 miejscowość na wiele lat zniknęła z kalendarza PŚ, ale powróciła do niego w sezonie 2022/23 po modernizacji skoczni.
11 lutego 2023 w Lake Placid odbył się pierwszy w historii PŚ konkurs duetów. Zakończył się on zwycięstwem reprezentantów Polski, którzy wyprzedzili Austriaków i Japończyków.

</doc>
<doc id="2298171" url="https://pl.wikipedia.org/wiki?curid=2298171" title="Mistrzostwa Europy U-17 w Piłce Nożnej 2011">
Mistrzostwa Europy U-17 w Piłce Nożnej 2011

Mistrzostwa Europy U-17 w piłce nożnej 2011 odbyły się w dniach 3–15 maja 2011 w Serbii. Turniej jest kwalifikacjami na Mistrzostwa Świata U-17, które odbywały się w Meksyku.

</doc>
<doc id="2298172" url="https://pl.wikipedia.org/wiki?curid=2298172" title="Puchar Anglii w piłce nożnej (1922/1923)">
Puchar Anglii w piłce nożnej (1922/1923)

W sezonie 1922/23 odbyła się 48. edycja Pucharu Anglii. Zwycięzcą został Bolton Wanderers, który pokonał w finale na nowo powstałym stadionie Wembley West Ham United 2:0. 
W każdej rundzie mecze, poza półfinałami i finałem, odbywały się na stadionie drużyny wylosowanej na pierwszym miejscu w parze. Wszystkie mecze, poza powtórkami, odbyły się w soboty. W przypadku wyniku remisowego rozgrywano mecz powtórkowy na stadionie drużyny wylosowanej na drugim miejscu w parze. Po 90 minutach powtórki zarządzano dogrywkę; jeśli i ona nie przyniosła rozstrzygnięcia rozgrywano kolejne powtórki na neutralnym stadionie do momentu wyłonienia zwycięzcy.
Pierwsza runda.
Do pierwszej rundy przystąpiły 64 drużyny:
Mecze rozegrano w sobotę 13 stycznia 1923 roku.
Trzecia runda.
Mecze rozegrano w sobotę 24 lutego 1923 roku.
Czwarta runda.
Termin meczów czwartej rundy ustalono na 10 marca 1923 roku.
Półfinały.
Mecze półfinałowe rozegrano 24 marca 1923 roku.
Finał.
Mecz finałowy rozegrano 28 kwietnia 1923 na nowo powstałym stadionie Wembley. Jego pojemność wynosiła wówczas 127 000 (oficjalna liczba widzów to 126 047), ale szacuje się, że na finał weszło ponad 200 000 kibiców, a poza stadionem przebywało kolejne 300 000. Problemy porządkowe przed meczem sprawiły, iż spotkanie rozpoczęło się z 45-minutowym opóźnieniem.
W finale spotkały się drużyny Boltonu i West Hamu. Mecz zakończył się zwycięstwem zespołu z hrabstwa Lancashire 2:0. Zwycięskiej drużynie trofeum wręczył król Jerzy V.
Wydarzenia związane z problemami porządkowymi spowodowaną zbyt dużą liczbą widzów na stadionie oraz obecność policji konnej (jeden z policjantów dosiadał białego konia) sprawiły, iż mecz finałowy nazywany jest Finałem białego konia (White Horse Final).

</doc>
<doc id="2298175" url="https://pl.wikipedia.org/wiki?curid=2298175" title="Szlak Graniczny im. A. Marcinkowskiego">
Szlak Graniczny im. A. Marcinkowskiego



</doc>
<doc id="2298176" url="https://pl.wikipedia.org/wiki?curid=2298176" title="79 Pułk Piechoty (LWP)">
79 Pułk Piechoty (LWP)

79 Pomorski Pułk Piechoty (79 pp) – oddział piechoty ludowego Wojska Polskiego.
Pułk został sformowany w 1958 roku, w garnizonie Lębork, w składzie 23 Dywizji Piechoty. Jednostka była organizowana na bazie 32 Pomorskiego batalionu czołgów ciężkich i artylerii pancernej. Na początku 1963 roku oddział został przeformowany w 79 Pomorski pułk desantowy i włączony w skład 23 Dywizji Desantowej.

</doc>
<doc id="2298179" url="https://pl.wikipedia.org/wiki?curid=2298179" title="Gubice">
Gubice

Gubice (do 1945 niem. "Hardemoor", pierwotnie także "Hagen" i "Hardemohr") – uroczysko-dawna miejscowość (łąka), dawniej osada w Polsce położona w województwie zachodniopomorskim, na obszarze Puszczy Wkrzańskiej. Osada usytuowana jest w pobliżu wsi Wieńkowo, ok. 1,7 km na północ od wsi Tatynia.
Historia.
Gubice zostało założone w 1738 r. jako folwark wsi Tatynia. Gospodarzono na 354 morgach słabych, piaszczystych i podmokłych ziem i 170 morgach łąk pod Jasienicą. W 1821 r. mieszkało w Gubicach 18 osób.
W 1838 roku majątek wydzierżawiono na hodowlę krów dojnych. Przed wojną wybudowano tu 2 obory, stodołę i dom zarządcy majątku. Po II wojnie światowej opuszczona osada nie została zasiedlona.

</doc>
<doc id="2298180" url="https://pl.wikipedia.org/wiki?curid=2298180" title="Hashcash">
Hashcash

Hashcash jest narzędziem ograniczającym przyjmowanie wysyłanych masowo niechcianych wiadomości.
Metody walki ze spamem.
Wiadomość nazywana spamem charakteryzuje się:
Dotychczasowe podejście koncentrowało się na badaniu treści, zasada hashcash opiera się na ograniczaniu ich masowej wysyłki.
Jego głównym obecnym wykorzystaniem jest pomoc użytkownikom stosującym hashcash uniknąć utraty wiadomości e-mail ze względu na systemy antyspamowe bazujące na zawartości i czarnych listach. Z powodu technologii antyspamowych mogą nastąpić straty e-maili. Popularnym podejściem do redukowania spamu są narzędzia badające mail czy nie wygląda na spam. Jeśli e-mail osób które próbują go wysłać przypadkowo wyzwala filtrowanie według słów kluczowych, taki mail może nigdy nie dotrzeć lub zostać filtrowany do folderu gdzie nie będzie czytany. Podobnie gdy znajdziemy się na czarnej liście.
Sprzedawcy i autorzy anty spamowych narzędzi są zachęcani do zwolnienia maili wysyłanych z hashcash ze swoich czarnych list i filtrowania po treści.
Alternatywą jest hashcash. Jest podejściem technicznym do redukowania wpływu spamu. Powoduje że mail staje się bardziej wiarygodny. Jeśli nadawca spamu musiałby użyć hashcash, znacząco spadłaby jego wydajność wysyłania wiadomości ponieważ dla każdej wymagane jest trochę czasu procesora. Hashcash jest metodą dodawania tekstowej pieczęci do nagłówka maila w celu udowodnienia że nadawca wydatkował przyzwoitą ilość czasu procesora do obliczenia pieczęci przed wysłaniem wiadomości. Innymi słowy, jeśli nadawca podjął pewien czas generowania pieczęci i wysłał maila, nie jest prawdopodobne że jest spamerem. Odbiorca może w sposób o nieznacznym koszcie obliczeniowym upewnić się, że pieczęć jest ważna.
Jednak po stronie nadawcy jedynym możliwym sposobem wygenerowania ważnej pieczęci jest brute force, gdzie próbuje losowe wartości aż znajdzie. Teoria jest taka że spamerzy których model biznesowy opiera się na wysyłaniu wielkiej ilości maili bardzo małym kosztem nie mogą sobie na to pozwolić.
Zasada działania.
Pieczęć hashcash stanowi dowód pracy procesora jaka musiała zostać wykonana do jej wygenerowania. Ilość koniecznej pracy po stronie nadawcy może być parametryzowana, natomiast po stronie odbiorcy można zweryfikować pieczęć błyskawicznie.
Opiera się to na funkcji której wykonanie odbywa się szybko a znalezienie danych wejściowych dla zadanego wyjścia może trwać bardzo długo. Takimi funkcjami są funkcje skrótu (nazywanymi funkcjami haszującymi) które przyporządkowują ciągowi danych o dowolnej długości liczbę o stałej długości. Dla tej liczby w zależności od wyboru funkcji haszującej może być bardzo trudne znalezienie jakiegokolwiek ciągu z przeciwobrazu, to znaczy takiego dla którego skrótem będzie żądana liczba. Jako funkcji skrótu używana jest SHA-1 dająca w wyniku 160-bitową liczbę.
Udowodnienie pracy hashcash jest znalezieniem ciągu z przeciwobrazu dla częściowo danej liczby, to znaczy ciągu którego skrót miałby wyzerowaną zadaną ilość najstarszych bitów (należy zaznaczyć, że w SHA-1 stosowana jest konwencja big endian). Przez wybranie ilości bitów które są równe 0, praca wymagana do znalezienia ciągu może być dowolnie droga – od ułamków sekund do minut i godzin. Natomiast weryfikacja jest wydajna ponieważ polega na jednokrotnym wykonaniu funkcji skrótu niezależnie od wymaganej ilości wyzerowanych bitów.
Narzędzie hashcash pozwala na utworzenie pieczęci która jest dołączana do wysłanych maili i do weryfikowania pieczęci w otrzymanych e-mailach. Zwykle jest w postaci pluginu do programu pocztowego, który wstawia nagłówek X-Hashcash w sekcji nagłówków maila, przykładowo:
 From: Someone &lt;test@test.invalid&gt;
 To: Adam Back &lt;adam@example.org&gt;
 Subject: test hashcash
 Date: Thu, 26 Jun 2003 11:59:59 +0000
 X-Hashcash: 0:030626:adam@example.org:6470e06d773e05a8
 Dear Friend, Hi and welcome,
Nadawca przegotowuje nagłówek i dodaje początkowy losowy ciąg. Następnie oblicza 160-bitowy SHA-1 nagłówka. Jeśli określona liczba pierwszych bitów jest zerami (domyślnie 20) nagłówek jest dopuszczalny. Jeśli nie, bierze inny losowy ciąg i próbuje ponownie. Czas znalezienia odpowiedniego nagłówka rośnie wykładniczo względem ilości początkowym bitów które muszą być wyzerowane. Dla zwykłego użytkownika koszt jest akceptowalny jednak nie dla nadawców spamu wysyłających masowo maile.
Po stronie odbiorcy komputer oblicza 160- bitowy hash SHA-1 całego łańcucha. Jeśli określona ilość pierwszych bitów jest zerowa, jest to dopuszczalna wiadomość.
Komputer sprawdza datę w nagłówku: 030626 oznacza 26 czerwca 2003 w formacie YYMMDD.
Format znacznika czasu powinien być oparty na UTCTime: 6-12 cyfr z pominiętym znakiem 'Z' na końcu. Czytając od lewej do prawej mamy w parach cyfry daty i czasu: rok(modulo 100),miesiąc,dzień, godzinę(24 godziny), minuty,sekundy (zwykle ograniczamy się tylko do daty). Strefa czasowa jest GMT(UTC). Dwie cyfry roku powinny być konwertowane do 4 cyfr roku przez porównanie do bieżącego roku. Powinna zostać użyta interpretacja, która jest bliższa bieżącej dacie.
Zostało zaproponowane przez jednego z autorów serwera poczty który to implementował, że dla celów przedawnienia i porównania z datą w hashcash powinno się wziąć datę odbioru stemplowaną przez serwer poczty zamiast daty "dzisiaj". Zdecydowaną zaletą tego jest uniknięcie problemów gdzie użytkownik ściąga pocztę dużo później niż odebrał, np. po wakacjach a także kiedy korzysta z POP z trzymaniem na serwerze a następnie ładuje te same maile dużo później na innej maszynie. Serwer trzyma ścieżkę czasu odbioru w nagłówku poczty. Innym pozytywnym efektem ubocznym jest to że przedawnienie opiera się tylko na zegarze serwera MX/POP a nie na zegarze na komputerze klienta poczty.
Jeśli pieczęć się przedawniła lub wskazuje na datę przyszłą, jest ona odrzucana, przy czym mamy 2 dni tolerancji dla wyrównania zegara i czasu trasy. Jeśli napotka się drugi raz tę samą pieczęć jest ona odrzucana, mamy bazę pieczęci które dostajemy z listami Domyślnie pieczęć przedawnia się po 28 dniach, ponieważ w przeciwnym wypadku baza rosła by nieograniczenie. Z powodów wydajnościowych przed wyszukaniem w bazie danych najpierw następuje sprawdzenie pieczęci. W bazie pieczęci mogą teoretycznie mieć różne okresy ważności, co pozwoliło by zmienić okres ważności przyszłych pieczęci bez wpływu na stare.
Komputer odbiorcy sprawdza czy adres e-mail w nagłówku hashcash jest adresem odbiorcy (lub listy mailowej do której odbiorca jest zapisany). Gdy wszystko jest ważne, ta pieczęć jest dodawana do bazy danych. Jeśli nie była już w bazie danych, jest ważna.
int valid_stamp( stamp, needbits/*np. 20 bitów*/ )
 if stamp.date &gt; Received.time + 2days
 return futuristic
 if stamp.date &lt; Received.time - 28days - 2days
 return expired
 if count_zero_bits( SHA1( stamp ) ) &lt; needbits
 return insufficient
 if in_spent_database( stamp )
 return spent
 return true
valid_hashcash( myemail )
 while stamp = get_next_x_hashcash_header()
 if stamp.email == myemail
 if valid_stamp( stamp )
 add_to_spent_database( stamp )
 return true
 return false
Wiadomość która ma wielu odbiorców powinna mieć dla każdego nagłówek X-Hashcash:
Wersja 0.
Pieczęć składa się z kilku pól oddzielonych znakiem dwukropkiem. Ma postać:
 stamp = ver:time:resource:rand
Parametry ver i time są definiowane jako dwa pierwsze pola oddzielone dwukropkiem. Parametr rand jest definiowany jako ostatni; łańcuch resource jest pomiędzy dwukropkiem następującym po polu time a dwukropkiem poprzedzającym pole rand.
Ta definicja pozwala aby łańcuch resource zawierał znaki dwukropka.
Parametr rand jest łańcuchem Ascii zmiennej długości składający się z dowolnych znaków z wyjątkiem znaków białych,nowej linii oraz dwukropka. Można tu używać podzbioru np. cyfr heksadecymalnych lub znaków ze zbioru base64 jednak wszystkie implementacje muszą akceptować wszelkie dopuszczalne znaki i łańcuchy rand o długości do 128 znaków.
W praktyce rand może być 64 bitową liczbą zakodowaną w hex lub Base64.
Przykład:
 0:030626:adam@example.org:6470e06d773e05a8
Wersja 1.
Celem zmiany formatu na wersję 1 jest danie ludziom możliwości dodawania rozszerzeń, tak że różne systemy używające hashcash mogą używać rozszerzeń które rozumieją i ignorować pozostałe bez konieczności zmiany głównej wersji formatu.
Format pieczęci:
 ver:bits:date:resource:[exts]:rand:counter
gdzie:
jeśli nie podano ilości, domyślnie jest 20 bitów.
jest małe uproszczenie : plik resource nie może zawierać dwukropka
 Format rozszerzeń: [name1[=val1[,val2...]];[name2[=val1[,val2...]]]]
 Uwaga że wartość może również zawierać =, przykład:
 name1=2,3;name2;name3=var1=2,var2=3,2,val
 name1 ma dwie wartości 2 i 3;
 rozszerzenie 2 nie przyjmuje żadnej wartości; rozszerzenie name3 ma 4 wartości "var1=2","var2=3", "2" i "val".
 exts = ext,';',ext,';',ext,';',ext,';'...
 ext = name,'=',rest
 rest = val,',',val,',',val,',',val,','...
 Uwaga: wartości mogą zawierać "=",
 Dodajmy, że wartość rozszerzenia powinna być ograniczona do drukowalnego 7-bitowego ASCII bez spacji
może być przykładowo 16-cyfrowa 64 bitowa liczba heksadecymalna lub losowy ciąg inny mniej więcej tej długości
counter = aby znaleźć pieczęć z żądaną ilością początkowych zerowych bitów skrótu potrzeba wypróbować wiele różnych
łańcuchów, ten licznik jest zwiększany po każdej próbie. Licznik jest także złożony ze znaków z alfabetu a-zA-Z0-9+/= ale
zalecana jest liczba heksadecymalna.
W wersji 1 jest jawnie podana ilość wiodących zer, nazwijmy ją claimed_value, wtedy measured_value jest ilościa obliczoną zer. Rzeczywista wartość obliczona jest
 value = ( measured_value &lt; claimed_value ) ? 0 : claimed_value;
to oznacza że pieczęć nigdy nie ma wartości wyższej niż żądana, jeśli losowo udało się uzyskać więcej zer nie odnosi się z tego korzyści, pieczęć jest warta tyle ile wynosi żądaną wartość, z drugiej strony, jeśli ma mniej bitów niż twierdzi, jest bezwartościowa.
Generowanie.
 rand := random_start();
 repeat
 rand := rand + 1
 until wszystkie najstarsze bity w ilości bits SHA1( ver:bits:date:resource:exts:rand:counter ) są zerowe
Możliwa implementacja
Na początku inicjujemy np. za pomocą Randomize, czasu (QueryPerformanceCounter,rdtsc) czy częścią Guid (CoCreateGuid). Otrzymujemy liczbę 64 bitową. Zwiększamy ją kolejno. Ewentualnie można wybierać liczbę niesekwencyjnie, np. rand := część ostatniego SHA.
Wartość rand musi być wybrana losowo. Jeśli rand będzie nie wybrany losowo, kolizje mogą się zdarzać przypadkowo lub być złośliwie wywołane pomiędzy różnymi nadawcami do tego samego odbiorcy.
Długość wartości rand powinna być wybrana tak, aby być duża na tyle że prawdopodobieństwo kolizji
pomiędzy nadawcami do tego samego odbiorcy było pomijalnie małe. Zaleca się minimum użyć zakresu 2^64 wartości.
Ponieważ generowanie trwa jakiś czas, lepszej jakości pluginy mogą już tworzyć pieczęć podczas gdy nadawca redaguje swojego maila.
Weryfikacja.
Weryfikacja hashcash jest bardzo prosta, jedyna skomplikowana rzecz to obliczenie funkcji skrótu SHA-1
która jest powszechnie znana i dostępna w bibliotekach różnych języków
Pieczęć jest weryfikowana przez zliczanie jak wiele najbardziej znaczących bitów jest wyzerowanych na wyjściu funkcji SHA-1
weźmy przykład
 1:20:110501:fake@example.com::4A353BA13C3394CD:85605
daje nam
 sha = 487cd6bd943ec919b14c889f971cdc28366e4e1c
SHA liczone jest z pieczęci potraktowanej jako ciąg znaków, kolejno z bajtów '1',':','2','0',':','1' ….
Jak można zobaczyć, mamy 5 najbardziej znaczących (big endian) cyfr heksadecymalnych (20 najbardziej znaczących
bitów) wyzerowanych (akurat w tym przypadku bitów zerowych jest więcej niż 20 ale wystarczy 20)
Data 110501 to 1 maja 2011 roku (rok module 100), 85605 to 546309 wykonanych prób.
Pieczęcie nie powinny być akceptowane więcej niż jeden raz, powinna zostać zaimplementowana baza danych użytych pieczęci. Do redukcji rozmiaru tej bazy powinien być zdefiniowany termin ich unieważnienia.
Uwagi.
Hashcash jest obsługiwana w SpamAssassin w wersji 2.70.
Na dzień dzisiejszy minusem jest to, że nie można blokować maili bez pieczęci hashcash, ponieważ odrzuca się w ten sposób zdecydowaną większość pożądanych maili.
Powinny być tworzone białe listy jeśli chodzi o listy mailowe, czy rejestracje na forach.
Z powodu pojawiania się coraz szybszych komputerów można przyjąć więcej niż 20 bitów, które mają być wyzerowane, tak aby generowanie trwało średnio np. 30 sekund, które można spędzić na edycji maila. Jednak znalezienie podpisu może trwać zarówno krócej niż średnia jak i dużo dłużej, podczas gdy przy masowej wysyłce liczy się czas średni. Użytkownicy mogą znacznie różnić się prędkościami maszyny przy czym spamer może posiadać specjalistyczne oprogramowanie, które wykonuje obliczenia korzystając z możliwości przetwarzania rozproszonego na karcie graficznej.

</doc>
<doc id="2298183" url="https://pl.wikipedia.org/wiki?curid=2298183" title="76 Pułk Piechoty (LWP)">
76 Pułk Piechoty (LWP)

76 Pułk Piechoty (76 pp) – oddział piechoty ludowego Wojska Polskiego.
Pułk został sformowany w 1958 roku, w garnizonie Gdańsk, w dzielnicy Wrzeszcz, w składzie 23 Dywizji Piechoty. Jednostka była organizowana na bazie 6 batalionu Obrony Wybrzeża i 17 batalionu szkolnego ze składu 5 Brygady Obrony Wybrzeża. Wiosną 1963 roku oddział został przeformowany w 76 pułk desantowy i włączony w skład 23 Dywizji Desantowej. Latem tego samego roku pułk został rozformowany. Zajmowane przez niego koszary zajął 93 pułk desantowy dyslokowany z Dziwnowa.

</doc>
<doc id="2298184" url="https://pl.wikipedia.org/wiki?curid=2298184" title="Aroma Erkekler Voleybol 1. Ligi (2010/2011)">
Aroma Erkekler Voleybol 1. Ligi (2010/2011)



</doc>
<doc id="2298185" url="https://pl.wikipedia.org/wiki?curid=2298185" title="Aroma Erkekler Voleybol 1. Ligi (2009/2010)">
Aroma Erkekler Voleybol 1. Ligi (2009/2010)



</doc>
<doc id="2298186" url="https://pl.wikipedia.org/wiki?curid=2298186" title="Państwo Alawitów">
Państwo Alawitów



</doc>
<doc id="2298187" url="https://pl.wikipedia.org/wiki?curid=2298187" title="Askochytoza bobiku">
Askochytoza bobiku

Askochytoza bobiku () lub askochytoza bobu – grzybowa choroba roślin wywołana przez "Didymella fabae" (anamorfa: "Ascochyta fabae"). Atakuje bób i bobik.
Występowanie i szkodliwość.
Jest to choroba z grupy askochytoz. Występuje we wszystkich rejonach uprawy bobu i bobiku na świecie. Występuje głównie i powoduje duże straty w latach o wysokiej ilości opadów, kiedy poraża prawie całe rośliny, natomiast w latach o przeciętnej ilości opadów atakuje tylko dolne liście i często samoistnie się kończy. Nasiona zbierane z pól na których występowała askochytoza mogą mieć gorszą jakość i mogą zawierać mykotoksyny. Ponadto choroba ta silnie wpływa na ilość plonu oraz przydatność nasion do siewu.
Objawy.
Występują początkowo na dolnych liściach, a następnie na coraz młodszych, na których pojawiają się brunatne plamy. Plamy te są ciemniejsze przy brzegu, jaśniejsze w części środkowej, a ich średnica może wynosić około 1 cm. Na plamach mogą być widoczne ciemniejsze punkty, które są owocnikami grzyba (pyknidium). Liście z dużą liczbą plam zamierają. Na strąkach i łodygach plamy są brunatne, zagłębione o wzniesionych, ciemniejszych brzegach. Ze strąków grzyb poraża nasiona i powoduje, że są one drobniejsze, płaskie i pokryte ciemnobrązowymi plamami.
Epidemiologia.
Patogen zimuje w glebie na porażonych resztkach bobu i bobiku, źródłem zakażeń są także porażone nasiona, często jednak brak na nich jakichkolwiek objawów porażenia. Najwcześniej objawy chorobowe pojawiają się na tych roślinach, które wyrosły z porażonych nasion. W sezonie wegetacyjnym na porażonych roślinach wytwarzane są zarodniki konidialne. Rozbryzgujące się krople deszczu rozprzestrzeniają je na sąsiednie rośliny dokonując infekcji wtórnych. Infekcji pierwotnej mogą dokonać także roznoszone przez wiatr zarodniki workowe, ale nie odgrywają one większej roli w rozprzestrzenianiu choroby.
Zarodniki kiełkują przy temperaturze między 15 a 25 °C, optymalna temperatura wynosi 20 °C. Niezbędna do kiełkowania jest także wysoka wilgotność, a czas zwilżenia wynosi co najmniej 4 godziny.
Zwalczanie.
Zwalczanie choroby polega na zaorywaniu resztek pożniwnych, używaniu do siewu zdrowych nasion, zaprawianie ziarna, uprawie roślin bardziej odpornych na askochytozę. W przypadku wystąpienia choroby na plantacji należy wykonać dwu lub trzykrotne opryskiwanie fungicydami zawierającymi karbendzymy i flusilazol (Alert 375C), fungicydami dikarboksyimidowymi (Ronilan 500SC), i prochlorazowymi (Sportak 450 EC, Mirage 450 EC). Należy wykonać dwukrotne opryskiwanie w 2-tygodniowych odstępach, za każdym razem stosując inny preparat. Pierwszy oprysk wykonuje się zaraz po pojawieniu się pierwszych objawów. Zabiegi te zwalczają również drugą powszechną chorobę bobu i bobiku – czekoladową plamistość bobiku i czekoladowa plamistość bobu.

</doc>
<doc id="2298188" url="https://pl.wikipedia.org/wiki?curid=2298188" title="Saga Airlines">
Saga Airlines

Saga Airlines - turecka linia czarterowa, działająca w latach 2004-2013. Ich bazą był Port lotniczy Stambuł-Atatürk. Przewoźnik obsługiwał czarterowe połączenia pomiędzy Turcją a Europą.

</doc>
<doc id="2298189" url="https://pl.wikipedia.org/wiki?curid=2298189" title="Okręg Albertville">
Okręg Albertville

Okręg Albertville () – okręg w południowo-wschodniej Francji. Populacja wynosi 247 tysięcy.
Podział administracyjny.
W skład okręgu wchodzą następujące kantony:

</doc>
<doc id="2298192" url="https://pl.wikipedia.org/wiki?curid=2298192" title="Alfa-metylotryptamina">
Alfa-metylotryptamina



</doc>
<doc id="2298193" url="https://pl.wikipedia.org/wiki?curid=2298193" title="The Rose, Vol. 2">
The Rose, Vol. 2

The Rose, Vol. 2 – kompilacja oparta na poezji amerykańskiego rapera 2Paca. Została wydana 20 września, 2005 roku.

</doc>
<doc id="2298198" url="https://pl.wikipedia.org/wiki?curid=2298198" title="Danuta Rosani">
Danuta Rosani

Danuta Zofia Rosani-Gwardecka (ur. 30 kwietnia 1951 w Starogardzie Gdańskim) – polska lekkoatletka dyskobolka, trzykrotna mistrzyni Polski i olimpijka.
Życiorys.
Choć największe sukcesy odnosiła w rzucie dyskiem, startowała również z powodzeniem w pchnięciu kulą. Wystąpiła na igrzyskach olimpijskich w 1976 w Montrealu, gdzie w eliminacjach rzutu dyskiem uzyskała wynik 57,78 m, który dawał jej awans do finału, jednak w nim nie wystąpiła, ponieważ została zdyskwalifikowana z powodu dopingu (sterydy anaboliczne). W finale Pucharu Europy w 1975 w Nicei zajęła w tej konkurencji 6. miejsce.
Była mistrzynią Polski w rzucie dyskiem w 1974, 1976 i 1978, wicemistrzynią w rzucie dyskiem w 1972, 1973, 1979, 1980, 1981, 1982 i 1985 oraz w pchnięciu kulą w 1976, 1981 i 1982, a także brązową medalistką w rzucie dyskiem w 1975. Zdobyła również złoty medal halowych mistrzostw Polski w pchnięciu kulą w 1983, srebrne w 1973 i 1983 oraz brązowe w 1975 i 1976.
Pięciokrotnie poprawiała rekord Polski w rzucie dyskiem do wyniku 62,60 m (26 czerwca 1976 w Bydgoszczy). Jako pierwsza polska lekkoatletka pokonała granicę 60 metrów w rzucie dyskiem.
W latach 1970-1982 startowała w dwudziestu czterech meczach reprezentacji Polski (27 startów), odnosząc 4 zwycięstwa indywidualne.
Była zawodniczką klubów: Włókniarz Starogard Gdański (1967-1969) i Gwardia Warszawa (1970-1986).
Ukończyła szkołę średnią, mieszka w Warszawie. Jej mąż, Andrzej Gwardecki, również był dyskobolem.
Rekordy życiowe:

</doc>
<doc id="2298199" url="https://pl.wikipedia.org/wiki?curid=2298199" title="Boks na Letnich Igrzyskach Olimpijskich 1952 – waga piórkowa mężczyzn">
Boks na Letnich Igrzyskach Olimpijskich 1952 – waga piórkowa mężczyzn

Turniej bokserski w wadze piórkowej (do 57kg) rozgrywany w ramach Igrzysk Olimpijskich w 1952 w Helsinkach.
Hala.
Zawody odbyły się w Messuhalli I. Oprócz pojedynków bokserskich miały tam również miejsce konkurencje gimnastyczne oraz zapaśnicze. Na płycie hali zostały wydzielone dwa ringi bokserskie, na których równolegle organizowano walki.
Trybuny miały 4000 miejsc. Podczas walk bokserskich, ze względu na niewykorzystanie całej powierzchni boiska, do hali weszło 5376 kibiców. Ponieważ przed finałem zdemontowano jeden z dwóch ringów, na trybunach zmieściło się 5856 widzów. Trybuny zostały podzielone na 4 klasy sektorów. Cena biletu zależało od miejsca. Na walki eliminacyjne wynosiła 1050, 600, 450 i 300 marek fińskich, wstęp na walki półfinałowe i finałowe kosztował 2 100, 1 050, 600 i 300.
Zapleczem treningowym był Käpylä Sports Park, w którym znajdowało się 6 pełnowymiarowych ringów bokserskich.

</doc>
<doc id="2298202" url="https://pl.wikipedia.org/wiki?curid=2298202" title="66 Pułk Zmechanizowany">
66 Pułk Zmechanizowany



</doc>
<doc id="2298203" url="https://pl.wikipedia.org/wiki?curid=2298203" title="Jimmy Blanton">
Jimmy Blanton

James Harvey „Jimmy” Blanton Jr. (ur. 5 października 1918 w Chattanoodze, zm. 30 lipca 1942 w Monrovii) – amerykański kontrabasista jazzowy, innowator gry na tym instrumencie, skrzypek.
Życiorys.
Urodził się w Chattanoodze (Tennessee) w rodzinie muzyków. Jego matka (Gertrude Blanton z d. Lewis), pianistka i liderka własnego zespołu, już we wczesnym dzieciństwie zachęciła syna do gry na skrzypcach. Jako nastolatek Jimmy wraz z innymi członkami rodziny grywał w zespole matki na skrzypcach i saksofonie altowym, występując w Chattanoodze i okolicy. Na kontrabas zdecydował się ostatecznie podczas studiów w Tennessee State College, gdzie grał w orkiestrze The State Collegians (1936–1937). Jednocześnie występował z lokalnymi zespołami „Bugsa” Robertsa i perkusisty Joe Smitha. W czasie wakacji letnich grywał na statkach spacerowych w orkiestrze The Cotton Pickers, prowadzonej przez pianistę Fate'a Marable'a.
Po trzecim roku studiów zrezygnował z dalszej nauki i przeniósł się do St. Louis. W 1937 zaangażował się do The Jetter-Pillars Orchestra, w której grał na kontrabasie trzystrunowym. W lecie nadal występował w zespole Marable'a. W owym czasie zaczął doskonalić technikę gry, dzięki której później zasłynął.
Jesienią 1939 dwudziestojednoletni Blanton podjął stałą pracę w swingowej orkiestrze tanecznej w The Coronado Hotel Ballroom w St. Louis. Okazjonalnie grywał również w zespole The Blue Devils, występującym w klubie „Rhumboogie”. Według wspomnień Milesa Davisa „pewnego wieczoru przyszedł Duke Ellington i usłyszał Jimmy’ego Blantona, świetnego basistę grającego z nami, i z miejsca go zaangażował”. W orkiestrze Ellingtona Blanton grał wymiennie z kontrabasistą Billym Taylorem do czasu, kiedy ten odszedł z zespołu w styczniu 1940. Blanton niemal natychmiast wpłynął na zmianę brzmienia i pulsu big-bandu. Dzięki swojemu doskonałemu poczuciu swingu i pełnej wyobraźni grze, inspirował pozostałych solistów do czerpania z jego pomysłów i rozwiązań, i stosowania ich we własnej grze. Wraz z saksofonistą Benem Websterem tworzył siłę napędową orkiestry Ellingtona, która właśnie w owym czasie zapisywała w historii jazzu swój złoty rozdział.
Podczas tournée big-bandu w końcu 1941 Blanton ciężko zachorował i trafił do szpitala w Los Angeles. Zdiagnozowano u niego zaawansowaną gruźlicę, która zakończyła jego wspaniale rozwijającą się karierę. Wiosną następnego roku przeniesiono go do sanatorium w podgórskim Duarte (hrabstwo Los Angeles), w którym spędził pozostałe miesiące życia. Zmarł w pobliskiej Monrovii 30 lipca 1942.
Innowator.
W ciągu zaledwie dwóch lat pracy z orkiestrą Ellingtona Blanton zrewolucjonizował grę na kontrabasie. Był pierwszym muzykiem, który potraktował kontrabas (wykorzystywany dotychczas tylko do utrzymywania rytmu i podawania bazy harmonicznej) jako instrument solowy, nadając mu charakter instrumentu dętego. Dzięki niemu kontrabas stał się również instrumentem melodycznym, stwarzającym nowe możliwości zarówno wyrazowe, jak warsztatowe w warstwie aranżacyjnej. Blanton dał początek współczesnemu kontrabasowi jazzowemu, wywierając ogromny wpływ na następne pokolenia przedstawicieli tego instrumentu.
Blanton na płytach.
Jedyne znane nagrania Blantona pochodzą z płyt Duke’a Ellingtona:

</doc>
<doc id="2298204" url="https://pl.wikipedia.org/wiki?curid=2298204" title="Juan Flores">
Juan Flores

Juan Angel Flores Ascencio (ur. 25 lutego 1976 w Limie) – peruwiański piłkarz występujący na pozycji bramkarza. Zawodnik klubu León de Huánuco.
Kariera klubowa.
Flores zawodową karierę rozpoczynał w 1996 roku w zespole Ciclista Lima. W 1997 roku odszedł do Sport Boys. Jego barwy reprezentował z kolei przez 2 sezony. W 1999 roku trafił do Universitario de Deportes. W latach 1999–2000 dwukrotnie zdobył z nim mistrzostwo Peru. W trakcie sezonu 2001 odszedł do Estudiantes de Medicina. Grał tam do końca tamtego sezonu. W 2002 roku przeszedł do ekipy Juan Aurich. Spędził tam jeden sezon.
W 2003 roku Flores wrócił do Universitario de Deportes. Tym razem występował tam przez 4 sezony. W 2007 roku przeszedł do Cienciano. Po 1,5 sezonu spędzonym w tym kubie, odszedł do Atlético Minero Matucana. Następnie grał w Totalu Chalaco. W 2010 roku trafił do León de Huánuco. Zadebiutował tam 14 lutego 2010 roku w wygranym 1:0 pojedynku rozgrywek Primera División Peruana z Alianzą Lima.
Kariera reprezentacyjna.
W 1997 roku Flores został powołany do reprezentacji Peru na Copa América. Na tamtym turnieju, zakończonym przez Peru na 4. miejscu, nie zagrał ani razu. W drużynie narodowej zadebiutował 17 lutego 1999 roku w wygranym 2:1 towarzyskim meczu z Ekwadorem. W 2007 roku ponownie znalazł się w zespole na Copa América. Z tamtego turnieju Peru odpadło w ćwierćfinale, a Flores nie rozegrał na nim żadnego spotkania. W latach 1999–2007 w kadrze zagrał 6 razy.

</doc>
<doc id="2298207" url="https://pl.wikipedia.org/wiki?curid=2298207" title="Korona (herb szlachecki)">
Korona (herb szlachecki)

Korona (Czeszewski, Ciesiewski) – kaszubski herb szlachecki.
Opis herbu.
Herb występował przynajmniej w czterech wariantach. Opisy z wykorzystaniem zasad blazonowania, zaproponowanych przez Alfreda Znamierowskiego. Zestawienia dokonał Przemysław Pragert:
Korona I (Czeszewski, Ciesiewski): "W polu błękitnym korona złota z której cztery rogi bawole, czarne, po dwa na stronę. Klejnot: nad hełmem w koronie pół kozła srebrnego. Labry błękitne, podbite złotem."
Korona Ia (Czeszewski, Ciesiewski): Pole czerwone, rogi srebrne.
Korona II (Czeszewski odmienny): Rogi tylko dwa, koźle, barwy pola i rogów nieznane, kozioł w klejnocie w lewo.
Korona IIa (Czeszewski odmienny): Rogi bawole tylko dwa, między nimi gwiazda, w klejnocie rogi z gwiazdą jak w godle. Barwy pola, rogów i gwiazdy nieznane.
Najwcześniejsze wzmianki.
Herb wymieniany przez liczne źródła niemieckojęzyczne i polskojęzyczne. Wariant podstawowy wymieniają: Kasper Niesiecki, Juliusz Karol Ostrowski ("Księga herbowa rodów polskich"), Franciszek Piekosiński ("Herold Polski czyli Przewodnik heraldyczny Polski"), Adam Boniecki ("Herbarz Polski"), Seweryn Uruski ("Rodzina. Herbarz polski") oraz Emilian Szeliga-Żernicki ("Der polnische Adel"). Wariant Ia podaje "Nowy Siebmacher". Warianty II i IIa wzmiankowane przez Piekosińskiego za jednym z rękopisów herbarza Dachnowskiego.
Rodzina Czeszewski.
Rodzina kaszubska z Czeszewa, mająca być gałęzią możnego rodu szlacheckiego pomorskiego Boninów. Gałęzie tego rodu miały przyjąć nazwiska od posiadanych włości: Sławianowski, Sulicki a także Czeszewski. Według Niesieckiego, Czeszewscy wygaśli w 1662. Według Bonieckiego Czeszewscy mieli wywodzić się z Wielkopolski z Czeszewa w dawnym powiecie kcyńskim i Czeszewa w dawnym powiecie pyzdrskim. Nie wspomina o ich pochodzeniu od Boninów, ale za to stwierdza, że nie wygaśli w 1662. Wymienia bowiem w 1697 Jakuba Czeszewskiego. Pragert sądzi, że mogli być podwójni Czeszewscy, jedni na pomorzu, drudzy w Wielkopolsce. Przeczą temu jednak herby (o ile wielkopolskim Czeszewskim Boniecki przypisał właściwie herb Korona). Wymieniani są także i później, w ziemi bytowskiej Czeszewscy (Ciesiewscy) herbu Korona, wymieniani przez Ledebura ("Adelslexikon der preussiche Monarchie von...").
Herbowni.
Bonin i pochodzące od nich rodziny: Czeszewski, Sławianowski, Sulicki (Zulicki).
Tadeusz Gajl wymienia też dwie rodziny herbu Korona, których heraldycy nie uważają za potomków Boninów: Łukaszewicz i Korona.
Wzmianka o Łukaszewiczach herbu Korona w 1700 roku pochodzi z "Polskiej Encyklopedii Szlacheckiej". Wzmianka ta jest niepewna, tym bardziej że autor hasła powołuje się na Bonieckiego, który Łukaszewiczów herbu Korona nie wymienia. Wymienia za to Łukaszewiczów z podobnym herbem Trójstrzał.

</doc>
<doc id="2298209" url="https://pl.wikipedia.org/wiki?curid=2298209" title="Alex Shibutani">
Alex Shibutani

Alex Hideo Shibutani (ur. 25 kwietnia 1991 w Bostonie) – amerykański łyżwiarz figurowy, startujący w parach tanecznych z siostrą Maią Shibutani. Brązowy medalista olimpijski z Pjongczangu (2018, drużynowo i w parach tanecznych) i uczestnik igrzysk olimpijskich (2014), wicemistrz świata (2016), mistrz (2016) i dwukrotny wicemistrz czterech kontynentów (2011, 2017), dwukrotny brązowy medalista finału Grand Prix (2016, 2017) oraz dwukrotny mistrz Stanów Zjednoczonych (2016, 2017).
Życiorys.
Alex Shibutani jest synem Naomi Uyemura i Chrisa Shibutani. Jego rodzina ma pochodzenie japońskie. Ma młodszą siostrę Maię, która jednocześnie jest jego partnerką sportową. Od 2012 roku wspólnie prowadzą kanał YouTube "ShibSibs", gdzie pokazują fragmenty ze swojego życia, treningów i występów.
W sezonie 2017/18 Maia i Alex wygrali dwa zawody z cyklu Grand Prix, Skate America 2017 oraz Rostelecom Cup 2017. Podczas finału Grand Prix w Nagoi powtórzyli sukces sprzed roku i zdobyli brązowy medal. Na mistrzostwach Stanów Zjednoczonych zajęli drugie miejsce tuż za duetem Hubbell i Donohue. Podczas igrzysk olimpijskich 2018 w Pjongczangu zostali wybrani do zawodów drużynowych, gdzie w swojej konkurencji zajęli drugie miejsce za kanadyjską parą Virtue i Moir. Drużyna USA zdobyła brązowy medal, a rodzeństwo Shibutani zostali pierwszym duetem medalistów amerykańskich z pochodzeniem azjatyckim. Podczas zawodów par tanecznych zajmowali czwarte miejsce po tańcu krótkim z notą 77,73 pkt. Następnego dnia zajęli trzecie miejsce w tańcu dowolnym z notą 114,86 pkt i wystarczyło to do zdobycia brązowego medalu z notą łączną 192,59 pkt Shibutani nie wzięli udziału w mistrzostwach świata kończących sezon.
W maju 2018 roku ogłosili przerwanie kariery amatorskiej i skupili się na występach w rewiach łyżwiarskich.
Osiągnięcia.
Z Maią Shibutani
Programy.
Maia Shibutani / Alex Shibutani
Rekordy życiowe.
Maia Shibutani / Alex Shibutani

</doc>
<doc id="2298210" url="https://pl.wikipedia.org/wiki?curid=2298210" title="Live at the House of Blues">
Live at the House of Blues

Live at the House of Blues – album koncertowy amerykańskiego rapera 2Paca. Został wydany 3 października, 2005 roku, dziewięć lat po śmierci Tupaca w 1996. Album został nagrany 4 lipca, 1996 roku.

</doc>
<doc id="2298216" url="https://pl.wikipedia.org/wiki?curid=2298216" title="Dies Domini">
Dies Domini

Dies Domini − list apostolski papieża Jana Pawła II z 31 maja 1998 o świętowaniu niedzieli jako Dnia Pańskiego.
Treść dokumentu.
Papież, odwołując się do starożytnej i wielowiekowej tradycji Kościoła i nauczania magisterium, jak i swoich własnych doświadczeń jako biskupa Krakowa i Rzymu, w dokumencie tym przypomniał doktrynę katolicką odnośnie do niedzieli jako szczególnego, cotygodniowego przypominania sobie o Paschalnym Misterium Chrystusa, które dokonało się w jego Męce i Zmartwychwstaniu. Dokument dzieli się na pięć rozdziałów poprzedzonych wstępem. Kolejne rozdziały dotyczą następujących aspektów niedzieli:
W zakończeniu Jan Paweł II jeszcze raz zaapelował, by niedziela stała się oparciem dla chrześcijańskiego życia, dniem oddawania czci Bogu i ludzkiego odpoczynku, przypominaniu sobie o życiu wiecznym, które nadchodzi. Papież zawierzył napisany przez siebie list apostolski Matce Bożej.
Cytowane pisma i dokumenty.
W papieskim dokumencie znalazły się liczne odniesienia i cytaty zaczerpnięte z Pisma Świętego, zarówno ze Starego jak i Nowego Testamentu, pism Ojców Kościoła oraz konstytucji i dekretów Soboru watykańskiego II.
Wśród tekstów biblijnych Jan Paweł II zacytował lub wskazał jako miejsce odniesienia fragmenty: Księgi Rodzaju, Księgi Wyjścia, Księgi Powtórzonego Prawa, Księgi Psalmów, Księgi Proroka Amosa, Księgi Proroka Ozeasza, Księgi Proroka Jeremiasza, Księgi Proroka Izajasza, Ewangelii, Dziejów Apostolskich, Listu do Rzymian, 1. Listu do Koryntian, 2. Listu do Koryntian, Listu do Galatów, Listu do Efezjan, Listu do Filipian, Listu do Kolosan, 1. Listu do Tesaloniczan i Apokalipsy.
Cytowani Ojcowie Kościoła i ich dokumenty oraz inne starożytne teksty, do których odniósł się papież, to m.in.: "Didache", "List Barnaby", Ignacy Antiocheński ("List do Kościoła w Magnezji"), Pseudo Euzebiusz z Aleksandrii ("Homilia"), Hieronim ze Strydonu ("W dzień Niedzieli Wielkanocnej"), Grzegorz Wielki ("List 13"), Innocenty I ("Ad Decentium"), Bazyli Wielki ("Homiliae in Hexameron", "De Spiritu Sancto"), Augustyn z Hippony ("In Io. Ev. tractatus", "Sermo 8 in octava Paschalis", "Wyznania", "In epistolam Ioannis ad Parthos"), Tertulian ("Apologeticum", "De corona"), Grzegorz z Nyssy ("De castigatione"), Justyn Męczennik ("Dialog z Żydem Tryfonem", "Apologia"), Orygenes ("Homilie o Psalmach", "Contra Celsum"), Maksym z Turynu ("Kazanie"), Euzebiusz z Cezarei ("Komentarz do Psalmów", "Vita Constantini"), Klemens Aleksandryjski ("Stromata"), Atanazy z Aleksandrii ("Epistulae heortasticae"), Bardesanes ("Dialog o przeznaczeniu"), Cyprian z Kartaginy ("De dominica oratione"), Ambroży z Mediolanu ("De Nabuthae"), Jan Chryzostom ("In Matthaeum homiliae"), Paulin z Noli ("List do Pammachiusza").
Wśród dokumentów kościelnych papież przywołał "Kodeks prawa kanonicznego z 1983", "Kodeks kanonów Kościołów wschodnich", "Katechizm Kościoła Katolickiego", konstytucje i inne dokumenty soborowe ("Dei verbum", "Sacrosanctum concilium", "Lumen gentium", "Gaudium et spes", "Christus Dominus") oraz swoje i poprzedników encykliki, listy i adhortacje: "Christus Dominus" z 1953, "Sacram Communionem" z 1957 Piusa XII, "Mysterii paschalis" z 1969 Pawła VI, "Dominum et Vivificantem" z 1986, "Dominicae Cenae" z 1980, "Vicesimus quintus annus" z 1988, "Familiaris consortio" z 1981, "Christifideles laici" z 1988, "Tertio millennio adveniente" z 1994 Jana Pawła II.
W ustępach dotyczących relacji do paschy żydowskiej wspomniane zostały żydowskie teksty: "Genesis Rabba" oraz "Leka dódi" i ich opracowania w redakcjach J. Neusnera i A. Toaffa.

</doc>
<doc id="2298219" url="https://pl.wikipedia.org/wiki?curid=2298219" title="Źródelnia">
Źródelnia



</doc>
<doc id="2298220" url="https://pl.wikipedia.org/wiki?curid=2298220" title="Juan Carlos Bazalar">
Juan Carlos Bazalar

Juan Carlos Bazalar Cruzado (ur. 23 lutego 1968 w Limie) – były peruwiański piłkarz występujący na pozycji pomocnika.
Kariera klubowa.
Bazalar zawodową karierę rozpoczynał w 1987 roku w zespole Universitario de Deportes. Spędził tam 8 sezonów. W tym czasie wywalczył z zespołem 4 mistrzostwa Peru (1987, 1990, 1992, 1993) oraz 2 wicemistrzostwa Peru (1988, 1991). W 1995 roku odszedł do ekipy Ciclista Lima. Po jednym sezonie w tym klubie trafił do Sport Boys, gdzie również spędził jeden sezon.
W 1997 roku Bazalar przeszedł do Alianzy Lima. W tym samym roku zdobył z nią mistrzostwo Peru. W 1998 roku podpisał kontrakt z grecką Verią. Występował w niej przez ponad rok. Na początku 2000 roku wrócił do Peru, gdzie został graczem klubu FBC Melgar. W 2001 roku ponownie trafił do Alianzy Lima. W tym samym roku wywalczył z nią mistrzostwo Peru.
W 2003 roku Bazalar odszedł do zespołu Cienciano. W latach 2005–2006 dwukrotnie zdobył z nim mistrzostwo Peru. W Cienciano grał przez 6 sezonów. Po sezonie 2009 spędzonym w klubie Sport Áncash, zakończył karierę.
Kariera reprezentacyjna.
W reprezentacji Peru Bazalar zadebiutował w 1989 roku. W 2007 roku został powołany do kadry na Copa América. Na tamtym turnieju, zakończonym przez Peru na ćwierćfinale, zagrał w pojedynkach z Urugwajem (3:0), Wenezuelą (0:2) i Argentyną (0:4). W latach 1989–2007 w drużynie narodowej rozegrał w sumie 27 spotkań.

</doc>
<doc id="2298223" url="https://pl.wikipedia.org/wiki?curid=2298223" title="Długie Młaki (Beskid Sądecki)">
Długie Młaki (Beskid Sądecki)

Długie Młaki – polana w Beskidzie Sądeckim w Paśmie Jaworzyny. Znajduje się na jego bocznym, długim grzbiecie odbiegającym od znajdującego się w grani głównej tego pasma szczytu Runek (1080 m). Grzbiet ten poprzez ciąg kilku polan i Jaworzynkę (1001 m) biegnie w południowym kierunku do Pustej Wielkiej (1061 m). W kierunku z północy na południe są to polany: Polana Gwiaździsta, Polana nad Wierchomlą (na niej znajduje się Bacówka PTTK nad Wierchomlą), Długie Młaki i Wyżne Młaki. Ciągiem tych polan prowadzi droga dojazdowa ze Szczawnika do Bacówki nad Wierchomlą i dalej oraz szlak turystyczny. Polana Długie Młaki oddzielona jest od sąsiednich polan tylko niewielkimi skrawkami lasu.
Polana Długie Młaki i wszystkie pozostałe polany tego grzbietu są pozostałością po Łemkach, którzy dawniej zamieszkiwali te tereny. W 1947 zostali wysiedleni w ramach Akcji Wisła. Potem polany były użytkowane rolniczo przez napływową ludność polską z miejscowości Wierchomla Mała i Wierchomla Wielka, dzięki czemu nie zarosły lasem i stanowią dobry punkt widokowy. Według Bogdana Mościckiego, przewodnika "„Beskid Sądecki i Małe Pieniny”" dzięki tym polanom grzbiet Runek – Pusta Wielka jest „najładniejszym bocznym grzbietem Pasma Jaworzyny”.

</doc>
<doc id="2298224" url="https://pl.wikipedia.org/wiki?curid=2298224" title="Długie Młaki">
Długie Młaki



</doc>
<doc id="2298227" url="https://pl.wikipedia.org/wiki?curid=2298227" title="Bitwa w Mogadiszu (2010)">
Bitwa w Mogadiszu (2010)



</doc>
<doc id="2298231" url="https://pl.wikipedia.org/wiki?curid=2298231" title="Jair Céspedes">
Jair Céspedes

Jair Edson Céspedes (ur. 22 maja 1984) – peruwiański piłkarz występujący na pozycji pomocnika. Zawodnik klubu León de Huánuco.
Kariera klubowa.
Céspedes zawodową karierę rozpoczynał w 2003 roku w zespole Alianza Lima. W tym samym roku zdobył z nim mistrzostwo Peru. Z Alianzy był wypożyczany do Deportivo Municipal oraz Deportivo Aviación. W 2006 roku podpisał kontrakt ze Sport Boys. Spędził tam 2 sezony, a potem odszedł do Universidad San Martín, gdzie grał przez pół sezonu.
W połowie 2008 roku Céspedes przeszedł do izraelskiego Hapoelu Petach Tikwa. Przez pół roku rozegrał tam 13 spotkań. Na początku 2009 roku odszedł do Hapoelu Ironi Kirjat Szemona. Również tam występował przez pół roku. W sezonie 2009/2010 grał w Maccabi Ahi oraz Bene Sachnin. W 2010 roku wrócił do Peru, gdzie został graczem klubu Universidad César Vallejo. Spędził tam sezon 2010.
W 2011 roku Céspedes przeszedł do zespołu León de Huánuco. Zadebiutował tam 12 lutego 2011 roku w przegranym 0:1 pojedynku rozgrywek Primera División Peruana z Inti Gas Deportes.
Kariera reprezentacyjna.
W reprezentacji Peru Céspedes zadebiutował 24 marca 2007 roku w przegranym 0:2 towarzyskim meczu z Japonią. W tym samym roku został powołany do kadry na Copa América. Na tamtym turnieju, zakończonym przez Peru na ćwierćfinale, nie zagrał jednak ani razu.

</doc>
<doc id="2298232" url="https://pl.wikipedia.org/wiki?curid=2298232" title="Jair Cespedes">
Jair Cespedes



</doc>
<doc id="2298233" url="https://pl.wikipedia.org/wiki?curid=2298233" title="German (Kamałow)">
German (Kamałow)

German, imię świeckie Aliszer Muzaffarowicz Kamałow, imię przyjęte na chrzcie: Aleksiej (ur. 22 marca 1968 w Samarkandzie) – rosyjski biskup prawosławny pochodzenia uzbeckiego.
Życiorys.
Od 1979 mieszkał z rodziną w Krasnodarze. Tam też, po ukończeniu szkoły średniej, rozpoczął studia na politechnice. W latach 1986–1988 odbywał zasadniczą służbę wojskową. W 1988 podjął naukę w seminarium duchownym w Leningradzie, które ukończył w 1991. W tym samym roku podjął studia w Leningradzkiej Akademii Duchownej, ukończone w 1997.
10 lipca 1991 arcybiskup krasnodarski i kubański Izydor przyjął od niego wieczyste śluby mnisze z imieniem German, nadanym na cześć św. Germana Wałaamskiego. 12 lipca tego samego roku został wyświęcony na hierodiakona, zaś tydzień później – na hieromnicha. Od 1991 do 2008 był proboszczem cerkwi Opieki Matki Bożej w stanicy Jelizawietinskiej. Od 2006 do 2008 był ponadto wykładowcą liturgiki w seminarium w Krasnodarze.
W 2008 wyjechał do Rzymu, gdzie decyzją Świętego Synodu Rosyjskiego Kościoła Prawosławnego podjął pracę duszpasterską w stauropigialnej parafii św. Mikołaja. 22 marca 2011 otrzymał nominację na biskupa jejskiego, wikariusza eparchii jekatierinodarskiej. 17 kwietnia 2011 otrzymał godność archimandryty. Jego chirotonia biskupia odbyła się 1 maja 2011 w soborze Zaśnięcia Matki Bożej ławry Troicko-Siergijewskiej, z udziałem konsekratorów: patriarchy moskiewskiego i całej Rusi Cyryla, metropolitów krutickiego i kołomieńskiego Juwenaliusza, wołokołamskiego Hilariona, jekaterinodarskiego Izydora, arcybiskupów istrińskiego Arseniusza, wieriejskiego Eugeniusza, siergijew-posadzkiego Teognosta, jegoriewskiego Marka, boryspolskiego Antoniego, biskupów majkopskiego i adygiejskiego Tichona, sołniecznogorskiego Sergiusza oraz elisteńskiego i kałmuckiego Zenobiego.
W lipcu 2011 został rektorem seminarium duchownego w Krasnodarze. Dwa lata później, po utworzeniu samodzielnej eparchii jejskiej, został jej pierwszym ordynariuszem. W 2018 r. przeniesiono go na urząd ordynariusza nowo powołanej eparchii Soczi.

</doc>
<doc id="2298237" url="https://pl.wikipedia.org/wiki?curid=2298237" title="Źródelnia (województwo wielkopolskie)">
Źródelnia (województwo wielkopolskie)

Źródelnia – osada w Polsce położona w województwie wielkopolskim, w powiecie ostrzeszowskim, w gminie Ostrzeszów.
W latach 1975–1998 miejscowość administracyjnie należała do województwa kaliskiego.

</doc>
<doc id="2298238" url="https://pl.wikipedia.org/wiki?curid=2298238" title="Lyrical Sympathy">
Lyrical Sympathy

Lyrical Sympathy – debiutancki minialbum zespołu Versailles wydany 31 października 2007 roku.

</doc>
<doc id="2298241" url="https://pl.wikipedia.org/wiki?curid=2298241" title="Mannie Fresh">
Mannie Fresh

Mannie Fresh, właściwie Byron O. Thomas (ur. 20 marca 1969) - amerykański raper i producent muzyczny.
Życiorys.
Karierę rozpoczął od grania w klubach jako DJ. Pod koniec 1980 roku rozpoczął współpracę z Nowo Orleańskim raperem Gregory D. Swój pierwszy album pt "Throwdown" wydali w roku 1987, gdzie Fresh był producentem utworów, a Gregory rapował. Potem współpracowali jeszcze na dwóch albumach "D Rules the Nation" z 1989 i "The Real Deal or No Deal" z 1992 r. W 1993 roku Mannie poznał Bryana "Baby" Williamsa, który dał mu szansę bycia producentem w jego wytwórni Cash Money Records. Z pomocą Williamsa, Byron wyprodukował debiutancki album zespołu hip-hopowego Hot Boys. Kompozycja okazała się sukcesem, sprzedając się w ilości 300.000 egzemplarzy i debiutując na 37. miejscu notowania Top R&amp;B/Hip-Hop Albums. W roku 1997 Mannie Fresh wraz z Williamsem założył grupę muzyczną "Big Tymers", razem wydali pięć albumów.
W 2004 r. Mannie Fresh wydał swój debiutancki album pt "The Mind of Mannie Fresh", który składał się z 30 utworów. Singlem promującym był utwór "Real Big", zadebiutował na 72. miejscu notowania Billboard Hot 100. Album zadebiutował na 47. miejscu notowania Billboard 200 i na 16. notowania Top R&amp;B/Hip-Hop Albums. Z powodów finansowych w 2005 r. Fresh opuścił wytwórnię Cash Money i dołączył do Def Jam South. Dnia 27 października, 2009 r. ukazał się drugi studyjny album pt "Return of the Ballin"'. Jak przy poprzednich produkcjach, producentem jest sam Byron. Gościnnie wystąpili tacy goście jak Rick Ross czy Lil Jon.
Dyskografia.
Opracowano na podstawie źródła.

</doc>
<doc id="2298245" url="https://pl.wikipedia.org/wiki?curid=2298245" title="Carl Schneider">
Carl Schneider

Carl Schneider (ur. 19 grudnia 1891 w Gembitz, zm. 11 grudnia 1946 we Frankfurcie nad Menem) – niemiecki lekarz psychiatra, profesor psychiatrii na Uniwersytecie w Heidelbergu, zaangażowany w Akcję T4.

</doc>
<doc id="2298246" url="https://pl.wikipedia.org/wiki?curid=2298246" title="Rumunia na Letnich Igrzyskach Olimpijskich 1964">
Rumunia na Letnich Igrzyskach Olimpijskich 1964

Rumunię na Letnich Igrzyskach Olimpijskich 1964 reprezentowało 138 zawodników - 108 mężczyzn i 30 kobiet.
Wyniki.
Gimnastyka.
Mężczyźni
Kobiety
Kajakarstwo.
Mężczyźni
Kobiety
Lekkoatletyka.
Mężczyźni
Kobiety
Siatkówka.
Mężczyźni
Kobiety
Szermierka.
Mężczyźni
Kobiety

</doc>
<doc id="2298248" url="https://pl.wikipedia.org/wiki?curid=2298248" title="Oracle WebLogic">
Oracle WebLogic

Oracle WebLogic – rodzina produktów pierwotnie firmy "WebLogic Inc." (przejętej w 1998 r. przez BEA Systems, a następnie w 2008 r. przez Oracle Corporation), będąca prekursorem normy Java EE (dawniej J2EE) i przez wiele lat wiodącą jej implementacją.

</doc>
<doc id="2298251" url="https://pl.wikipedia.org/wiki?curid=2298251" title="2 Dywizjon Artylerii Ciężkiej (1939)">
2 Dywizjon Artylerii Ciężkiej (1939)

2 Dywizjon Artylerii Ciężkiej (2 dac) – pododdział artylerii ciężkiej Wojska Polskiego.
Dywizjon nie występował w pokojowej organizacji wojska. Jednostką mobilizującą dla 2 dywizjonu artylerii ciężkiej był 10 pułk artylerii ciężkiej.
2 dac w kampanii wrześniowej.
Mobilizacja.
2 dywizjon artylerii ciężkiej został zmobilizowany w dniach 27–29 sierpnia 1939 roku, w garnizonie Przemyśl, w mobilizacji alarmowej, w grupie jednostek oznaczonych kolorem żółtym razem z plutonem taborowym nr 2 w czasie od A+42 do A+48. Dywizjon był organiczną jednostką artylerii 2 Dywizji Piechoty Legionów, uzbrojoną w trzy 105 mm armaty wz. 1913 i trzy 155 mm haubice wz. 1917.
Działania bojowe.
1 września wieczorem w rejonie Pabianic został wyładowany z transportów kolejowych 2 dywizjon artylerii ciężkiej. Po drodze był atakowany przez lotnictwo niemieckie, nie udało się ustalić, czy dywizjon poniósł straty. Po wyładunku dywizjon został dyslokowany do lasów na południe od Łaska. 2 września dywizjon wraz z 2 DP Leg. pozostawał w odwodzie Armii „Łódź”. Prowadzono szkolenie obsług, zgrywano zaprzęgi konne, usuwano braki powstałe w trakcie mobilizacji. Przez następne trzy dni 2 dac, w dalszym ciągu przebywał w tym samym rejonie, wraz z siłami głównymi dywizji. 6 września rano dywizjon podjął marsz w kierunku Zduńskiej Woli. Ok. godz.14.00 zajął stanowiska ogniowe na zachód od Łaska i oddał kilka salw dywizjonem w kierunku maszerujących kolumn niemieckich. Następnie podjął dalszy marsz za rzekę Ner do rejonu Konstantynowa i Srebrnej, z zadaniem wsparcia piechoty w obronie linii Neru od Mirosławic, do Lublinka. Z uwagi na piaszczyste drogi marsz dywizjonu był powolny i znalazł się na końcu kolumny wycofujących się oddziałów 2 DP Leg., był zagrożony uderzeniem na niego zmotoryzowanego oddziału rozpoznawczego niemieckiej 17 DP. W rejon obrony przejściowej dywizjon dotarł 7 września ok. godz.10.00, wówczas po bardzo krótkim odpoczynku podjął dalszy marsz wraz z 4 pułkiem piechoty Legionów. Około południa dywizjon przeszedł przez Łódź, w nocy 7/8 września 2 dac dotarł do rejonu Skoszewy, Wola Cyrusowa. Żołnierze i konie byli wyczerpani ponad 60 km marszem. Po krótkim odpoczynku, podjęto jednak dalszy marsz na odległość ok. 10 km za rzeką Mrogę, gdzie organizowano obronę dywizji. 2 dac otrzymał rozkaz wsparcia 3 pułku piechoty Legionów na odcinku północnym. 8 września kilkakrotnie dywizjon prowadził ostrzał baterii artylerii niemieckiej, ujawniającej się na przedpolu obrony dywizji. W nocy 8/9 września na skutek spowodowanego przez dowódcę 2 DP Leg. płk. Jana Edwarda Dojana-Surówkę bałaganu rozkazodawczego 2 dac wraz z dowództwem 2 pułku artylerii lekkiej Legionów i I dywizjonu 2 pal Leg. rozpoczął odwrót w kierunku Skierniewic. 9 września zgrupowanie artylerii dowódcy 2 pal Leg., wraz z 2 dac ominęło Skierniewice i dotarło do rzeki Rawki. Tam nastąpiło rozdzielenie zgrupowania, 2 dac maszerował dalej w kierunku Mszczonowa. Skąd skierował się w kierunku Błonia. Maszerująca na czele dywizjonu 1 bateria armat, 10 września została zaatakowana przez oddziały niemieckie. W walce poległ por. Stefan Dymnicki, a bateria została rozbita. Maszerujące w kolumnie dowództwo dywizjonu i 2 bateria haubic ominęły rejon walki 1 baterii i pomaszerowały w kierunku Umiastów, Ołtarzew. Z tego rejonu 2 bateria haubic wspierała natarcie własnej piechoty na Ołtarzew i Umiastów. Po wystrzelaniu reszty amunicji 2/2 dac wraz z dowództwem dywizjonu wycofały się do Puszczy kampinoskiej i do Modlina, gdzie dotarły 14 września. 16 września 2 DP Leg. objęła odcinek obrony „Zakroczym” w twierdzy Modlin. 2 bateria haubic 2 dac miała za zadanie wspieranie obrony piechoty na pododcinkach Zakroczym, Fort nr I i Fort nr X. W dniu 29 września 2 dac skapitulował wraz z załogą Modlina.
Obsada personalna dywizjonu.
dowództwo

</doc>
<doc id="2298252" url="https://pl.wikipedia.org/wiki?curid=2298252" title="Emmanuel Duah">
Emmanuel Duah

Emmanuel Duah (ur. 14 listopada 1976 w Kumasi) – ghański piłkarz grający na pozycji skrzydłowego. W reprezentacji Ghany rozegrał 23 mecze i strzelił 3 gole.
Kariera klubowa.
Karierę piłkarską Duah rozpoczął w klubie Neoplan Stars. W 1992 roku zadebiutował w jego barwach w ghańskiej Premier League. W 1993 roku odszedł do włoskiego Torino FC, jednak nie przebił się do składu pierwszego zespołu i nie zaliczył debiutu w Serie A. Latem 1993 zawodnik wyjechał do Belgii i został zawodnikiem tamtejszego pierwszoligowca, Standardu Liège. W zespole Standardu rozegrał jeden ligowy mecz.
Latem 1994 roku Duah został zawodnikiem tureckiego klubu, Adana Demirspor. W 1995 roku spadł z nim z pierwszej do drugiej ligi i po spadku tego klubu odszedł do Eskişehirsporu. W 1996 roku także i z tym klubem zaliczył degradację o klasę niżej.
W 1996 roku Duah podpisał kontrakt z hiszpańskim klubem RCD Mallorca. Przez rok grał w niej w Segunda División, a w 1997 roku odszedł do portugalskiego drugoligowca, União Leiria. W 1998 roku awansował z nim z drugiej do pierwszej ligi. Po 5 latach gry w Leirii odszedł do Gil Vicente, w którym grał w latach 2002–2004. Jesienią 2004 występował w drugoligowym portugalskim AD Ovarense.
W 2005 roku Duah przeszedł do libańskiego Al-Nejmeh SC. W 2005 roku wywalczył z nim mistrzostwo Libanu i zdobył Puchar Elity. W latach 2006–2007 grał w izraelskim drugoligowym Hapoelu Akka, w którym zakończył karierę piłkarską.
Kariera reprezentacyjna.
W reprezentacji Ghany Duah zadebiutował w 1994 roku. W 2002 roku został powołany do kadry Ghany na Puchar Narodów Afryki 2002. Na tym turnieju wystąpił w 4 meczach: z Marokiem (0:0), z Republiką Południowej Afryki (0:0), z Burkina Faso (2:1) i ćwierćfinale z Nigerią (0:1). W kadrze narodowej od 1994 do 2004 roku rozegrał 23 mecze i strzelił 3 gole.
Duah grał także w młodzieżowych reprezentacjach Ghany. W 1991 roku z reprezentacją U-17 wywalczył mistrzostwo świata podczas Mistrzostw Świata 1991. W 1993 roku wraz z kadrą U-20 wystąpił na mistrzostwach świata U-20, na których Ghana wywalczyła wicemistrzostwo globu. Natomiast w 1996 roku wystąpił na igrzyskach olimpijskich w Atlancie.

</doc>
<doc id="2298253" url="https://pl.wikipedia.org/wiki?curid=2298253" title="Marian Grynberg">
Marian Grynberg

Marian Grynberg (ur. 11 kwietnia 1940 w Warszawie, zm. 19 listopada 2017 w Warszawie) – polski fizyk, specjalizujący się w fizyce ciała stałego i fizyce półprzewodników, profesor nauk fizycznych, wieloletni nauczyciel akademicki Uniwersytetu Warszawskiego.
Życiorys.
Urodził się w Warszawie w rodzinie żydowskiej, jako syn lekarza Zygmunta Grynberga (1903–1995) i Rity Grynberg (1900–1977). Wkrótce po narodzinach trafił wraz z rodzicami do getta warszawskiego. W połowie 1942 udało im się przedostać na aryjską stronę, gdzie ukrywali się pod nazwiskiem Jastrzębscy do upadku powstania warszawskiego. Następnie trafili do Izabelina, gdzie schronienia udzieliła im Klara Neugebauer. Przebywali tam do stycznia 1945. Następnie powrócili do Warszawy.
W 1962 ukończył studia na Wydziale Matematyki i Fizyki Uniwersytetu Warszawskiego. Od tego czasu pracował w Instytucie Fizyki Doświadczalnej UW, gdzie m.in. w latach 1976-1980 był wicedyrektorem, a w latach 1981-1984 dyrektorem. W 1966 uzyskał stopień doktora, w 1973 habilitację, w 1980 tytuł profesora nadzwyczajnego, a w 1989 profesora zwyczajnego.
W latach 1971–1972 i 1980–1981 odbył staże naukowe na Sorbonie, a w latach 1987–1988 na Université Joseph Fourier w Grenoble.
Od 1982 był członkiem Towarzystwa Naukowego Warszawskiego (TNW), od 1984 członkiem, a następnie w latach 1987–1993 sekretarzem Komisji Fizyki Półprzewodników Międzynarodowej Unii Fizyki Czystej i Stosowanej (IUPAP). W latach 1990–1996 był przewodniczącym Zespołu Ekspertów ds. Nauk Ścisłych Ministerstwa Edukacji Narodowej. W latach 1992–2005 był także wiceprezesem Zarządu Fundacji na rzecz Nauki Polskiej.
Od 1990 był jednym z edytorów czasopisma "Solid State Communications" oraz członkiem zespołu redakcyjnego czasopisma "Materials Science &amp; Engineering B Solid State Materials for Advanced Technology". Był promotorem i recenzentem wielu prac doktorskich i habilitacyjnych.
W 2005 został odznaczony Krzyżem Oficerskim Orderu Odrodzenia Polski.
Jego żoną była projektantka Daniela z domu Guterman (1940–2002), z którą miał synów Mikołaja i Marcina. Pochowany został 30 listopada na cmentarzu żydowskim przy ulicy Okopowej w Warszawie.
Wybrane publikacje.
Współredagował Encyklopedię fizyki współczesnej wydaną w 1983 roku przez PWN.

</doc>
<doc id="2298256" url="https://pl.wikipedia.org/wiki?curid=2298256" title="André Catimba">
André Catimba

André Catimba, właśc. Carlos André Avelino de Lima (ur. 30 października 1946 w Salvadorze, zm. 28 lipca 2021) – brazylijski piłkarz, występujący na pozycji napastnika.
Kariera klubowa.
Karierę piłkarską rozpoczął w klubie Ypiranga Salvador w 1966. W latach 1968–1975 był zawodnikiem innych klubów z Salvadoru: Galícii i Vitórii. Z Vitórią zdobył mistrzostwo stanu Bahia – Campeonato Baiano w 1972.
W Vitórii 9 września 1972 w zremisowanym 0-0 meczu z Remo Belém zadebiutował w lidze brazylijskiej. W latach 1976-1977 występował w Guarani FC, a 1977-1979 w Grêmio. Z Grêmio dwukrotnie zdobył mistrzostwo stanu Rio Grande do Sul – Campeonato Gaúcho w 1977 i 1979.
W 1979 zaliczył epizod w EC Bahia, po czym jedyny raz w karierze wyjechał z Brazylii do Argentyny do Argentinos Juniors Buenos Aires. Po powrocie do Brazylii został zaowdnikiem Pinheiros Kurytyba. Ostatni raz w lidze wystąpił 19 lutego 1981 w przegranym 0-2 meczu z Corinthians Paulista. Ogółem w lidze brazylijskiej André Catimba rozegrał 154 spotkania, w których strzelił 68 bramek. Karierę zakończył w Fast Manaus w 1985.
Kariera reprezentacyjna.
W reprezentacji Brazylii jedyny raz wystąpił 19 grudnia 1973 w wygranym 2-1 towarzyskim meczu z Drużyną Gwiazd Ligi Brazylijskiej. Nigdy nie wystąpił w reprezentacji w oficjalnym meczu międzypaństwowym.
Kariera trenerska.
Po zakończeniu kariery piłkarskiej został trenerem. W 1989 prowadził swój były klub – Vitórię Salvador.

</doc>
<doc id="2298259" url="https://pl.wikipedia.org/wiki?curid=2298259" title="Jubilee (album Versailles)">
Jubilee (album Versailles)

JUBILEE – drugi album zespołu Versailles. Wydany 20 stycznia 2010 roku, jako ostatni przedstawia pięciu pierwszych członków, ze względu na śmierć Jasmine You podczas nagrywania. Partie basu zostały nagrane przez obu Jasmine You i Hizaki’ego. Wokalista visual kei Kaya pojawia się również w tym albumie gościnnie jako wokal wspierający w utworach "Ai to Kanashimi no Nocturne" i "Catharsis". Osiągnął 16 pozycję w rankingu Oricon.
Limitowana edycja została wydana w specjalnym opakowaniu z 32-stronicową książeczką i zapisem nutowym autorstwa Tsuchiya Kyōsuke i Arasawa Junko (SHOXX). Także w limitowanej edycji jest bonus DVD z teledyskami do "ASCENDEAD MASTER", "Serenade", a także z ujęciami zza kulis.
Zespół odbył również trasę koncertową "Versailles World Tour 2010 "Method of Inheritance"" promującą ich wydany album.
Lista utworów.
Dysk pierwszy 
Dysk drugi 

</doc>
<doc id="2298261" url="https://pl.wikipedia.org/wiki?curid=2298261" title="Jorge Vargas (chilijski piłkarz)">
Jorge Vargas (chilijski piłkarz)

Jorge Francisco Vargas Palacios (ur. 8 lutego 1976 w Santiago) – chilijski piłkarz występujący na pozycji obrońcy. Zawodnik klubu Deportes La Serena.
Kariera klubowa.
Vargas zawodową karierę rozpoczynał w 1995 roku w zespole CD Huachipato. Spędził tam jeden sezon. 1996 roku przeszedł do Universidadu Católica. Sezon 1997 spędził w klubie Coquimbo Unido. Potem wrócił do Universidadu. Grał tam jeszcze przez 2 sezony.
Na początku 2000 roku podpisał kontrakt z włoską Regginą. W Serie A zadebiutował 6 lutego 2000 roku w wygranym 1:0 pojedynku z Bologną. 27 maja 2001 roku w wygranym 1:0 spotkaniu z AS Bari strzelił pierwszego gola w Serie A. W 2001 roku spadł z zespołem do Serie B, ale w 2002 roku wrócił z nim do Serie A. W Regginie spędził 3,5 roku.
W 2003 roku Vargas odszedł do Empoli FC, także grającego w Serie A. Pierwszy ligowy mecz zaliczył tam 11 stycznia 2004 roku przeciwko Ankonie (2:0). W tym samym roku, po spadku Empoli do Serie B, odszedł z klubu. Został wówczas graczem zespołu AS Livorno z Serie A. Ligowy debiut zanotował tam 11 września 2004 roku przeciwko Milanowi (2:2). W Livorno występował przez 2 lata.
W 2006 roku Vargas podpisał kontrakt z austriackim Red Bull Salzburg. W tamtejszej Bundeslidze zadebiutował 19 lipca 2006 roku w wygrany 3:0 spotkaniu z SV Ried. W 2007 roku wywalczył z zespołem mistrzostwo Austrii, a w 2008 roku wicemistrzostwo Austrii. W tym samym roku wrócił do Empoli, grającego w Serie B. Tym razem spędził tam rok.
W połowie 2009 roku odszedł z Empoli. W listopadzie tego samego roku został graczem Spezii Calcio z Serie C2. W 2010 roku wrócił do Chile, gdzie podpisał kontrakt z San Luis Quillota. W 2011 roku przeszedł do Deportes La Serena.
Kariera reprezentacyjna.
W reprezentacji Chile Vargas zadebiutował 28 kwietnia 1999 roku w zremisowanym 1:1 towarzyskim meczu z Boliwią. W tym samym roku został powołany do kadry na Copa América. Na tamtym turnieju, zakończonym przez Chile na 4. miejscu, zagrał w pojedynkach z Meksykiem (0:1), Wenezuelą (3:0), Kolumbią (3:2), Urugwajem (1:1, 3:5 w rzutach karnych) oraz ponownie z Meksykiem (1:2). W spotkaniu z Wenezuelą otrzymał także czerwoną kartkę.
W 2007 roku Vargas ponownie wziął udział w Copa América. Na tamtym turnieju, zakończonym przez Chile na ćwierćfinale, wystąpił w meczach z Ekwadorem (3:2) i Brazylią (0:3). W latach 1999–2007 w drużynie narodowej rozegrał w sumie 38 spotkań.

</doc>
<doc id="2298263" url="https://pl.wikipedia.org/wiki?curid=2298263" title="Jorge Vargas">
Jorge Vargas



</doc>
<doc id="2298264" url="https://pl.wikipedia.org/wiki?curid=2298264" title="Kościół Przemienienia Pańskiego w Dobromilu">
Kościół Przemienienia Pańskiego w Dobromilu

Kościół Przemienienia Pańskiego w Dobromilu usytuowany jest przy drodze z Dobromila do Niżankowic, nieco na uboczu centrum miasteczka. Powstał z fundacji rodziny Herburtów w XVI-XVII wieku, natomiast jego fasada pochodzi z około 1884 roku. Jest kościołem parafialnym Rzymskokatolickiej Parafii pw. Przemienienia Pańskiego w Dobromilu.
Historia.
XVI–XVII wiek.
Katolicy Dobromila należeli początkowo do parafii św. Marcina w Felsztynie. W roku 1531, Herburtowie, właściciele Dobromila ofiarowali fundusze na założenie parafii w swym mieście. Nowo zbudowany drewniany kościół zniszczył w 1535 roku pożar. W II połowie XVI wieku na innym miejscu zbudowano murowaną świątynię nadając jej wezwanie św. Trójcy. Budowniczym kościoła parafialnego był przypuszczalnie Jan Baptysta Wenecjanin. Wnętrze kościoła zostało opracowane niemal w taki sam sposób jak w kilku renesansowych kościołach wzniesionych na Ma­zowszu około połowy XVI w. (m.in. kościół w Broku i kolegiata w Pułtusku) Prace budowlane trwały też w I połowie XVII wieku. Według protokołu wizytacji świątynia od 1646 roku miała dwie kaplice, drewnianą dzwonnicę i nosiła wezwanie Przemienienia Pańskiego. W 1648 roku kościół został zniszczony przez Kozaków Bohdana Chmielnickiego, a kryjący się w nim mieszkańcy zostali wymordowani.
XVIII wiek.
W 1719 r. Wojciech Michalski, ówczesny dzierżaw­ca Dobromila podjął gruntowny remont kościoła. Po 1743 r. właściciel miasta Błażej Krasiński starosta przasnyski rozpoczął przebudowę świątyni. Naprzeciw­ko kaplicy Herburtów dostawiono do nawy kaplicę Św. Kingi (patronki górników z żup solnych znajdujących się koło Dobromila), a przy prezbiterium, od południa wymurowano nową zakrystię. We wnętrzu świątyni położono kamienną posadzkę, wybudowano pięciosto­pniowy podest przed ołtarzem głównym i wybielono ściany. Pokryto dachówką skarbiec. Przebudowę prowadzono do 1753 roku i zmierzała ona do uporząd­kowania planu budynku i ujednolicenia jego zewnętrz­nych elewacji. Po wzniesieniu kaplicy Św. Kingi (ukształtowanej wyraźnie na wzór wcześniejszej kapli­cy Herburtów) świątynia ta zyskała regularny układ przestrzenny "in modu crucis" z pseudotranseptem utwo­rzonym przez dwie niemal bliźniacze kaplice. Rozwią­zanie takie było charakterystyczne dla architektury pol­skiej XVII wieku. Święta Kinga była patronką górników pracujących w miejscowych kopalniach soli. Zbudowano także nową zakrystię oraz położono kamienną posadzkę. 5 lipca 1753 roku biskup przemyski Wacław Hieronim Sierakowski konsekrował kościół pod wezwaniem Przemienienia Pańskiego. W 1772 roku kościół ponownie remontowano.
XIX wiek.
W czasie pożaru w Dobromilu w 1870 roku spłonął dach kościoła. W 1884 roku kościół częściowo przebudowano dając mu nową fasadę, a jego dach pokryto blachą. Obraz "Matka Boża z Dzieciątkiem" dla głównego ołtarza namalował M. Skopowski.
XX wiek.
W 1910 roku zbudowano nową murowaną dzwonnicę. W latach 1921 i 1934–1935 w kościele przeprowadzono prace budowlano–remontowe.
W czasach sowieckich kościół w Dobromilu, jako jeden z niewielu w okolicy, pozostał nadal czynny. Opiekę nad nim sprawowali księża z Nowego Miasta. Kolejne remonty kościoła miały miejsce w latach 1988 oraz 1996–1998.
Architektura.
Wnętrze zachowało renesansowy charakter (bogaty strop kasetonowy). Zachowało się bogate wyposażenie kościoła, w tym późnorenesansowe tabernakulum, barokowa ambona i ołtarze, między innymi w kaplicy św. Kingi.
Na ołtarzu głównym kościoła znajduje się niewielka przeszklona puszka zawierająca zwłoki nieznanego dziecka.

</doc>
<doc id="2298265" url="https://pl.wikipedia.org/wiki?curid=2298265" title="Kościół św. Marcina w Nowym Mieście">
Kościół św. Marcina w Nowym Mieście

Kościół św. Marcina w Nowym Mieście – kościół znajdujący się w Nowym Mieście (dawniej Nowe Miasto Przemyskie) w rejonie starosamborskim obwodu lwowskiego. Kościół parafialny parafii św. Marcina w Nowym Mieście.
Usytuowany na niewielkim wzniesieniu, niedaleko od centrum kościół pw. św. Marcina pochodzi z 1512 r. i został wybudowany na miejscu poprzedniego, spalonego przez Tatarów. Zachował się w bardzo dobrym stanie z uwagi na to, że nie podzielił losu innych kościołów przejętych przez wojska sowieckie świątyń, ale nadal pełnił funkcje sakralne. Zbudowany z czerwonej cegły na kamiennej podstawie, posiada w jednej z bocznych ścian basztę obronną. Obok kościoła murowana dzwonnica i resztki przykościelnego cmentarza.

</doc>
<doc id="2298267" url="https://pl.wikipedia.org/wiki?curid=2298267" title="Collection">
Collection

Zobacz też:

</doc>
<doc id="2298268" url="https://pl.wikipedia.org/wiki?curid=2298268" title="Maj 2011">
Maj 2011



</doc>
<doc id="2298275" url="https://pl.wikipedia.org/wiki?curid=2298275" title="Farmaceutyczno-Chemiczna Spółdzielnia Pracy „Galenus”">
Farmaceutyczno-Chemiczna Spółdzielnia Pracy „Galenus”

Farmaceutyczno-Chemiczna Spółdzielnia Pracy „Galenus” – polskie przedsiębiorstwo farmaceutyczno-chemiczne z siedzibą w Warszawie.
Opis.
Spółdzielnię utworzono w 1982 jako zakład chemiczny syntezujący i konfekcji surowców farmaceutycznych, głównie na potrzeby receptury aptecznej. Siedziba spółdzielni pierwotnie znajdowała się przy ul. Elektoralnej, następnie przy ul. Senatorskiej 36. W 2000 roku producent przeniósł się do nowego budynku przy ul. Hutniczej 8, w którym znalazła się wytwórnia farmaceutyczna, hurtownia oraz biuro.
Kilka lat później zrezygnowano z syntezy substancji farmaceutycznych i rozpoczęto konfekcję surowców wytwarzanych przez innych producentów krajowych oraz zagranicznych. Profil wytwarzanego asortymentu Spółdzielni zmieniał się na przestrzeni lat. Przez wiele lat oferowane były głównie surowce farmaceutyczne przeznaczone do receptury aptecznej.
W końcu lat 80 XX w. przejęto produkcję surowców od Zakładów Farmaceutycznych "Polfa", m.in. kwasu benzoesowego, fenytoiny, dermatolu, zasadowego węglanu bizmutawego, acetarsolu, fenacetyny, soli wapniowej cyklobarbitalu, soli sodowej barbitalu, glicyny, chlorowodorku polokainy, „kofeinosalicylanu sodu” (salicylan sodu + 56% kofeiny), luminalu i jego soli sodowej.
Od połowy lat 90 XX w. stopniowo ograniczano asortyment konfekcji substancji. Obecnie spółdzielnia prowadzi konfekcję jako podwykonawca.
Przedsiębiorstwo wytwarza produkty lecznicze: Sulfarinol krople do nosa, Magsolvit B6 syrop, Rectanal wlew doodbytniczy.

</doc>
<doc id="2298276" url="https://pl.wikipedia.org/wiki?curid=2298276" title="Wyżne Młaki">
Wyżne Młaki

Wyżne Młaki – polana w Beskidzie Sądeckim w Paśmie Jaworzyny. Znajduje się na jego bocznym, długim grzbiecie odbiegającym od znajdującego się w grani głównej tego pasma szczytu Runek (1080 m). Grzbiet ten poprzez ciąg kilku polan i Jaworzynkę (1001 m) biegnie w południowym kierunku do Pustej Wielkiej (1061 m). W kierunku z północy na południe są to polany: Polana Gwiaździsta, Polana nad Wierchomlą (na niej znajduje się Bacówka PTTK nad Wierchomlą), Długie Młaki i Wyżne Młaki. Ciągiem tych polan prowadzi droga dojazdowa ze Szczawnika do Bacówki nad Wierchomlą i dalej oraz szlak turystyczny. Polana Wyżne Młaki oddzielona jest od Długich Młak tylko niewielkimi skrawkami lasu. Nazwa Wyżne Młaki dotyczy tylko grzbietowej i nieco podmokłej części polany, jednakże polana ta ciągnie się w dół przez całą długość zachodniego stoku aż do dna doliny Wierchomlanki.
Polana Wyżne Młaki i wszystkie pozostałe polany tego grzbietu są pozostałością po Łemkach, którzy dawniej zamieszkiwali te tereny. W 1947 zostali wysiedleni w ramach Akcji Wisła. Potem polany były użytkowane rolniczo przez napływową ludność polską z miejscowości Wierchomla Mała i Wierchomla Wielka, dzięki czemu nie zarosły lasem i stanowią dobry punkt widokowy. Według Bogdana Mościckiego, przewodnika "„Beskid Sądecki i Małe Pieniny”" dzięki tym polanom grzbiet Runek – Pusta Wielka jest „najładniejszym bocznym grzbietem Pasma Jaworzyny”. Obecnie na polanie Wyżne Młaki znajduje się 6 wyciągów narciarskich o różnej długości: „Wierchomla 1”, „Toczek”, „Fiedor:, „Polanki”, „Płatek” i „Frycek”. Wraz z 2 wyciągami ze Szczawnika (na stokach południowo-wschodnich) tworzą one 8-wyciągową „Stację narciarską dwie doliny Muszyna – Wierchomla.

</doc>
<doc id="2298277" url="https://pl.wikipedia.org/wiki?curid=2298277" title="Kościół św. Jana Ewangelisty w Pisarzowej">
Kościół św. Jana Ewangelisty w Pisarzowej

Kościół św. Jan Ewangelisty w Pisarzowej – zabytkowa drewniana świątynia rzymskokatolicka w miejscowości Pisarzowa w powiecie limanowskim, będąca kościołem parafialnym miejscowej parafii. Kościół znajduje się na małopolskim Szlaku Architektury Drewnianej.
Historia.
Niewielki drewniany kościółek wzniesiony został w roku 1713 przez F. Wąsowskiego, w miejscu i przy wykorzystaniu elementów wcześniejszej świątyni z 1478, która została rozebrana. Konsekracji dokonał w 1749 biskup krakowski Michał Ignacy Kunicki.
W 1978 miała miejsce pierwsza większa przebudowa - kościół został podniesiony i poszerzony w dolnej części, a do wieży dobudowano trzecią kondygnację.
Architektura.
Jest to kościół orientowany, jednonawowy, z węższym prezbiterium, zamkniętym trójbocznie. Wzniesiono go według zasad konstrukcji wieńcowo-zrębowej i przykryto dwuspadowym dachem siodłowym. Góruje nad nim trzykondygnacyjna wieża konstrukcji słupowej, nakryta cebulastym hełmem z latarnią.
Do głównego korpusu świątyni przylega kilka przybudówek różnego przeznaczenia:
Kościół otacza kamienny, ponad 100-letni mur z trzema wejściami zamykanymi ażurowymi bramami. W murze znajdują się kapliczki z figurami: "Chrystus frasobliwy", "Upadek Chrystusa", "Pieta" i "Chrystus Zmartwychwstały".
Wnętrze.
Nawę świątyni przykrywa strop płaski, natomiast nad prezbiterium wykonano pozorne sklepienie kolebkowe. Zarówno stropy jak i ściany zdobi XIX-wieczna polichromia figuralna i ornamentalna. Jej autorem jest Adolf Gucwa z Tarnowa. Dwa główne malowidła znajdują się na stropach i przedstawiają Zmartwychwstanie Chrystusa (nad prezbiterium) oraz Ukoronowanie Najświętszej Marii Panny (nad nawą).
Wyposażenie.
Większość wyposażenia kościoła w Pisarzowej pochodzi z XVII i XVIII wieku i posiada wyraźne cechy barokowe i rokokowe.

</doc>
<doc id="2298278" url="https://pl.wikipedia.org/wiki?curid=2298278" title="Rodrigo Meléndez">
Rodrigo Meléndez

Rodrigo David Meléndez Araya (ur. 30 października 1977 w Santiago) – chilijski piłkarz występujący na pozycji pomocnika. Zawodnik klubu Deportes Iquique.
Kariera klubowa.
Meléndez zawodową karierę rozpoczynał w 1997 roku w zespole Cobreloa. W 2003 roku zdobył z nim mistrzostwo faz Apertura oraz Clausura. W Cobreloi spędził 7 sezonów. W 2003 roku podpisał kontrakt z argentyńskim Quilmes. W Primera División Argentina zadebiutował 1 sierpnia 2003 roku w wygranym 3:0 pojedynku z Racingiem Club. W Quilmes spędził rok.
W 2004 roku Meléndez odszedł do Estudiantes La Plata, także grającego w Primera División Argentina. Pierwszy ligowy mecz zaliczył tam 15 sierpnia 2004 roku przeciwko Huracánowi Tres Arroyos (1:1). W Estudiantes występował przez 2 lata. W 2006 roku wrócił do Chile, gdzie został graczem klubu CSD Colo-Colo. Jego barwy reprezentował przez 5 lat. W tym czasie wywalczył z zespołem 4 mistrzostwa fazy Clausura (2006, 2007, 2008, 2009) oraz 2 mistrzostwa fazy Apertura (2006, 2007).
W 2011 roku Meléndez podpisał kontrakt z zespołem Deportes Iquique. Zadebiutował tam 6 lutego 2011 roku w zremisowanym 0:0 pojedynku rozgrywek Primera División de Chile z Cobreloą.
Kariera reprezentacyjna.
W reprezentacji Chile Meléndez zadebiutował 7 października 2001 roku w przegranym 0:2 meczu eliminacji Mistrzostw Świata 2002 z Brazylią. 15 listopada 2003 roku w przegranym 1:2 spotkaniu eliminacji Mistrzostw Świata 2006 z Urugwajem strzelił pierwszego gola w drużynie narodowej.
W 2004 roku został powołany do kadry na Copa América. Na tamtym turnieju, zakończonym przez Chile na fazie grupowej, zagrał w pojedynkach z Brazylią (0:1), Paragwajem (1:1) i Kostaryką (1:2).
W 2007 roku Meléndez ponownie wziął udział w Copa América. Na tamtym turnieju, zakończonym przez Chile na ćwierćfinale, wystąpił w meczach z Ekwadorem (3:2) i Brazylią (0:3). Od 2007 roku znajduje się poza kadrą Chile.

</doc>
<doc id="2298280" url="https://pl.wikipedia.org/wiki?curid=2298280" title="Rodrigo Melendez">
Rodrigo Melendez



</doc>
<doc id="2298281" url="https://pl.wikipedia.org/wiki?curid=2298281" title="Marmaryka">
Marmaryka

Marmaryka (łac. "Marmarica") - kraina historyczno-geograficzna w Afryce Północnej na wybrzeżu Morza Śródziemnego, na północnym zachodzie Egiptu i północnym wschodzie Libii. Nazwa krainy, którą nadali Rzymianie, pochodzi od berberskiego plemienia Marmarydów. Marmaryka i sąsiednia Cyrenajka były głównym teatrem działań wojennych w czasie II wojny światowej w Afryce. 
Marmaryka nie ma dokładnie wyznaczonego obszaru ani granic. Na wschodzie region ten sięga aż do miasta Al-Alamajn. Na południu i południowym wschodzie Marmaryka ograniczona jest Pustynią Libijską z oazą Siwa, a po stronie libijskiej sięga do oazy Al-Dżaghbub, miasta Bir al-Hakim i miasta Ajn al-Ghazala na wybrzeżu.
Głównym ośrodkiem miejskim jest Tobruk po stronie libijskiej i Marsa Matruh po stronie egipskiej.

</doc>
<doc id="2298283" url="https://pl.wikipedia.org/wiki?curid=2298283" title="BNP Paribas Masters 2006">
BNP Paribas Masters 2006

BNP Paribas Masters 2006 – tenisowy turniej ATP z cyklu BNP Paribas Masters rozgrywany w dniach 30 października–5 listopada 2006 roku w Paryżu na kortach dywanowych w hali o puli nagród 2 082 500 euro.

</doc>
<doc id="2298284" url="https://pl.wikipedia.org/wiki?curid=2298284" title="Konrad Millak">
Konrad Millak

Konrad Marian Millak (ur. 15 stycznia 1886 w Warszawie, zm. 3 stycznia 1969 tamże) – pułkownik lekarz weterynarii Wojska Polskiego. 
Życiorys.
Urodził się 15 stycznia 1886 roku w Warszawie, w rodzinie Ludwika i Augustyny z Kahtzów. Był starszym bratem Henryka Kazimierza, podpułkownika lekarza Wojska Polskiego. Po ukończeniu gimnazjum, we wrześniu 1904 roku został studentem Warszawskiego Instytutu Weterynaryjnego. 28 października 1905 roku z powodu zamknięcia uczelni był zmuszony przerwać studia, które w latach 1907–1909 kontynuował w Dorpacie. Tam związany był m.in. z korporacją akademicką Lutyco-Venedya. Dyplom uzyskał w październiku 1909 roku. Z dniem 1 listopada 1910 roku gubernator łomżyński powierzył mu stanowisko powiatowego lekarza weterynarii w Ostrołęce, potem kierował inspektoratem w Kolnie. W dniu 30 lipca 1914 roku zmobilizowany został do wojska rosyjskiego, w szeregach którego odbył kampanie I wojny światowej. W marcu 1918 roku wstąpił do I Korpusu Polskiego na Wschodzie jako starszy lekarz weterynarii do zleceń w dowództwie Korpusu. W czerwcu 1918 roku, po rozbrojeniu Korpusu, powrócił do Warszawy, a od 1 sierpnia podjął pracę zastępcy powiatowego lekarza weterynarii w Węgrowie.
W Warszawie otrzymał powołanie do służby wojskowej z przydziałem do Ministerstwa Spraw Wojskowych, gdzie przez wiele lat pełnił obowiązki szefa wydziału w Sekcji Weterynaryjnej. W 1919 roku został majorem, w 1920 roku podpułkownikiem, w 1924 roku pułkownikiem. W 1921 roku doktoryzował się w Akademii Medycyny Weterynaryjnej we Lwowie. 31 października 1927 roku został przeniesiony z Departamentu Sanitarnego Ministerstwa Spraw Wojskowych do Dowództwa Okręgu Korpusu Nr I w Warszawie na stanowisko naczelnego lekarza weterynarii. We wrześniu 1939 roku pełnił obowiązki szefa Służby Weterynaryjnej Ministerstwa Spraw Wojskowych. 
Nie do przecenienia są jego zasługi w powołaniu w 1927 roku Wydziału Weterynaryjnego Uniwersytetu Warszawskiego i w rozwój zawodu lekarsko-weterynaryjnego w kontekście społecznym i tożsamościowym. Wraz z innym pułkownikiem lekarzem weterynarii Józefem Kulczyckim udzielał pomocy klaczy Marszałka Józefa Piłsudskiego Kasztance tuż przed jej padnięciem 23 listopada 1927, a następnie wykonał jej wypchanie. Równolegle ze służbą wojskową prowadził działalność dydaktyczno-naukową. 
Po wybuchu II wojny światowej 1939 i kampanii wrześniowej został wzięty do niewoli przez Niemców i był przetrzymywany w obozach jenieckich: Oflag VI E Dorsten i Oflag VI B Dössel (tam napisał wspomnienia dotyczące Kasztanki Marszałka).
W 1946 roku rozpoczął wykłady z propedeutyki weterynaryjnej na Wydziale Weterynaryjnym UW. W 1948 roku zorganizował tam Katedrę Weterynarii Wojskowej. Po czteroletniej przerwie swoje wykłady z propedeutyki, historii i deontologii wznowił już na nowo powołanym na Wydziale Weterynaryjnym Szkoły Głównej Gospodarstwa Wiejskiego w Warszawie. 
W dniu 6 lutego 1960 roku do absolwentów Wydziału Weterynaryjnego w Warszawie powiedział: "Dziś weterynaria stoi na jednym poziomie z innymi dyscyplinami akademickimi, a zawód weterynaryjny ma równy głos w rodzinie zawodów akademickich. Świadomość tego stanu obecnego nakłada na adeptów tej nauki obowiązek stałego dbania o dotrzymywanie kroku w ogólnym postępie wiedzy ludzkiej. Na wiecznej drodze ideałów prawdy nie może zabraknąć pracowników weterynaryjnych [...]. Nauka jest jednym z najcenniejszych składników kultury. Jest stałym dążeniem do prawdy, która jest tylko jedna, Poziom nauki danego narodu najwydatniej mówi o poziomie jego kultury. W sercach naszych płonie wielka miłość do naszej tak często doświadczonej Ojczyzny. Ambicją naszą musi być, aby pomimo wszelkich przeciwności, pomimo straszliwych wyrw i rujnowania naszego dorobku - otrzymać poziom kultury narodowej równy poziomowi narodów mniej przez los doświadczonych."
W 1949 roku na jego wniosek Rada Wydziału Weterynaryjnego UW podjęła uchwałę o utworzeniu Ośrodka Historii Medycyny Weterynaryjnej. W 1959 roku dzięki jego usilnym staraniom w ramach Polskiego Towarzystwa Nauk Weterynaryjnych została zorganizowana Komisja Historii Weterynarii.
Zmarł w Warszawie. Pochowany 8 stycznia 1969 roku na cmentarzu Bródnowskim (kwatera 4C-6-10).

</doc>
<doc id="2298285" url="https://pl.wikipedia.org/wiki?curid=2298285" title="Świat zabawy (film 2000)">
Świat zabawy (film 2000)

Świat zabawy (ang. "The House of Mirth") – brytyjski film Terence’a Daviesa, na motywach powieści Edith Wharton z roku 1905 pod tym samym tytułem.
Fabuła.
Główną bohaterką jest młoda dziewczyna Lily Bart z podupadłego rodu arystokratycznego, walcząca o utrzymanie swojej pozycji towarzyskiej w tytułowym „świecie zabawy” - luksusowym i beztroskim, eleganckim i bezwzględnym, a zarazem o osobistą godność.
Obsada.
i inni

</doc>
<doc id="2298287" url="https://pl.wikipedia.org/wiki?curid=2298287" title="Marmarica">
Marmarica



</doc>
<doc id="2298290" url="https://pl.wikipedia.org/wiki?curid=2298290" title="Parafia św. Jana Ewangelisty w Pisarzowej">
Parafia św. Jana Ewangelisty w Pisarzowej

Parafia św Jana Ewangelisty w Pisarzowej - parafia rzymskokatolicka, należąca do dekanatu limanowskiego w diecezji tarnowskiej. Opiekę nad nią sprawują księża diecezjalni. Funkcję kościoła parafialnego spełnia zabytkowa drewniana świątynia pod wezwaniem św. Jana Ewangelisty. Ponadto parafia opiekuje się również kaplicą cmentarną.
Odpust parafialny obchodzony jest w niedzielę po 6 maja. 
Proboszczem parafii jest ks. Andrzej Bąk.
Parafia erygowana została ok. 1336 i była samodzielna przez cały czas poza latami 1350-1354, kiedy to przyłączono ją do parafii w Męcinie. W 1478 wzniesiono tu pierwszy drewniany kościół w stylu gotyckim, który został rozebrany na skutek postępującego zniszczenia. Nowy kościół wzniesiono w 1713 i służy parafianom do dziś.

</doc>
<doc id="2298293" url="https://pl.wikipedia.org/wiki?curid=2298293" title="Juan Gonzalo Lorca">
Juan Gonzalo Lorca

Juan Gonzalo Lorca Donoso (ur. 15 stycznia 1985 w Santiago) – chilijski piłkarz występujący na pozycji napastnika. Zawodnik klubu O’Higgins, do którego jest wypożyczony z US Boulogne.
Kariera klubowa.
Lorca zawodową karierę rozpoczynał w 2004 roku w zespole CSD Colo-Colo. Sezon 2006 spędził na wypożyczeniu w CD Huachipato. Potem wrócił do Colo-Colo. W 2007 roku zdobył z nim mistrzostwo fazy Apertura. W połowie 2007 roku został wypożyczony do holenderskiego SBV Vitesse. W Eredivisie zadebiutował 15 września 2007 roku w przegranym 0:1 pojedynku z PSV Eindhoven. 8 marca 2008 roku w wygranym 2:1 spotkaniu z Excelsiorem Rotterdam strzelił pierwszego gola w Eredivisie. W połowie 2008 roku wrócił do Colo-Colo. W tym samym roku zdobył z nim mistrzostwo fazy Clausura. Sezon 2009 spędził na wypożyczeniu w zespole O’Higgins.
Na początku 2010 roku Lorca podpisał kontrakt z francuskim US Boulogne. W Ligue 1 zadebiutował 6 lutego 2010 roku w przegranym 0:2 spotkaniu z Montpellier HSC. W tym samym roku spadł z klubem do Ligue 2. W 2011 roku został wypożyczony do chilijskiego O’Higgins.
Kariera reprezentacyjna.
W reprezentacji Chile Lorca zadebiutował 26 kwietnia 2006 roku w wygranym 4:1 towarzyskim meczu z Nową Zelandią. W 2007 roku został powołany do kadry na Copa América. Na tamtym turnieju, zakończonym przez Chile na fazie grupowej, zagrał w pojedynkach z Ekwadorem (3:2), Brazylią (0:3), Meksykiem (0:0) oraz ponownie z Brazylią (1:6).

</doc>
<doc id="2298300" url="https://pl.wikipedia.org/wiki?curid=2298300" title="Saskatchewan Scotties Tournament of Hearts">
Saskatchewan Scotties Tournament of Hearts

Saskatchewan Scotties Tournament of Hearts – prowincjonalne mistrzostwa kobiet Saskatchewan w curlingu, zwycięska drużyna występuje jako reprezentacja prowincji na Tournament of Hearts. Pierwsza edycja miała miejsce w 1948, mistrzostwa kraju rozgrywane są od 1961.
Reprezentacja Saskatchewan na Tournament of Hearts i mistrzostwach świata.
Saskatchewan jest najbardziej utytułowaną prowincją w mistrzostwach Kanady kobiet, reprezentacje zdobyły łącznie 11 złotych medali. 5 razy przegrywały w finale, 4-krotnie zdobywały brązowe medale.
Zawodniczki triumfowały już w pierwszych mistrzostwach. Były także niepokonane w latach 1969-1974. 4 razy występowały na mistrzostwach świata organizowanych od 1979. W każdych z zawodów zdobywały medale, łącznie 3 złote i 1 srebrny. Tytuły mistrzyń świata wywalczyły w 1980 Marj Mitchell, w latach 1993 i 1997 Sandra Schmirler. W 2011 Amber Holland nie zdołała pokonać w decydującym meczu Anette Norberg ze Szwecji.

</doc>
<doc id="2298303" url="https://pl.wikipedia.org/wiki?curid=2298303" title="Ajn al-Ghazala">
Ajn al-Ghazala

Ajn al-Ghazala (Ain el Gazala, Gazala, arab. عين الغزالة) – miejscowość w północno-wschodniej Libii, położona nad brzegiem Morza Śródziemnego, ok. 60 km na zachód od Tobruku.
Pod koniec lat 30. XX wieku (u schyłku włoskiej epoki kolonialnej) w wiosce mieścił się obóz koncentracyjny, do którego wtrącano działaczy ruchu religijnego i narodowowyzwoleńczego Sanusijja.
Gazala jest dziś prawdopodobnie najbardziej znana z bitwy stoczonej podczas II wojny światowej, która miała miejsce w tej okolicy od maja do czerwca 1942 r. pomiędzy siłami Osi (dowodzonymi przez gen. Erwina Rommla) i siłami alianckimi (pod dowództwem gen. Neila Ritchiego). Bitwa zakończyła się zwycięstwem wojsk niemiecko-włoskich, a następnie upadkiem Tobruku 21 czerwca 1942 r.

</doc>
<doc id="2298305" url="https://pl.wikipedia.org/wiki?curid=2298305" title="Tramwaje w Rzymie">
Tramwaje w Rzymie

Tramwaje w Rzymie − system komunikacji tramwajowej działający w stolicy Włoch, Rzymie. 
Historia.
Pierwsze tramwaje na ulice Rzymu wyjechały w 1877, były to tramwaje konne. W 1895 rozpoczęto wprowadzanie tramwajów elektrycznych, które w całości zastąpiły tramwaje konne w 1904. W 1905 sieć tramwajowa składała się z 17 linii, po których kursowało 144 wagonów silnikowych z dawnymi wagonami konnymi. W 1929 połączono kilka prywatnych spółek obsługujących tramwaje w jedną. Również w tym czasie sieć osiągnęła swój największy zasięg. Po 140 km tras kursowało 59 linii. W 1930 ograniczono liczbę linii do 26 linii, w tym dwie okrężne. Powodem tego ograniczenia było wzajemne dublowanie się części linii. Wtedy też zlikwidowano linie kursujące wewnątrz linii okrężnych, co spowodowało, iż sieć skurczyła się o 40 km. 
W kolejnych latach likwidowano kolejne trasy, a w 1959 zlikwidowano linię okrężną. Taki stan rzeczy utrzymywał się do 1973 kiedy to pozostały tylko 4 linie tramwajowe. W 1975 odbudowano kilka tras i uruchomiono nową linię. W latach 1983–1990 uruchomiono ponownie zamkniętą w 1960 trasę. Najnowszą trasą oddaną do eksploatacji jest linia nr 8 oddana do eksploatacji w 1998. Obecnie system składa się z 6 linii obsługujących trasy o długości 39 km.
27 sierpnia 2012 po 7 latach przerwy tramwaje powróciły na linię 3. Na razie tramwaje kursują pomiędzy Piazza Thorvaldsen a Porta San Paolo. Na pozostałym odcinku kursują autobusy zastępcze jako linia 3B .
Najnowsza inwestycja tramwajowa w stolicy Włoch, czyli liczący 450 m odcinek torowiska pomiędzy przystankami Argentina a Piazza Venezia, został otwarty 6 czerwca 2013.
Linie.
Po Rzymie kursuje 6 linii.
Tabor.
Obecnie w Rzymie są 164 wagony tramwajowe. Najstarszymi tramwajami w Rzymie są tramwaje przegubowe jednokierunkowe TAS (Treno Articolato Stanga), produkowane w latach 1948-1949. Do dzisiaj kursuje ok. 56 tramwajów tego typu. Młodsze tramwaje PCC z lat 1957–1958 zostały wycofane z eksploatacji. Oprócz tramwajów TAS są eksploatowane tramwaje SOCIMI wyprodukowane w 1990 w liczbie 30 sztuk. Tramwaje są dwukierunkowe i częściowo niskopodłogowe. Następnymi tramwajami zakupionymi to tramwaje typu Cityway produkcji Fiat Ferroviaria. Powstały dwie serie tych tramwajów. Pierwszą serię wagonów oznaczonych nr I częściowo niskopodłogowych z 1997 i liczącą 28 tramwajów oraz drugą oznaczoną nr II całkowicie niskopodłogową liczącą 50 tramwajów z 2000. Obie serie to tramwaje dwukierunkowe. 
Rzymskie tramwaje w filmach.
W Rzymie nakręcono setki filmów, głównie dlatego, że znajduje się tutaj studio filmowe Cinecittà. Tramwaje pojawiają się w niektórych z nich:

</doc>
<doc id="2298307" url="https://pl.wikipedia.org/wiki?curid=2298307" title="Gazala">
Gazala



</doc>
<doc id="2298309" url="https://pl.wikipedia.org/wiki?curid=2298309" title="Reggae Dub Festiwal">
Reggae Dub Festiwal



</doc>
<doc id="2298312" url="https://pl.wikipedia.org/wiki?curid=2298312" title="Autostrady i drogi ekspresowe w Macedonii Północnej">
Autostrady i drogi ekspresowe w Macedonii Północnej

Autostrady i drogi ekspresowe w Macedonii Północnej – główne drogi w Macedonii Północnej, łączące najważniejsze miasta w kraju.
Trasy oznaczane są numerem poprzedzonym literą A. Bieżący system numeracji obowiązuje od 30 września 2011 roku.
Obecna numeracja dróg nie rozróżnia autostrad i odcinków nie autostradowych. Odgałęzienia danej drogi nie posiadają odrębnego numeru.
Przejazd drogami A jest płatny na poszczególnych punktach poboru opłat.
Stara numeracja dróg.
Poprzednia numeracja obowiązywała od lat 90. do 2011 roku. Arterie oznaczano literą M oraz kolejnym numerem.
Drogi ekspresowe.
W rzeczywistości sporą część dróg określanych jako "ekspresowe" stanowią obecnie zwykłe, jednojezdniowe drogi z kolizyjnymi skrzyżowaniami.

</doc>
<doc id="2298315" url="https://pl.wikipedia.org/wiki?curid=2298315" title="Dżarabub">
Dżarabub



</doc>
<doc id="2298316" url="https://pl.wikipedia.org/wiki?curid=2298316" title="Autostrady w Macedonii">
Autostrady w Macedonii



</doc>
<doc id="2298318" url="https://pl.wikipedia.org/wiki?curid=2298318" title="Dżaghbub">
Dżaghbub



</doc>
<doc id="2298319" url="https://pl.wikipedia.org/wiki?curid=2298319" title="Igrzyska Azjatyckie 1974">
Igrzyska Azjatyckie 1974

7. Igrzyska Azjatyckie – multidyscyplinarne zawody sportowe, które rozegrano w Teheranie między 1 i 16 września 1974 roku. Iran pierwszy raz był organizatorem imprezy tej rangi, a także po raz pierwszy zawody te odbyły się na Bliskim Wschodzie. 

</doc>
<doc id="2298320" url="https://pl.wikipedia.org/wiki?curid=2298320" title="105 mm działo bezodrzutowe M40">
105 mm działo bezodrzutowe M40

M40 – amerykańskie działo bezodrzutowe kalibru 105 mm opracowane w latach 50. XX wieku jako rozwinięcie nieudanej konstrukcji M27, używane m.in. podczas wojny wietnamskiej.
Działo M40 przystosowane jest do strzelania trzema typami amunicji – kumulacyjną (HEAT), przeciwpancerną odkształcalną (HESH) oraz odłamkową (AP-T).
Broń często montowana była na pojazdach, m.in. na samochodach M38A1, M151 MUTT oraz HMMWV. Działa M40 stanowiły też podstawowe uzbrojenie niszczyciela czołgów M50 Ontos.
Działa bezodrzutowe M40 zostały wycofane ze służby w amerykańskich siłach zbrojnych na początku lat 70. XX wieku, gdy zostały zastąpione przez wyrzutnie przeciwpancernych pocisków kierowanych BGM-71 TOW. Do dnia dzisiejszego broń używana jest jednak przez armie wielu państw świata.

</doc>
<doc id="2298321" url="https://pl.wikipedia.org/wiki?curid=2298321" title="Jarabub">
Jarabub



</doc>
<doc id="2298322" url="https://pl.wikipedia.org/wiki?curid=2298322" title="Parafia Matki Bożej Łaskawej w Siekierczynie">
Parafia Matki Bożej Łaskawej w Siekierczynie

Parafia Matki Bożej Łaskawej w Siekierczynie – parafia rzymskokatolicka, należąca do dekanatu limanowskiego w diecezji tarnowskiej. Opiekę nad nią sprawują księża diecezjalni. Swoim zasięgiem obejmuje Siekierczynę oraz częściowo wsie Przyszowa, Roztoka i Stara Wieś.
Odpust parafialny obchodzony jest 3 maja - w święto patronki. 
Proboszczem parafii jest ks. Kazimierz Matusik.
Historia.
Siekierczyna od początku swojego istnienia należała do parafii w Kaninie. Trudności z dotarciem do kościoła (zwłaszcza zimą) sprawiły, że w 1956 mieszkańcy rozpoczęli starania o budowę na terenie wsi oddzielnej kaplicy. Przebudowano w tym celu budynek Gromadzkiej Rady Narodowej, którą przebudowano zaledwie w trzy miesiące. 22 czerwca 1957 w kaplicy erygowana została samodzielna parafia w Siekierczynie.
W 1986 udało się uzyskać zezwolenie na budowę nowej świątyni. Służy ona parafii do dziś.

</doc>
<doc id="2298325" url="https://pl.wikipedia.org/wiki?curid=2298325" title="Al Jaghbub">
Al Jaghbub



</doc>
<doc id="2298327" url="https://pl.wikipedia.org/wiki?curid=2298327" title="Kościół św. Brata Alberta w Krakowie">
Kościół św. Brata Alberta w Krakowie



</doc>
<doc id="2298329" url="https://pl.wikipedia.org/wiki?curid=2298329" title="Tsukuri">
Tsukuri

 – "wejście" do rzutu np. w judo. Jest to połączenie kuzushi (wychylenia – początkowej fazy rzutu) z ruchem ciała w celu osiągnięcia najdogodniejszej pozycji do wykonania danej techniki.
Tsukuri jest drugą fazą rzutu, na którą składają się:

</doc>
<doc id="2298330" url="https://pl.wikipedia.org/wiki?curid=2298330" title="Franck Gava">
Franck Gava

Franck Gava (ur. 3 lutego 1970 w Montargis) – francuski piłkarz grający na pozycji pomocnika.
Kariera.
Kariera klubowa.
Swoją karierę rozpoczął w 1987 roku w AS Nancy, a po pięciu latach przeszedł do Olympique Lyon. Po kolejnych pięciu latach trafił do klubu Paris Saint-Germain (PSG). Tam przez jeden sezon zagrał o wiele mniej meczów i zdobył mniej goli. Potem przeszedł do AS Monaco też tylko na sezon i na ostatni rok swojej kariery do Stade Rennes.
Kariera reprezentacyjna.
W reprezentacji Francji występował przez rok i brał udział w trzech meczach towarzyskich. Pierwszy raz zagrał 9 października 1996 w meczu z Turcją.

</doc>
<doc id="2298331" url="https://pl.wikipedia.org/wiki?curid=2298331" title="Kara administracyjna">
Kara administracyjna

Kara administracyjna – kara nakładana przez organ administracji publicznej podmiotowi, który naruszył normy prawa administracyjnego materialnego. Kara ta nakładana jest w drodze decyzji administracyjnej.
Kara ta stosowana jest również jako kara dyscyplinarna wobec funkcjonariuszy publicznych, a jej celem jest zapewnienie poszanowania prawa.

</doc>
<doc id="2298332" url="https://pl.wikipedia.org/wiki?curid=2298332" title="Wielka Bukowa">
Wielka Bukowa



</doc>
<doc id="2298333" url="https://pl.wikipedia.org/wiki?curid=2298333" title="Źródła (Jawor)">
Źródła (Jawor)

Źródła – część wsi Jawor w Polsce, położona w województwie łódzkim, w powiecie bełchatowskim, w gminie Zelów.
W latach 1975–1998 Źródła administracyjnie należały do województwa piotrkowskiego.

</doc>
<doc id="2298335" url="https://pl.wikipedia.org/wiki?curid=2298335" title="Źródła (powiat pajęczański)">
Źródła (powiat pajęczański)

Źródła – część wsi Sęsów w Polsce położona w województwie łódzkim, w powiecie pajęczańskim, w gminie Działoszyn.
W latach 1975–1998 miejscowość administracyjnie należała do województwa sieradzkiego.

</doc>
<doc id="2298336" url="https://pl.wikipedia.org/wiki?curid=2298336" title="Radość (emocja)">
Radość (emocja)

Radość – stan emocjonalny, który wyraża w świadomości uczucie całkowitego spełnienia. Jest synonimem szczęścia w rozumieniu potocznym towarzyszącym zabawie, zadowoleniu lub satysfakcji z przeżywanych doznań, wykonywanych czynności lub przywoływanych w pamięci wspomnień.
Jest uczuciem towarzyszącym przy wykonywaniu pracy fizycznej jak i umysłowej, działaniom twórczym lub rekreacyjnym, rozwiązywaniu zadań o umiarkowanym stopniu trudności.
Odczuwanie radości jest przymiotem wszystkich istot żywych obdarzonych układem sympatycznym.
Tomasz z Akwinu o radości.
Tomasz z Akwinu mówił, że jest pięć sposobów na radość, czyli walkę ze smutkiem. Jest to tzw. pięć dróg radości:

</doc>
<doc id="2298337" url="https://pl.wikipedia.org/wiki?curid=2298337" title="Stanisław Przybyłko">
Stanisław Przybyłko

Stanisław Przybyłko (ur. 9 marca 1900 w Warszawie, zm. 25 kwietnia 1975 w Warszawie) – polski lekkoatleta maratończyk, trzykrotny mistrz Polski.
Startował zarówno przed II wojną światową, jak i po niej. Przed wojną był mistrzem Polski w biegu maratońskim w 1935 i 1937 oraz wicemistrzem w 1936.
12 września 1937, podczas mistrzostw Polski w Łodzi ustanowił najlepszy wynik w Polsce w maratonie (2:37:02,0), który został poprawiony dopiero w 1955 przez Juliana Witkowskiego. 
Po wojnie został pierwszym mistrzem Polski w biegu maratońskim w 1946 w Łodzi. Miał wówczas 46 lat.
Rekordy życiowe:
Był zawodnikiem Skry Warszawa (1934-1935), Rezerwy Warszawa (1936-1937) i Czytelnika Gdańsk (1946).

</doc>
<doc id="2298339" url="https://pl.wikipedia.org/wiki?curid=2298339" title="Frans (pierwiastek)">
Frans (pierwiastek)



</doc>
<doc id="2298341" url="https://pl.wikipedia.org/wiki?curid=2298341" title="Regałowisko">
Regałowisko



</doc>
<doc id="2298343" url="https://pl.wikipedia.org/wiki?curid=2298343" title="Bronisława Staszel-Polankowa">
Bronisława Staszel-Polankowa

Bronisława Staszel-Polankowa (ur. 23 stycznia 1912 w Kościelisku, zm. 1 lutego 1988 tamże) – polska narciarka, ośmiokrotna mistrzyni Polski, nieoficjalna mistrzyni świata z 1929, kierowniczka Schroniska na Przysłopie Miętusim.
Życiorys.
Urodziła się w wielodzietnej rodzinie Andrzeja Staszel-Polankowego, cieśli, oraz Marii z Gąsieniców Brzega. Karierę narciarską rozpoczęła w latach 20. XX wieku jako zawodniczka Towarzystwa Sportowego „Sokół”. Brała udział w mistrzostwach Polski, w których zwyciężyła ośmiokrotnie. W latach 30. była ratownikiem TOPR.
Wystąpiła w nieoficjalnym biegu kobiet podczas Mistrzostw Świata w Narciarstwie Klasycznym 1929. Była uważana za faworytkę, startowała z trzynastym numerem startowym. Zwyciężyła z czasem 31:34 min i prawie trzyminutową przewagą nad drugą zawodniczką. Sukces ten przyniósł jej także 9. miejsce w Plebiscycie Przeglądu Sportowego na najlepszego sportowca Polski. Była uważana za najlepszą narciarkę na świecie w tym okresie. Zdarzyło jej się na przykład dobiec do mety na zawodach, zanim sędziowie rozłożyli aparaturę do pomiaru czasu.
W 1934 roku odbyła wyprawę rowerową dookoła Polski przejeżdżając odległość 4 tysięcy km. W międzyczasie udzielała wywiadów i wygłaszała prelekcje na temat Tatr. Karierę sportową przerwała II wojna światowa, jednak pomimo przerwy wróciła po wojnie do uprawiania sportu. W 1951 roku zajęła 4. miejsce w mistrzostwach Polski.
Od 1935 do 1939, a następnie od 1947 do 1958 roku prowadziła nieistniejące już Schronisko na Przysłopie Miętusim.
Niemal całą okupację niemiecką spędziła w Zakopanem. Na początku lipca 1944 przeniosła się do Warszawy. Tam wstąpiła do Armii Krajowej i brała udział w powstaniu warszawskim. Pod pseudonimem „Duża Bronka” służyła jako sanitariuszka w 9. kompanii batalionu „Kiliński”. Po upadku powstania została jeńcem wojennym. Przebywała w stalagach VIII B Lamsdorf oraz IV B Mühlberg k. Drezna, a także w obozie Darmstadt. Wróciła do Zakopanego pod koniec października 1945 roku. Za udział w konspiracji i powstaniu warszawskim została w 1949 roku odznaczona Krzyżem Walecznych przez rząd na uchodźstwie w Londynie.
Puchary zdobyte w zawodach sportowych oddała pallotynom do przetopienia na dzwony kościelne dla kościoła na Krzeptówkach. Narty przesłała w darze papieżowi Janowi Pawłowi II, a dom na zakopiańskich Krzeptówkach 36 przekazała w 1972 roku Szensztackiemu Instytutowi Sióstr Maryi.
Od kilkunastu lat przez gminę Kościelisko organizowany jest Memoriał Bronisławy Staszel-Polankowej.
Pochowana na Cmentarzu Parafialnym w Kościelisku (sektor F grób 482).

</doc>
<doc id="2298346" url="https://pl.wikipedia.org/wiki?curid=2298346" title="Gheorghe Ilie">
Gheorghe Ilie

Gheorghe Ilie (ur. 4 czerwca 1927) – rumuński pięściarz, reprezentant kraju na igrzyskach olimpijskich w Helsinkach (1952). Na igrzyskach wziął udział w turnieju w wadze muszej. W pierwszej walce wygrał 2:1 z reprezentantem Wielkiej Brytanii Percy Lewisem, w drugiej przegrał 3:0 z reprezentantem Stanów Zjednoczonych Edsonem Brownem.

</doc>
<doc id="2298347" url="https://pl.wikipedia.org/wiki?curid=2298347" title="Estrella Cabeza Candela">
Estrella Cabeza Candela

Estrella Cabeza Candela (ur. 20 lutego 1987 w Sewilli) – hiszpańska tenisistka.
Kariera tenisowa.
Karierę tenisową rozpoczęła w 2002 roku, występując z dziką kartą, na turnieju ITF w rodzinnej Sewilli i to zarówno w grze pojedynczej jak i podwójnej. W singlu odpadła w 1 rundzie, ale za to w deblu dotarła do ćwierćfinału. W latach 2003–2004 kontynuowała grę w turniejach rangi ITF, a największymi jej osiągnięciami z tego okresu jest finał gry pojedynczej w Pontevedrze i wygrany turniej deblowy na Majorce. Pierwszy turniej singlowy wygrała w 2005 roku w Lleronie, pokonując w finale Niemkę Justine Ozga. W sumie w czasie swojej kariery wygrała trzynaście turniejów w grze singlowej i szesnaście w grze deblowej rangi ITF.
W lipcu 2006 roku wzięła udział w kwalifikacjach do turniejów WTA w Palermo i w Budapeszcie, ale w żadnym z nich nie udało jej się awansować do fazy głównej turnieju. Sztuka ta udała jej się w lutym 2007 roku w Bogocie, gdzie wygrała kwalifikacje, pokonując między innymi Maríę Irigoyen i Jewgieniję Rodinę i po raz pierwszy wystąpiła w turnieju głównym cyklu WTA. W 1 rundzie trafiła na Czeszkę Hanę Sromovą i przegrała 1:6, 2:6. W 2008 roku wzięła udział w kwalifikacjach do turnieju wielkoszlemowego US Open, ale przegrała w 1 meczu z Robertą Vinci. W następnym roku zagrała w kwalifikacjach do wszystkich czterech turniejów Wielkiego Szlema, ale w żadnym z nich nie udało jej się przejść 1 rundy. W kwietniu 2010 roku, na turnieju w Marbelli, wygrała swój pierwszy mecz w rozgrywkach WTA, pokonując w 1 rundzie Chorwatkę Petrę Martić. Rok później na tym samym turnieju powtórzyła sukces sprzed roku, tym razem wygrywając z Aravane Rezaï. Pod koniec kwietnia wygrała kwalifikacje turnieju Barcelona Ladies Open i zagrała w turnieju głównym, w którym doszła do ćwierćfinału. W 1 rundzie pokonała rodaczkę, Arantxę Parra Santonja a w 2 rundzie Rumunkę, Alexandrę Dulgheru. W ćwierćfinale przegrała z Czeszką Lucie Hradecką.

</doc>
<doc id="2298350" url="https://pl.wikipedia.org/wiki?curid=2298350" title="Źródła (gmina Wieluń)">
Źródła (gmina Wieluń)

Źródła – część wsi Gaszyn w Polsce położonej w województwie łódzkim, w powiecie wieluńskim, w gminie Wieluń. 
W latach 1975−1998 miejscowość administracyjnie należała do województwa sieradzkiego.

</doc>
<doc id="2298354" url="https://pl.wikipedia.org/wiki?curid=2298354" title="Kościół Matki Bożej Łaskawej w Siekierczynie">
Kościół Matki Bożej Łaskawej w Siekierczynie

Kościół Matki Bożej Łaskawej w Siekierczynie – murowana świątynia rzymskokatolicka w miejscowości Siekierczyna w gminie Limanowa, będąca kościołem parafialnym parafii pw. Matki Bożej Łaskawej.
Historia.
Budowę kościoła w Siekierczynie rozpoczęto w 1986, według planów krakowskiego architekta Krzysztofa Białki. Miał on zastąpić prowizoryczną kaplicę, wzniesioną w 1956 dla potrzeb miejscowej parafii. 
Konsekracji świątyni dokonał biskup Władysław Bobowski 6 lipca 1997.
Architektura.
Bryła kościoła składa się z dwóch ostrosłupów o podstawie trójkąta, które nakładają się na siebie, co ma za zadanie rozbijać tutejsze wiatry. Większy ostrosłup zawiera nawę, chór i dzwonnicę, zaś mniejszy prezbiterium i zakrystię. Do całości zaliczyć należy również przedsionek o podstawie trójkąta, nad którym znajduje się wieża z sygnaturką, zwieńczona krzyżem.
Wnętrze.
Przed wejściem do świątyni znajdują się dwie figury: Najświętszej Maryi Panny depczącej głowę węża na kuli ziemskiej oraz Serce Pana Jezusa. 
W ołtarzu głównym znajduje się obraz przedstawiający koronację Matki Bożej Łaskawej z Dzieciątkiem. Z obu jego stron wiszą obrazy: z lewej "Jezus Miłosierny" a z prawej "Józef Rzemieślnik".

</doc>
<doc id="2298355" url="https://pl.wikipedia.org/wiki?curid=2298355" title="Wielka Bukowa (Beskid Sądecki)">
Wielka Bukowa (Beskid Sądecki)

Wielka Bukowa (1104 m) – szczyt w Beskidzie Sądeckim w bocznym grzbiecie Pasma Jaworzyny. Grzbiet ten odgałęzia się w znajdującym się w głównej grani Pasma Jaworzyny wierzchołku Bukowa (1077 m) i biegnie w południowym kierunku poprzez Wielką Bukową do Kotylniczego Wierchu (1032 m). Zachodnie stoki grzbietu opadają do doliny potoku Szczawnik, wschodnie do Szczawniczka – jego dopływu
Wielka Bukowa jest całkowicie zalesiona. Dominuje buk z dużą domieszka jodły. W dolnej części zachodnich stoków, w dolinie potoku Szczawnik znajduje się rezerwat przyrody Żebracze chroniący naturalny fragment buczyny karpackiej.
Cały grzbiet Wielkiej Bukowej znajduje się poza szlakami turystycznymi.

</doc>
<doc id="2298356" url="https://pl.wikipedia.org/wiki?curid=2298356" title="Thomas James Henderson">
Thomas James Henderson

Thomas James Henderson (ur. 28 grudnia 1798 w Dundee, zm. 23 listopada 1844 w Edynburgu) – brytyjski astronom. Pierwszy wyznaczył paralaksę roczną (a co za tym idzie odległość) gwiazdy alfa Centauri w czasie pobytu na Przylądku Dobrej Nadziei (1831-33). Odkrycie przedstawił w 1839, kilka miesięcy po tym, jak Friedrich Wilhelm Bessel oraz Friedrich Georg Wilhelm Struve ogłosili wyniki pierwszych pomiarów paralaks gwiazd.
W 1840 został członkiem Royal Society.

</doc>
<doc id="2298357" url="https://pl.wikipedia.org/wiki?curid=2298357" title="Źródła (Żdżary)">
Źródła (Żdżary)

Źródła – część wsi Żdziary w Polsce, położona w województwie podkarpackim, w powiecie dębickim, w gminie Czarna.
W latach 1975–1998 Źródła należały administracyjnie do województwa tarnowskiego.

</doc>
<doc id="2298359" url="https://pl.wikipedia.org/wiki?curid=2298359" title="Kasuga (ujednoznacznienie)">
Kasuga (ujednoznacznienie)



</doc>
<doc id="2298361" url="https://pl.wikipedia.org/wiki?curid=2298361" title="Ni Zhiqin">
Ni Zhiqin

Ni Zhiqin (; ur. 14 kwietnia 1942 w Quanzhou) – chiński lekkoatleta, który specjalizował się w skoku wzwyż.
W 1961 wynikiem 2,10 m pierwszy raz w karierze ustanowił rekord Chin – w kolejnych dziewięciu latach swój rezultat poprawiał jeszcze trzynaście razy. W 1965 wygrał w zawodach chińskiej olimpiady narodowej. Dwukrotnie zdobywał złote medale (w 1963 i 1966) podczas GANEFO Games. 8 listopada 1970 w Changsha pokonał poprzeczkę zawieszoną na wysokości 2,29 m – rezultat ten był lepszy od ówczesnego rekordu świata o jeden centymetr, jednak nie został oficjalnie uznany, ponieważ Chiny nie były wówczas członkiem Międzynarodowej Federacji Amatorskiej Lekkotletyki (IAAF). Ówczesny rekordzista globu – reprezentant ZSRR – Walerij Brumel w wywiadzie dla francuskiego dziennika sportowego L’Équipe wyraził powątpiewanie co do autentyczności rezultatu Chińczyka. Ni Zhiqin zdobył srebrny medal igrzysk azjatyckich w Teheranie w roku 1974, kiedy to Chiny debiutowały na imprezie tej rangi.
Rekord życiowy: 2,29 m (8 listopada 1970, Changsha).

</doc>
<doc id="2298363" url="https://pl.wikipedia.org/wiki?curid=2298363" title="Holy Grail">
Holy Grail

Holy Grail – trzeci album zespołu Versailles, wydany 15 czerwca 2011 roku. Osiągnął 12 pozycję w rankingu Oricon. To ich pierwszy album, w którym gra nowy basista Masashi. Album zawiera utwór "Philia", piosenkę z ich programu telewizyjnego "Onegai Kanaete Versailles" oraz "Vampire", główny motyw filmu "Vampire Stories".
Limitowana edycja zawiera bonus DVD z teledyskami do "Vampire", "DESTINY -THE LOVERS-" i "Philia". Limitowana edycja deluxe zawiera DVD z pięcioma wersjami wideoklipu "MASQUERADE" (z których każda skupia się na innym członku zespołu), wywiad z Kamijo i ujęcia z tworzenia teledysków.
Zespół odbył również trasę koncertową "Versailles World Tour 2011 -Holy Grail-" promującą ich wydany album.
Lista utworów.
Dysk pierwszy 
Dysk drugi 
Dysk drugi 

</doc>
<doc id="2298365" url="https://pl.wikipedia.org/wiki?curid=2298365" title="Źródła (Chodaczów)">
Źródła (Chodaczów)

Źródła – część wsi Chodaczów w Polsce, położona w województwie podkarpackim, w powiecie leżajskim, w gminie Grodzisko Dolne.
W latach 1975–1998 Źródła administracyjnie należały do województwa rzeszowskiego.

</doc>
<doc id="2298367" url="https://pl.wikipedia.org/wiki?curid=2298367" title="Źródła (Szydłowiec)">
Źródła (Szydłowiec)

Źródła – część wsi Szydłowiec w Polsce, położona w województwie podkarpackim, w powiecie mieleckim, w gminie Mielec.
W latach 1975–1998 Źródła położone były w województwie rzeszowskim.

</doc>
<doc id="2298369" url="https://pl.wikipedia.org/wiki?curid=2298369" title="Browar Zakrzów">
Browar Zakrzów

Browar Zakrzów – nieistniejący już wrocławski browar na osiedlu Zakrzów, przy ulicy Chmielnej 1. Funkcjonował od 1885 do 1995 r.
Historia.
Najstarsza wzmianka o browarze na Zakrzowie to rok 1885, działał tam browar, którego dzierżawcą był Max Fulde.
W 1901 powstał nowoczesny jak na owe czasy zakład, oparty jednak o rozwiązania architektoniczne jak i konstrukcyjne w duchu historycznej architektury II połowy XIX wieku. Zachowane zostały wszystkie budynki zakładu w formie prawie nienaruszonej. Historyczna forma budynków była podkreślona przez zastosowanie kolorowej cegły klinkierowej.
Po 1945 browar działał pod nazwą "Browar Zakrzów", a następnie przyłączono go do Wrocławskich Zakładów Piwowarskich, przekształconych po 1990 w Browary Dolnośląskie Piast S.A.
W 2010 na terenie byłego browaru został wybudowany sklep jednej z sieci dyskontowych.

</doc>
<doc id="2298370" url="https://pl.wikipedia.org/wiki?curid=2298370" title="Roy Moore">
Roy Moore

Roy Stewart Moore (ur. 11 lutego 1947) – amerykański polityk i prawnik ze stanu Alabama.
W roku 2003 będąc prezesem Sądu Najwyższego Alabamy umieścił wielką kamienną tablicę z 10 przykazaniami w holu sądu rejonowego hrabstwa Etowah w Alabamie, gdzie pracował. Gubernator Bob Riley i prokurator William H. Pryor nakazali mu ją usunąć, gdyż uznali, że naruszały konstytucyjną zasadę rozdziału kościoła od państwa, choć prywatnie byli za ich pozostawieniem.
Tablicę wynieśli policjanci, gdyż Roy Moore odmówił wykonania postanowień sądu, za co koledzy 13 listopada 2003 roku pozbawili go urzędu uznając, że sędzia nie respektujący wyroków nie może pełnić swej funkcji.

</doc>
<doc id="2298372" url="https://pl.wikipedia.org/wiki?curid=2298372" title="Źródła (powiat kielecki)">
Źródła (powiat kielecki)

Źródła – część wsi Łagiewniki w Polsce położona w województwie świętokrzyskim, w powiecie kieleckim, w gminie Chmielnik.
W latach 1975–1998 Źródła należały administracyjnie do województwa kieleckiego.

</doc>
<doc id="2298377" url="https://pl.wikipedia.org/wiki?curid=2298377" title="ZX Auto">
ZX Auto

Hebei Zhongxing Automobile Co., Ltd. – chińska spółka typu joint venture, będąca własnością przedsiębiorstw Hebei Tianye Automobile (Group) Corporation oraz Taiwan Unite Leading Corporation. Przedsiębiorstwo zajmuje się produkcją pick-upów oraz samochodów sportowo-użytkowych sprzedawanych pod marką Zxauto.
Spółka została założona w 1999 roku, a jej siedziba mieści się w Baoding, w prowincji Hebei.
Wielkość produkcji w 2003 roku wyniosła ponad 28 000 samochodów.

</doc>
<doc id="2298378" url="https://pl.wikipedia.org/wiki?curid=2298378" title="Hebei Zhongxing Automobile Corporation">
Hebei Zhongxing Automobile Corporation



</doc>
<doc id="2298382" url="https://pl.wikipedia.org/wiki?curid=2298382" title="Zhongxing">
Zhongxing



</doc>
<doc id="2298384" url="https://pl.wikipedia.org/wiki?curid=2298384" title="Źródła (Złota)">
Źródła (Złota)

Źródła – część wsi Złota w Polsce, położona w województwie świętokrzyskim, w powiecie pińczowskim, w gminie Złota
W latach 1975–1998 Źródła należały administracyjnie do województwa kieleckiego.

</doc>
<doc id="2298386" url="https://pl.wikipedia.org/wiki?curid=2298386" title="Vojta">
Vojta



</doc>
<doc id="2298392" url="https://pl.wikipedia.org/wiki?curid=2298392" title="Źródła (gmina Pątnów)">
Źródła (gmina Pątnów)

Źródła – kolonia w Polsce położona w województwie łódzkim, w powiecie wieluńskim, w gminie Pątnów.
W latach 1975–1998 miejscowość administracyjnie należała do województwa sieradzkiego.

</doc>
<doc id="2298397" url="https://pl.wikipedia.org/wiki?curid=2298397" title="Nick Romeo Reimann">
Nick Romeo Reimann

Nick Romeo Reimann (ur. 14 stycznia 1998 w Monachium) – niemiecki aktor.
W 2007 roku został nominowany do UNDINE Award; do nagrody dla najlepszego młodego aktora w filmie fabularnym za "Dziką bandę 3".
Kariera.
Zadebiutował w 2005 roku w dwóch spotach reklamowych w reżyserii Caroline Link. Następnie pojawił się w trzech częściach filmu "Dzika banda" (cz. 3, 4 i 5) jako Nerv. Wystąpił w remake'u "Krokodyle" Maxa von der Grüna jako Hannes oraz dwóch jego sequelach w 2010 i 2011 roku.
W 2009 roku Nick nagrał audiobooki z serii "Dziennik cwaniaczka" autorstwa Jeffa Kinneya. Użyczył swojego głosu Gregowi Heffley’owi w filmowej ekranizacji dwóch pierwszych książek.

</doc>
<doc id="2298398" url="https://pl.wikipedia.org/wiki?curid=2298398" title="Willy Wonka i fabryka czekolady">
Willy Wonka i fabryka czekolady

Willy Wonka i fabryka czekolady (ang. "Willy Wonka &amp; the Chocolate Factory") – film z 1971 roku w reżyserii Mela Stuarta powstały na podstawie książki "Charlie i fabryka czekolady".
Otrzymał generalnie pozytywne recenzje; serwis Rotten Tomatoes przyznał mu wynik 89%.
Muzyka.
Ścieżkę filmową zrealizowała wytwórnia Paramount Records w 1971 roku. Muzyka napisana przez Leslie Bricussea i Anthony Newleya została nominowana do Nagrody Akademii Filmowej.
Lista piosenek:
Nagrody i nominacje.
44. ceremonia wręczenia Oscarów
29. ceremonia wręczenia Złotych Globów

</doc>
<doc id="2298399" url="https://pl.wikipedia.org/wiki?curid=2298399" title="Trochilus sparganurus">
Trochilus sparganurus



</doc>
<doc id="2298400" url="https://pl.wikipedia.org/wiki?curid=2298400" title="Donna Corcoran">
Donna Corcoran

Donna Corcoran (ur. 29 września 1942 r. w Quincy, Massachusetts, USA) – amerykańska aktorka.
Jako dziecięca gwiazda pojawiła się w kilku hollywoodzkich produkcjach. W jednej z nich - dramacie "Proszę nie pukać" zagrała u boku Marilyn Monroe. Szybko zrezygnowała z aktorstwa, opuszczając show-biznes po swojej ostatniej roli w "Księżycowej flotylli" w 1955.

</doc>
<doc id="2298401" url="https://pl.wikipedia.org/wiki?curid=2298401" title="Changfeng Motor">
Changfeng Motor

GAC Changfeng Motor Co., Ltd. – chińskie przedsiębiorstwo branży motoryzacyjnej zajmujące się produkcją samochodów sportowo-użytkowych. Spółka powstała w 1996 roku w wyniku przekształcenia się wojskowych zakładów nr 7319, które od 1988 roku produkowały samochody terenowe.
Głównymi udziałowcami spółki są Guangzhou Automobile Group (29,00%), Changfeng Group (21,98%) oraz Mitsubishi Motors (14,59%). W czerwcu 2011 roku przedsiębiorstwo ma zostać zreorganizowane w spółkę typu joint venture pomiędzy Guangzhou Automobile Group a Mitsubishi Motors.
Siedziba przedsiębiorstwa mieści się w Yongzhou, w prowincji Hunan.
Wielkość produkcji w 2003 roku wyniosła ponad 29 000 samochodów.

</doc>
<doc id="2298404" url="https://pl.wikipedia.org/wiki?curid=2298404" title="The Revenant Choir">
The Revenant Choir

The Revenant Choir – pierwszy singel zespołu Versailles, ukazał się w trzech różnych wersjach, każda z inną okładką. Początkowo był sprzedawany na ich koncercie "boys only" w dniu 23 czerwca 2007 roku w Meguro Rokumeikan. Był sprzedawany ponownie na koncercie "female only" 25 lipca w Holiday Shinjuku. Trzecia wersja CD została wydana przez magazyn "SHOXX" sprzedażą wysyłkową we wrześniu 2007 roku. Jest to wersja udoskonalona z galerią zdjęć cyfrowych.
DVD pod tym samym tytułem było sprzedawane 24 czerwca na koncercie w Ebisu Liquid Room. Zawierało ono tylko teledysk do utworu, bez płyty.

</doc>
<doc id="2298406" url="https://pl.wikipedia.org/wiki?curid=2298406" title="Elektrownia jądrowa Browns Ferry">
Elektrownia jądrowa Browns Ferry

Elektrownia jądrowa Browns Ferry (Browns Ferry Nuclear Plant) – amerykańska elektrownia jądrowa położona nad rzeką Tennessee, koło miast Decatur i Athens, w stanie Alabama. Nazwa elektrowni pochodzi od promu kursującego po rzece do połowy XX wieku. W momencie uruchomienia, w 1974, była największą elektrownią jądrową na świecie i pierwszą, która wytwarzała ponad 1000 MW energii elektrycznej.
Elektrownia składa się z trzech bloków, każdy z reaktorem jądrowym wodnym wrzącym (BWR). Była to pierwsza elektrownia jądrowa operatora Tennessee Valley Authority. Jej budowa została zatwierdzona 17 czerwca 1966, a budowę rozpoczęto we wrześniu 1966. 
W 2006 amerykańska Nuclear Regulatory Commission odnowiła licencję na pracę wszystkich trzech reaktorów siłowni, przedłużając ją o 20 lat.

</doc>
<doc id="2298408" url="https://pl.wikipedia.org/wiki?curid=2298408" title="Alexandra Eremia">
Alexandra Eremia

Alexandra Georgiana Maria Eremia (ur. 19 lutego 1987) – rumuńska gimnastyczka. Dwukrotna medalistka olimpijska z Aten.
Igrzyska w 2004 były jej jedyną olimpiadą. Triumfowała w drużynie, była trzecia w ćwiczeniach na równoważni. W 2004 sięgnęła po dwa medale mistrzostw Europy: złoto w drużynie i druga na równoważni. W 2003 była druga w drużynie na mistrzostwach świata. Karierę zakończyła w 2006.

</doc>
<doc id="2298409" url="https://pl.wikipedia.org/wiki?curid=2298409" title="Alexandra Georgiana Eremia">
Alexandra Georgiana Eremia



</doc>
<doc id="2298411" url="https://pl.wikipedia.org/wiki?curid=2298411" title="Changfeng">
Changfeng



</doc>
<doc id="2298412" url="https://pl.wikipedia.org/wiki?curid=2298412" title="Administracja elektroniczna">
Administracja elektroniczna

Administracja elektroniczna (również e-administracja, ang. "e-administration") – administracja publiczna wykorzystująca technologie informatyczne i telekomunikacyjne w celu udostępnienia różnym interesariuszom drogą elektroniczną usług publicznych.
E-administracja ma na celu również poprawienie demokratyzacji i prowadzi do zbudowania społeczeństwa informacyjnego.

</doc>
<doc id="2298413" url="https://pl.wikipedia.org/wiki?curid=2298413" title="Mike Doyle (piłkarz)">
Mike Doyle (piłkarz)

Mike Doyle (ur. 25 listopada 1946 w Manchesterze, zm. 27 czerwca 2011 w Ashton-under-Lyne) – angielski piłkarz, który większość swojej kariery spędził w Manchesterze City. Wystąpił także w pięciu meczach narodowej reprezentacji Anglii.
Doyle pojawił się w drużynie juniorów Manchesteru City w maju 1962. Początkowo grał na pozycji prawego obrońcy, jednak po przebiciu się do pierwszej drużyny w 1965 roku, występował głównie jako środkowy obrońca.
Mike Doyle rozegrał dla klubu z Manchesteru prawie 450 spotkań, strzelając 32 bramki. Zdobył jedną z bramek w finale Pucharu Ligi w 1970 roku w meczu przeciwko West Bromwich; był kapitanem zespołu w finale Pucharu Ligi w 1976 roku. Dwa lata później przeszedł do Stoke City za 50 000 funtów, zaś w 1981 do Boltonu. Piłkarską karierę zakończył w 1984 roku, po rozegraniu 24 meczów w Rochdale.
Sukcesy.
Manchester City

</doc>
<doc id="2298414" url="https://pl.wikipedia.org/wiki?curid=2298414" title="Feliks Motyka">
Feliks Motyka

Feliks Józef Motyka (ur. 19 listopada 1898 we Lwowie, zm. 15 kwietnia 1958) – podpułkownik broni pancernej Wojska Polskiego.
Życiorys.
Feliks Józef Motyka urodził się 19 listopada 1898 roku we Lwowie, w rodzinie Józefa i Marii. W 1918 roku uczestniczył w obronie Lwowa. W czasie wojny z bolszewikami 1920 walczył w szeregach 5 Dywizji Piechoty. W latach 1923–1925 był słuchaczem Oficerskiej Szkoły dla Podoficerów w Bydgoszczy. 15 lipca 1925 roku Prezydent RP mianował go podporucznikiem ze starszeństwem z dniem 15 lipca 1925 roku i 21. lokatą w korpusie oficerów piechoty, a Minister Spraw Wojskowych wcielił do 55 Poznańskiego pułku piechoty w Krotoszynie. W 1927 roku awansowany na porucznika. 27 czerwca 1935 roku awansował na kapitana ze starszeństwem z dniem 1 stycznia 1935 roku i 186. lokatą w korpusie oficerów piechoty.
W kampanii wrześniowej 1939 walczył w stopniu kapitana w 39 Dywizji Piechoty. Po kapitulacji oddziału, w cywilnym ubraniu, przedostał się do Lwowa. Aresztowany przez Sowietów przy próbie nielegalnego przekraczania granicy. Zesłany do łagru w Tomsku.
Od 1941 w Armii Polskiej w ZSRR, w 6 Lwowskiej Dywizja Piechoty. Od kwietnia 1942 zastępca dowódcy 6 dywizjonu rozpoznawczego „Dzieci Lwowskich”. Od października 1942 dowódca kompanii dowodzenia 6 baonu czołgów „Dzieci Lwowskich”, przemianowanego w dniu 1 lipca 1943 r. na 6 pułk pancerny „Dzieci Lwowskich”. W marcu 1944 awansowany do stopnia majora. 19 maja 1944 roku przeniesiony do 4 pułku pancernego „Skorpion” na stanowisko zastępcy dowódcy pułku. Od 24 maja pełnił obowiązki dowódcy 6 pułku pancernego „Dzieci Lwowskich” aż do jego rozformowania w marcu 1947 roku. 1 sierpnia 1944 roku mianowany podpułkownikiem. Po powrocie do Polski zamieszkał w Lesznie.

</doc>
<doc id="2298420" url="https://pl.wikipedia.org/wiki?curid=2298420" title="Shuanghuan Auto">
Shuanghuan Auto

Shijiazhuang Shuanghuan Automobile Co., Ltd. – chińskie przedsiębiorstwo branży motoryzacyjnej zajmujące się produkcją samochodów sportowo-użytkowych oraz małych samochodów miejskich.
Spółka powstała w 1988 roku, a jej siedziba mieści się w Shijiazhuang, w prowincji Hebei.
Wielkość produkcji w 2003 roku wyniosła ponad 3000 samochodów.

</doc>
<doc id="2298424" url="https://pl.wikipedia.org/wiki?curid=2298424" title="Cykl konwersji gotówki">
Cykl konwersji gotówki

Cykl konwersji gotówki (ang. CCC – "cash conversion cycle"), zwany również cyklem kapitału obrotowego netto bądź cyklem środków pieniężnych – miernik wykorzystywany do analizy aktywności spółki.
Pokazuje okres, jaki upływa od momentu odpływu gotówki przeznaczonej na zakup czynników produkcji (moment spłaty zobowiązań), do momentu wpływu gotówki z tytułu należności.
Diagnoza dotycząca płynności finansowej przedsiębiorstwa wymaga bardzo dokładnej analizy cyklu eksploatacyjnego, zwłaszcza jego długości oraz terminów inkasowania należności i regulowania zobowiązań. Powstaje więc potrzeba zbadania poziomu kapitału obrotowego i porównania go z poziomem elementów majątku i źródeł finansowania krótkoterminowego, które wpływa na ten kapitał.
Cykl konwersji gotówki = cykl zapasów + cykl należności – cykl zobowiązań krótkoterminowych
Długość cyklu zależy od rodzaju produkcji.
Długość cyklu gotówki determinuje zapotrzebowanie na kapitał obrotowy.
Zbyt długi cykl konwersji gotówki może sugerować kłopoty z zachowaniem płynności.
Im krótszy cykl środków pieniężnych tym większy zysk dla firmy, ponieważ pieniądze zainwestowane w aktywa bieżące wracają do firmy szybko i mogą być ponownie wykorzystane. Każdy obrót (cykl od wydania gotówki do wpływu gotówki) oznacza nadwyżkę przychodów nad kosztami.
Wskaźnik cyklu zapasów zależy od specyfiki produkcji.
Kredyt handlowy dla odbiorców zależy od polityki płatniczej przedsiębiorstwa.
Budowa cyklu obiegu gotówki w firmie.
W każdej firmie w cyklu produkcyjnym występują takie same elementy cyklu:
GOTÓWKA → ZOBOWIĄZANIA → MATERIAŁY → PRODUKCJA W TOKU → WYROBY GOTOWE → NALEŻNOŚCI → GOTÓWKA
Cykl obiegu gotówki jest to więc proces jej zamiany – najpierw na materiały, następnie produkcję w toku, wyroby gotowe, należności, aż w końcu z powrotem na gotówkę.

</doc>
<doc id="2298425" url="https://pl.wikipedia.org/wiki?curid=2298425" title="Dunsterforce">
Dunsterforce

Dunsterforce – jednostka wojskowa armii brytyjskiej złożona z Brytyjczyków, Australijczyków, Nowozelandczyków i Kanadyjczyków w latach 1917-1918
Dunsterforce zostało utworzone pod koniec 1917 r. w Hamadanie w zachodniej Persji. Liczyło ok. 1 tys. żołnierzy pochodzących z elitarnych brytyjskich, australijskich, nowozelandzkich i kanadyjskich oddziałów wojskowych. Na ich czele stanął gen. mjr Lionel Dunsterville. W skład Dunsterforce wchodził też oddział samochodów pancernych. Głównym zadaniem jednostki było szkolenie i wspieranie lokalnych oddziałów perskich, a także zbieranie danych wywiadowczych. Po rewolucji październikowej Brytyjczycy postanowili wysłać swoje siły do Tyflisu w celu uniemożliwienia wojskom niemieckim i tureckim wkroczenia do Gruzji. W tym celu w styczniu/lutym 1918 r. jednostka przybyła do Enzeli nad Morzem Kaspijskim, w okolicy którego natknęła się jednak na 3-tysięczne zrewolucjonizowane oddziały rosyjskie. W tej sytuacji została zmuszona do odwrotu do Hamadanu. W tym czasie Gruzję zajęli Niemcy, po czym ruszyli w kierunku Baku. W stronę miasta posuwała się także Kaukaska Armia Islamu, złożona z wojsk turecko-azerbejdżańskich. Władze Dyktatury Centrokaspia wraz z Ormianami, sprawujący władzę w Baku i okolicach, zwróciły się o pomoc do Ententy. Dunsterforce otrzymało więc zadanie zajęcia miasta, a przy okazji zabezpieczenia strategicznych bakińskich pól naftowych. Po przegrupowaniu oraz uzupełnieniu żołnierzami z Frontu Mezopotamskiego i trzema batalionami Białych Rosjan, w czerwcu 1918 r. Dunsterforce zajęło Enzeli. W lipcu tego roku w kierunku Baku zostały posłane rosyjskie bataliony, ale ich atak odrzuciły wojska tureckie. Generał L. Dunsterville wysłał resztę swoich sił, do których dołączyły ochotnicze oddziały rosyjskie i armeńskie. Ich łączna liczebność wynosiła ok. 10 tys. ludzi ze wsparciem 3 samochodów pancernych i 2 samolotów Martinsyde G.100. Oddziały Dunsterforce przybyły do Baku pomiędzy 3 i 17 sierpnia 1918 r. Z powodu małej liczebności swoich sił gen. L. Dunsterville postanowił użyć fortelu. Rozkazał tej samej kompanii przemaszerować ulicami miasta kilka razy, aby przeciwnikowi wydawało się, że Dunsterforce jest większą jednostką wojskową, niż w rzeczywistości. 26 sierpnia Kaukaska Armia Islamu zaatakowała Baku. Dunsterforce 4 razy odrzucił Turków, ale z powodu bardzo niskiej gotowości bojowej wojsk Dyktatury Centrokaspia został zmuszony do odwrotu z miasta. Po ciężkich walkach Brytyjczycy wycofali się też 30 sierpnia z okolicznych wzgórz. W rezultacie Turcy 15 września zdobyli Baku. W nocy z 14 na 15 września Dunsterforce ewakuowało się na okrętach na terytorium Persji. Straty wyniosły ogółem ok. 180 zabitych. Jednostkę 22 września rozwiązano. Żołnierze powrócili w większości do macierzystych oddziałów, zaś gen. L. Dunsterville został odkomenderowany do Indii.

</doc>
<doc id="2298427" url="https://pl.wikipedia.org/wiki?curid=2298427" title="Asy myśliwskie Włoch (I wojna światowa)">
Asy myśliwskie Włoch (I wojna światowa)

Lista włoskich asów myśliwskich z I wojny światowej. Należących do Regia Aeronautica. W tabeli podano stopnie jakie osiągnęli w czasie I wojny światowej.
Oznaczenia:

</doc>
<doc id="2298432" url="https://pl.wikipedia.org/wiki?curid=2298432" title="Administracyjny tok instancji">
Administracyjny tok instancji

Administracyjny tok instancji – kontrola decyzji administracyjnej w postępowaniu administracyjnym poprzez przejście kompetencji do załatwienia konkretnej indywidualnej sprawy administracyjnej z jednej instancji do drugiej. Przejście takie następuje z inicjatywy strony postępowania, która wyrazi niezadowolenie z decyzji organu pierwszej instancji. Decyzja administracyjna organu drugiej instancji jest ostateczna, czyli nie przysługuje od niej kolejne odwołanie w procedurze administracyjnej, co oznacza, że nie podlega ona dalszej kontroli w administracyjnym toku instancji. Dopuszczalne jest jednak złożenie przez stronę postępowania na taką decyzję skargi do sądu administracyjnego pod zarzutem niezgodności z prawem. Decyzje prawomocne, czyli takie, co do których nie służy prawo wniesienia skargi do sądu administracyjnego, również nie podlegają kontroli w administracyjnym toku instancji. 
W Polsce dwuinstancyjność administracyjna jest zagwarantowana prawnie w Konstytucji RP w art. 78.

</doc>
<doc id="2298435" url="https://pl.wikipedia.org/wiki?curid=2298435" title="A Noble was Born in Chaos">
A Noble was Born in Chaos

A Noble was Born in Chaos – drugi singel zespołu Versailles. Singel był dystrybuowany wyłącznie podczas koncertu w Shibuya-AX 19 marca 2008 roku. Wszystkie trzy utwory znajdują się również w albumie "NOBLE".

</doc>
<doc id="2298436" url="https://pl.wikipedia.org/wiki?curid=2298436" title="Emmanuel Osei Kuffour">
Emmanuel Osei Kuffour

Emmanuel Osei Kuffour (ur. 6 kwietnia 1976 w Akrze) – ghański piłkarz grający na pozycji środkowego pomocnika.
Kariera klubowa.
Karierę piłkarską Kuffour rozpoczął w klubie Ebusua Dwarfs. W 1994 roku zadebiutował w jego barwach w ghańskiej Premier League. W 1999 roku odszedł do Hearts of Oak. W Hearts of Oak grał do 2005 roku i w tym okresie pięciokrotnie zostawał mistrzem kraju w latach 1999, 2000, 2001, 2002 i 2005 oraz zdobył dwa Puchary Ghany (1999, 2000). W 2000 roku wygrał z Hearts Ligę Mistrzów, a w 2004 – Puchar Konfederacji. W 2002 roku był wypożyczony do rosyjskiego Anży Machaczkała, a w 2003 do tureckiego Akçaabatu Sebatspor.
W 2005 roku Kuffour wrócił do Ghany i został piłkarzem Ashanti Gold. Z kolei w 2006 roku grał w irańskim Teraktor Sazi. Następnie do 2007 roku ponownie grał w Ashanti Gold, a w latach 2007–2008 w Asante Kotoko, z którym wywalczył mistrzostwo kraju.
W 2009 roku Kuffour odszedł do libijskiego Al-Ittihad Trypolis. W 2010 roku został z nim mistrzem Libii oraz zdobył Superpuchar Libii.
Kariera reprezentacyjna.
W reprezentacji Ghany Kuffour zadebiutował w 1996 roku. W 1998 roku został powołany do kadry Ghany na Puchar Narodów Afryki 1998. Na tym turnieju zagrał w 3 grupowych spotkaniach: z Tunezją (2:0), z Togo (1:2) i z Demokratyczną Republiką Konga (0:1). Z kolei w 2000 roku zagrał w 3 meczach Pucharu Narodów Afryki 2000: z Togo (2:0), z Wybrzeżem Kości Słoniowej (0:2) i ćwierćfinale z Republiką Południowej Afryki (0:1). W 2002 roku został powołany do kadry Ghany na Puchar Narodów Afryki 2002. Na tym turnieju wystąpił w 2 meczach: z Burkina Faso (2:1) i ćwierćfinale z Nigerią (0:1). W kadrze narodowej od 1997 do 2002 roku rozegrał 31 meczów i strzelił 2 gole. W 1995 roku wystąpił z kadrą U-23 na igrzyskach olimpijskich w Atlancie.

</doc>
<doc id="2298437" url="https://pl.wikipedia.org/wiki?curid=2298437" title="Fabryka Aleksandra Schichta w Łodzi">
Fabryka Aleksandra Schichta w Łodzi

Fabryka Aleksandra Schichta – fabryka wyrobów trykotowych w Łodzi przy ulicy Łukasińskiego 4. Wyburzona po pożarze w 2008 roku.
Historia.
Fabryka powstała w 1912 jako zakład wytwarzający wyroby trykotowe. Produkowano w niej bieliznę damską, męską i dziecięcą. W 1913 roku bracia Aleksander i Artur Schichtowie oraz Max Kern założyli spółkę produkującą trykoty. Firma mieściła się początkowo w wynajętych pomieszczeniach drukarni "Manitiusa" przy ulicy Pańskiej 87.
W 1919 roku Aleksander Schicht zawarł umowę spółki komandytowej z Ryszardem Kahlertem. Ten odkupił udziały Artura Schichta. W 1920 roku firma nabyła nieruchomość przy ulicy Nawrot 30, gdzie uruchomiono produkcję wyrobów trykotowych. Przed 1930 rokiem kupiono nieruchomość przy ówczesnej ulicy Ojców Jezuitów (teraz Łukasińskiego). Całą produkcję stopniowo przeniesiono do nowych pomieszczeń, a fabrykę przy ulicy Nawrot przebudowano na mieszkania, pozostawiając tam tylko biuro zakładów.
W 1934 roku Ryszard Kahlert wystąpił ze spółki i przedsiębiorstwo zmieniło nazwę na "Fabryka Wyrobów Trykotowych A. Schicht".
Także po 1945, po przejęciu fabryki przez Centralny Zarząd Przemysłu Dziewiarskiego, była tu dziewiarnia ("Zakłady Przemysłu Dziewiarskiego im. Pawła Findera"). W latach 90. XX wieku w pomieszczeniach zakładu działały m.in. drukarnia i firma handlująca maszynami przemysłowymi do szycia.
W pierwszej dekadzie XXI wieku budynek zakładu był już w złym stanie technicznym. W roku 2008 w fabryce wybuchł pożar. Fabryka została zburzona, a na jej miejscu powstał kompleks mieszkaniowy "Arboretum" według projektu łódzkiej firmy Staszewscy Ziółkowscy Architekci. Jego budowę rozpoczęto w 2010 i zakończono 2012.
Otoczenie.
Od północy teren dawnej fabryki otacza park gen. Jarosława Dąbrowskiego. Z kolei od południa, po drugiej stronie ulicy Łukasińskiego, znajduje się park miejski przy ulicy Leczniczej. W pobliżu znajdują się także Łaźnie Miejskie przy ul. Rzgowskiej oraz Przychodnia Miejska.

</doc>
<doc id="2298442" url="https://pl.wikipedia.org/wiki?curid=2298442" title="Ischias">
Ischias



</doc>
<doc id="2298445" url="https://pl.wikipedia.org/wiki?curid=2298445" title="Elsad Zverotić">
Elsad Zverotić

Elsad Zverotić (ur. 31 października 1986 w Ivangradzie) – czarnogórski piłkarz grający na pozycji obrońcy w FC Sion i reprezentacji Czarnogóry.
Kariera klubowa.
W sezonie 2003/2004 Zverotić występował w klubie FC Bazenheid, w którego barwach na czwartym poziomie rozgrywkowym rozegrał 22 mecze i strzelił 12 goli. W 2004 roku trafił do FC Wil. W nowym zespole szybko wywalczył miejsce w podstawowym składzie. Będąc jego graczem regularnie występował w Challenge League – przez cztery lata zaliczył 114 pojedynków.
W 2008 roku Zverotić przeszedł do FC Luzern. W nowej drużynie zadebiutował 20 lipca w przegranym 1:2 spotkaniu z FC Vaduz. Pierwszego gola strzelił 30 maja 2009 w meczu przeciwko Neuchâtel Xamax, przyczyniając się do zwycięstwa 2:1. Od początku swoich występów w Lucernie był podstawowym graczem klubu.
W 2011 roku Zverotić przeszedł do BSC Young Boys.
W 2013 roku przeszedł z BSC Young Boys za 400 tys. euro do Angielskiego Fulham F.C.
W 2015 roku odszedł z Fulham do FC Sion.
Kariera reprezentacyjna.
W reprezentacji Czarnogóry zadebiutował w 2008 roku. Wraz z kadrą brał udział w eliminacjach mistrzostw świata w RPA – zagrał w siedmiu meczach.
W eliminacjach mistrzostw Europy 2012 był podstawowym zawodnikiem reprezentacji. 7 września 2010 w kwalifikacyjnym meczu z Bułgarią zdobył swoją pierwszą bramkę w barwach narodowych.

</doc>
<doc id="2298446" url="https://pl.wikipedia.org/wiki?curid=2298446" title="Cisiewski">
Cisiewski

Cisiewski (Cisewski II, Ciszewski) – kaszubski herb szlachecki.
Opis herbu.
Opis z wykorzystaniem klasycznych zasad blazonowania:
"Tarcza skwadrowana, pola I i III czerwone, II i IV, czarne. Klejnot: nad hełmem w koronie postać Temidy z mieczem w prawicy i wagą w lewicy, z przewiązanymi oczyma, w szacie szarej. Labry czerwone, podbite czernią."
Najwcześniejsze wzmianki.
Herb wymieniany przez Emiliana Szeligę-Żernickiego ("Der polnische Adel", "Die polnischen Stamwappen").
Rodzina Cisiewski.
Rodzina kaszubska z okręgu chojnickiego. Wzmiankowani późno, bo dopiero w 1818. Pragert spekuluje, że pochodzą oni, mimo innego herbu, od kaszubskiej rodziny z Cisewia.
Herbowni.
Cisiewski, Cisewski, Ciszewski z przydomkiem Betka (Bethke).
Herb tej rodziny przypisywano też Cisewskim pierwotnie herbu własnego, później także herbu Trzy Gwiazdy (lub Księżyc), Jastrzębiec i Korona.

</doc>
<doc id="2298449" url="https://pl.wikipedia.org/wiki?curid=2298449" title="Nicolás Peric">
Nicolás Peric

Nicolás Miroslav Peric Villarreal (ur. 19 października 1978 w Talce) – chilijski piłkarz występujący na pozycji bramkarza. Zawodnik klubu Cobreloa.
Kariera klubowa.
Peric zawodową karierę rozpoczynał w 1998 roku w zespole CSD Rangers. Jego barwy reprezentował przez 6 sezonów. W 2004 roku odszedł do Universidadu de Concepción, a w 2005 roku trafił do Uniónu Española. W tym samym roku zdobył z nim mistrzostwo fazy Apertura. W 2006 roku został z kolei graczem ekipy Audax Italiano, w której grał przez 2 sezony.
Na początku 2008 roku Peric podpisał kontrakt z tureckim Gençlerbirliği SK. W Süper Lig zadebiutował 28 stycznia 2008 roku w przegranym 1:2 pojedynku z Bursasporem. Przez rok w barwach Gençlerbirliği rozegrał 15 spotkań. W 2009 roku wrócił do Chile, gdzie został graczem Evertonu Viña del Mar. Jeszcze w tym samym roku odszedł do argentyńskiego Argentinos Juniors. W Primera División Argentina zadebiutował 25 września 2009 roku w wygranym 4:2 pojedynku z Godoy Cruz. W Argentinos Juniors spędził rok.
W 2010 roku Peric przeszedł do paragwajskiego Club Olimpia. W Primera División Paraguaya zadebiutował 18 lipca 2010 roku w wygranym 3:0 spotkaniu ze Sport Colombia. W Club Olimpia grał do końca sezonu 2010. W 2011 roku został graczem chilijskiego Cobreloa. Ligowy debiut zaliczył tam 31 stycznia 2011 roku w wygranym 2:0 meczu rozgrywek Primera División de Chile przeciwko Uniónowi Española.
Kariera reprezentacyjna.
W reprezentacji Chile Peric zadebiutował 31 marca 2003 roku w wygranym 2:0 towarzyskim meczu z Peru. W 2007 roku został powołany do kadry na Copa América. Na tamtym turnieju, zakończonym przez Chile na fazie grupowej, nie zagrał jednak ani razu.

</doc>
<doc id="2298450" url="https://pl.wikipedia.org/wiki?curid=2298450" title="Nicolas Peric">
Nicolas Peric



</doc>
<doc id="2298452" url="https://pl.wikipedia.org/wiki?curid=2298452" title="Austria na Zimowych Igrzyskach Olimpijskich 1948">
Austria na Zimowych Igrzyskach Olimpijskich 1948

Austrię na Zimowych Igrzyskach Olimpijskich 1948 reprezentowało 54 zawodników: 42 mężczyzn i 12 kobiet. Był to piąty start reprezentacji Austrii na zimowych igrzyskach olimpijskich.
Skład kadry.
Biegi narciarskie.
Mężczyźni
Hokej na lodzie.
Reprezentacja mężczyzn
Turniej hokejowy był rozgrywany systemem każdy z każdym. Reprezentacja Austrii zajęła 7. miejsce.
Tabela.
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Skeleton.
Mężczyźni
Skoki narciarskie.
Mężczyźni

</doc>
<doc id="2298453" url="https://pl.wikipedia.org/wiki?curid=2298453" title="Austria na Zimowych Igrzyskach Olimpijskich 1936">
Austria na Zimowych Igrzyskach Olimpijskich 1936

Austrię na Zimowych Igrzyskach Olimpijskich 1936 reprezentowało 60 zawodników.
Skład kadry.
Biegi narciarskie.
Mężczyźni
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Austrii brała udział w rozgrywkach grupy A turnieju olimpijskiego zajmując w niej drugie miejsce i awansując do drugiej rundy rozgrywek. W drugiej rundzie reprezentacja Austrii występowała w grupie B zajmując w niej czwarte miejsce. Ostatecznie reprezentacja Austrii została sklasyfikowana na 7. miejsce.
Runda pierwsza.
Grupa A
Wyniki
Runda druga.
Grupa B
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Kobiety
Skoki narciarskie.
Mężczyźni

</doc>
<doc id="2298454" url="https://pl.wikipedia.org/wiki?curid=2298454" title="Bitwa pod Fariskur">
Bitwa pod Fariskur

Bitwa pod Fariskur – bitwa z 6 kwietnia 1250 roku pomiędzy krzyżowcami prowadzonymi przez Ludwika IX, króla Francji (późniejszego Ludwika Świętego), a siłami egipskimi dowodzonymi przez Turan Szaha z dynastii Ajjubidów.
Przebieg.
Przy pełnym poparciu papieża Innocentego IV w czasie Soboru w Lyonie, król Francji Ludwik IX wraz z braćmi Karolem d'Anjou i Robertem d’Artois rozpoczął VI krucjatę przeciw Egiptowi. Celem krucjaty było pokonanie Egiptu, zniszczenie dynastii Ajjubidów w Egipcie, Syrii i odzyskanie Jerozolimy. 27 lutego Al-Mu’azzam Turan Szah, nowy sułtan, przybył do Egiptu z Hasankeyf. Egipcjanie używali ognia greckiego przeciw krucjacie Ludwika IX. Zniszczyli i zajęli wiele statków zaopatrzeniowych. Wkrótce oblegani krzyżowcy zaczęli cierpieć głód i choroby. Niektórzy z nich stracili wiarę i przeszli na stronę muzułmańską. Ludwik IX zaproponował Egipcjanom przekazanie Damietty w zamian za Jerozolimę i niektóre miasta na wybrzeżu Syrii. Egipcjanie świadomi niekorzystnej sytuacji krzyżowców, odrzucili ofertę króla. 5 kwietnia krzyżowcy ewakuowali się z obozu i zaczęli wycofywać się na północ, w kierunku Damietty. W panice i pośpiechu zapomnieli zniszczyć most pontonowy, który został rzucony przez nich przez kanał. Egipcjanie po przekroczeniu kanału dogonili krzyżowców w Fariskur, gdzie rozegrała się bitwa.
Klęska.
Zaskoczeni rycerze cypryjscy rozproszyli się i rzucili do ucieczki. Armia chrześcijan zaczęła się chaotycznie wycofywać. 
„Franciszek, dwa razy wysłał Iluminata, by zasięgnąć języka, ale ten nie przyniósł żadnych wiadomości. Za trzecim razem pospieszył do Franciszka z wieścią, że uczestnicy krucjaty, w całkowitej rozsypce, kierują się w stronę obozu, a tuż za nimi postępuje armia Saracenów. Nic nie mogło ich uratować przed masakrą.” Na polu walki wybuchła panika. Król próbował jej zapobiec, wydając rozkazy. Gdy został zaatakowany przez pewnego Araba, zwyciężył, dzięki czemu uchronił się od całkowitej klęski. „Nikt nie wie, ilu ludzi zginęło tamtego dnia. Większość historyków zgadza się, że na polu bitwy poległo pięć tysięcy uczestników krucjaty; przynajmniej tysiąc dostało się do niewoli. Saraceni ścieli głowy pięćdziesięciu pojmanym rycerzom z każdego z zakonów rycerskich. Nie ulega wątpliwość, że ktoś zwrócił uwagę Pelagiuszowi, że klęska nastąpiła dokładnie w rocznicę ścięcia Jana Chrzciciela…”.
Wpływ.
Ostateczna klęska krzyżowców i pojmanie Ludwika IX pod Fariskur spowodowała wstrząs we Francji. Ludwik IX został wykupiony za 400 000 dinarów. Po wypuszczeniu zobowiązał się nie wracać do Egiptu i oddać Damiettę. Po wpłaceniu okupu opuścił Egipt 8 maja 1250 roku wraz z braćmi i 12 000 innych jeńców.

</doc>
<doc id="2298456" url="https://pl.wikipedia.org/wiki?curid=2298456" title="Praktykable">
Praktykable



</doc>
<doc id="2298457" url="https://pl.wikipedia.org/wiki?curid=2298457" title="Praktykabl">
Praktykabl



</doc>
<doc id="2298458" url="https://pl.wikipedia.org/wiki?curid=2298458" title="Jesús Zavala">
Jesús Zavala

Jesús Eduardo Zavala Castañeda (ur. 21 lipca 1987 w Monterrey) – meksykański piłkarz występujący na pozycji defensywnego pomocnika, reprezentant Meksyku.
Kariera klubowa.
Zavala pochodzi z miasta Monterrey i jako dwunastolatek rozpoczął treningi w akademii juniorskiej tamtejszego klubu CF Monterrey. Przez pierwsze lata swojej kariery, również profesjonalnej, występował na pozycji napastnika. Jeszcze zanim został włączony do pierwszego zespołu, udał się na wypożyczenie do drugoligowej filii klubu – Cobras de Ciudad Juárez, gdzie spędził pół roku. Treningi z seniorską drużyną Monterrey rozpoczął w wieku dziewiętnastu lat za kadencji szkoleniowca Miguela Herrery i w meksykańskiej Primera División zadebiutował 11 lutego 2006 w wygranym 1:0 meczu z Tolucą. Początkowo wyłącznie sporadycznie pojawiał się na boiskach, częściej notując występy w drugoligowych rezerwach. Premierowego gola w najwyższej klasie rozgrywkowej strzelił 4 października 2008 w przegranej 1:2 konfrontacji z Jaguares, a w pierwszym składzie zaczął regularnie występować po przyjściu do klubu trenera Víctora Manuela Vuceticha. Trener ten przekwalifikował go również z napastnika na najpierw środkowego, a następnie defensywnego pomocnika.
Przez kolejne kilka lat Zavala był kluczowym zawodnikiem środka pola zespołu prowadzonego przez Vuceticha, odnoszącego liczne sukcesy na arenie krajowej i międzynarodowej, a także uznawanego za najlepszy w historii klubu. W jesiennym sezonie Apertura 2009 wywalczył z Monterrey swój pierwszy tytuł mistrza Meksyku, natomiast w styczniu 2010 triumfował w rozgrywkach kwalifikacyjnych do Copa Libertadores – InterLidze. Podczas rozgrywek Apertura 2010 zdobył natomiast swoje drugie mistrzostwo Meksyku, wciąż mając niepodważalne miejsce w wyjściowej jedenastce. W 2011 roku triumfował w najbardziej prestiżowych rozgrywkach północnoamerykańskiego kontynentu – Lidze Mistrzów CONCACAF, zaś kilka miesięcy później wziął udział w Klubowych Mistrzostwach Świata. Tam jego drużyna zajęła ostatecznie piąte miejsce, a on sam wpisał się na listę strzelców w konfrontacji z Espérance Tunis (3:2). W wiosennym sezonie Clausura 2012 zdobył z Monterrey wicemistrzostwo kraju, a w tym samym roku ponownie wygrał północnoamerykańską Ligę Mistrzów, lecz z powodu kontuzji nie wziął udziału w grudniowych Klubowych Mistrzostwach Świata.
W 2013 roku Zavala po raz trzeci z rzędu triumfował ze swoją ekipą w Lidze Mistrzów CONCACAF, a kilka miesięcy później ponownie wziął udział w Klubowych Mistrzostwach Świata. Na marokańskich boiskach zawodnicy Monterrey, podobnie jak dwa lata wcześniej, zajęli piąte miejsce w turnieju. W sezonie Clausura 2016 zdobył zaś drugie w swojej karierze wicemistrzostwo Meksyku.
Kariera reprezentacyjna.
W 2011 roku Zavala został powołany przez Luisa Fernando Tenę do reprezentacji Meksyku U-23 na Igrzyska Panamerykańskie w Guadalajarze. Tam (wraz z Jesúsem Coroną i Oribe Peraltą będąc jednym z trzech piłkarzy swojej kadry przekraczających dopuszczalny limit wiekowy) miał niepodważalne miejsce w wyjściowej jedenastce swojej drużyny, rozgrywając wszystkie pięć możliwych meczów w pełnym wymiarze czasowym. Zdobył ponadto gola w konfrontacji fazy grupowej z Urugwajem (5:2), zaś Meksykanie, pełniący wówczas rolę gospodarzy, zdobyli ostatecznie złoty medal na męskim turnieju piłkarskim, pokonując w finale Argentynę (1:0).
W seniorskiej reprezentacji Meksyku Zavala zadebiutował za kadencji selekcjonera José Manuela de la Torre, 9 lutego 2011 w wygranym 2:0 meczu towarzyskim z Bośnią i Hercegowiną. Kilka miesięcy później został powołany na Złoty Puchar CONCACAF, gdzie pełnił jednak rolę rezerwowego, rozgrywając tylko dwa z sześciu możliwych meczów, obydwa po wejściu z ławki. Jego kadra triumfowała natomiast w tym turnieju, po pokonaniu w finale USA (4:2). Premierowego gola w drużynie narodowej strzelił natomiast 12 czerwca 2012 w wygranej 2:1 konfrontacji z Salwadorem w ramach eliminacji do Mistrzostw Świata 2014. Ogółem podczas tych kwalifikacji, udanych ostatecznie dla jego reprezentacji, pełnił rolę podstawowego zawodnika drużyny i rozegrał dwanaście spotkań, oprócz meczu z Salwadorem wpisując się również na listę strzelców w pojedynku z Kostaryką (2:0). Nie znalazł się jednak w ostatecznym składzie na mundial.
W 2013 roku Zavala znalazł się w ogłoszonym przez De la Torre składzie na Puchar Konfederacji. Tam był kluczowym graczem środka pola meksykańskiej drużyny i wystąpił w dwóch z trzech możliwych meczów, lecz Meksykanie zanotowali wówczas bilans zwycięstwa i dwóch porażek, odpadając z turnieju już w fazie grupowej.

</doc>
<doc id="2298460" url="https://pl.wikipedia.org/wiki?curid=2298460" title="Austria na Zimowych Igrzyskach Olimpijskich 1932">
Austria na Zimowych Igrzyskach Olimpijskich 1932

Austrię na Zimowych Igrzyskach Olimpijskich 1932 reprezentowało 7 zawodników.
Skład kadry.
Biegi narciarskie.
Mężczyźni
Bobsleje.
Mężczyźni
Kombinacja norweska.
Mężczyźni
Skoki narciarskie.
Mężczyźni

</doc>
<doc id="2298463" url="https://pl.wikipedia.org/wiki?curid=2298463" title="Prince (piosenka)">
Prince (piosenka)

PRINCE – piosenka wydana przez zespół Versailles 13 września 2008 roku do pobrania za darmo na ich stronie internetowej jako "dar dla fanów za wspieranie ich przez tak długi czas". Była ona również dodana jako bonusowy utwór do reedycji pierwszego albumu "Noble". Piosenka znajduje się również na ich kolejnym singlu, "PRINCE &amp; PRINCESS", choć z nowym wstępem.

</doc>
<doc id="2298464" url="https://pl.wikipedia.org/wiki?curid=2298464" title="Tadeusz Srogosz">
Tadeusz Srogosz

Tadeusz Srogosz (ur. 1952 w Łodzi) – polski historyk, profesor, doktor habilitowany nauk humanistycznych.
Życiorys.
Studia historyczne na Wydziale Filozoficzno-Historycznym Uniwersytetu Łódzkiego ukończył w 1975. Na tym samym Wydziale doktoryzował się w 1985 i uzyskał habilitację w 1995. Tytuł profesora uzyskał w 2005. Specjalizuje się w historii administracji, historii instytucji opieki zdrowotnej oraz historii nowożytnej Polski XVII i XVIII wieku. Jest kierownikiem Zakładu Metodologii i Historii Historiografii Uniwersytetu Humanistyczno-Przyrodniczego im. Jana Długosza w Częstochowie. Od 1999 do 2004 pełnił funkcję dziekana Wydziału Filologiczno-Historycznego tej uczelni. Był także pracownikiem naukowym Zakładu Historii Medycyny i Farmacji Uniwersytetu Medycznego w Łodzi i Wyższej Szkoły Handlowej im. Króla Stefana Batorego w Piotrkowie Trybunalskim.
W latach 2012–2015 członek Głównej Komisji Rewizyjnej Polskiego Towarzystwa Historycznego. We wrześniu 2015 wybrany na tę funkcję na kolejną kadencję, a we wrześniu 2018 został wiceprzewodniczącym Głównej Komisji Rewizyjnej). W kadencji 2015-2018 członek Komitetu Nauk Historycznych PAN oraz Komitetu Historii Nauki i Techniki PAN. Członek European Association for the History of Medicine and Health z siedzibą w Strasburgu, członek zagraniczny Białoruskiego Towarzystwa Historyków Medycyny, członek honorowy Instytutu Archeografii i Źródłoznawstwa im. Michała Hruszewskiego Ukraińskiej Akademii Nauk, członek rzeczywisty Akademii Socjalnych Nauk Ukrainy, profesor honorowy Chersońskiego Uniwersytetu Państwowego (Ukraina), wiceprezes Fundacji „Humanitas et Scientia”, członek wielu polskich i zagranicznych komitetów redakcyjnych czasopism naukowych.

</doc>
<doc id="2298466" url="https://pl.wikipedia.org/wiki?curid=2298466" title="Austria na Zimowych Igrzyskach Olimpijskich 1928">
Austria na Zimowych Igrzyskach Olimpijskich 1928

Austrię na Zimowych Igrzyskach Olimpijskich 1928 reprezentowało 39 zawodników: 34 mężczyzn i pięć kobiet. Był to drugi start reprezentacji Austrii na zimowych igrzyskach olimpijskich. Para sportowa Melitta Brunner, Ludwig Wrede zdobyła pierwszy brązowy medal dla reprezentacji Austrii.
SKład kadry.
Biegi narciarskie.
Mężczyźni
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Austrii brała udział w rozgrywkach grupy C turnieju olimpijskiego zajmując w niej drugie miejsce, nie awansując do dalszych gier.
Runda pierwsza.
Grupa B
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Skoki narciarskie.
Mężczyźni
Skeleton.
Mężczyźni

</doc>
<doc id="2298467" url="https://pl.wikipedia.org/wiki?curid=2298467" title="Corendon Dutch Airlines">
Corendon Dutch Airlines

Corendon Dutch Airlines – holenderska linia lotnicza z siedzibą w Amsterdamie. Głównym węzłem jest Port lotniczy Amsterdam-Schiphol. Linia powstała w 2011 roku, a pierwsze loty rozpoczęły się w kwietniu 2011. Linia należy do Grupy Corendon w której skład wchodzi także Corendon Airlines.
Flota.
Flota przewoźnika składa się z 3 samolotów. Średni wiek maszyn na dzień 6 maja 2016 roku to 9,4 lat.

</doc>
<doc id="2298472" url="https://pl.wikipedia.org/wiki?curid=2298472" title="Bucza (wieś)">
Bucza (wieś)

Bucza () – wieś na Ukrainie, w obwodzie kijowskim, w rejonie buczańskim; liczy 144 mieszkańców (2005).
Bucza leży nad Buczą.

</doc>
<doc id="2298473" url="https://pl.wikipedia.org/wiki?curid=2298473" title="Lucas Dolega">
Lucas Dolega

Lucas Dolega właściwie Loucas von Zabiensky-Mebrouk (ur. 19 sierpnia 1978 w Paryżu, zm. 17 stycznia 2011 w Tunisie w Tunezji) – francusko niemiecki fotograf i fotoreporter.
Życiorys.
Pochodził z rodziny mieszanej narodowościowo (matka była Niemką, ojciec Francuzem). Dzieciństwo spędził w Paryżu, a następnie wyjechał do marokańskiego Tangeru. W kwietniu 2006 rozpoczął pracę dla European Pressphoto Agency (EPA). Wykonywał dla niej zlecenia w Europie, w 2008 także w Kongo.
W styczniu przyjechał do Tunisu, kiedy trwały tam demonstracje antyrządowe. 14 stycznia, w czasie zamieszek na Avenue Bourguiba, stał w grupie dziennikarzy zagranicznych. Został trafiony w czoło i w lewe oko nabojem gazowym, wystrzelonym z bliska przez policjanta w kierunku fotoreporterów. Przewieziony do szpitala neurologicznego w Tunisie przeszedł operację, ale nie odzyskał przytomności. Zmarł trzy dni później, wskutek zatrucia krwi substancją toksyczną z naboju gazowego.

</doc>
<doc id="2298478" url="https://pl.wikipedia.org/wiki?curid=2298478" title="Pływanie synchroniczne na Letnich Igrzyskach Olimpijskich 1996">
Pływanie synchroniczne na Letnich Igrzyskach Olimpijskich 1996

Pływanie synchroniczne na Letnich Igrzyskach Olimpijskich 1996 – zawody w pływaniu synchronicznym podczas igrzysk w Atlancie rozgrywane były od 30 lipca do 2 sierpnia. Przeprowadzono tylko jedną konkurencję, w której wystartowały 72 zawodniczki z 8 krajów. Polki nie startowały.
Na końcowy wynik składało się 35% oceny uzyskanej za program techniczny oraz 65% oceny za program dowolny.

</doc>
<doc id="2298479" url="https://pl.wikipedia.org/wiki?curid=2298479" title="Boks na Letnich Igrzyskach Olimpijskich 1952 – waga lekka mężczyzn">
Boks na Letnich Igrzyskach Olimpijskich 1952 – waga lekka mężczyzn

Turniej bokserski w wadze lekkiej (do 60kg) rozgrywany w ramach Igrzysk Olimpijskich w 1952 w Helsinkach. 
Hala.
Zawody odbyły się w Messuhalli I. Oprócz pojedynków bokserskich miały tam również miejsce konkurencje gimnastyczne oraz zapaśnicze. Na płycie hali zostały wydzielone dwa ringi bokserskie, na których równolegle organizowano walki.
Trybuny miały 4000 miejsc. Podczas walk bokserskich, ze względu na niewykorzystanie całej powierzchni boiska, do hali weszło 5376 kibiców. Ponieważ przed finałem zdemontowano jeden z dwóch ringów, na trybunach zmieściło się 5856 widzów. Trybuny zostały podzielone na 4 klasy sektorów. Cena biletu zależało od miejsca. Na walki eliminacyjne wynosiła 1050, 600, 450 i 300 marek fińskich, wstęp na walki półfinałowe i finałowe kosztował 2 100, 1 050, 600 i 300.
Zapleczem treningowym był Käpylä Sports Park, w którym znajdowało się 6 pełnowymiarowych ringów bokserskich.

</doc>
<doc id="2298480" url="https://pl.wikipedia.org/wiki?curid=2298480" title="Sandżak Latakii">
Sandżak Latakii



</doc>
<doc id="2298481" url="https://pl.wikipedia.org/wiki?curid=2298481" title="Jim Goodchild">
Jim Goodchild

Andrew James Goodchild (ur. 4 kwietnia 1892 roku w Southampton, zm. 2 października 1950 roku w Eastleigh) – angielski piłkarz, który występował na pozycji bramkarza. Większość kariery spędził w Manchesterze City.
Kariera.
W 1909 roku, po rozegraniu dwóch próbnych meczów, podpisał kontrakt z Southampton. W klubie ze stadionu The Dell był jedynie zmiennikiem. Dwa lata później przeszedł do Manchesteru City, gdzie był zawodnikiem podstawowej jedenastki przez następne 16 lat. W 1926 roku wystąpił na Wembley w finale Pucharu Anglii; City przegrało wówczas z Boltonem 0:1.
W sumie dla klubu z Manchesteru rozegrał 347 meczów, w tym ponad 100 nieoficjalnych spotkań podczas I wojny światowej.
W latach 1927–1929 występował w amatorskim klubie Guildford City. W 1941 roku przeprowadził się do Eastleigh, gdzie zmarł 9 lat później.

</doc>
<doc id="2298484" url="https://pl.wikipedia.org/wiki?curid=2298484" title="Dirceu Alves">
Dirceu Alves

Dirceu Alves, właśc. Dirceu Alves Ferreira (ur. 16 sierpnia 1944 w Araxy) – brazylijski piłkarz, występujący podczas kariery na pozycji pomocnika.
Kariera klubowa.
Dirceu Alves piłkarską rozpoczął w klubie Américe Belo Horizonte w latach 60. W latach 1968–1970 był zawodnikiem SC Corinthians Paulista. W latach 1971–1972 ponownie występował w Américe. Z Amériką zdobył mistrzostwo stanu Minas Gerais – Campeonato Mineiro w 1971. W Américe 8 sierpnia 1971 w zremisowanym 1-1 meczu derbowym z Clube Atlético Mineiro zadebiutował w lidze brazylijskiej. W 1972 ponownie był zawodnikiem Corinthians. Łącznie w barwach Corinthians rozegrał 163 meczów, w których strzelił 4 bramki.
W 1973 był zawodnikiem Cruzeiro EC, a w 1974 Olarii Rio de Janeiro. Karierę zakończył w Rio Negro Manaus w 1975. Z Rio Negro zdobył mistrzostwo stanu Amazonas – Campeonato Amazonese w 1975. W Rio Negro 22 października 1975 w przegranym 1-3 meczu z Botafogo FR Dirceu po raz ostatni wystąpił w lidze. Ogółem w latach 1972–1975 Direcu Alves rozegrał w lidze brazylijskiej 62 spotkania, w których strzelił 2 bramki.
Kariera reprezentacyjna.
W reprezentacji Brazylii Dirceu Alves jedyny raz wystąpił 11 sierpnia 1968 w wygranym 3-2 towarzyskim meczu z reprezentacją Argentyny.

</doc>
<doc id="2298485" url="https://pl.wikipedia.org/wiki?curid=2298485" title="Anke de Mondt">
Anke de Mondt

Anke de Mondt (ur. 13 września 1979 w Antwerpii) – belgijska koszykarka grająca na pozycji obrońcy, reprezentantka Belgii. 
Od 1 maja 2011 podpisała zawodniczka polskiego klubu Ford Germaz Ekstraklasy – TS Wisła Can-Pack Kraków, z którym w sezonie 2011/2012 zdobyła Mistrzostwo Polski.

</doc>
<doc id="2298488" url="https://pl.wikipedia.org/wiki?curid=2298488" title="Austria na zimowych igrzyskach olimpijskich">
Austria na zimowych igrzyskach olimpijskich

Austria startuje na zimowych IO od 1924 roku. Najwięcej medali zdobyła w roku 2006.

</doc>
<doc id="2298490" url="https://pl.wikipedia.org/wiki?curid=2298490" title="Hypotrichosis simplex">
Hypotrichosis simplex



</doc>
<doc id="2298495" url="https://pl.wikipedia.org/wiki?curid=2298495" title="Gra w kości">
Gra w kości



</doc>
<doc id="2298497" url="https://pl.wikipedia.org/wiki?curid=2298497" title="Boim">
Boim



</doc>
<doc id="2298498" url="https://pl.wikipedia.org/wiki?curid=2298498" title="Eparchia Stamford">
Eparchia Stamford

Eparchia Stamford – eparchia Kościoła katolickiego obrządku bizantyjsko-ukraińskiego w Stanach Zjednoczonych, z siedzibą w Stamford w stanie Connecticut. Została erygowana w 1956 roku jako egzarchat apostolski. Do rangi eparchii została podniesiona już niespełna dwa lata później, w 1958 roku. W skład eparchii wchodzą parafie bizantyjsko-ukraińskie w stanach Connecticut, Massachusetts, New Hampshire, Nowy Jork oraz Rhode Island.

</doc>
<doc id="2298501" url="https://pl.wikipedia.org/wiki?curid=2298501" title="Mistrzostwa Świata w Piłce Nożnej 2014 (eliminacje strefy CONCACAF)">
Mistrzostwa Świata w Piłce Nożnej 2014 (eliminacje strefy CONCACAF)

Rozstawienie.
Drużyny zostały rozstawione zgodnie z miejscem w rankingu FIFA z kwietnia 2011.
Pierwsza runda.
W tej rundzie wzięło udział 10 najniżej notowanych drużyn ze strefy CONCACAF według rankingu FIFA.
Zwycięzcy dwumeczu awansowali do kolejnej rundy.
Mecze.
Czas:CEST
Druga runda.
W tej rundzie wezmą udział zespoły z miejsc 7-25 i 5 zwycięzców z meczów pierwszej rundy.
Do trzeciej rundy awansują tylko zwycięzcy grup.
Grupa C.
Reprezentacja Bahamów wycofała się z rozgrywek.
Trzecia runda.
W tej rundzie udział biorą zespoły z miejsc 1-6 i 6 zwycięzców grup z poprzedniej rundy.
Dwa najlepsze zespoły z grupy awansują do rundy finałowej.
Runda finałowa.
W tej rundzie udział biorą zespoły które zajęły miejsca premiowane awansem w trzeciej rundzie. Trzy pierwsze zespoły mają pewny awans do MŚ 2014 w Brazylii, a czwarty weźmie udział w barażu interkontynentalnym.
Strzelcy.
438 bramek w 142 meczach (stan na 16 października 2013).

</doc>
<doc id="2298502" url="https://pl.wikipedia.org/wiki?curid=2298502" title="Aleksandr Jefimkin">
Aleksandr Jefimkin

Aleksandr Aleksandrowicz Jefimkin, ros. Александр Александрович Ефимкин (ur. 2 grudnia 1981 w Kujbyszewie) – rosyjski kolarz szosowy jeżdżący w barwach grupy Team Type 1.

</doc>
<doc id="2298504" url="https://pl.wikipedia.org/wiki?curid=2298504" title="Papirus 50">
Papirus 50

Papirus 50 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na III lub IV wiek. Zawiera fragmenty Dziejów Apostolskich, tekst był dwukrotnie publikowany. Rękopis jest wykorzystywany w krytycznych wydaniach greckiego Nowego Testamentu.
Opis.
Zachowały się fragmenty kodeksu z tekstem Dziejów Apostolskich 8,26–32; 10,26–31. Tekst pisany jest w 21–22 linijkach na stronę. Zachowała się jednak karta, zgięta wpół.
Nomina sacra pisane są skrótami (ΙΛΗΜ, ΠΝΑ, ΑΝΟΣ, ΑΝΟΝ, ΘΣ, ΘΥ, ΚΥ).
Według Alanda jest jednym z sześciu wczesnych rękopisów Dziejów Apostolskich (m.in. Papirus 48, Papirus 53). Od tego czasu odkryty został jeden wczesny rękopis Dziejów Apostolskich – papirus 127.
Tekst.
Hatch i Welles określili tekst kodeksu jako typ aleksandryjski. Kurt Aland opisał go jako co najmniej „normal text” i zaklasyfikował do kategorii III. Jakkolwiek w niektórych miejscach tekst rękopisu jest trudny do odtworzenia, zasadniczo jest zgodny z Kodeksem Synajskim i Watykańskim.
Historia.
Nieznane jest miejsce, w którym odkryty został rękopis. Nabyto go wraz z innymi rękopisami w lutym 1933 w Kairze dla Uniwersytetu Yale. Tekst rękopisu opublikowany został w 1937 roku, przez Carla H. Kraeling, następnie przez Comforta. Kurt Aland umieścił go na liście rękopisów Nowego Testamentu, w grupie papirusów, dając mu numer 50.
Philip Comfort datuje go na koniec III lub początek IV wieku. Rękopis datowany jest przez Instytut Badań Tekstu Nowego Testamentu na IV lub V wiek.
Obecnie przechowywany jest na Uniwersytecie Yale (P. Yale 1543) w New Haven.

</doc>
<doc id="2298509" url="https://pl.wikipedia.org/wiki?curid=2298509" title="James Nanor">
James Nanor

James Tetteh Nanor (ur. 12 sierpnia 1976) – piłkarz ghański grający na pozycji bramkarza.
Kariera klubowa.
Karierę piłkarską Nanor rozpoczął w klubie Afienya United. W 1992 roku zadebiutował w jego barwach w ghańskiej Premier League. W 1996 roku odszedł do Hearts of Oak z Akry. Grał w nim do 2004 roku. Wraz z Hearts sześciokrotnie został mistrzem kraju (1997, 1998, 1999, 2000, 2001, 2002), dwukrotnie zdobył Puchar Ghany (1999, 2000) i po jednym razie wygrał Ligę Mistrzów (2000) i Puchar Konfederacji (2004).
W 2005 roku Nanor odszedł do Ashanti Gold z miasta Obuasi, a w 2009 roku przeszedł do New Edubiase United. W 2010 roku zakończył karierę.
Kariera reprezentacyjna.
W reprezentacji Ghany Nanor zadebiutował w 1994 roku. W 2002 roku został powołany do kadry Ghany na Puchar Narodów Afryki 2002. Na tym turnieju był rezerwowym dla Sammy’ego Adjeia i nie rozegrał żadnego spotkania. W kadrze narodowej od 1994 do 2001 roku rozegrał 10 meczów. W 1993 roku wraz z kadrą U-17 wywalczył wicemistrzostwo świata na Mistrzostwach Świata 1993.

</doc>
<doc id="2298510" url="https://pl.wikipedia.org/wiki?curid=2298510" title="Kenny van Hummel">
Kenny van Hummel

Kenny van Hummel (ur. 30 września 1982 w Arnhem) – holenderski kolarz torowy i szosowy. Obecnie jeździ w barwach profesjonalnej grupy Vacansoleil-DCM.

</doc>
<doc id="2298512" url="https://pl.wikipedia.org/wiki?curid=2298512" title="Daniel Taradash">
Daniel Taradash

Daniel Irwin Taradash (ur. 29 stycznia 1913 w Louisville, zm. 22 lutego 2003 w Los Angeles) – amerykański scenarzysta filmowy. Laureat Oscara za najlepszy scenariusz adaptowany do filmu "Stąd do wieczności" (1953) Freda Zinnemanna, oparty na podstawie głośnej powieści Jamesa Jonesa.
Życiorys.
Urodził się w Louisville w stanie Kentucky. Jego pierwsze scenariusze powstały w latach 30. XX w. Stworzył scenariusze do takich filmów, jak: "Złoty chłopiec" (1939) Roubena Mamouliana, "Ranczo złoczyńców" (1952) Fritza Langa, "Piknik" (1955) Joshuy Logana czy "Druga strona północy" (1977) Charlesa Jarrotta. Taradash podjął się raz również reżyserii filmu na podstawie swojego scenariusza – był to "Storm Center" (1956) z Bette Davis w roli głównej.
W latach 1977–1979 pełnił funkcję prezesa Gildii Scenarzystów Amerykańskich. To samo stanowisko zajmował w Akademii Filmowej, przyznając co roku statuetki. Hollywoodzki weteran był znany z tego, że do ostatnich lat życia nadal dwa lub trzy razy w tygodniu chodził do kina.

</doc>
<doc id="2298513" url="https://pl.wikipedia.org/wiki?curid=2298513" title="Ostromęczyn-Kolonia (kolonia)">
Ostromęczyn-Kolonia (kolonia)

Ostromęczyn-Kolonia – kolonia w Polsce położona w województwie mazowieckim, w powiecie łosickim, w gminie Platerów.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="2298515" url="https://pl.wikipedia.org/wiki?curid=2298515" title="Aegviidu">
Aegviidu

Aegviidu – osiedle miejskie ("alev") w Estonii w prowincji Harjumaa w gminie Anija. Populacja w 2017 roku wynosiła 706 osób.
Do 2017 roku miejscowość tworzyła jednocześnie gminę (typu "alevvald"). W wyniku reformy administracyjnej wszystkie tego typu gminy zostały zlikwidowane, a Aegviidu przyłączono do gminy Anija.
W miejscowości znajduje się stacja kolejowa na linii Tallinn – Narwa. Linia jest zelektryfikowana od Tallinna do Aegviidu.

</doc>
<doc id="2298516" url="https://pl.wikipedia.org/wiki?curid=2298516" title="Baumgartner">
Baumgartner

Baumgartner:

</doc>
<doc id="2298517" url="https://pl.wikipedia.org/wiki?curid=2298517" title="Baumgart">
Baumgart

Baumgart:

</doc>
<doc id="2298518" url="https://pl.wikipedia.org/wiki?curid=2298518" title="Czesław Olech">
Czesław Olech

Czesław Kazimierz Olech (ur. 22 maja 1931 w Pińczowie, zm. 1 lipca 2015 w Warszawie) – polski matematyk, przedstawiciel krakowskiej szkoły matematycznej, a w szczególności szkoły równań różniczkowych Tadeusza Ważewskiego.
Studia i kariera naukowa.
W roku 1954 Czesław Olech uzyskał magisterium na Wydziale Matematyki i Informatyki Uniwersytetu Jagiellońskiego, w 1958 obronił w Instytucie Matematycznym PAN pracę doktorską "O koincydencji asymptotycznej zbiorów usłanych przez całki dwu układów równań różniczkowych zwyczajnych", napisaną pod kierunkiem Tadeusza Ważewskiego, habilitował się w 1962, w 1966 uzyskał tytuł profesora nadzwyczajnego a w 1973 profesora zwyczajnego.
Czesław Olech był zapraszany, często jako visiting professor, przez czołowe światowe ośrodki matematyczne w Stanach Zjednoczonych, Związku Radzieckim (a następnie w Rosji), Kanadzie oraz w wielu krajach europejskich. Współpracował między innymi z Solomonem Lefschetzem, Siergiejem Nikolskim, Philipem Hartmanem i Roberto Contim, najwybitniejszymi matematykami zajmującymi się teorią równań różniczkowych. Profesor S. Lefschetz wysoko cenił szkołę prof. Tadeusza Ważewskiego, a szczególnie metodę retraktową, którą prof. Czesław Olech stosował rozwijając, między innymi, teorię sterowania. Był promotorem 9 prac doktorskich oraz recenzentem licznych prac doktorskich i habilitacyjnych.
Dorobek naukowy.
Podstawowymi obszarami badań naukowych prof. Czesława Olecha są jakościowa teoria równań różniczkowych oraz teoria sterowania, pojmowana zarówno w ujęciu klasycznym, jak i sformułowana w terminach inkluzji różniczkowych. Jego prace badawcze dotyczą również: algebry wieloliniowej, teorii miary i całki, teorii macierzy, ogólnej teorii systemów, optymalizacji, pierścieni przemiennych a także historii matematyki.
Warto również podkreślić uzyskane przez niego rezultaty dotyczące stabilności Lapunowa, asymptotycznych własności rozwiązań równań różniczkowych zwyczajnych, Hipotezy Jacobianowej w przypadku wielomianów, rozwiązań okresowych i punktów osobliwych w problemach teorii równań różniczkowych, zaś w teorii sterowania wyniki dotyczące istnienia ekstremalnych rozwiązań, problemów sterowania z wektorową funkcją kosztu istnienia rozwiązań dla inkluzji różniczkowych i problemów brzegowych. Uzyskał on ważne wyniki w rachunku wariacyjnym, w analizie matematycznej (w związku z problemami funkcji uwikłanych) oraz w teorii miary i całki, w szczególności dla odwzorowań wielowartościowych. Wyniki prof. Olecha należą dziś do klasyki teorii równań różniczkowych oraz teorii sterowania.
Wyróżnienia.
Doktoraty honoris causa:
Członkostwo w stowarzyszeniach naukowych:
Nagrody i odznaczenia:

</doc>
<doc id="2298519" url="https://pl.wikipedia.org/wiki?curid=2298519" title="Lisa Rinna">
Lisa Rinna

Lisa Deanna Rinna (ur. 11 lipca 1963 w Medford, w stanie Oregon) – amerykańska aktorka telewizyjna.

</doc>
<doc id="2298521" url="https://pl.wikipedia.org/wiki?curid=2298521" title="Sergiusz i Bakchus">
Sergiusz i Bakchus

Sergiusz i Bakchus (; zm. 6 października 295 lub 305) – rzymscy żołnierze znad Eufratu w armii Galeriusza, męczennicy wczesnochrześcijańscy, święci Kościoła katolickiego, prawosławnego, ormiańskiego, koptyjskiego i syryjskiego.
Obaj byli chrześcijanami. Straceni zostali za wiarę w czasach panowania Maksymiana lub Maksymina Dai. Bakchus został zamęczony w Barbalissus nad Eufratem, Sergiusz, zabrany przez rządcę Antiocha do Syrii, ścięty mieczem.
Obaj męczennicy byli popularnymi świętymi starożytnego Wschodu. Ich groby miał widzieć Anonim z Piacenzy.
Św. Bakchus jest patronem Loceri i Bolotany na Sardynii, zaś św. Sergiusz Triestu.
Obaj patronują służbom wojskowym.
Wspomnienie liturgiczne w Kościele katolickim obchodzone jest za "Martyrologium Rzymskim" 7 października.
Kościoły wschodnie, z uwagi na liturgię według kalendarza juliańskiego, wspominają męczenników 7/20 października, tj. 20 października według 
kalendarza gregoriańskiego.
Kościół koptyjski, z uwagi na własny kalendarz, wspomina 4 dnia Paopi (14 października) św. Bakchusa, zaś 10 dnia Paopi (20 października) św. Sergiusza – ze względu na tradycję, iż to w tych dniach zginęli.
Zaś Kościół Ormiański wspomina świętych w czwartek po II niedzieli po Zesłaniu Ducha Świętego.
Sergiusza pochowano w miejscu, które później nazwano "Sergiopolis" (dzisiejsza Resafa w Syrii). Z czasem stało się ono jednym z największych ośrodków pielgrzymkowych. Obu świętym (szczególnie Sergiuszowi) poświęcono wiele świątyń.

</doc>
<doc id="2298522" url="https://pl.wikipedia.org/wiki?curid=2298522" title="Tryba-Gajówka">
Tryba-Gajówka

Tryba-Gajówka – osada leśna w Polsce położona w województwie mazowieckim, w powiecie łosickim, w gminie Platerów.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="2298523" url="https://pl.wikipedia.org/wiki?curid=2298523" title="Leon Lemke">
Leon Lemke



</doc>
<doc id="2298531" url="https://pl.wikipedia.org/wiki?curid=2298531" title="Święta Otylia">
Święta Otylia

Zobacz też Błogosławiona Otylia:

</doc>
<doc id="2298538" url="https://pl.wikipedia.org/wiki?curid=2298538" title="Ołtarz Męki Pańskiej">
Ołtarz Męki Pańskiej

Ukrzyżowanie – tryptyk niderlandzkiego malarza niemieckiego pochodzenia Hansa Memlinga. 
Tryptyk zamknięty przedstawia scenę Zwiastowania, na wewnętrznych skrzydłach znajdują się podobizny św. Błażeja, Jana Chrzciciela, św. Hieronima i św. Idziego. Po otwarciu, widzowi ukazuje się scena drogi krzyżowej po lewej stronie, sceny ukrzyżowania w środku, złożenie do grobu i zmartwychwstanie po prawej stronie. Dzieło powstało w 1491 roku (data widnieje na ramie) i zostało zamówione przez bankiera i kupca lubeckiego Heinricha Greverade z Nadrenii. W 1504 roku tryptyk został ustawiony w rodzinnej kaplicy w katedrze w Lubece. 
Scena Zwiastowania przy zamkniętym tryptyku została namalowaną techniką "en grisaille", naśladującą rzeźbę, podobną do tej jaka została zastosowana w tryptyku Donne'a oraz gdańskim "Sądzie Ostatecznym". Święci przedstawieni na obrazie byli zapewne patronami bractwa, do którego należał donator. 
Główna scena tryptyku przedstawia Ukrzyżowanie Chrystusa. W odróżnieniu od wcześniejszego o dwadzieścia lat obrazu "Pasji" z Turynu, kompozycja jest bardziej przemyślana, postacie bardziej wyreżyserowane, poszczególne epizody lepiej zaznaczone i przykuwające uwagę widza. Najbardziej wyeksponowana jest postać Jezusa, na którego wskazuje kapitan straży na koniu, Maria Magdalena klęcząca u dołu krzyża z teatralnie złożonymi dłońmi oraz włócznia przebijająca bok Chrystusa trzymana przez drugiego strażnika na koniu. Wszystkie trzy konie zostały przedstawione w różnych skrótach z zachowaniem perspektywy. U dołu obrazu Memling umieścił scenkę rodzajową przedstawiającą żołnierzy grających w kości o szaty Chrystusa. Po lewej stronie natomiast, zaraz pod ukrzyżowanym skazańcem widoczne są trzy głowy przedstawione portretowo. Do dnia dzisiejszego nie wiadomo kim są portretowane postacie. 

</doc>
<doc id="2298539" url="https://pl.wikipedia.org/wiki?curid=2298539" title="Bitwa nad rzeką Salsu">
Bitwa nad rzeką Salsu

Bitwa nad rzeką Salsu () – starcie zbrojne, które miało miejsce w roku 612 w trakcie wojny między Chinami Sui a Koreą.
Kontekst.
W 612 cesarz chiński Sui Yangdi na czele armii opisywanej jako ponad milionowa (co jest z pewnością przesadą) oraz silnej floty wyruszył na podbój koreańskiego królestwa Goguryeo. Koreańczycy dowodzeni przez generała Ulchi Mun-doka, spodziewając się ataku zajęli stanowiska na półwyspie Liaodong, powstrzymując pochód armii chińskiej na kilka miesięcy nad rzeką Liao. 
Bitwa.
Armia chińska, operując z dala od baz zaopatrzeniowych znalazła się w trudnej sytuacji. Cesarz zdecydował nie czekać na upadek twierdz nad Liao, lecz zaatakować bezpośrednio stolicę Goguryeo – Pjongjang. Generał Yuwen Shu doradzał wycofanie, ale Yu Zhongwen podjął atak na Pjongjang. Dotarł w pobliże miasta, ale nie udało mu się go zdobyć; nie nawiązał też kontaktu z chińską flotą, która czekała przy brzegu z zaopatrzeniem. Chińczycy rozpoczęli odwrót, nękani przez siły koreańskie. W połowie sierpnia, podczas przeprawy przez rzekę Salsu (obecnie Ch'ŏngch'ŏn-gang) wpadli w pułapkę Koreańczyków i zostali rozgromieni. Straty mogły wynieść nawet 300 tys. żołnierzy. Z całej armii zostało zaledwie 2700 żołnierzy.

</doc>
<doc id="2298541" url="https://pl.wikipedia.org/wiki?curid=2298541" title="Mário Travaglini">
Mário Travaglini

Mário Travaglini (ur. 30 kwietnia 1932 w São Paulo, zm. 20 lutego 2014 tamże) – piłkarz i trener brazylijski, występujący podczas kariery na pozycji środkowego obrońcy.
Kariera klubowa.
Karierę piłkarską Mário Travaglini rozpoczął w klubie Ypiranga São Paulo w 1953. W 1955 był zawodnikiem SE Palmeiras, a w latach 1956–1957 Nacionalu São Paulo. Ostatnim klubem w jego karierze było Ponte Preta Campinas, w którym grał w latach 1957–1962.
Kariera trenerska.
Zaraz po zakończeniu kariery piłkarskiej Mário Travaglini został trenerem. W latach 1963–1965 trenował młodzież w swoim byłym klubie - Palmeiras. W latach 1966–1971 prowadził pierwszy zespół Palmeiras. W Palmeiras 8 sierpnia 1971 w wygranym 1-0 meczu Portuguesą São Paulo Travaglini zadebiutował w I lidze brazylijskiej. Z Palmeiras zdobył Taça Brasil i Torneio Roberto Gomes Pedrosa 1967 oraz mistrzostwo stanu São Paulo - Campeonato Paulista w 1966.
W latach 1972–1975 był trenerem CR Vasco da Gama. Z Vasco da Gama zdobył mistrzostwo Brazylii 1974. W 1976 był trenerem Fluminense FC, z którym zdobył mistrzostwo stanu Rio de Janeiro - Campeonato Carioca. W 1978 był asystentem selekcjonera reprezentacji Brazylii Cláudio Coutinho na Mistrzostwach Świata, na których Brazylia zajęła trzecie miejsce. Rok później prowadził reprezentację olimpijską, z którą zdobył złoty medal Igrzysk Panamerykańskich.
W latach 1980–1981 trenował Portuguesę São Paulo, a 1981–1982 Corinthians Paulista, z którym zdobył mistrzostwo stanu São Paulo w 1982. W latach 1982–1983 prowadził São Paulo FC, a 1984–1985 ponownie SE Palmeiras. Karierę trenerską zakończył w 1987 w Vitórii Salvador.

</doc>
<doc id="2298542" url="https://pl.wikipedia.org/wiki?curid=2298542" title="Players Tour Championship 2010/2011 – Turniej 4">
Players Tour Championship 2010/2011 – Turniej 4

Players Tour Championship 2010/2011 – Turniej 4 – czwarty turniej z cyklu 12 rankingowych turniejów Players Tour Championship, rozegrany w World Snooker Academy w Sheffield (Anglia) w dniach 14 sierpnia – 16 sierpnia 2010 roku. Runda pre-eliminacyjna zaś rozegrana została 25 lipca 2010 roku.
Wzięło w nim udział 164 zawodników.
W finale Barry Pinches pokonał Ronnie’ego O’Sullivana wynikiem 4:3.
Nagrody.
Zwycięzca: £10 000
II miejsce: £5 000
Półfinalista: £2 500
Ćwierćfinalista: £1 500
Ostatnia 16: £1 000
Ostatnia 32: £600
Ostatnia 64: £200
Turniej główny.
Rundy pre-eliminacyjne.
Runda 1.
"Do 4 wygranych frame’ów"
Runda 2.
"Do 4 wygranych frame’ów"

</doc>
<doc id="2298559" url="https://pl.wikipedia.org/wiki?curid=2298559" title="Ferruccio Ranza">
Ferruccio Ranza

 Ferruccio Ranza (ur. 9 września 1892 w Fiorenzuola d’Arda, zm. 25 kwietnia 1973 w Bolonii) – as lotnictwa włoskiego Regia Aeronautica z 17 potwierdzonymi oraz 8 niepotwierdzonymi zwycięstwami w I wojnie światowej.
Życiorys.
W momencie wybuchu I wojny światowej studiował rachunkowość. W 1914 roku uczęszczał na pierwszy kurs pilotażu dla oficerów. Po jego ukończeniu krótko służył w 4a Squadriglia. Od października 1915 roku służył w 3a Squadriglia. Obie jednostki były jednostkami pomocniczymi artylerii. W połowie 1916 roku na własną prośbę Ranza został przeniesiony do jednostki bojowej 77a Squadriglia. W jednostce odniósł swoje pierwsze potwierdzone zwycięstwo powietrzne. 27 lipca 1916 roku w okolicach Martel zestrzelił samolot Hansa-Brandenburg C.I. Drugie potwierdzone zwycięstwo odniósł 14 września w okolicach Miramar. 25 listopada 1916 roku odniósł podwójne zwycięstwo powietrzne. W styczniu 1917 roku został mianowany oficerem dowodzącym jednostki. 1 maja 1917 roku został przeniesiony do nowo utworzonej jednostki myśliwskiej 91a Squadriglia dowodzonej przez Francesco Baracca. Po ustąpieniu z powodu załamania nerwowego Fulco Ruffo di Calabria ze stanowiska dowódcy 91 Eskadry. Ranza został mianowany jej dowódcą i stanowisko to pełnił do końca wojny. W tym czasie odniósł kolejne zwycięstwa. Z zakończeniem wojny Ranza miał na koncie 17b potwierdzonych oraz 8 prawdopodobnych zwycięstw. Plasowało go to na 4 miejscu wśród asów z 91 Eskadry oraz na 7 miejscu wśród wszystkich włoskich pilotów w czasie I wojny światowej.
Po zakończeniu wojny Ranza pozostał w Regia Aeronautica. W lutym 1924 roku został mianowany dowódcą 13 grupy Lotniczej, następnie dowódcą 2 Skrzydła lotniczego. Kolejne lata przyniosły kolejne awanse. W 1939 roku Ranza został mianowany głównodowodzącym siłami lotniczymi w Albanii, w 1940 dowódcą lotnictwa w Południowych Włoszech. Po zawieszeniu broni 8 września 1943 roku przeszedł na stronę aliantów. Służbę pełnił do 1945 roku.

</doc>
<doc id="2298561" url="https://pl.wikipedia.org/wiki?curid=2298561" title="Mistrzostwa Świata w Piłce Nożnej 2014 (eliminacje strefy AFC)">
Mistrzostwa Świata w Piłce Nożnej 2014 (eliminacje strefy AFC)

Pierwsza runda.
W tej rundzie wzięło udział 16 najniżej notowanych drużyn ze strefy AFC według rankingu FIFA.
Zwycięskie drużyny dwumeczu awansowały do kolejnej rundy. Reprezentacje Brunei, Bhutanu i Guamu nie wzięły udziału w eliminacjach.
Mecze.
Czas:CEST
Druga runda.
W tej rundzie zmierzyły się zwycięskie drużyny dwumeczów z rundy pierwszej oraz z miejsc 6-27.
Trzecia runda.
W tej rundzie wzięły udział zespoły z miejsc 1-5 i 15 zwycięzców z meczów drugiej rundy.
Do czwartej rundy awansowały dwa pierwsze zespoły z każdej grupy.
Czwarta runda.
W tej rundzie wzięły udział zespoły z pierwszych dwóch miejsc z każdej grupy trzeciej rundy. Do turnieju głównego mistrzostw świata awansowały dwa pierwsze zespoły z każdej grupy. Zespoły z trzecich miejsc wezmą udział w barażach między sobą (mecze u siebie i na wyjeździe). Zwycięzca zagra w barażach interkontynentalnych, a zwycięzca tych baraży pojedzie do Brazylii.
Piąta runda.
W tej rundzie wzięły udział zespoły, które zajęły 3 miejsca w swoich grupach w rundzie czwartej.
Zwycięska drużyna dwumeczu weźmie udział w barażu interkontynentalnym o udział w finałach MŚ 2014 z 5 zespołem strefy CONMEBOL.
Mecze.
Czas:CEST
Strzelcy.
432 bramki w 148 meczach (stan na 10 września 2013). Zawodnicy, których nazwisko jest pogrubione mogą polepszyć swój dorobek bramkowy.

</doc>
<doc id="2298565" url="https://pl.wikipedia.org/wiki?curid=2298565" title="Pina (film)">
Pina (film)

Pina – pełnometrażowy film dokumentalny z 2011 roku w reżyserii Wima Wendersa, poświęcony niemieckiej tancerce i choreografce Pinie Bausch i nakręcony w technice 3D. 
Początkowo film miał być stworzony wspólnie z artystką, jednak po jej nagłej śmierci w 2009 roku wspólny projekt zmienił się w hołd poświęcony tancerce. Jeden z pierwszych europejskich filmów 3D.
Okoliczności powstania filmu.
Wenders podziwiał pracę Piny Bausch już od 1985 roku, kiedy to zobaczył w Wenecji jej przedstawienie "Café Müller". Przez wiele lat planował wspólne nakręcenie wraz z nią filmu, jednak uważał to za niemożliwe ze względu na ograniczenia medium, które, zdaniem reżysera, nie mogło w odpowiedni sposób przedstawić tańca. Za adekwatną uznał dopiero technikę 3D, z którą zapoznał się w Cannes podczas projekcji koncertowego filmu zespołu U2 – "U2-3D". Wraz z Piną Bausch zdecydował się wykorzystać tę technikę do sfilmowania jej przedstawień "Café Müller", "Le Sacre du printemps", "Vollmond" i "Kontakthof".
Pracę rozpoczęto w 2009 roku. Jednak niedługo przed rozpoczęciem właściwych zdjęć, 30 czerwca 2009 roku, Pina Bausch zmarła, 5 dni po tym jak zdiagnozowano u niej nowotwór. Wim Wenders opublikował wiersz kondolencyjny poświęcony tancerce, w którym wyrażał żal, że nie dane im było doprowadzić współpracy do końca i zaprzestał jakichkolwiek dalszych prac nad planowanym filmem. Po miesiącu od śmierci artystki, w czasie którego otrzymał liczne wyrazy wsparcia i prośby o dokończenie projektu, po konsultacjach z rodziną Piny Bausch i jej grupą Tanztheater Wuppertal, zdecydował się na podjęcie prac nad filmem, który z dokumentu o tancerce zmienił się w hołd na jej cześć.
Prace nad filmem.
Oprócz zaplanowanych wcześniej fragmentów z przedstawień zdecydowano się włączyć do filmu również archiwalne zdjęcia przedstawiające Pinę Bausch oraz poświęcone jej krótkie indywidualne występy taneczne, w których jej współpracownicy próbują wyrażać swoje emocje po jej śmierci. Pojawiły się także refleksje tancerzy na temat Piny. Jednak ponieważ choreografka jeszcze za życia wyraźnie zaznaczyła, że nie chce aby w filmie zamieszczano wywiady, więc refleksje te nie są wynikiem przeprowadzanych z artystami rozmów, a głosowym zapisem ich luźnych, nieuporządkowanych myśli.
Przedstawienia "Café Müller", "Le Sacre du printemps" i "Vollmond" w wykonaniu Tanztheater Wuppertal zarejestrowano w operze w Wuppertalu jesienią 2009 roku. Przedstawienia rejestrowane były na żywo, nie mogły być przerywane ani powtarzane; w czasie ich trwania kamera znajdowała się pomiędzy tancerzami, rejestrując ich z bliska i podążając za nimi. "Kontakthof" z kolei filmowano wiosną 2010 roku, angażując trzy obsady – Tanztheater Wuppertal, ludzi między 65 a 80 rokiem życia oraz młodzież do 14 roku życia. Indywidualne występy poświęcone Pinie Bausch zarejestrowano w różnych miejscach w Wuppertalu. 
Za uzyskanie efektu 3D odpowiadali w filmie François Garnier i Alain Derobe.
Obsada.
W filmie wystąpili m.in.:

</doc>
<doc id="2298568" url="https://pl.wikipedia.org/wiki?curid=2298568" title="Czirson II">
Czirson II

Czirson II (Cyrzan, Cirson, Cyrson, Czirzon, Czyrson, Szyrsam, Zirsam, Zürson, Księżyc odmienny) – kaszubski herb szlachecki, według Przemsyława Pragerta odmiana herbu Księżyc.
Opis herbu.
Herb występował przynajmniej w trzech wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
Czirson II (Cyrzan, Cirson, Cyrson, Czirzon, Czyrson, Szyrsam, Zirsam, Zürson, Księżyc odmienny): "W polu błękitnym półksiężyc z twarzą złoty, nad nim trzy gwiazdy (1 nad 2). Klejnot: nad hełmem w koronie szyszka jodłowa, zielona. Labry błękitne, podbite złotem."
Cyrzan Ia (Cirson, Cyrson, Czirson, Czirzon, Czyrson, Szyrsam, Zirsam, Zürson, Księżyc odmienny): Księżyc srebrny, gwiazdy w pas, szyszka złota, labry podbite srebrem.
Cyrzan Ib (Cirson, Cyrson, Czirson, Czirzon, Czyrson, Szyrsam, Zirsam, Zürson, Księżyc odmienny): Księżyc srebrny, w klejnocie powtórzone godło, labry podbite srebrem.
Najwcześniejsze wzmianki.
Wariant podstawowy wymieniają Emilian Szeliga-Żernicki ("Der polnische Adel") i "Nowy Siebmacher". Odmiany przytoczył tylko Siebmacher.
Rodzina Czirson.
Drobnoszlachecka rodzina kaszubska o nazwisku pochodzącym od zniemczonej postaci imienia Dzierżan - skróconej formy od Dzierżysław albo Dzierżykraj. Pierwsza wzmianka z 1594 (Czyrząn), kolejne z 1603 (Thomas Zirson, Mathias Zirson), 1607 (Tomas Zirson), 1621 (n/n Zirson), 1658 (Mathiss, Lorenz Czirzen, Andres, Adam, Michel Zurson), 1688 (Michael Zirson, Martin Cyrson, Paul Cyrson), 1736 (Krystian Cyzon-Dąbrowski). Rodzina posiadała działy we wsiach Studzienice, Gostkowo, Osława Dąbrowa, Zakrzewo, Jeleńcz. Przedstawiciele rodziny służyli w armii pruskiej. (m.in. Ernst Matthäus von Zürson, zm. 1791). Nazwisko Czirson w różnych formach jest używane do dzisiaj, głównie na Pomorzu przez około 700 osób.
Herbowni.
Czirson (Cyrzan, Cerzan, Cierszan, Cirson, Cirzon, Cyrsan, Cyrson, Cyrzon, Cyzon, Cyżon, Czerson, Czirson, Czirzen, Czürson, Czyrson, Czyrzan, Szyrsam, Zirsam, Zirsen, Zirson, Zurson, Zürsohn, Zürson). Rodzina przyjmowała też niekiedy nazwiska odmiejscowe: Dąbrowski, Gostkowski, Studziński, Jeleński.
Herb z księżycem miał przynależeć rodzinie z Osławy Dąbrowy i Czarnej Dąbrowy, a więc, być może używającej nazwiska Dąbrowski. Gałęzie ze Studzienic i Gostkowa, o nazwiskach Studziński i Gostkowski, miały używać herbu Czirson.
Herb gałęzi o nazwisku Jeleński nie jest znany.

</doc>
<doc id="2298569" url="https://pl.wikipedia.org/wiki?curid=2298569" title="Mustafa Cerić">
Mustafa Cerić

Mustafa Cerić (ur. 5 lutego 1952 we wsi Veliko Čajno k. Visoka) – bośniacki duchowny i teolog muzułmański.
Życiorys.
Po ukończeniu nauki w sarajewskiej medresie, studiował teologię w uniwersytecie Al-Azhar w Kairze. Po studiach w 1978 powrócił do Jugosławii, gdzie otrzymał godność imama. W 1981 rozpoczął pracę w Islamic Cultural Center w Chicago (USA). W tym czasie obronił pracę doktorską pt. "A study of the Theology of Abu Mansur al-Maturidi" na University of Chicago. Po powrocie z USA pracował jako imam w Zagrzebiu. Od 1993 nieformalnie kierował wspólnotą muzułmańską w Bośni. Godność wielkiego muftiego Bośni objął w 1999. W 2006 dokonano jego reelekcji, na kolejną siedmioletnią kadencję. W 2013 jego miejsce zajął Husejn Kavazović.
Poglądy.
19 maja 2009, odwiedzając społeczność muzułmańską w Sandżaku Cerić oświadczył, że żadna siła nie może oddzielić muzułmanów z Serbii od tych z Bośni, którą opisał jako ojczyznę Muzułmanów. 15 sierpnia 2009 w Zenicy oświadczył, że islamskie prawo szariatu powinno być włączone do konstytucji Bośni i Hercegowiny. Kontrowersyjne wydają się także tendencje Cerića, by gloryfikować osmańską przeszłość Bałkanów i przyspieszyć integrację Turcji z Unią Europejską. W czasie spotkania z premierem Turcji wypowiedział podkreślił szczególny charakter związków bośniacko-tureckich, używając określenia: "Turcja jest naszą matką, tak zawsze było i tak będzie".
W życiu prywatnym jest żonaty, ma troje dzieci.

</doc>
<doc id="2298570" url="https://pl.wikipedia.org/wiki?curid=2298570" title="Sunnici">
Sunnici



</doc>
<doc id="2298574" url="https://pl.wikipedia.org/wiki?curid=2298574" title="Kościół św. Mikołaja w Maniewie">
Kościół św. Mikołaja w Maniewie

Kościół św. Mikołaja w Maniewie – kościół rzymskokatolicki zlokalizowany w Maniewie w gminie Oborniki.
Architektura.
Kościół wzniesiony został w 1871 lub 1872 (budowę zakończono ostatecznie w 1876), jako nawiązanie do świątyni pod tym samym wezwaniem (oraz św. Barbary) w Radzimiu – dziś wsi już nieistniejącej. Reprezentuje styl neogotycki. Przed kościołem stoi okazały budynek bramny w tym samym stylu, pełniący także rolę dzwonnicy (dwa dzwony). Całość otacza murowane ogrodzenie z czasów budowy świątyni. Na terenie założenia stoi także plebania i budynek gospodarczy (koniec XIX wieku). Za kościołem grobowiec ks. prałata Stanisława Krygiera, tutejszego proboszcza. W kościele znajduje się obraz Matki Bożej Anielskiej z XVII wieku (z kościoła radzimskiego). W 1926 wzniesiono we wsi Dom Katolicki. W czasie II wojny światowej kościół był czynny dla wiernych.

</doc>
<doc id="2298575" url="https://pl.wikipedia.org/wiki?curid=2298575" title="Imamici">
Imamici



</doc>
<doc id="2298576" url="https://pl.wikipedia.org/wiki?curid=2298576" title="Abubakari Kankani">
Abubakari Kankani

Abubakari Kankani (ur. 25 grudnia 1976 w Akrze) – piłkarz ghański grający na pozycji bramkarza.
Kariera klubowa.
Karierę piłkarską Kankani rozpoczął w klubie Hearts of Oak. W 1995 roku zadebiutował w jego barwach w ghańskiej Premier League. W Hearts grał do 1997 roku. Wraz z Hearts wywalczył mistrzostwo kraju w 1997 roku i Puchar Ghany w 1996.
W 1997 roku Kankani odszedł do Asante Kotoko z miasta Kumasi. W 1998 roku zdobył z nim krajowy puchar. W 2001 roku grał w Ghapoha Readers, a w latach 2002–2004 był piłkarzem Ashanti Gold. Natomiast w latach 2005–2008 grał w King Faisal Babes. W 2008 roku przeszedł do Norchip Sepe Timpom. W 2011 roku zakończył karierę.
Kariera reprezentacyjna.
W reprezentacji Ghany Kankani zadebiutował w 2002 roku. W tym samym roku został powołany do kadry Ghany na Puchar Narodów Afryki 2002. Na tym turnieju był rezerwowym dla Sammy’ego Adjeia i nie rozegrał żadnego spotkania. W kadrze narodowej od 2002 do 2003 roku rozegrał 3 mecze.

</doc>
<doc id="2298577" url="https://pl.wikipedia.org/wiki?curid=2298577" title="Czirson">
Czirson

Czirson (Cyrzan II, Cerzan, Cirson, Cyrson, Czirzon, Czyrson, Lew VII, Szyrsam, Zirsam, Zürson, Zürson-Studziński, Czyrzan-Studziński, Studziński, Studzieński, Studzinski, Czirson-Studziński, Czyrzan Studziński, Lew odmienny) – kaszubski herb szlachecki, według Przemsyława Pragerta odmiana herbu Lew.
Opis herbu.
Herb występował przynajmniej w trzech wariantach. Opisy z wykorzystaniem zasad blazonowania, zaproponowanych przez Alfreda Znamierowskiego. Zestawienia dokonał Przemysław Pragert:
Czirson (Cyrzan II, Cerzan, Cirson, Cyrson, Czirzon, Czyrson, Lew VII, Szyrsam, Zirsam, Zürson, Zürson-Studziński, Czyrzan-Studziński, Studziński, Studzieński, Studzinski, Czirson-Studziński, Czyrzan Studziński, Lew odmienny): "W polu czerwonym lew srebrny, wspięty, trzymający w prawej łapie miecz, w lewej koronę. Klejnot: nad hełmem w koronie pół lwa jak w godle. Labry czerwone, podbite srebrem."
Według Uruskiego ("Rodzina. Herbarz szlachty polskiej") i Ledebura ("Adelslexikon der preussche Monarchie von...") wariant ten ma w klejnocie trzy pióra strusie.
Cyrzan IIa (Czyrson, Szyrsam, Zürson, Czyrzan-Studziński, Studziński odmienny, Studzieński, Studziński, Czyrzan-Studziński, Lew odmienny): Pole błękitne, lew złoty, w koronie, labry błękitne, podbite złotem.
Najwcześniejsze wzmianki.
Wariant podstawowy wymieniają Emilian Szeliga-Żernicki ("Der polnische Adel", "Die polnischen Stamwappen"), "Nowy Siebmacher" (jako Studziński II, Zürson II), Winckler ("Die nationalitaten Pomerellens"), Ledebur ("Adelslexikon der preussichen Monarchie von...") i Juliusz Karol Ostrowski ("Księga herbowa rodów polskich", jako Studziński I). Odmianę przytoczył Ostrowski (jako Studziński II) oraz "Nowy Siebmacher" (Studzinski).
Herbowni.
Czirson (Cyrzan, Cerzan, Cierszan, Cirson, Cirzon, Cyrsan, Cyrson, Cyrzon, Cyzon, Cyżon, Czerson, Czirson, Czirzen, Czürson, Czyrson, Czyrzan, Szyrsam, Zirsam, Zirsen, Zirson, Zurson, Zürsohn, Zürson). Rodzina przyjmowała też niekiedy nazwiska odmiejscowe: Dąbrowski, Gostkowski, Studziński, Jeleński.
Herb z lwem miał przynależeć gałęziom ze Studzienic i Gostkowa, o nazwiskach Studziński i Gostkowski. Rodzina z Osławy Dąbrowy i Dąbrowy Czarnej, a więc być może nazwiska Dąbrowski, miała używać herbu Czirson II.
Herb gałęzi o nazwisku Jeleński nie jest znany.
Tadeusz Gajl wymienia jeszcze inne rodziny mające używać tego herbu (w wersji z klejnotem tautologicznym): Darzyk (Darzyński), Paczki, Służewski (Szłochow). To oczywiście przeczy faktowi, podawanemu przez Pragerta że herb ten miał być herbem własnym Czirsonów. Ponadto, Pragert przytacza nieco inne, choć zbliżone treścią (co mogło być źródłem pomyłki wcześniejszych autorów) herby dla Darzyków, Paczków i Służewskich.
Innym kaszubskim Studzińskim przypisywano następujące herby: Hołobok, Łabędź, Kujk, Paszk IIa, Paszk IIb i Szpot IIa.

</doc>
<doc id="2298579" url="https://pl.wikipedia.org/wiki?curid=2298579" title="Agonia (film 1981)">
Agonia (film 1981)

Agonia (org. "Агония") – dramat historyczny produkcji radzieckiej z 1981 roku w reżyserii Elema Klimowa.
Fabuła.
Carska Rosja 1916 roku. Grupa arystokratów skupionych wokół księcia Jusupowa zawiązuje spisek przeciwko carskiemu faworytowi Grigorijowi Rasputinowi, który doprowadza do jego zamordowania. Główny motyw fabuły filmu rozgrywa się na tle postępującego rozkładu Imperium Rosyjskiego, mającego swoją kulminację podczas I wojny światowej – wydarzeń, które doprowadziły ostatecznie do rewolucji lutowej i upadku caratu.
Film oparty jest na autentycznych wydarzeniach i pojawia się w nim wiele historycznych postaci.
Historia powstania.
Zdjęcia do filmu rozpoczęto w 1966, z okazji zbliżającej się 50 rocznicy rewolucji październikowej. Pierwszym jego reżyserem był Anatolij Efros, który realizował scenariusz oparty na sztuce Aleksieja Tołstoja "Spisek cesarzowej". Jednak później władze Mosfilmu przekazały film do dokończenia Elemowi Klimowowi, który zdecydował się zrezygnować z koncepcji ekranizacji sztuki Tołstoja i oprzeć się na nowym scenariuszu, o którego napisanie poprosił Aleksandra Wołodina, a po jego odmowie Ilję Nusinowa i Siemiona Łungina. Nosił on tytuł "Święty starzec Griszka Rasputin" (w skrócie: "Rasputin"), a następnie "Antychryst". Nie został on jednak zatwierdzony przez Komitet Kinematografii ZSRR, jako zbyt trywialny i przedstawiający Rasputina w jednak pozytywnym świetle. Produkcję zakończono. Jesienią 1967 do Komitetu trafił nowy, przerobiony scenariusz, pod ostatecznym tytułem "Agonia". Film ponownie skierowano do produkcji, jednak po zaledwie 10 dniach ponownie ją zakończono z nieznanych powodów. Po raz trzeci produkcję filmu rozpoczęto w 1973, gdy szefem Komitetu został Filipp Jermasz. Podczas produkcji film „wydłużył się” i stał się dwuczęściowym. Prace ukończono ostatecznie w 1975. Do rozpowszechniania jednak skierowany nie został i w 1978 zwrócono go Klimowowi do poprawki. Film został ostatecznie ukończony w 1981 i odłożony „na półkę”.
W 1981 film sprzedano za granicę. Jego światowa premiera miała miejsce we wrześniu 1981 roku podczas MFF w Wenecji. Pokazywano go we Włoszech (w 1981), Niemczech (w 1983), USA (w 1985) i innych krajach. Spodobał się na Zachodzie, podkreślano znakomite aktorstwo, staranną scenografię i ekspresję wizualną filmu. W 1982 roku na MFF w Wenecji "Agonia" otrzymała wyróżnienie FIPRESCI (poza konkursem) i grand-prix na MFF w Rueil Malmaison w 1985. W 1982, już jako uznany i głośny obraz film trafił do kin polskich. Dopiero trzy lata później, w 1985, po rozpoczęciu pieriestrojki, mogli go obejrzeć obywatele ZSRR.

</doc>
<doc id="2298580" url="https://pl.wikipedia.org/wiki?curid=2298580" title="Alawici (wyznanie)">
Alawici (wyznanie)



</doc>
<doc id="2298582" url="https://pl.wikipedia.org/wiki?curid=2298582" title="August Rosner">
August Rosner

August Rosner ps. „Gustaw Róża” (ur. ok. 1838 w Tarnowie, zm. 21 października 1863 w Jurkowicach) – oficer austriacki i powstaniec styczniowy.
Rodzina.
Pochodził z rodziny żydowskiej. Ojciec Dawid Rosner był lekarzem, ordynatorem szpitala dóbr Sanguszków w Gumniskach (obecnie dzielnica Tarnowa). Dwaj braci również wybrali karierę lekarską:
Służba wojskowa.
W armii austriackiej dosłużył się stopnia kapitana. W 1863 roku zaciągnął się do formowanej w Galicji partii powstańczej Dionizego Czachowskiego, gdzie objął dowództwo jednej z kompanii strzelców. Z partią Czachowskiego 20 października 1863 roku przekroczył Wisłę. W tym dniu uczestniczył w potyczce pod Osiekiem i w bitwie pod Rybnicą.
21 października objął dowodzeniem partią po odejściu Czachowskiego z kawalerią w kierunku Klimontowa. Zginął w tego samego dnia w bitwie pod Jurkowicami, próbując wyprowadzić podkomendnych z płonącej owczarni.
Pochowany został w zbiorowej mogile m.in. wraz z Antonim Buratowskim na cmentarzu parafialnym w Olbierzowicach.

</doc>
<doc id="2298585" url="https://pl.wikipedia.org/wiki?curid=2298585" title="Gustaw Rosner">
Gustaw Rosner



</doc>
<doc id="2298586" url="https://pl.wikipedia.org/wiki?curid=2298586" title="Ukrzyżowanie (obraz Memlinga)">
Ukrzyżowanie (obraz Memlinga)



</doc>
<doc id="2298587" url="https://pl.wikipedia.org/wiki?curid=2298587" title="Podatek od okien">
Podatek od okien



</doc>
<doc id="2298588" url="https://pl.wikipedia.org/wiki?curid=2298588" title="Witold Maksymowicz">
Witold Maksymowicz

Witold Maksymowicz (ur. 21 czerwca 1933 we Włodawie, zm. 30 kwietnia 2011 w Krakowie) – duchowny prawosławny, wieloletni proboszcz prawosławnej parafii Zaśnięcia Najświętszej Maryi Panny w Krakowie.
Życiorys.
Pochodził z rodziny duchownego prawosławnego. Rodzice: ojciec – ks. Michał Maksymowicz i matka – Antonina Maksymowicz zostali zamordowani na plebanii na Wołyniu strzałami w tył głowy w 1944. Po ich śmierci wychowaniem Witolda zajęli się jego siostra i szwagier – Julia i ks. Eugeniusz Lachoccy. Z nimi przybył do Krakowa, gdzie ks. Eugeniusz Lachocki był proboszczem krakowskiej parafii w latach 1962–1985.
W Krakowie Witold Maksymowicz ukończył szkołę podstawową, średnią oraz studia na Akademii Górniczo-Hutniczej z tytułem inżyniera elektryka. W wyuczonym zawodzie pracował w Hucie im. Lenina w Krakowie i Hucie Katowice.
Witold Maksymowicz był związany z życiem krakowskiej parafii prawosławnej – śpiewał w chórze, czytał podczas nabożeństw. Postanowił wstąpić na drogę kapłańską i poprosił o święcenia diakonatu, chcąc jako diakon pomagać ks. Eugeniuszowi w sprawowaniu nabożeństw. Po ukończeniu seminarium duchownego w Warszawie, 20 lipca 1983 otrzymał z rąk biskupa łódzkiego i poznańskiego Szymona święcenia diakonatu.
W 1985 zmarł ks. Eugeniusz Lachocki i 12 maja tegoż roku ks. Witold przyjął z rąk biskupa wrocławskiego i szczecińskiego Jeremiasza święcenia prezbiteratu. 18 lipca został p.o. proboszcza, a następnie (2 grudnia 1985) proboszczem parafii w Krakowie, zaś 5 listopada 1986 również dziekanem dekanatu krakowskiego. Ks. Witold Maksymowicz pełnił te funkcje do 31 sierpnia 2004.
Za pracę dla dobra Cerkwi Prawosławnej był wielokrotnie nagradzany m.in.: w 1990 został protojerejem (godność kanonika); krzyż z ozdobami otrzymał 18 marca 2004; Order św. Marii Magdaleny – 31 sierpnia 2004.
W latach 1992–2000 był pełnił funkcję wiceprezesa Krakowskiego Oddziału Polskiej Rady Ekumenicznej.
Witold Maksymowicz był żonaty z Walentyną Maksymowicz z domu Parfieńczyk, która zmarła kilka lat przed jego śmiercią. Miał dwójkę dzieci: syna Aleksandra i córkę Katarzynę.
Ks. Witold Maksymowicz zmarł 30 kwietnia 2011 w Krakowie. Uroczystości pogrzebowe odbyły się 4 maja 2011 w cerkwi prawosławnej w Krakowie, pod przewodnictwem dziekana krakowskiego ks. mitrata Sergiusza Dziewiatowskiego i ks. mitrata Mirosława Drabiuka z Częstochowy. Ks. Maksymowicz został pochowany na Cmentarzu Salwatorskim w Krakowie.

</doc>
<doc id="2298595" url="https://pl.wikipedia.org/wiki?curid=2298595" title="Krasny Las">
Krasny Las



</doc>
<doc id="2298598" url="https://pl.wikipedia.org/wiki?curid=2298598" title="Antoine Martin">
Antoine Martin

Antoine Martin (19 kwietnia 1933, zm. 12 grudnia 1987) – francuski pięściarz, uczestnik Letnich Igrzysk Olimpijskich w 1952 w Helsinkach. Na igrzyskach wziął udział w turnieju w wadze koguciej, w pierwszej walce spotkał się reprezentantem Rumunii Ion Zlătaru i został zdyskwalifikowany.

</doc>
<doc id="2298599" url="https://pl.wikipedia.org/wiki?curid=2298599" title="Coppa Città di Sesto San Giovanni 2011">
Coppa Città di Sesto San Giovanni 2011

54. Coppa Città di Sesto San Giovanni – mityng lekkoatletyczny w chodzie sportowym rozegrany 1 maja 2011 w Sesto San Giovanni w północnych Włoszech. Rywalizowano w chodzie na 20 kilometrów.

</doc>
<doc id="2298607" url="https://pl.wikipedia.org/wiki?curid=2298607" title="Kake (judo)">
Kake (judo)

 − końcowa faza rzutu, w technikach Nage-waza w Judo.
Jest to faza kończąca rzut. Poprzedzona jest kuzushi oraz tsukuri. Polega na wykończeniu rzutu, odpowiednim ukierunkowaniu ciała uke, tuż przed upadkiem na matę. Pomiędzy wszystkimi trzema fazami rzutu nie powinno być żadnej przerwy ani zatrzymań ruchu. Cały element techniki powinien być wykonany płynnie.

</doc>
<doc id="2298623" url="https://pl.wikipedia.org/wiki?curid=2298623" title="Box Set">
Box Set



</doc>
<doc id="2298627" url="https://pl.wikipedia.org/wiki?curid=2298627" title="Hrabstwo Elko">
Hrabstwo Elko

Hrabstwo Elko – hrabstwo w północno-wschodniej części stanu Nevada. W roku 2000 liczba ludności wynosiła 45 291. Stolicą jest Elko.
Historia.
Hrabstwo powstało 5 marca 1869 roku, poprzez secesję z hrabstwa Lander. Pochodzenie nazwy nie jest znane. Jedna z teorii tłumaczy, że jest to indyjskie słowo znaczące „biała kobieta” lub „piękno”. Mówi się też, że autorem był Charles Crocker, szanowany członek społeczności. Podczas budowy stacji kolejowej zobaczył wędrującego łosia (ang. "elk") i rzekł: "Stworzyć Elko".
Geografia.
Całkowity obszar 44 555 km² (17 203 mil²), z czego 44 493 km² (17 179 mi²) stanowi ziemia, a 62 km² (24 mi², 0,14%) woda.
Większość hrabstwa zajmuje Wielka Misa. Znajdują się tu rzeki Snake i Humboldt ze źródłem w Elko. Są największym źródłem wody w północnej Nevadzie.

</doc>
<doc id="2298629" url="https://pl.wikipedia.org/wiki?curid=2298629" title="Shanghai Golden Grand Prix 2011">
Shanghai Golden Grand Prix 2011

Shanghai Golden Grand Prix 2011 – mityng lekkoatletyczny, który odbył się 15 maja w Szanghaju. Zawody były drugą odsłoną prestiżowej Diamentowej Ligi.
Wynik zwyciężczyni konkursu rzutu dyskiem kobiet – Chorwatki Sandra Perković (65,58) został anulowany z powodu dopingu.

</doc>
<doc id="2298632" url="https://pl.wikipedia.org/wiki?curid=2298632" title="Jodooctan etylu">
Jodooctan etylu

Jodooctan etylu (SK, KSK) – organiczny związek chemiczny, ester etylowy kwasu jodooctowego. Był jednym z najsilniejszych bojowych środków trujących z grupy lakrymatorów stosowanych w czasie I wojny światowej.
Otrzymywanie.
Jodooctan etylu można otrzymać po dodaniu stałego jodku potasu do alkoholowego roztworu bromooctanu etylu. Otrzymanie jodooctanu etylu w sposób analogiczny do chlorooctanu i bromooctanu etylu – poprzez estryfikację kwasu jodooctowego etanolem uważane było dawniej za niemożliwe, jednak obecnie synteza taka jest opisana (reakcja w benzenie w obecności stężonego kwasu siarkowego), podobnie jak estryfikacje kwasu jodooctowego innymi alkoholami.
Właściwości.
Jest to bezbarwna, oleista ciecz o małej lotności. Rozkłada się pod wpływem światła i powietrza, jak również przy długim przechowywaniu, zmieniając barwę na brązową w wyniku uwalniania jodu. Bardzo wolno rozkłada się pod wpływem wody i roztworów zasadowych (nieco szybciej przy jednoczesnym ogrzewaniu):
Jodooctan etylu łatwo reaguje z tiosiarczanem sodu. Jest także całkowicie rozkładany przez ogrzewanie z kwasem azotowym.
W celu zwiększenia lotności jodooctanu etylu stosowano go jako mieszaninę z etanolem i octanem etylu. Mieszanina ta, oznaczana skrótem "KSK", zawierała 70% jodooctanu etylu i 30% etanolu z octanem etylu. Stosowana była także mieszanina z chloropikryną (90% jodooctanu etylu i 10% chloropikryny).
Zagrożenia.
Jodooctan etylu jest lakrymatorem działającym łzawiąco od stężenia 1,4 mg/m³ i toksycznie – 1,5 g/m³ przy 10-minutowej ekspozycji. W kontakcie z oczami powoduje silny ból. Ogólna toksyczność jest ok. 3 razy mniejsza od fosgenu. Z powodu małej lotności, działanie silnie toksyczne jest mało prawdopodobne przy zastosowaniu w otwartym terenie.
Jodooctan etylu jest silnym inhibitorem dwóch enzymów z klasy oksydoreduktaz zawierających grupy tiolowe – dehydrogenazy bursztynianowej (EC 1.3.99.1) i oksydazy pirogronianowej (EC 1.2.3.3). Natomiast dehydrogenaza mleczanowa (EC 1.1.1.27) jest całkowicie niewrażliwa na tę substancję.
LCt50 wynosi 15 000 mg·min/m³ (860 ppm przy 2-minutowym narażeniu). W przeglądzie z 1934 roku odnotowano dwa przypadki śmiertelne związane z narażeniem na jodooctan etylu. W pierwszym z nich ofiarą był robotnik wystawiony na działanie tej substancji po wybuchu pocisku, a w drugim – moździerzysta po przedwczesnym wybuchu pocisku.
Historia.
Po raz pierwszy otrzymany został przez Williama Henry’ego Perkina i Baldwina Francisa Duppę w 1859 roku w reakcji bromooctanu etylu z jodkiem potasu. Na początku I wojny światowej jodooctan etylu testowany był przez Brytyjczyków, a w styczniu 1915 roku chemicy z Imperial College London (mieszczącego się w londyńskiej dzielnicy South Kensington – stąd oznaczenie "SK") zademonstrowali działanie tego środka bezpośrednio na przedstawicielu Ministerstwa Wojny.
Został po raz pierwszy użyty 24 września 1915 roku przez Brytyjczyków w bitwie pod Loos. Mimo wyższej ceny jodu w porównaniu do bromu i chloru, był on wykorzystywany do produkcji broni chemicznej z powodu malejących dostaw bromu, podczas gdy jod sprowadzany był w dużych ilościach z Afryki południowej. Roztwory jodooctanu etylu (także w mieszaninie z chloropikryną) m.in. w alkoholu i octanie etylu stosowane były w pociskach haubicznych kal. 4,2″ i w pociskach do moździerzy Stokesa kal. 4″. W 1926 roku wznowiono produkcję jodooctanu etylu w Imperial Chemical Industries.

</doc>
<doc id="2298633" url="https://pl.wikipedia.org/wiki?curid=2298633" title="Cumnoria">
Cumnoria

Cumnoria – rodzaj ornitopoda z kladu Iguanodontia, żyjącego w późnej jurze (kimeryd) na terenach dzisiejszej Europy. Gatunkiem typowym jest "C. prestwichii", którego holotypem jest niekompletna czaszka i szkielet pozaczaszkowy oznaczone OXFUM J.3303, odkryte w osadach formacji Kimmeridge Clay niedaleko miejscowości Cumnor w angielskim hrabstwie Oxfordshire. Został opisany w 1880 r. przez Johna Hulke jako nowy gatunek z rodzaju "Iguanodon" - "I. prestwichii". W 1888 r. Harry Seeley ustanowił go gatunkiem typowym opisanego przez siebie nowego rodzaju "Cumnoria"; jednak już w 1889 r. Richard Lydekker zaliczył ten gatunek do rodzaju "Camptosaurus". Opinia Lydekkera przeważyła, w rezultacie czego przez ponad 100 lat "C. prestwichii" zaliczany był do rodzaju "Camptosaurus". Naish i Martill (2008) stwierdzili jednak, że nie ma mocnych dowodów na przynależność tego gatunku do rodzaju "Camptosaurus". Autorzy zwrócili uwagę, że większość cech budowy ciała występujących jednocześnie u kamptozaura i u "Cumnoria" to plezjomorfie; ponadto niektóre cechy, które miały występować u kamptozaura i u "Cumnoria" w rzeczywistości nie występują u kamptozaura - dotyczy to zwłaszcza cech budowy czaszki, gdyż jak się okazało, kości czaszki pierwotnie przypisywane kamptozaurowi i wykorzystywane przy porównaniach z "Cumnoria" należały do innego ornitopoda ("Theiophytalia"). "C. prestwichii" został uwzględniony w analizie kladystycznej przeprowadzonej przez McDonalda, Barretta i Chapman (2010). Analiza ta potwierdziła, że "C. prestwichii" nie jest gatunkiem z rodzaju "Camptosaurus"; z analizy tej wynika, że gatunek ten nie był taksonem siostrzanym do gatunku "Camptosaurus dispar", lecz był jednym z najbardziej bazalnych przedstawicieli kladu Styracosterna (tj. najszerszego kladu obejmującego gatunek "Parasaurolophus walkeri", ale nie obejmującego "C. dispar"). Według tej analizy "C. prestwichii" był w nierozwikłanej politomii z gatunkami "Uteodon aphanoecetes" i "Owenodon hoggii" oraz z kladem obejmującym wszystkich pozostałych przedstawicieli Styracosterna. Także późniejsza analiza McDonalda (2011) potwierdziła, że "C. prestwichii" był (obok "Uteodon") najbardziej bazalnym przedstawicielem Styracosterna; w związku z tym McDonald wyłączył ten gatunek z rodzaju "Camptosaurus" i zaliczył do odrębnego rodzaju, przywracając mu nazwę rodzajową "Cumnoria".
"C. prestwichii" różni się od wszystkich przedstawicieli kladu Iguanodontia poza "Uteodon aphanoecetes" współwystępowaniem szeregu cech budowy szkieletu pozaczaszkowego, m.in. łopatki z wyrostkiem barkowym, który jest wypukły na krawędzi kranialnej (zwróconej dogłowowo); wypukłym dorsalnym (grzbietowym) brzegiem łopatki; wypukłym dorsalnym brzegiem kości biodrowej rozszerzającym się mediolateralnie (środkowo-bocznie, ukośnie) ku miejscu przyczepu "M. iliocaudalis" (mięśnia biodrowo-ogonowego) i końcem dalszym kości kulszowej tworzącym rozszerzoną w kierunku dogłowowym stopkę ("boot"). "Cumnoria" różni się od "Uteodon" tylko jedną cechą budowy czaszki – kłykieć potyliczny u "C. prestwichii" nie wydłuża się wentralnie (w kierunku brzusznym) bardziej niż guzy u podstawy puszki mózgowej. Podobieństwa między "U. aphanoecetes" i "C. prestwichii" mogą sugerować, że gatunki te są blisko spokrewnione i być może należałoby uznać "U. aphanoecetes" za drugi gatunek z rodzaju "Cumnoria". McDonald nie zdecydował się jednak na zaliczenie ich do tego samego rodzaju, wskazując, że nie jest pewne, czy przyszłe analizy kladystyczne wykażą, że gatunki te są taksonami siostrzanymi; nie można wykluczyć, że odkrycie większej liczby skamieniałości wykaże, że między dwoma gatunkami jest więcej różnic, stąd zdaniem McDonalda lepiej zaliczyć je do odrębnych rodzajów.

</doc>
<doc id="2298634" url="https://pl.wikipedia.org/wiki?curid=2298634" title="Hrabstwo Jefferson Davis">
Hrabstwo Jefferson Davis

Hrabstwo Jefferson Davis (ang. "Jefferson Davis County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 409,10 mil² (1059,56 km²). Według szacunków United States Census Bureau w roku 2009 miało 12 543 mieszkańców.
Hrabstwo powstało w 1906 roku.

</doc>
<doc id="2298635" url="https://pl.wikipedia.org/wiki?curid=2298635" title="Cumnoria prestwichii">
Cumnoria prestwichii



</doc>
<doc id="2298636" url="https://pl.wikipedia.org/wiki?curid=2298636" title="Iguanodon prestwichii">
Iguanodon prestwichii



</doc>
<doc id="2298637" url="https://pl.wikipedia.org/wiki?curid=2298637" title="Camptosaurus prestwichii">
Camptosaurus prestwichii



</doc>
<doc id="2298638" url="https://pl.wikipedia.org/wiki?curid=2298638" title="Andrzej Edward Koźmian">
Andrzej Edward Koźmian

Andrzej Edward Koźmian herbu Nałęcz (ur. 4 grudnia 1804 w Piotrowicach w lubelskiem, zm. 10 listopada 1864 w Dobrzechowie w Galicji) – literat, poeta, publicysta i działacz polityczny, kolekcjoner i bibliofil, kamerjunkier dworu królewskiego Mikołaja I Romanowa w 1830 roku.
Biografia.
Syn Kajetana Koźmiana i Anny z Mossakowskich herbu Jastrzębiec, ojciec Stanisława. Wcześnie osierocony przez matkę (1806), był początkowo wychowywany we Wronowie przez zaprzyjaźnione z rodziną córki byłego podkomorzego króla Stanisława Augusta Poniatowskiego, Elżbietę i Ludwikę Golczówny. Od 1808 r. wychowywał się w Błudowie na Wołyniu, w majątku ciotki Marianny z Mossakowskich (siostry matki), z którą w 1809 r. ożenił się jego ojciec. Jesienią tego roku przeniósł się do Lublina, a następnie do Warszawy, gdzie jego ojciec otrzymał stanowisko w administracji Królestwa Polskiego. Zdobył staranne wykształcenie (studia na Uniwersytecie Warszawskim) oraz obycie wśród najwyższych sfer ówczesnego społeczeństwa polskiego. W 1834 r. ożenił się z Teofilą Skrzyńską herbu Zaremba.
Wcześnie stracił żonę (1851). Po śmierci ojca (1856) zmuszony został sprzedać rodzinne Piotrowice i przenieść się do majątku posagowego po żonie, do Dobrzechowa na Podkarpaciu. Zabawił tam rok, po czym pozostawiając zarząd majątku synowi Stanisławowi, zdecydował się wyjechać z kraju. Po drodze blisko 2 lata zabawił w Wielkopolsce, w Luboni – dobrach przyjaciela rodziny, generała Franciszka Morawskiego.
Z myślą o prowadzeniu badań nad dziejami Polski zgromadził wielki i cenny księgozbiór (głównie o charakterze historyczno-literackim), liczący kilka tysięcy pozycji, pochodzących z okresu od XV do XIX w. Udostępniał go swoim znajomym. Szereg rzadkich druków i rękopisów z tego zbioru Koźmian opracował i wydał w dwóch zeszytach publikacji ("Wyciągi Piotrowickie czyli Niektóre wyjątki z Księgozbioru Piotrowickiego", Wrocław, wyd. Schletter, zeszyt 1. 1842-1845, zeszyt 2. 1842).
Znajdując się w trudnej sytuacji materialnej w 1852 r. większą część biblioteki (3300 ksiąg i 71 rękopisów) Koźmian sprzedał za sumę 25 tys. rubli Aleksandrowi Branickiemu. Kolekcja ta stała się zaczątkiem wielkiej biblioteki Branickich, gromadzonej na zamku w Suchej.
Członek Towarzystwa Rolniczego w Królestwie Polskim w 1858 roku.
Od 1858 r. przebywał w Paryżu, gdzie związał się z Hotelem Lambert. Rzecznik reform agrarnych. W czasie powstania styczniowego w l. 1863–64 pełnił rolę pośrednika między Rządem Narodowym a rządem francuskim.
Pozostawił wiersze, „Wspomnienia”, „Listy 1829–1834”.
W 1857 roku ukazał się jego przekład "Makbeta" Williama Shakespeare.

</doc>
<doc id="2298640" url="https://pl.wikipedia.org/wiki?curid=2298640" title="Iga Wasilewska">
Iga Wasilewska

Iga Wasilewska z d. Chojnacka (ur. 21 kwietnia 1994 w Warszawie) – polska siatkarka, grająca na pozycji środkowej, reprezentantka Polski kadetek i juniorek. Jest wychowanką klubu LTS Legionovia Legionowo.
Jej mężem jest siatkarz Alan Wasilewski.
Reprezentacja.
Wraz z reprezentacją Polski juniorek brała udział w Mistrzostwach Europy 2010, w których polska reprezentacja uplasowała się na 10 pozycji. Drużynę narodową kadetek reprezentowała na Mistrzostwach Europy 2011, w których zespół zajął 5. miejsce oraz na Mistrzostwach Świata, w których zespół zajął 4. miejsce. Obecnie pełni funkcję kapitana drużyny.
W 2012 otrzymała powołanie do szerokiej kadry reprezentacji Polski, prowadzonej przez trenera Alojzego Świderka. Została zgłoszona również do rozgrywek Grand Prix 2012. W tym samym roku zadebiutowała w reprezentacji Polski seniorek przeciwko Rosji podczas turnieju o Puchar Borysa Jelcyna.
Sukcesy klubowe.
Mistrzostwa Mazowsza Młodziczek:
Mistrzostwa Polski Młodziczek:
Mistrzostwa Polski Kadetek:
Mistrzostwa Młodej Ligi:
Puchar Polski:
Superpuchar Polski:
Mistrzostwo Polski:

</doc>
<doc id="2298643" url="https://pl.wikipedia.org/wiki?curid=2298643" title="Witold Morawski (podporucznik)">
Witold Morawski (podporucznik)

Witold Morawski ps. "Witold", "Witold Czarny" (ur. 19 marca 1919, zm. 11 sierpnia 1989) – podharcmistrz, podporucznik Armii Krajowej, szef wyszkolenia kompanii, ostatni dowódca 2. kompanii „Rudy” batalionu „Zośka”, powstaniec warszawski.
II wojna światowa.
Konspiracja.
Podczas okupacji należał do mokotowskiej grupy PET-u, Sad 400 (Hufiec Południe), pod dowództwem Andrzeja Romockiego. Brał udział w akcjach:
Ukończył II turnus Agricoli z siódmą lokatą. Uczestniczył w bazie leśnej - akcja "Par. I".
Powstanie warszawskie.
Walczył w powstaniu warszawskim na Woli, Starym Mieście i Czerniakowie. Należał do grupy, która przebiła się przez Ogród Saski do Śródmieścia. Po śmierci Andrzeja Romockiego objął dowództwo 2. kompanii. Pod koniec września przepłynął na ochotnika Wisłę z prośbą o wznowienie ewakuacji żołnierzy walczących na przyczółku czerniakowskim. Po powstaniu przebywał w szpitalu w Michalinie.
Lata powojenne.
Po wojnie ożenił się z Brytyjką i rozpoczął studia w Szkole Głównej Handlowej.
W połowie stycznia 1949 r. aresztowany przez funkcjonariuszy Ministerstwa Bezpieczeństwa Publicznego i osadzony w więzieniu mokotowskim. Sądzony trzykrotnie: w 1950 r. otrzymał karę ośmiu lat pozbawienia wolności, w 1951 podniesiono mu karę do lat trzynastu, ostatecznie, w 1952 r. skazany na dwanaście lat więzienia. Karę odbywał w zakładzie karnym w Rawiczu.
W więzieniu, w wyniku prześladowań, zachorował na schizofrenię. Wniosek wystosowany przez lekarza do prokuratury o zwolnienie z więzienia, spotkał się z odmową. Na wolność wyszedł w 1955 r. Dzięki kolegom z batalionu „Zośka” trafił do szpitala w Tworkach, w bardzo zaawansowanym stadium choroby. Przez chorobę nie mógł powrócić na studia ani pracować. W 1958 r. otrzymał z "Międzyresortowej Komisji do spraw Pomocy Osobom Rehabilitowanym" odszkodowanie oraz rentę w wysokości 800 zł.
Zmarł 11 sierpnia 1989 r.

</doc>
<doc id="2298644" url="https://pl.wikipedia.org/wiki?curid=2298644" title="U-1 (1906)">
U-1 (1906)



</doc>
<doc id="2298651" url="https://pl.wikipedia.org/wiki?curid=2298651" title="Hrabstwo Jones (Missisipi)">
Hrabstwo Jones (Missisipi)

Hrabstwo Jones (ang. "Jones County") – hrabstwo w stanie Missisipi w Stanach Zjednoczonych. Obszar całkowity hrabstwa obejmuje powierzchnię 699,73 mil² (1812,29 km²). Według szacunków United States Census Bureau w roku 2009 miało 67 776 mieszkańców.
Hrabstwo powstało w 1826 roku.

</doc>
<doc id="2298653" url="https://pl.wikipedia.org/wiki?curid=2298653" title="Mistrzostwa Afryki w Półmaratonie 1999">
Mistrzostwa Afryki w Półmaratonie 1999

Mistrzostwa Afryki w półmaratonie 1999 – zawody lekkoatletyczne rozegrane w algierskim Dżidżili.
W klasyfikacji drużynowej złote medale wywalczyli Algierczycy i Tunezyjki.

</doc>
<doc id="2298656" url="https://pl.wikipedia.org/wiki?curid=2298656" title="Maria Olaru">
Maria Olaru

Maria Olaru (ur. 4 czerwca 1982) – rumuńska gimnastyczka. Dwukrotna medalistka olimpijska z Sydney.
Igrzyska w 2000 były jej jedyną olimpiadą. Triumfowała w drużynie, była druga w indywidualnym wieloboju. W 1998 sięgnęła po dwa medale mistrzostw Europy: złoto w drużynie i srebro w skoku. W 1999 na mistrzostwach świata zwyciężyła w wieloboju i drużynie, była trzecia w skoku.

</doc>
<doc id="2298658" url="https://pl.wikipedia.org/wiki?curid=2298658" title="Netsukuku">
Netsukuku

Netsukuku – nazwa eksperymentalnego systemu trasowania peer-to-peer opracowanego przez FreakNet MediaLab utworzonego w celu stworzenia rozproszonej sieci, anonimowej i wolnej od cenzury. W pełni niezależnej ale niekoniecznie oddzielonej od Internetu bez jakiegokolwiek wsparcia serwera, ISP bez władz centralnych. Do działania nie jest potrzebne nic więcej niż zwykłe karty sieciowe.
Podstawowa idea.
Netsukuku ma na celu stworzenie w pełni rozproszonej sieci. Główną ideą jest zbudowanie systemu który może być zbudowany i utrzymywany w sposób autonomiczny. Jest przeznaczony do obsługi bardzo dużej liczby węzłów z minimalnymi zasobami CPU i pamięci. Sieć może być zbudowana z wykorzystaniem istniejących komponentów infrastruktury sieci takich jak Wi-Fi.
Protokół trasowania Netsukuku buduje odpowiednie trasy które łączą wszystkie komputery w sieci zastępując poziom 3 modelu OSI innym protokołem trasowania zwanym QSPN (Quantum Shortest Path Netsukuku). Ponadto system nazw domen (DNS) jest zastąpiony przez zdecentralizowany i rozproszony system zwany ANDNA (A Netsukuku Domain Name Architecture). Sieć może przetrwać utratę węzła bez przerywania usług w sieci. Należy pamiętać, że dla kompletnie dynamicznej sieci wymaga to stałej aktualizacji tras i stoi w sprzeczności z wymaganiami Netsukuku dotyczącymi skalowalności i stabilności.
Ponieważ Nesukuku nie jest siecią P2P zbudowaną na Internecie, obsługuje trasy inaczej. To jest fizyczna sieć i jest dynamiczny system trasowania przeznaczony do obsługi 2128 węzłów bez serwerów lub systemów centralnych.
Zasada działania.
Netsukuku ma na celu być w stanie uruchomić się z minimalnym użyciem zasobów, więc zamiast rozwiązywać ciężkie problemy obliczeniowe dotyczące obliczeń tras i jeszcze być skalowalne do 2128 węzłów (używając IPv6), używa protokołu trasowania nazywany QSPN.
Kiedy węzeł dołącza do osnowy sieci, Netsukuku automatycznie dopasowuje i wszystkie inne węzły aby poznały najszybsze i najbardziej efektywne trasy do komunikowania się z nowicjuszem.
Węzły nie mają żadnych uprawnień lub ograniczeń w stosunku do innych węzłów; wszystkie one należą do sieci i przyczyniają się do jej rozwoju i efektywności będąc równymi.
Ilekroć liczba jego węzłów rośnie, sieć zmienia swój kształt i trasy usprawniają się automatycznie
usuwając zbędne połączenia używające rozłącznych tras. Zbyteczne trasy są usuwane ażeby zwolnic pamięć dla pozostałych. Utrzymywanie zbędnych tras w tablicy trasowania nie jest optymalne, bo jeśli jedna z dróg zawiedzie, jest duże prawdopodobieństwo że wszystkie inne zbędne trasy także zawiodą.
Zwykłe protokoły i algorytmy do dynamicznego trasowania są zwykle używane do tworzenia małych i średnich sieci jak OSPF, RIP lub BGP i używają różnych algorytmów to znalezienia najlepszej drogi do osiągnięcia węzła w sieci. Protokoły te wymagają stosownego użycia procesora i pamięci i z tego powodu że routery internetowe są często specjalnie dedykowanymi komputerami. Byłoby niemożliwe do przyjęcia jednego z tych protokołów do tworzenia i utrzymania bardzo dużej sieci.
Topologia hierarchiczna.
Tabele trasowania mają skłonność do przyjmowania dużych rozmiarów na ogromnych sieciach. Nawet jeśli będziemy trzymali tylko jedną trasę do osiągnięcia jednego węzła i nawet jeśli ta trasa kosztuje jeden bajt, będziemy potrzebowali 1 GB pamięci na sieć składająca się z 109 węzłów.
Z tego powodu konieczna jest dogodna topologia sieci. Netsukuku przyjmuje hierarchiczną strukturę. 256 węzłów (nodes) jest zgrupowane wewnątrz gnode (grupy węzłów), 256 gnodes jest zgrupowane w pojedyncze ggnode (grup grup węzłów), 256 ggnodes są zgrupowane w pojedyncze gggnode i tak dalej. Zalety topologii hierarchicznej są opisane w głównej dokumentacji teorii Netsukuku.
QSPN.
Bieżącą wersją protokołu jest QSPNv2.
QSPN zakłada dwie rzeczy:
Jednak gdy węzeł dołącza do sieci, może dotrzeć do wszystkich innych węzłów od pierwszej chwili
za pomocą połączenia ze swoimi sąsiadami.
Algorytm trasowania musi być w stanie znaleźć trasy bez przeciążania sieci zasobów węzła. Ale ponieważ QSPN sam nie jest w stanie obsługiwać całą sieć ponieważ to nadal wymaga zbyt dużo pamięci, konieczna jest struktura sieci w dogodnej topologii.
Ponieważ na każdym poziomie jest maksymalnie 256 (g)nodes, QSPN będzie zawsze działać na maksymalnie 256 (g)nodes.
Po prostu musimy być pewni że algorytm działa zgodnie z oczekiwaniami na każdym przypadku grafu złożonego z mniej lub 256 węzłów.
A Netsukuku Domain Name Architecture.
Architektura Nazw Domen Netsukuku (ANDNA) to rozproszony system nazewnictwa i zarządzania nazwami który odgrywa tę samą rolę co DNS. Baza danych ANDNA jest włączona do systemu Netsukuku, tak więc każdy węzeł zawiera taką bazę, a najgorszym scenariuszu może zająć 355 kilobajtów pamięci.
Upraszając ANDNA działa w następujący sposób:
Aby rozwiązać symboliczną nazwę, host stosuje funkcję Hash. Funkcja hash zwraca adres którym się host kontaktuje prosząc rozwiązanie generowane przez hasz. Węzeł z którym się kontaktujemy otrzymuje żądanie szukania jego w bazie danych ANDNA dla adresu związanego z nazwą i zwraca do zgłaszającego hosta.
Zapisywanie odbywa się podobną drogą. Na przykład przypuśćmy, że węzeł X powinien zapisać adres FreakNet.andna,
X oblicza hasz nazwy i uzyskuje adres 11.22.33.44 związany z węzłem Y. Węzeł X kontaktuje się z Y wymagając rejestracji dla 11.22.33.44 hasz jako jego własny. Y zapamiętuje żądanie w swojej bazie danych i żądanie rozwiązania hasza
11.22.33.44 będzie odpowiedzią z adresem X.
 Node X
 ip: 123.123.123.123
 hash(hostname: "FreakNet.andna" ) == 11.22.33.44
 ||
 Node Y
 ip: 11.22.33.44
Protokół jest oczywiście bardziej złożony ponieważ system dostarcza klucz publiczny i prywatny
w celu uwierzytelnienia hostów i zapobieganiu nieautoryzowanym zmianom w bazie ANDNA.
Ponadto protokół dostarcza bazę nadmiarowości aby uczynić protokół odporny na awarie i reagujący na zmianę topologii. Protokół nie dostarcza możliwości cofnięcia symbolicznej nazwy,
ta po pewnym okresie nieaktywności (obecnie 3 dni) jest po prostu usuwana z bazy.
Protokół również zapobiega temu aby pojedynczy host zapisał zbyt dużą liczbę nazw symbolicznych (obecnie 256 nazw) aby spamerzy nie przechowywali dużej liczby powszechnie używanych terminów do wykonywania cybersquattingu.
Użycie.
Celem sieci Netsukuku jest realizacja infrastruktury która nie polegając na zwykłej infrastrukturze internetu jest bardziej ekonomiczna i niezależna umożliwiając dostęp do sieci użytkowników którzy nie są w stanie płacić regularnych rachunków ISP. Projektanci sieci zakładają współistnienie tej sieci równolegle z internetem opierając się głównie na sieciach bezprzewodowych które mają zasięg kilku kilometrów.

</doc>
<doc id="2298659" url="https://pl.wikipedia.org/wiki?curid=2298659" title="Amsterdam Airlines">
Amsterdam Airlines

Amsterdam Airlines – holenderska czarterowa linia lotnicza z siedzibą w Amsterdamie. Głównym węzłem jest Port lotniczy Amsterdam-Schiphol. Linia powstała w 2008 roku, a pierwsze loty rozpoczęły się w sierpniu tego samego roku. Linia zaprzestała działalności w 2011 roku. 
Flota.
Flota przewoźnika składała się z 3 samolotów. Stan na dzień 10 lipca 2011 roku.

</doc>
<doc id="2298660" url="https://pl.wikipedia.org/wiki?curid=2298660" title="Zlatan Saračević">
Zlatan Saračević

Zlatan Saračević (ur. 27 lipca 1956 w Zenicy) – lekkoatleta specjalizujący się w pchnięciu kulą, reprezentant Bośni i Hercegowiny, który przez większość kariery startował w barwach Socjalistycznej Federacyjnej Republiki Jugosławii.
Pierwszy międzynarodowy sukces odniósł w 1980 roku zostając halowym mistrzem Europy. Rok później podczas kolejnej edycji halowego czempionatu Starego Kontynentu zdobył brązowy medal. W 1983 wywalczył srebrny medal uniwersjady. Zdobył złoto mistrzostw krajów bałkańskich w 1989. Jako reprezentant Bośni i Hercegowiny wystąpił w igrzyskach olimpijskich w Barcelonie odpadając w eliminacjach. Zajął ostatnią lokatę w eliminacjach i nie awansował do finału halowych mistrzostw Europy w 1996. Medalista mistrzostw Jugosławii oraz reprezentant kraju w meczach międzypaństwowych i pucharze Europy. 
Rekordy życiowe: stadion – 21,11 m (16 czerwca 1984, Zagrzeb) były rekord Bośni i Hercegowiny; hala – 20,57 m (1 lutego 1980, Budapeszt) były rekord Bośni i Hercegowiny.

</doc>
<doc id="2298663" url="https://pl.wikipedia.org/wiki?curid=2298663" title="William Steig">
William Steig

William Steig (ur. 14 listopada 1907 w Nowym Jorku, zm. 3 października 2003) – amerykański rysownik, rzeźbiarz i twórca literatury dziecięcej żydowskiego pochodzenia, znany z takich książek tak "Sylvester and the Magic Pebble", "Abel’s Island", "Doctor De Soto" oraz "Shrek!", która była inspiracją dla twórców filmu Shrek.
Kariera.
Podczas wielkiego kryzysu, gdy jego rodzina miała problemy finansowe, William Steig zaczął rysować bajki jako niezależny artysta i już w 1930 roku sprzedał swoje pierwsze rysunki do pisma The New Yorker. Wkrótce stał się popularny i w swoim dorobku zgromadził ponad 1600 rysunków do magazynów, w tym 117 okładek. Amerykański Newsweek określił go mianem „Król bajek”. W 1949 roku William Steig był jednym z 250 rzeźbiarzy, którzy zostali zaproszeni do wystawienia swoich prac na wystawie „The 3rd Sculpture International”, zorganizowanej przez Muzeum Sztuki w Filadelfii.
W 1968 roku napisał swoją pierwszą książkę dla dzieci. Trzecia jego książka "Sylvester and the Magic Pebble" otrzymała nagrodę „Caldecott Medal” w 1970 roku. William Steig stworzył ponad 30 książek dla dzieci, w tym "Abel’s Island" oraz "Doctor De Soto", które zostały wyróżnione nagrodą „Newbery Honor”. Wśród innych jego znanych dzieł jest książka obrazkowa "Shrek!" (1990), która była podstawą filmu Shrek, zrealizowanego przez studio animacji DreamWorks. Książka "Shrek!" została wyróżniona tytułem „Najlepszej Książki Dziecięcej Roku” magazynu Publishers Weekly oraz tytułem „Najlepszej Książki Roku” czasopisma School Library Journal.
William Steig zmarł 3 października 2003 roku, mając 95 lat. W napisach końcowych do filmu animowanego Shrek 2 znalazło się zdanie „Pamięci Williama Steiga (1907-2003)”.

</doc>
<doc id="2298664" url="https://pl.wikipedia.org/wiki?curid=2298664" title="Giusto Fernando Tenducci">
Giusto Fernando Tenducci

Giusto Fernando Tenducci (ur. ok. 1736 w Sienie, zm. 25 stycznia 1790 w Genui) − włoski śpiewak operowy, kastrat i kompozytor.
Ukończył konserwatorium w Neapolu. W 1753 r. zadebiutował w Wenecji jako Gasparo w operze "Guinevere" Ferdinanda Bertoniego. W latach 1757–1758 był aktywny w Teatro di San Carlo w Neapolu, a w latach 1758–1765 przebywał w Londynie, gdzie można go było usłyszeć zarówno w Her Majesty’s Theatre, jak i Covent Garden Theatre. Później śpiewał w Irlandii i Włoszech, po czym w 1768 r. wrócił ponownie do Londynu, gdzie pozostał prawie do końca życia. Nauczał śpiewu Wolfganga Amadeusa Mozarta w latach 1777–1778 w Paryżu. Pod wrażeniem umiejętności swojego nauczyciela, Mozart skomponował dla niego arie, która zaginęła (K. 315b). Powrócił do Włoch miesiąc przed swą śmiercią w styczniu 1790 r.
Giusto Fernando Tenducci był dwukrotnie żonaty. W 1766 lub 1767 ożenił się z Dorothy Mansell, jednak małżeństwo to zostało unieważnione w 1775 z powodu jego nieskonsumowania. Drugą żoną Tenducciego była córka irlandzkiego prawnika z Dublina, jednak i to małżeństwo zostało unieważnione z tych samych przyczyn.

</doc>
<doc id="2298665" url="https://pl.wikipedia.org/wiki?curid=2298665" title="Obszar (Beskid Niski)">
Obszar (Beskid Niski)

Obszar (Ochabisko) (685 m n.p.m.) – szczyt w zachodniej części Beskidu Niskiego.
Masyw góry ma charakter wyspowy (oddzielone wzniesienie, ok. 1 na 1,5 km) i jest otoczony z każdej strony głębokimi obniżeniami:

</doc>
<doc id="2298666" url="https://pl.wikipedia.org/wiki?curid=2298666" title="Miejsca akcji">
Miejsca akcji

Miejsca akcji (org. "Schauplätze") – czarno-biały, krótkometrażowy film Wima Wendersa nakręcony na taśmie 16 mm w latach 1966–1967 jako ćwiczenie w szkole filmowej w Monachium. Trwał 10 min. W filmie wykorzystano muzykę zespołu The Rolling Stones.
Film nie dotrwał do dnia dzisiejszego – nie wykonano żadnej kopii, istniał tylko oryginał. Jedyne zachowane fragmenty to dwa ujęcia wkomponowane na początek następnego krótkometrażowego filmu reżysera – "Same Player Shoots Again". Ujęcia te przedstawiają kolejno: telewizor, znajdujący się w pomieszczeniu, w którym obecne są ślady wcześniejszej pijatyki, na którego ekranie widać ręce tasujące karty do gry oraz pustą budkę telefoniczną.

</doc>
<doc id="2298674" url="https://pl.wikipedia.org/wiki?curid=2298674" title="Pioneer One">
Pioneer One

Pioneer One to serial stworzony przez niezależnych twórców, przeznaczony do emisji w sieci. Powstaje tylko dzięki darowiznom od widzów, jednak już pierwsze dwa tygodnie wyświetlania pokazały, że stał się przebojem. W tym czasie został pobrany przez ok. 500 000 internautów. Dotychczas autorzy zebrali fundusze na sześć odcinków sezonu pierwszego. Serial jest rozpowszechniany przez sieć torrentową VODO.net. Polską wersję językową w postaci napisów dialogowych przygotowała Grupa Hatak.
Fabuła.
W pilotowym odcinku rozpoczyna się dochodzenie w sprawie naruszenia przestrzeni powietrznej Stanów Zjednoczonych przez niezidentyfikowany statek powietrzny, który skaził radioaktywnie duży obszar ziemi i rozbił się w okolicach Edmonton w Kanadzie. Po dotarciu na miejsce katastrofy, agenci Biura Bezpieczeństwa Narodowego odkrywają, że to stara radziecka kapsuła kosmiczna mająca pasażera na pokładzie. Podczas przeszukiwania wraku dowiadują się szokujących rzeczy...

</doc>
<doc id="2298681" url="https://pl.wikipedia.org/wiki?curid=2298681" title="Roś (dopływ Niemna)">
Roś (dopływ Niemna)

Roś - (biał. "Рось") – rzeka w obwodzie grodzieńskim na Białorusi, lewy dopływ Niemna. Długość rzeki wynosi 99 km, a powierzchnia zlewni 1250 km². Płynie z południowego wschodu na północny zachód, poprzez miejscowości Roś i Mścibów, oraz miasto Wołkowysk.

</doc>
<doc id="2298683" url="https://pl.wikipedia.org/wiki?curid=2298683" title="Vulgata clementina">
Vulgata clementina



</doc>
<doc id="2298685" url="https://pl.wikipedia.org/wiki?curid=2298685" title="Brama Tazy">
Brama Tazy

Brama Tazy (arab. باب تازة = "Bab Taza", fr. "Trouée de Taza") – przełęcz w północnym Maroku w regionie Taza-Husajma-Taunat, pomiędzy górami Rif a Atlasem Średnim. Przez przełęcz i leżące w niej miasto Taza przebiega droga w kierunku wschód-zachód, mająca w przeszłości duże znaczenie strategiczne: droga wykorzystywana była jako główna trasa wiodąca przez Atlas do nadatlantyckich równin północno-zachodniej Afryki. 

</doc>
<doc id="2298686" url="https://pl.wikipedia.org/wiki?curid=2298686" title="Bab Taza">
Bab Taza

Bab Taza (arab. باب تازة, "Bāb Tāza"; fr. "Bab Taza") – miejscowość w północnym Maroku, w regionie Tanger-Tetuan-Al-Husajma, w prowincji Szafszawan. W 2014 roku liczyła 5905 mieszkańców.

</doc>
<doc id="2298689" url="https://pl.wikipedia.org/wiki?curid=2298689" title="Anna Gębala">
Anna Gębala

Anna Gębala panieńskie nazwisko Duraj (ur. 25 maja 1949 roku w Cięcinie koło Węgierskiej Górki) – polska narciarka, trzykrotna olimpijka igrzysk w Grenoble 1968, Sapporo 1972, Innsbrucku 1976.
W 1976 roku ukończyła studium trenerskie krakowskiej Akademii Wychowania Fizycznego.
Po ukończeniu szkoły zawodowej pracowała jako telefonistka w Odlewni Żelaza w Węgierskiej Górce. W latach 1964-1972 biegała w klubie sportowym Metal Węgierska Górka. W 1968 roku na zawodach w Klingenthal zajęła trzecie miejsce.
Po olimpiadzie w Grenoble 1968 zamieszkała w domu trenerki Stefanii Biegun, podjęła naukę w liceum ogólnokształcącym i kontynuowała treningi. Startowała aż do 1981 roku. Później podjęła pracę trenera w BBTS.
Życie prywatne.
Mieszka w Bielsku-Białej. Ojciec Józef Duraj; mąż od 1973 Wiesław Gębala; dzieci bliźnięta ur. 1974 Katarzyna – narciarka-biegaczka i Tomasz - fizjoterapeuta po krakowskiej Akademii Wychowania Fizycznego.

</doc>
<doc id="2298695" url="https://pl.wikipedia.org/wiki?curid=2298695" title="ATX (giełda)">
ATX (giełda)



</doc>
<doc id="2298696" url="https://pl.wikipedia.org/wiki?curid=2298696" title="IPC (giełda)">
IPC (giełda)



</doc>
<doc id="2298698" url="https://pl.wikipedia.org/wiki?curid=2298698" title="KSE (indeks giełdowy)">
KSE (indeks giełdowy)



</doc>
<doc id="2298699" url="https://pl.wikipedia.org/wiki?curid=2298699" title="Heinrich Kittel">
Heinrich Kittel

Heinrich Kittel (ur. 31 października 1892, zm. 5 marca 1969 roku) – jeden z najczęściej odznaczanych generałów Wehrmachtu podczas II wojny światowej. Był między innymi kawalerem Krzyża Rycerskiego Żelaznego Krzyża. 
Został ranny i wzięty do niewoli przez wojska amerykańskie 22 listopada 1944 w Metzu. Był jeńcem wojennym do roku 1947.

</doc>
<doc id="2298701" url="https://pl.wikipedia.org/wiki?curid=2298701" title="MS Thälmann">
MS Thälmann

MS Thälmann (ros. „Тельман”) – rosyjski, azerbejdżański, a następnie sowiecki statek i okręt Flotylli Kaspijskiej w latach 1883-1943.
W 1882 r. w zakładach w Wotkińsku została położona stępka pod kołowy statek parowy. Jeszcze w tym samym roku zbudowany statek został zwodowany, zaś w 1883 r. rozpoczął służbę w składzie Flotylli Kaspijskiej jako transportowiec pod nazwą „Geok-Tepe”. W latach 1899-1901 dowodził nim kpt.-lejt. Alfred K. Wilhelms. We wrześniu 1907 r. przeklasyfikowano go na statek portowy, zaś w lutym 1911 r. na statek łącznikowy. Dowodzenie objął Dmitrij N. Baranow. Statek uczestniczył w I wojnie światowej. Od końca 1915 r. dowodził nim por. Trutowski. W październiku 1917 r. zrewolucjonizowana załoga „Geok-Tepe” przeszła na stronę bolszewików. W lipcu 1918 r. statek przejęły w porcie w Baku władze Dyktatury Centrokaspia. Pod koniec lipca tego roku wszedł on w skład nowo formowanej floty wojennej Demokratycznej Republiki Azerbejdżanu. W 1919 r. statek został rozbrojony i zmieniony w stacjonarny hulk. Po zajęciu Azerbejdżanu przez wojska bolszewickie pod koniec kwietnia 1920 r., statek wszedł w skład Floty Radzieckiego Azerbejdżanu. Pod koniec lutego 1922 r. ponownie uzyskał status statku łącznikowego, zaś 31 grudnia tego roku przemianowano go na „Trud”. Pod koniec lipca 1923 r. przebudowano go na stawiacz min, zaś na początku lipca 1925 r. na statek hydrograficzny. Od 1926 r. służył w porcie w Enzeli. W połowie lipca 1929 r. statek został spisany ze stany Flotylli Kaspijskiej. W 1933 r., po przejściu kapitalnego remontu, przerobiono go na statek motorowy. Pod koniec marca 1935 r. przemianowano go na „Thälmann”. Po ataku wojsk niemieckich na ZSRR 22 czerwca 1941 r., statek został zmobilizowany do Flotylli Kaspijskiej pod oznaczeniem WN-15 oraz uzbrojony w 4 działka 45 mm, 2 karabiny maszynowe 12,7 mm i 1 karabin maszynowy 7,62 mm. W połowie stycznia 1942 r. przekwalifikowano go na bazę pływającą, zaś pod koniec października 1943 r. na transportowiec (statek rozbrojono). Dalsze jego losy są nieznane.

</doc>
<doc id="2298702" url="https://pl.wikipedia.org/wiki?curid=2298702" title="List apostolski (dokument papieski)">
List apostolski (dokument papieski)

List apostolski () − dokument doktrynalny Kościoła katolickiego stanowiący część nauczania papieskiego, zwykle adresowany do konkretnych osób.
W kategoriach ważności, wśród dokumentów papieskich jest uznawany za mniej znaczący niż konstytucja apostolska, encyklika czy adhortacja apostolska. Ustępują mu rangą list zwykły i motu proprio, to ostatnie zaliczane raczej do grupy dokumentów organizacyjnych wraz z bullami, brewami i dekretami papieskimi.

</doc>
<doc id="2298704" url="https://pl.wikipedia.org/wiki?curid=2298704" title="Essex Park Randers">
Essex Park Randers



</doc>
<doc id="2298705" url="https://pl.wikipedia.org/wiki?curid=2298705" title="Bitwa nad Ane">
Bitwa nad Ane

 – bitwa w Japonii, która miała miejsce 9 sierpnia 1570 r. nad rzeką Ane, niedaleko jeziora Biwa (obecnie prefektura Shiga). Było to starcie między koalicją rodów Azai (lub Asai) i Asakura a klanami Oda i Tokugawa, zakończone zwycięstwem Nobunagi Ody. W konsekwencji przegranej bitwy nastąpił upadek pokonanych rodów Azai i Asakura.
Geneza.
W 1568 r. Nobunaga Oda, który wcześniej podporządkował sobie prowincje Owari i Mino, zajął stolicę Japonii Kioto i osadził tam nowego sioguna z rodu Ashikaga – Yoshiakiego Ashikagę. Nominat jednak usiłował prowadzić niezależną politykę, której celem było przywrócenie zasad siogunatu z okresu Muromachi. Próby te napotykały na konsekwentny opór Ody. Wywołało to konflikt pomiędzy wczorajszymi sojusznikami. Z inicjatywy sioguna Yoshiakiego Ashikagi w połowie 1570 r. powstała szeroka koalicja przeciwko Odzie. Obejmowała ona mnichów (sōhei) z buddyjskich klasztorów Ishiyama Hongan-ji i Enryaku-ji oraz rody Takeda, Asakura i Azai.

</doc>
<doc id="2298706" url="https://pl.wikipedia.org/wiki?curid=2298706" title="Randers Stadion">
Randers Stadion



</doc>
<doc id="2298710" url="https://pl.wikipedia.org/wiki?curid=2298710" title="Philadelphia Museum of Art">
Philadelphia Museum of Art

Philadelphia Museum of Art (Filadelfijskie Muzeum Sztuki) – muzeum sztuk pięknych położone w Filadelfii przy alei Benjamin Franklin Parkway 2600, przy jej zachodnim końcu. Jedna z największych galerii sztuki na świecie, posiadająca w swych zbiorach ponad 225000 dzieł obejmujących największe osiągnięcia ludzkiej twórczości, oferująca bogactwo wystaw i programów edukacyjnych dla publiczności we wszystkich przedziałach wiekowych.
Historia.
W marcu 1873 ustawą stanu Pensylwania zainicjowano plan budowy Memorial Hall, budynku zaprojektowanego przez Hermanna J. Schwarzmanna i przeznaczonego dla potrzeb wystawy światowej Centennial Exhibition. 6 lipca 1874 w filadelfijskim Fairmount Park rozpoczęto budowę gmachu, który ukończono na otwarcie wystawy 10 maja 1876. Po zakończeniu wystawy powstał plan urządzenia w Memorial Hall muzeum sztuki (Museum of Art) z położeniem nacisku na sztukę i wzornictwo przemysłowe. Pomysłodawcy projektu wyobrażali sobie przyszłe muzeum jako zbliżone profilem do ukończonego w tym samym czasie South Kensington Museum w Londynie (obecnie Muzeum Wiktorii i Alberta), z tą różnicą, iż placówka w Filadelfii miała mieć dodatkowo szkołę kształcącą kadry rzemieślnicze dla potrzeb rozwijającego się amerykańskiego przemysłu.
10 maja 1877 otwarto ponownie Memorial Hall jako muzeum stałe, natomiast 17 grudnia tego samego roku przy North Broad Street 312 otwarto planowaną szkołę Pennsylvania Museum School of Industrial Art, w której naukę rozpoczęło 100 słuchaczy. Szkoła w związku z rozwojem zmieniała kilkakrotnie lokalizacje, by 10 września 1893 znaleźć się w zaprojektowanym przez Johna Havilanda budynku w rejonie ulic Broad Street i Pine Street. Studenci mieli wykłady z rysunku, malarstwa, modelowania tekstylnego, snycerstwa, metaloplastyki i in.
W 1919 rozpoczęto budowę obecnej siedziby muzeum jako trójskrzydłowego założenia w stylu neoklasycznym. Budowę zakończono w 1928, a od 1929 przeniesiono do niego zbiory muzealne z dotychczasowego Memorial Hall. Ważną rolę w rozwoju muzeum odegrał kolekcjoner i koneser sztuki Henry Plumer McIlhenny (1910–1986), kurator muzeum w latach 1935–1963, jego wiceprzewodniczący w latach 1968–1976 i prezes zarządu w latach 1976–1986.
Architektura.
Budynek główny.
Architektura budynku nawiązuje do antycznej greckiej świątyni, o cięższych, rzymskich proporcjach i stanowi szczytowe osiągnięcie tzw. „city beautiful”, ruchu w architekturze amerykańskiej lat 20. XX w. Budynek został zbudowany z dolomitu pochodzącego ze stanu Minnesota. Jego dach został pokryty błękitną, glazurowaną dachówką, a fasada ozdobiona polichromowanymi kwiatonami i zwieńczona frontonem. Budynek muzeum zajmuje 4,046 ha powierzchni. W jego wnętrzu mieści się ponad 200 galerii.
Na uwagę zasługuje tympanon wieńczący fasadę skrzydła północnego, wypełniony polichromowanymi rzeźbami z terakoty. Szeroki na 21 m i ma wysoki na 3,6 m tympanon został zaprojektowany i wykonany w 1933 przez amerykańskiego rzeźbiarza niemieckiego pochodzenia Carla Paula Jenneweina. Artystycznie nawiązuje on do rzeźby greckiej i jest pierwszym od ponad 2000 lat przykładem adaptacji polichromii w ten sposób, z tą różnicą, że o ile w starożytnej architekturze greckiej ornament i rzeźby z terakoty i kamienia malowano nietrwałym pigmentem, rzeźby z tympanonu muzeum zostały pokryte glazurą. Figury wypełniające tympanon zostały zaczerpnięte z mitologii greckiej, a motywem artystycznym całości jest miłość. Akroterion tympanonu stanowią gryfy – tradycyjni w mitologii greckiej strażnicy skarbów. Od lat 70. stały się one symbolami muzeum.
Jennewein zaprojektował również brązowe drzwi do wind w muzeum, natomiast oktagonalny brązowy basen do fontanny na tarasie wschodnim zaprojektował i wykonał w 1958 miejscowy rzeźbiarz Henry Mitchell.
Budynek Perelmana.
Budynek Perelmana, charakterystyczny punkt miasta, został zbudowany w stylu Art déco na rogu Fairmount i Pennsylvania avenue według projektu firmy architektonicznej Zantzinger, Borie &amp; Medary i otwarty w 1927 jako siedziba firmy ubezpieczeniowej Fidelity Mutual Life Insurance Company. Należał do niej do 1972. W 1982 budynek nabyła firma ubezpieczeniowa Reliance Standard Life Insurance Company, która opuściła go w 1999. W 2000 budynek zakupiło Philadelphia Museum of Art i wynajęło biuro architektoniczne Gluckman Mayner Architects w celu jego renowacji i adaptacji do własnych potrzeb. W 2007, po zakończeniu modernizacji, budynek otwarto i dedykowano Ruth and Raymondowi G. Perelmanom, sponsorom muzeum. Koszty renowacji i adaptacji budynku, wynoszące 240 milionów dolarów pokryto ze składek darczyńców.
6 galerii budynku Perelmana, mających powierzchnię 190 m² mieści m.in. dział druków, rysunków i fotografii (150000 eksponatów) i dział ubiorów i tekstyliów (30000 eksponatów).
Poza nowocześnie urządzonymi, kolorowymi galeriami w budynku znajduje się również ogólnie dostępna biblioteka, księgarnia i kawiarnia.
Zbiory muzeum.
W zbiorach muzealnych znajduje się ponad 225000 eksponatów, obejmujących z jednej strony twórcze osiągnięcia cywilizacji zachodniej począwszy od I wieku naszej ery, a z drugiej dorobek Azji począwszy od III tysiąclecia p.n.e. Zakres sztuki europejskiej obejmuje okres od średniowiecza po współczesność, a znajdująca się w jej ramach kolekcja broni i rynsztunku bojowego jest drugą pod względem wielkości w USA.
Również kolekcja sztuki amerykańskiej należy do najświetniejszych w tym kraju. Na uwagę zasługują ponadto kolekcje: sztuki współczesnej, ubiorów i tekstyliów oraz fotografii.
43155 eksponatów muzealnych jest dostępne w wersji online.
W ciągu całej historii Philadelphia Museum of Art pod zarządem kolejnych dyrektorów i powierników zmieniał się profil jego zbiorów; po 1893, za rządów dyrektora Daltona Dorra, zorganizowano trzy działy, każde z własnym kustoszem: garncarstwo amerykańskie, numizmatyka oraz tekstylia, koronkarstwo i hafciarstwo. W następnych dekadach w związku z rozwojem kolekcji doszły kolejne działy. Z nastaniem dyrektora Fiske Kimballa w 1925 dokonano zmian organizacyjnych polegających na ustanowieniu obsadzonych sekcji w ramach 2 działów; sztuki europejskiej i amerykańskiej oraz sztuki Wschodu. Kolejny dyrektor, Evan Turner zniósł podział na sekcje i wprowadził w latach 60. strukturę niezależnych działów. Ich liczba zmieniała się wraz ze zmianą koncepcji wystawienniczych lub z powodów ekonomicznych. Obecnie (2011) zbiory Philadelphia Museum of Art zgrupowane są w 10 działach.
Sztuka europejska 1100–1500.
Galerie tego działu ukazują rozwój sztuki średniowiecznej i wczesnorenesansowej w całej Europie, zwłaszcza w średniowiecznej Francji oraz we Włoszech, Hiszpanii i Niderlandach w epoce renesansu. Tematyka tych dzieł jest przeważnie religijna, ponieważ powstawały one na zamówienie kościołów i klasztorów. Prezentowane są elementy architektury kościelno-klasztornej (portale, kolumny, kapitele), wyposażenia wnętrz obiektów sakralnych (ołtarze, chrzcielnice, naczynia liturgiczne, kandelabry, relikwiarze, trony biskupie, witraże). Wśród prezentowanych eksponatów są też ilustrowane manuskrypty, rzeźby, wyroby z drewna czy elementy ówczesnej architektury mieszkaniowej.
W dziale tym znajduje się również obszerna kolekcja malarstwa włoskiego i niderlandzkiego, w tym obrazy takich mistrzów jak Duccio di Buoninsegna, Fra Angelico, Jacopo de’ Barbari, Matteo di Giovanni, Sandro Botticelli, Hieronim Bosch, Jan van Eyck czy Rogier van der Weyden.
Sztuka renesansu
Sztuka europejska 1500–1850.
Ten dział ukazuje imponujące osiągnięcia architektoniczne sztuki europejskiej od początku XVI do polowy XIX w.: wnętrza mieszkalne (salon z XVIII-wiecznego angielskiego Lansdowne House), elementy wystroju. Zbiór uzupełniają obrazy, rzeźba, wyposażenie wnętrz, wyroby rzemieślnicze.
Sztukę włoską XVI w. reprezentuje znakomita kolekcja ceramiki i rzeźb z brązu, obrazy takich mistrzów jak Tycjan czy Agnolo Bronzino, rzeźby Giuseppe Mazzuoli a flamandzką – drewniana nastawa ołtarzowa z Antwerpii.
Dzieła epoki manieryzmu i baroku to obrazy Nicolasa Poussina, Petera Paula Rubensa i Jacoba van Ruisdaela. Sztukę hiszpańską reprezentują wielkie obrazy i ceramika dekoracyjna. Epoka rokoko to meble, porcelana (w tym porcelana z Sèvres), metaloplastyka i zastawy stołowe ze srebra. Epokę klasycyzmu reprezentują wnętrza mieszkalne projektowane przez Roberta Adama oraz wielki salon z podparyskiego Château de Draveil.
O różnorodności stylów artystycznych XVIII i I. poł. XIX w. świadczą obrazy takich twórców jak: Thomas Gainsborough, Joshua Reynolds czy Eugène Delacroix, rzeźby Jean-Antoine’a Houdon, a także wyroby z kości słoniowej, miedzi czy wosku.
Malarstwo barokowe
Malarstwo angielskie (1700-1850)
Sztuka europejska 1850–1900.
W ciągu zaledwie 50 lat, od poł. XIX w. do nastania z początkiem XX w. ery modernizmu w sztuce europejskiej dokonała się przełomowa zmiana, widoczna również na podstawie kolekcji dzieł z tego okresu, zgromadzonych w Philadelphia Museum of Art. O zmianach tych świadczą przede wszystkim obrazy twórców francuskiego impresjonizmu i postimpresjonizmu oraz eksponaty z epoki secesji: meble, szkło, ceramika. Szczególną ozdobą kolekcji, jeśli chodzi o francuski impresjonizm i postimpresjonizm, są obrazy takich twórców jak:, Claude Monet – 22 obrazy, Auguste Renoir – 23 obrazy, Paul Cézanne – 14 obrazów, w tym znane dzieło "Wielkie kąpiące się" i (Holender z pochodzenia) Vincent van Gogh – 6 obrazów w tym słynne "Słoneczniki". Bogactwa zbiorów dopełnia licząca ponad 100 eksponatów kolekcja rzeźb Auguste’a Rodina, której część jest wystawiana również w muzeum jego imienia – Rodin Museum; w tym ostatnim znajduje się pierwszy brązowy odlew znanego dzieła artysty "Brama piekieł".
Impresjonizm
Postimpresjonizm
Sztuka współczesna.
Imponująca kolekcja dzieł sztuki współczesnej należy do najbardziej wyróżniających się w skali światowej. Główne atrakcje tego działu to prace takich artystów jak m.in.: Pablo Picasso (w tym "Trzech muzykantów"), Marcel Duchamp ("Naga schodząca ze schodów (Nr 2)"), Constantin Brâncuși ("Pocałunek"), Henri Matisse, Salvador Dalí ("Miękka konstrukcja z gotowaną fasolką – przeczucie wojny domowej"), Joan Miró, Amedeo Modigliani ("Błękitne oczy"). Obok nich reprezentowani są artyści amerykańscy (Georgia O’Keeffe, Marsden Hartley, Cy Twombly, Jasper Johns i Sol LeWitt). Eksponuje się również prace młodszej generacji artystów.
W muzeum znajdują się też znaczące zbiory prac artystów afroamerykańskich, meksykańskich i twórców-samouków i twórców niszowych.
Druki, rysunki, fotografie.
Druki, rysunki i fotografie stanowią największą grupę eksponatów muzealnych, obejmując łącznie ponad 150000 prac tworzonych od XV w. do czasów współczesnych.
Na uwagę zasługują zwłaszcza druki (drzeworyty, miedzioryty i akwaforty) starych mistrzów europejskich oraz wykonane podobną techniką prace artystów amerykańskich z lat 30. i 40. XX w., twórców z Ameryki Łacińskiej i Japonii. Zbiory uzupełnia kolekcja Ars Medica Collection, obejmująca druki medyczne i farmaceutyczne postery i druki okolicznościowe – jedyny tego typu zbiór w muzeach sztuki.
Do głównych atrakcji tego działu zbiorów muzealnych należą rysunki włoskie, oraz rysunki Thomasa Eakinsa i Auguste’a Rodina, współczesne amerykańskie i europejskie akwarele, prace wykonane techniką kolażu i gwaszu, prace okolicznościowe Marcela Duchampa.
Zbiór fotografii obejmuje ponad 28000 eksponatów, w tym duże kolekcje prac znanych amerykańskich i europejskich fotografików, m.in.: Alfreda Stieglitza, Paula Stranda i Eugène’a Atgeta.
Kolekcja Paula Stranda.
Na uwagę zasługuje zwłaszcza kolekcja prac Paula Stranda – The Paul Strand Collection. Muzeum filadelfijskie zgromadziło, dzięki donacjom i zakupom, znaczący zbiór fotografii jednego z najbardziej prominentnych fotografików XX w., liczący łącznie ponad 3600 eksponatów, co czyni zeń najważniejszy tego typu zbiór prac Stranda na świecie. Strand tworząc indywidualne portrety, fotografując pejzaże, martwe natury i obiekty architektoniczne w różnych częściach świata wniósł znaczący wkład w rozwój sztuki XX w. Ważną grupą jego prac, znajdującą się również w zasobach muzeum, są odbitki w platynie, w tym: "Wall Street" (1915), "City Hall Park, New York" (1915), "Man in a Derby" (1916) i "Telegraph Poles, Texas" (1915).
Na początku lat 70. Philadelphia Museum of Art zorganizowało pierwszą wielką, retrospektywną wystawę prac tego artysty, "Paul Strand Photographs" (listopad 1971-styczeń 1972).
Sztuka amerykańska.
W zbiorach Philadelphia Museum of Art ukazana jest, obejmująca trzy wieki, historia sztuki amerykańskiej; składa się na nią malarstwo, meblarstwo, rzeźba i rzemiosło artystyczne, ze szczególnym uwzględnieniem bogatych tradycji lokalnych.
Kolekcje malarskie obejmują m.in. portrety i pejzaże malowane przez XVIII- i XIX-wiecznych twórców, w tym najbogatszy w USA zbiór dzieł Thomasa Eakinsa. Dział mebli reprezentowany jest przez eksponaty z epoki kolonialnej i federalnej. Na różnorodność kolekcji sztuki amerykańskiej składają się ponadto wyroby ze srebra, sztuka wiejska, wyroby z porcelany, książki, dokumenty, narzędzia i wyroby ze szkła oraz współczesne rzemiosło artystyczne.
Najwybitniejsze dzieła prezentowane poprzez często zmieniające się wystawy czasowe.
Malarstwo amerykańskie
Centrum sztuki amerykańskiej.
W 2002 zorganizowano Centrum Sztuki Amerykańskiej (Center for American Art). Celem przedsięwzięcia było propagowanie dziedzictwa artystycznego USA i zachęta do jego poznawania. Centrum uruchomiono w partnerstwie z uczelniami wyższymi, muzeami i bibliotekami położonymi w obrębie zespołu miejskiego Filadelfii. Praktyczna działalność Centrum przejawia się poprzez publiczne programy, publikacje i wystawy specjalne. Centrum będzie też odgrywało wiodącą rolę w planowanym na najbliższe lata poszerzeniu kolekcji stałej i urządzenia jej na nowo.
Broń i rynsztunek.
W galeriach Kretzschmara von Kienbuscha wystawiona jest znacząca kolekcja broni i rynsztunku. Poszczególne ich egzemplarze należały do królów lub cesarzy (m.in. cesarze rzymscy, królowie Hiszpanii), książąt (elektorzy sascy), szlachty i ich zbrojnej świty. Różne rodzaje zbroi dla rycerza i jego konia, różnorodność broni (miecze, sztylety, broń drzewcowa, broń palna, tarcze, kusze), jej przepych i wytworność przyciągają uwagę zwiedzających, stanowiąc zarazem jedną z najbardziej poglądowych kolekcji broni europejskiej na przestrzeni stuleci.
Egzemplarze zbroi płytowych i kolczug dla mężczyzn, chłopców, a nawet dla koni, używanych podczas wojen i turniejów i uroczystości, szczególnie z XV–XVII w., pochodzą w większości z Włoch i Niemiec, ale jest też broń francuska angielska, hiszpańska, węgierska, a nawet muzułmańska (z czasów Mameluków i Imperium Osmańskiego).
Sztuka Azji.
Wśród zbiorów muzeum poczesne miejsce zajmuje sztuka z różnych części Azji – Wschodniej, Południowej, Południowo-Wschodniej, Zachodniej i Centralnej, odzwierciedlająca całe bogactwo i zróżnicowanie tego regionu. Ramy czasowe zbiorów sięgają od roku 2500 p.n.e. do dnia dzisiejszego. Na kolekcje sztuki tej części świata składa się malarstwo i rzeźba z Chin, Japonii, Indii (rzeźba świątynna, malarstwo miniaturowe), Nepalu (przedmioty kultu) i Tybetu (przedmioty kultu), meble, rzemiosło dekoracyjne (w tym duże zbiory ceramiki chińskiej, japońskiej i koreańskiej), zbiory perskich i tureckich dywanów, a także pojedyncze zabytki architektury jak: indyjska świątynia z XVI w., japońska herbaciarnia czy pompatyczny XVII-wieczny hol recepcyjny z pałacu chińskiego księcia Zhao.
Herbaciarnia Sunkaraku.
Do najpopularniejszych obiektów w muzeum należy "Sunkaraku", klasyczna japońska herbaciarnia, odzwierciedlająca japońską ceremonię picia herbaty. Muzeum nabyło herbaciarnię od jej projektanta, japońskiego architekta Ōgi Rodō, który zbudował ją, używając elementów XVIII-wiecznej herbaciarni. Budowa została zrealizowana z użyciem naturalnych materiałów: dach wykonano z poszycia cedrowego, a sam budynek – z bambusa i czerwonej sosny; z łodyg bambusa zbudowano sufit oraz rynny ściekowe. Ściany budynku wewnątrz otynkowano.
"Sunkaraku" jest jedynym dziełem Ōgi Rodō poza Japonią; w samej Japonii zachowały się trzy egzemplarze tej budowli.
Ubiory i tekstylia.
Kolekcja ubiorów i tekstyliów, licząca ok. 30000 eksponatów, należy do najstarszych i największych w USA. Składają się na nią wyroby amerykańskie, tak fabryczne, jak i rękodzielnicze: narzuty na łóżka i haftowane makaty oraz tekstylia archeologiczne z Bliskiego Wschodu i Azji. Kolejną grupę eksponatów stanowią ubiory XVIII- i XIX-wieczne: suknie, bielizna i akcesoria, jak:kapelusze, rękawiczki, torebki i buty. Jednym z najbardziej rozpoznawalnych strojów jest suknia ślubna aktorki i księżnej Monako, urodzonej w Filadelfii Grace Kelly.
Kolekcja tapiserii z warsztatu Filippe’a Maëchta i Hansa Taye (Francja) 
Ceramika holenderska.
Obszerne zbiory holenderskiej ceramiki obejmują: flizy, wyroby garncarskie z Delftu oraz porcelanę z XVI–XX w. Wzornictwo eksponatów odzwierciedla czasy i okoliczności, w których one powstawały.
Flizy ścienne były eksportowane na cały świat. Ich motywy dekoracyjne to sceny z życia codziennego, jak również sceny biblijne oraz wyobrażenia roślin i zwierząt. Bogatą dekoracją odznaczają się również wyroby garncarskie i porcelanowe.

</doc>
<doc id="2298715" url="https://pl.wikipedia.org/wiki?curid=2298715" title="Operacja Neptune Spear">
Operacja Neptune Spear

Operacja Trójząb Neptuna (ang. "Operation Neptune Spear", dosł. „operacja Włócznia Neptuna”) – operacja wojskowa sił amerykańskich (oddział Navy SEALs – DEVGRU, "Team Six") mająca na celu zabicie Osamy bin Ladena na terenie jego rezydencji w Abbottabadzie w Pakistanie.
Akcja została przeprowadzona 2 maja 2011 roku ok. 1:00 w nocy czasu pakistańskiego (22:00 1 maja czasu polskiego; 15:00 1 maja czasu waszyngtońskiego) i została potwierdzona na konferencji prasowej w Białym Domu przez prezydenta USA, Baracka Obamę.
Po 38-minutowej akcji ciało przywódcy Al-Ka’idy zostało zabrane do Afganistanu w celach identyfikacyjnych, a następnie pochowane w Oceanie Indyjskim w ciągu 24 godzin od śmierci.
Przebieg operacji.
Po zapoznaniu się z danymi wywiadu i potwierdzeniu, że jest duże prawdopodobieństwo, że Osama bin Laden jest obecny w swojej, wybudowanej w ciągu ostatnich pięciu lat, twierdzy w Abbottabad w Pakistanie, po przeprowadzonym ostatecznym rozpoznaniu przez Centralną Agencję Wywiadowczą (CIA) i po naradzie ze Sztabem Generalnym, prezydent wydał polecenie przeprowadzenia akcji „Trójząb Neptuna”. Oddział 24 komandosów sił specjalnych Navy SEALs Team Six (ST6) dowodzony przez został przerzucony z lotniskowca USS „Carl Vinson” na pokładach czterech helikopterów (dwa typu Sikorsky Tf-160 Stealth Hawk) przez granicę Pakistanu, bez powiadomienia rządu tego kraju, w celu przeprowadzenia ataku.
Po przesłuchaniu świadków zamieszkujących rezydencję przedstawiciele władz Pakistanu potwierdzili, że akcja amerykańskich sił specjalnych w rezydencji, w której ukrywał się bin Laden, została przeprowadzona. Jej przebieg opisał w książce „Niełatwy dzień” jeden z członków Navy SEALs biorących udział w operacji, ukrywający się pod pseudonimem „Mark Owen”. Według jego relacji bin Laden został zabity dwoma strzałami w prawą część głowy. Odbyło się to na oczach jego dwóch żon i jego trzyletniego syna Husajna. Nie bronił się. Świadczy o tym fakt, że w jego pobliżu znaleziono dwa karabinki AK oraz pistolet Makarowa (nieustalony typ), do komór których nie były wprowadzone naboje. Tożsamość bin Ladena miały potwierdzić jedna z jego żon oraz dziewczynka, które znajdowały się w budynku. Oprócz tego zwłokom bin Ladena zrobiono serię zdjęć i pobrano próbki DNA z jego krwi i śliny. Następnie ciało zapakowano do plastikowego worka i przeniesiono do helikoptera. Po powrocie do bazy w Dżalalabadzie zwłoki bin Ladena zostały poddane badaniom przez CIA i FBI. Potem zostały one przetransportowane przez żołnierzy z 75. Pułk Rangersów do bazy Bagram, a stamtąd na lotniskowiec USS „Carl Vinson”.
„Owen” pisze też o dużej liczbie płyt CD, DVD, kart pamięci, pendrive’ów i komputerze zabranych przez żołnierzy z kryjówki bin Ladena. Ich liczba miała być tak duża, że komandosom skończyły się przygotowane do tego celu torby i musieli korzystać ze znalezionych w budynku toreb sportowych i nesesera.
Według wersji oficjalnej, zgodnie z tradycją islamską, przed upływem 24 godzin od śmierci zwłoki zostały pochowane (zrzucone z pokładu lotniskowca USS „Carl Vinson”) w Oceanie Indyjskim. Miało to na celu uniemożliwienie uczynienia z przywódcy Al-Ka’idy męczennika. Zgodnie z wykradzionymi przez Anonymous w lutym 2012 e-mailami "cienia CIA", prywatnej agencji wywiadowczej Stratfor, ciało przetransportowano samolotem CIA do Dover w stanie Delaware, a następnie do Instytutu Patologii Sił Zbrojnych w Bethesda. Ośrodek zamknięto 4 miesiące po śmierci terrorysty.
Konsekwencje operacji.
W czasie akcji zginęły trzy inne osoby: syn bin Ladena oraz jego prywatny kurier wraz ze swoją żoną. Jedna z żon bin Ladena, Amal Abdulfattah al-Sadah, została raniona w udo kulą po tym, kiedy Osama użył jej jako żywej tarczy. Prezydent Obama oświadczył, że test DNA potwierdził tożsamość terrorysty.
W trakcie operacji z powodu awarii siły amerykańskie utraciły jeden z czterech (dwa Sikorsky Tf-160 Stealth Hawk / MH-60R i dwa MH-47 Chinook) helikopterów użytych w tej akcji. Uszkodzony helikopter komandosi wysadzili w powietrze, aby nie dostał się w obce ręce. Ogon helikoptera z rotorem i awioniką umieszczoną w ogonie nie został całkowicie zniszczony i stał się obiektem zainteresowania amerykańskich dziennikarzy. Operacja Trójząb Neptuna została przeprowadzona bez śmierci żadnego żołnierza. Po wykonaniu zadania oddział bezpiecznie ewakuował się pozostałymi trzema helikopterami.
Koszt operacji Trójząb Neptuna wyniósł 10 mln dolarów plus wartość straconego helikoptera, szacowaną na około 60 mln dolarów. Sekretarz stanu Hillary Clinton wezwała rząd Pakistanu do natychmiastowego zwrotu wraku helikoptera rządowi amerykańskiemu. Odmowa mogła spowodować utratę 16,5 mld dolarów finansowej pomocy amerykańskiej dla Pakistanu. 24 maja 2011 roku pakistańskie siły zbrojne oddały stronie amerykańskiej wrak śmigłowca.
W odpowiedzi na śmierć bin Ladena palestyńska organizacja terrorystyczna Hamas potępiła akcję amerykańskich sił specjalnych i nazwała lidera Al-Ka’idy "szahidem" (świętym męczennikiem).
Operacja w kulturze masowej.
Operacja znalazła duży oddźwięk w kulturze masowej, pojawiając się w szeregu filmów i książek:

</doc>
<doc id="2298716" url="https://pl.wikipedia.org/wiki?curid=2298716" title="Piłka ręczna na Igrzyskach Panamerykańskich 2007">
Piłka ręczna na Igrzyskach Panamerykańskich 2007

Piłka ręczna na Igrzyskach Panamerykańskich 2007, odbywała się w hali Riocentro w dniach 13–22 lipca. Zarówno w turnieju mężczyzn jak i kobiet tryumfowali gospodarze igrzysk. Męska reprezentacja Brazylii zdobyła swój drugi tytuł mistrzowski (poprzednio w 2003), natomiast reprezentacja kobiet sięgnęła po ten tytuł po raz trzeci (poprzednio w 1999 i 2003). Kwalifikację na turnieje piłki ręcznej podczas Igrzysk Olimpijskich 2008 w Pekinie otrzymały reprezentacje Brazylii (zarówno męska jak i żeńska), natomiast awans na olimpijski turniej kwalifikacyjny otrzymały Argentyna (reprezentacja mężczyzn) oraz Kuba (reprezentacja kobiet). 

</doc>
<doc id="2298717" url="https://pl.wikipedia.org/wiki?curid=2298717" title="Ane (rzeka)">
Ane (rzeka)

 – rzeka w Japonii, na wyspie Honsiu. Wypływa z gór Ibuki. Ma długość 39 km i jest jedną z rzek zasilających jezioro Biwa w prefekturze Shiga.
W 1570 r. nad rzeką miała miejsce między koalicją rodów Asakura i Azai (lub Asai) a połączonymi siłami klanów Oda i Tokugawa.

</doc>
<doc id="2298719" url="https://pl.wikipedia.org/wiki?curid=2298719" title="Endemizm">
Endemizm



</doc>
<doc id="2298723" url="https://pl.wikipedia.org/wiki?curid=2298723" title="Śmierć Osamy bin Ladena">
Śmierć Osamy bin Ladena



</doc>
<doc id="2298725" url="https://pl.wikipedia.org/wiki?curid=2298725" title="Bitwa nad rzeką Ane">
Bitwa nad rzeką Ane



</doc>
<doc id="2298726" url="https://pl.wikipedia.org/wiki?curid=2298726" title="Bitwa nad rzeką Anegawa">
Bitwa nad rzeką Anegawa



</doc>
<doc id="2298727" url="https://pl.wikipedia.org/wiki?curid=2298727" title="Bitwa nad Anegawą">
Bitwa nad Anegawą



</doc>
<doc id="2298728" url="https://pl.wikipedia.org/wiki?curid=2298728" title="Park Narodowy Khaudum">
Park Narodowy Khaudum

Park Narodowy Khaudum rezerwat przyrody w północno-wschodniej Namibii w regionie Okawango Wschodnie na zachód od Zambezi. Ten bardzo oddalony i niedostępny rezerwat, ale jest domem dla wielu rzadkich zwierząt jak antylopa końska i likaon. Jest to bardzo dziki, najrzadziej odwiedzany park Namibii. Powierzchnia parku wynosi 4000 km².
Geografia.
Khaudum Park Narodowy położony jest na obrzeżach Pustyni Kalahari. Cztery ogromne okresowe rzeki przebiegają przez park, są to Omiramba, Nhoma, Cwiba i Khaudum. Odgrywają one ważną rolę ekologiczną w czasie w pory deszczowej.
Klimat.
Region Kavango cieszy się długą i suchą porą deszczową trwającą od kwietnia do listopada.
Pora deszczowa występuje od grudnia do marca.
W porze suchej w czasie zimy, wilgotność powietrza utrzymuje się na poziomie 30% a dzienne maksymalne temperatury przekraczają 25 °C. Temperatura najzimniejszych nocy może spaść poniżej 5 °C, ale zwykle waha się w granicach 12 °C. Pora deszczowa w okresie lata cechuje się wilgotnością około 60% a dzienne temperatury wynoszą pomiędzy 30° i 40 °C. Nawet nocą temperatura nie spada poniżej 15 °C. Średnia roczna opadów wynosi 550 mm, z czego 80% przypada na okres od grudnia do marca.
Flora i fauna.
Dominującą roślinnością w parku są lasy składające się z gatunków akacji rosnące w suchych wysokich i niskich zagajnikach.
Drzewa mogą osiągnąć wysokość do 10 m i rosną w stosunkowo gęstych zaroślach. Spotykane gatunki to "Pterocarpus angolensis","Baikiaea plurijuga", "Burkea africana" i "Guibourtia coleosperma".
W przeciwieństwie do suchych wysokich lasów drzewa w niskim lesie mają wysokość poniżej 5 metrów. Występujące gatunki to "Lonchocarpus neisii" i "Terminalia serica", przecinane gatunkami "Faidherbia albida" i "Grewia".
Wzdłuż okresowej rzeki Omiramba rośnie gęsty las suchej akacji, często z dużą ilością krzewów kolczastych "Acacia erioloba", "Acacia fleckii", "Acacia hebeclada" i "Acacia tortillis" wraz z okazjonalnymi "Combretum imberbe" i "Combretum hereroense". Dno rzeki Omiramba jest torfowa-bagienne i pokryte jest gęstym sitowiem w tym "Phragmites", rzadziej lilie wodne "Terminalia prunoides".
Dziewicza roślinność parku zachęca bogatą i różnorodną zwierzynę. Idealnym czas na oglądanie dzikich zwierząt przypada na okres od czerwca do października. Od listopada do marca ponad 320 gatunków ptaków zamieszkuje ten obszar, w tym papugi i więcej niż 50 gatunków ptaków drapieżnych.
W parku przebywa często ponad 500 słoni, żyrafy i wiele antylop, w tym antylopy końskie, kudu, eland i redunca. Pogłowie zwierząt drapieżnych jest wysokie. Oprócz mniejszych kotów, spotykane są lwy, lamparty, gepardy, hieny cętkowane, szakale i likaony.

</doc>
<doc id="2298729" url="https://pl.wikipedia.org/wiki?curid=2298729" title="Ion Zlătaru">
Ion Zlătaru

Ion Zlătaru (ur. 17 listopada 1927) – rumuński pięściarz, reprezentant kraju na igrzyskach olimpijskich w Helsinkach (1952). Na igrzyskach wziął udział w turnieju w wadze koguciej. Jego rywal w pierwszej walce reprezentant Francji Antoine Martin został zdyskwalifikowany, w drugiej przegrał 3:0 z reprezentantem Związku Południowej Afryki Lennie von Graevenitzem.

</doc>
<doc id="2298730" url="https://pl.wikipedia.org/wiki?curid=2298730" title="Rota (wulkan)">
Rota (wulkan)

Rota – nieaktywny stratowulkan o wysokości 832 m, położony w Departamencie León znajdującym się w zachodniej części Nikaragui.

</doc>
<doc id="2298735" url="https://pl.wikipedia.org/wiki?curid=2298735" title="Boks na Letnich Igrzyskach Olimpijskich 1952 – waga lekkopółśrednia mężczyzn">
Boks na Letnich Igrzyskach Olimpijskich 1952 – waga lekkopółśrednia mężczyzn

Turniej bokserski w wadze lekkopółśredniej (do 63,5kg) rozgrywany w ramach Igrzysk Olimpijskich w 1952 w Helsinkach Był to debiut tej kategorii wagowej na letnich igrzyskach olimpijskich. 
Hala.
Zawody odbyły się w Messuhalli I. Oprócz pojedynków bokserskich miały tam również miejsce konkurencje gimnastyczne oraz zapaśnicze. Na płycie hali zostały wydzielone dwa ringi bokserskie, na których równolegle organizowano walki.
Trybuny miały 4000 miejsc. Podczas walk bokserskich, ze względu na niewykorzystanie całej powierzchni boiska, do hali weszło 5376 kibiców. Ponieważ przed finałem zdemontowano jeden z dwóch ringów, na trybunach zmieściło się 5856 widzów. Trybuny zostały podzielone na 4 klasy sektorów. Cena biletu zależało od miejsca. Na walki eliminacyjne wynosiła 1050, 600, 450 i 300 marek fińskich, wstęp na walki półfinałowe i finałowe kosztował 2 100, 1 050, 600 i 300.
Zapleczem treningowym był Käpylä Sports Park, w którym znajdowało się 6 pełnowymiarowych ringów bokserskich.

</doc>
<doc id="2298737" url="https://pl.wikipedia.org/wiki?curid=2298737" title="Princeton Owusu-Ansah">
Princeton Owusu-Ansah

Princeton Owusu-Ansah (ur. 12 sierpnia 1976) – ghański piłkarz grający na pozycji pomocnika. W reprezentacji Ghany rozegrał 25 meczów i strzelił 1 gola.
Kariera klubowa.
Karierę piłkarską rozpoczął w klubie Ashanti Gold. W 1996 roku zadebiutował w jego barwach w ghańskiej Premier League. W Ashanti Gold grał do 2004 roku. Wraz z Ashanti wystąpił w 1997 roku w finale Ligi Mistrzów, przegranym z Rają Casablanca (1:0, 0:1, k. 4:5).
W 2004 roku Owusu-Ansah odszedł do węgierskiego klubu Nyíregyháza Spartacus. W 2005 roku spadł z nim z pierwszej do drugiej ligi węgierskiej. W 2006 roku zakończył karierę.
Kariera reprezentacyjna.
W reprezentacji Ghany Owusu-Ansah zadebiutował w 1997 roku. W 1998 roku był w kadrze Ghany na Puchar Narodów Afryki 1998, na którym był rezerwowym i nie rozegrał żadnego spotkania. W 2002 roku został powołany do kadry Ghany na Puchar Narodów Afryki 2002. Na tym turnieju wystąpił w 4 meczach: z Marokiem (0:0), z Republiką Południowej Afryki (0:0), z Burkina Faso (2:1) i ćwierćfinale z Nigerią (0:1). W kadrze narodowej od 1997 do 2002 roku rozegrał 25 meczów i strzelił 1 gola.

</doc>
<doc id="2298738" url="https://pl.wikipedia.org/wiki?curid=2298738" title="Elektrownia jądrowa Zion">
Elektrownia jądrowa Zion

Elektrownia jądrowa Zion – amerykańska elektrownia jądrowa położona nad jeziorem Michigan, w stanie Illinois, koło miasta Zion. Pracowała w latach 1973-1997, dostarczając energię elektryczną dla Chicago i północnego Illinois.
Położenie.
Teren elektrowni obejmuje powierzchnię 1,04 km² nad brzegiem jeziora Michigan, koło miasta Zion. W linii prostej do Chicago jest od niej 64 kilometry, a do Milwaukee 68 km.
Wyłączenie i likwidacja.
Elektrownia jądrowa nie pracuje od 13 lutego 1998. Pierwszy reaktor trwale wyłączono 19 września 1996, a drugi został przypadkowo wyłączony przez operatora 21 lutego 1997. Operator próbował włączyć reaktor nie przestrzegając procedur. Za oba działania na właściciela elektrowni amerykański dozór jądrowy nałożył kary w wysokości po 110 000 USD. Operator elektrowni, firma ComEd, oświadczyła, że reaktor nie wznowi pracy, gdyż konieczne do tego byłoby zamówienie nowych generatorów pary, których koszt (435 miliony USD) nie zwróciłby się przed upływem terminu ważności licencji na pracę reaktora, tj. do 2013 roku. Planowo elektrownia miała zostać wyłączona 14 listopada 2013, a jej likwidacja ukończona 31 grudnia 2026.
Do 9 marca 1998 rdzenie obu reaktorów zostały opróżnione z paliwa jądrowego i umieszczone w basenach na wypalone paliwo, na terenie elektrowni. 23 sierpnia 2010 NRC zatwierdziła przeniesienie licencji z firmy Exelon (spółki-matki firmy ComEd) do firmy EnergySolutions, która przez najbliższe 7-10 lat będzie zajmowała się likwidacją elektrowni. Po tym czasie odpowiedzialność za elektrownie wróci do Exelon, która zutylizuję zużyte paliwo.

</doc>
<doc id="2298739" url="https://pl.wikipedia.org/wiki?curid=2298739" title="Eparchia św. Mikołaja w Chicago">
Eparchia św. Mikołaja w Chicago

Eparchia św. Mikołaja w Chicago - eparchia Kościoła katolickiego obrządku bizantyjsko-ukraińskiego w Stanach Zjednoczonych, z siedzibą w Chicago. Została erygowana 14 lipca 1961 roku. Eparchia jest zdecydowanie największą pod względem powierzchni spośród amerykańskich eparchii bizantyjsko-ukraińskich, ponieważ obejmuje całą środkową i zachodnią część USA (z wyjątkiem stanu Ohio). W praktyce jej parafie znajdują się w 15 różnych stanach. Należy do bizantyjsko-ukraińskiej metropolii Filadelfii. 

</doc>
<doc id="2298742" url="https://pl.wikipedia.org/wiki?curid=2298742" title="Mutua Madrileña Masters Madrid 2006">
Mutua Madrileña Masters Madrid 2006

Mutua Madrileña Masters Madrid 2006 – tenisowy turniej ATP rangi ATP Masters Series z cyklu Mutua Madrileña Masters Madrid rozgrywany w dniach 14–22 października 2006 roku w Mardycie na kortach twardych w hali o puli nagród 2 082 500 euro.

</doc>
<doc id="2298744" url="https://pl.wikipedia.org/wiki?curid=2298744" title="Prince &amp; Princess">
Prince &amp; Princess

PRINCE &amp; PRINCESS – trzeci singel zespołu Versailles, wydany 10 grudnia 2008 roku. Został wydany w sześciu różnych wersjach, pięć z różnymi członkami zespołu na okładce i jedno regularne wydanie z całą grupą na okładce oraz z bonusowym utworem "SILENT KNIGHT". Ta wersja utworu "PRINCE" różni się wstępem od udostępnionej na stronie internetowej zespołu. Utwór "PRINCESS" pojawił się w albumie "JUBILEE", choć w innej wersji pt. "PRINCESS -Revival of Church-".

</doc>
<doc id="2298750" url="https://pl.wikipedia.org/wiki?curid=2298750" title="Maksim Trankow">
Maksim Trankow



</doc>
<doc id="2298751" url="https://pl.wikipedia.org/wiki?curid=2298751" title="Parias (zespół muzyczny)">
Parias (zespół muzyczny)

Parias – polska grupa muzyczna wykonująca hip-hop. Powstała w 2009 roku w Warszawie z inicjatywy raperów: Leszka "Eldo" Kaźmierczaka, znanego m.in. z występów w zespole Grammatik oraz członków składu Molesta Ewenement Tomasza "Pelsona" Szczepanka i Pawła "Włodiego" Włodkowskiego. Formacja zadebiutowała wydanym w 2011 roku albumem pt. "Parias". Materiał odniósł umiarkowany sukces komercyjny, sprzedając się w nakładzie 15. tys. egzemplarzy zyskując status złotej płyty w niespełna dwa lata po jej wydaniu.
Historia.
Grupa Parias powstała w 2009 roku w Warszawie z inicjatywy raperów: Leszka "Eldo" Kaźmierczaka, Tomasza "Pelsona" Szczepanka i Pawła "Włodiego" Włodkowskiego. W początkowym okresie działalności trio zyskało rozgłos za sprawą beefu z przedstawicielem poznańskiej sceny hip-hopowej raperem - Ryszardem "Peją" Andrzejewskim. Przyczynkiem konfliktu była piosenka Andrzejewskiego "Peja vs Hip-hop", która trafiła na jego album pt. "Czarny wrzesień" (2010). W konsekwencji członkowie składu nagrali, promowaną teledyskiem piosenkę "Hip-Hop vs Peja". Andrzejewski odpowiedział dwoma, opublikowanymi w serwisie YouTube utworami: "Tylko Peja" i "Człowiek, który podzielił hip-hop". Nagrania spotkały się z brakiem reakcji ze strony warszawskiego tria. W międzyczasie zespół podjął się realizacji pierwszej płyty. W trakcie prac nad nagraniami grupa ogłosiła konkurs dla producentów muzycznych-amatorów. Z nadesłanych ponad 700 propozycji skład wybrał jeden beat z przeznaczeniem na album.
Debiut składu pt. "Parias" ukazał się 30 kwietnia 2011 roku nakładem oficyny Respekt Records w dystrybucji Fonografiki. Materiał trafił do sprzedaży także na płycie winylowej, którą wydała niewielka firma JuNouMi Records. Produkcji nagrań podjęli się Szczur, Sid Roams i laureat konkursu producenckiego Kuoter. Cuty wykonał związany z Molestą Ewenement DJ. B, a także DJ Technik i DJ Kebs ze składu HiFi Banda. Z kolei wśród gości znaleźli się Pyskaty, Małolat oraz Małpa. Wszystkie piosenki zostały nagrane w Erem Studio należącym do Stanisława Koźlika, który również zmiksował płytę. Natomiast mastering w Studio As One wykonali Mariusz "Activator" Dziurawiec i Jarosław "Smok" Smak. Wydawnictwo dotarło do 3. miejsca zestawienia OLiS. W ramach promocji do pochodzących z płyty piosenek "Bezczelni", "Zostawiam" i "Wzorowy" został zrealizowane teledyski. W styczniu 2012 roku do sprzedaży trafiła reedycja albumu. Wznowienie uzupełniła dodatkowa płyta, na której znalazły się dwie nowe piosenki: "Moje miasto wybuchnie" produkcji Adama "O.S.T.R.-a" Ostrowskiego oraz remiks kompozycji "Moi ludzie" z gościnnymi zwrotkami w wykonaniu Ramzesa, a także instrumentalne wersje wszystkich piosenek z pierwszego nośnika. Również w styczniu 2012 roku do sprzedaży, w formacie digital download trafił singel pt. "Moje miasto wybuchnie". Natomiast pod koniec roku ukazał się pierwszy album koncertowy grupy pt. "Live in Warsaw 2012". Wydawnictwo zostało wydane na płycie CD i DVD. 20 lutego 2013 roku debiut Parias uzyskał status złotej płyty sprzedając się w nakładzie 15. tys. egzemplarzy. 
Na początku marca 2017 roku Pelson poinformował w wywiadzie, iż zamierza zakończyć karierę muzyczną i poświęcić się innym zajęciom. Potwierdzeniem zakończenia jego kariery był wspólny kawałek z raperem Otsochodzi "Szacunek za klasyk". Ostatecznie zespół został rozwiązany, o czym poinformował Włodi na początku grudnia 2017 roku. 

</doc>
<doc id="2298756" url="https://pl.wikipedia.org/wiki?curid=2298756" title="Ibadyci">
Ibadyci



</doc>
<doc id="2298757" url="https://pl.wikipedia.org/wiki?curid=2298757" title="Mihai Răduţ">
Mihai Răduţ

Mihai Cosmin Răduţ (ur. 18 marca 1990 w Slatinie) – rumuński piłkarz występujący w latach 2017–2019 na pozycji pomocnika w polskim klubie Lech Poznań. Umowa została rozwiązana za porozumieniem stron 20 maja 2019. Grał także w reprezentacji Rumunii.

</doc>
<doc id="2298760" url="https://pl.wikipedia.org/wiki?curid=2298760" title="WebMethods Integration Server">
WebMethods Integration Server

webMethods Integration Server (lub webMethods ESB) – bazujący na Javie, wieloplatformowy serwer integracyjnym klasy enterprise i jednocześnie jeden z kluczowych elementów rodziny webMethods. Umożliwia on w łatwy sposób tworzenie i udostępnianie usług, mapowanie komunikatów różnych typów, oraz realizację komunikacji między różnorodnymi systemami i technologiami.
Integration Server wspiera tworzenie usług w języku Java (opcjonalnie w C/C++), ale dzięki graficznemu edytorowi przede wszystkim zachęca do pracy z własnościowym językiem flow znanym jako webMethods Flow. Wspiera także koncepcję adapterów, oferując zarówno adaptery technologiczne, jak i przeznaczone dla produktów firm trzecich.
webMethods Flow jest graficznym językiem programowania strukturalnego, którego przejrzystość i prosta konstrukcja pozwala na skupienie logiki biznesowej usług bezpośrednio na platformie integracyjnej. To w dalszej kolejności ułatwia analizę zmian oraz modyfikację logiki realizacji usług w przyszłości.
Sam język webMethods Flow składa się z kilku kluczowych elementów programistycznych takich jak:
Za pomocą webowego interfejsu użytkownika Integration Server udostępnia narzędzia administracyjne, konfiguracyjne i monitorujące.
Cechy produktu.
Języki programowania:
Podstawowe protokoły/standardy:
Dodatkowe protokoły/standardy (poprzez adaptery):
webMethods Integration Server zawiera wbudowany Apache Tomcat lub JBoss J2EE dla zgodności z webowym lub pełnym profilem Java EE/JEE (dawniej J2EE) (JSP/Servlets, EJB).
Środowisko.
webMethods Integration Server oferowany jest ze wsparciem na platformach:
webMethods Integration Server da się uruchomić na różnych wersjach Java, ale wsparcie ograniczone jest dla wybranych wersji, w zależności od wersji produktu.
Instalacja.
Instalacja produktu odbywa się za pomocą programu webMethods Installer.

</doc>
<doc id="2298763" url="https://pl.wikipedia.org/wiki?curid=2298763" title="Schauplätze">
Schauplätze



</doc>
<doc id="2298765" url="https://pl.wikipedia.org/wiki?curid=2298765" title="Chmiel (pieśń)">
Chmiel (pieśń)



</doc>
<doc id="2298766" url="https://pl.wikipedia.org/wiki?curid=2298766" title="Yaw Mireku">
Yaw Mireku

Yaw Amankwah Mireku (ur. 25 listopada 1979 w Akrze) – ghański piłkarz grający na pozycji obrońcy.
Kariera klubowa.
Karierę piłkarską Mireku rozpoczął w klubie Hearts of Oak. W 1997 roku zadebiutował w jego barwach w ghańskiej Premier League. W Hearts of Oak grał do 2007 roku i w tym okresie siedmiokrotnie zostawał mistrzem kraju w latach 1998, 1999, 2000, 2001, 2002, 2005 i 2007 oraz zdobył dwa Puchary Ghany (1999, 2000). W 2000 roku wygrał z Hearts Ligę Mistrzów, a w 2004 – Puchar Konfederacji.
W 2007 roku Mireku odszedł do indyjskiego Viva Kerala. W 2008 roku grał w ghańskim Pure Joy FC, a w 2009 roku podpisał kontrakt z All Stars FC.
Kariera reprezentacyjna.
W reprezentacji Ghany zadebiutował 11 marca 2001 roku w zremisowanym 0:0 meczu eliminacji do MŚ 2002 z Nigerią. W 2002 roku został powołany do kadry Ghany na Puchar Narodów Afryki 2002. Na tym turnieju wystąpił w 3 meczach: z Marokiem (0:0), z Burkina Faso (2:1) i ćwierćfinale z Nigerią (0:1). W kadrze narodowej od 2001 do 2005 roku rozegrał 16 meczów.

</doc>
<doc id="2298770" url="https://pl.wikipedia.org/wiki?curid=2298770" title="Eimantas Poderis">
Eimantas Poderis

Eimantas Poderis (, ur. 13 września 1973 w Olicie) – litewski piłkarz występujący na pozycji napastnika, reprezentant Litwy w latach 1992–2005.

</doc>
<doc id="2298773" url="https://pl.wikipedia.org/wiki?curid=2298773" title="Franciszek Edelman">
Franciszek Edelman



</doc>
<doc id="2298776" url="https://pl.wikipedia.org/wiki?curid=2298776" title="Mistrzostwa Europy U-17 w Piłce Nożnej 2011 (eliminacje)">
Mistrzostwa Europy U-17 w Piłce Nożnej 2011 (eliminacje)

Eliminacje do EURO 2011 rozpoczęły się 27 września 2010 i trwały do 31 marca 2011. Udział w eliminacjach wzięły 52 reprezentacje narodowe z których wyłoniono 7 finalistów, którzy dołączyli do gospodarza - Serbii
Runda kwalifikacyjna.
Klasyfikacja trzecich miejsc.
Trzynaście najlepszych reprezentacji, które w swoich grupach zajęły trzecie miejsca, dostały szansę dostać się do 2 rundy kwalifikacji. Aby wyłonić wspomniane trzynaście drużyn z trzynastu grup eliminacyjnych stworzona została specjalna tabela. Drużyny zajmujące trzecie miejsca w swoich grupach mają odliczone punkty zdobyte w meczach z drużynami z ostatnich miejsc w swoich grupach.
Dwie najlepsze reprezentacje z trzecich miejsc awansowały dalej.

</doc>
<doc id="2298777" url="https://pl.wikipedia.org/wiki?curid=2298777" title="Bahrajn na Letnich Igrzyskach Olimpijskich 1996">
Bahrajn na Letnich Igrzyskach Olimpijskich 1996

Bahrajn na Letnich Igrzyskach Olimpijskich 1996 reprezentowało 5 zawodników, byli to sami mężczyźni.

</doc>
<doc id="2298778" url="https://pl.wikipedia.org/wiki?curid=2298778" title="Polski Teatr Tańca">
Polski Teatr Tańca

Polski Teatr Tańca (do 29 stycznia 2018 działający pod nazwą Polski Teatr Tańca – Balet Poznański) – teatr założony w 1973 z inicjatywy władz miejskich (uchwała Rady Narodowej m. Poznania z dnia 22 czerwca) i środowiska artystycznego Poznania. Pierwszym dyrektorem był Conrad Drzewiecki.
Historia.
Pierwszą premierą było autorskie przedstawienie Conrada Drzewieckiego (opracowanie muzyczne Eugeniusza Rudnika) "Epitafium dla Don Juana" (20 stycznia 1974). Scenografię zaprojektował Władysław Wigura.
Teatr powstał z inicjatywy władz Poznania, przy początkowym braku entuzjazmu w Ministerstwie Kultury i Sztuki. Projekt przeforsowano dzięki wsparciu Wincentego Kraśko, sekretarza Komitetu Centralnego PZPR, wcześniej związanego z Poznaniem. Od 1973, zgodnie ze statutem, Polski Teatr Tańca realizuje założenia programowe, polegające na promocji sztuki tańca i upowszechnianiu kultury baletowej w Polsce i za granicą.
Na podstawie uchwały Sejmiku Województwa Wielkopolskiego z 29 stycznia 2018 roku Polski Teatr Tańca – Balet Poznański zmienił nazwę na Polski Teatr Tańca.
Do 2022 roku Polski Teatr Tańca, zrealizował ponad 200 premier, gościł na pięciu kontynentach, został wyróżniony wieloma nagrodami (wśród nich Fringe First Special Award na Międzynarodowym Festiwalu w Edynburgu w 1992 roku za spektakl „Samotność fauna” w choreografii Ewy Wycichowskiej).
Lata 1988–2016.
W latach 1988–2016 dyrektorem naczelnym i artystycznym PTT była Ewa Wycichowska, wieloletnia primabalerina Teatru Wielkiego w Łodzi, choreograf i pedagog. W teatrze okazję zabrania głosu mieli Birgit Cullberg, Mats Ek, Dominique Bagouet, Karine Saporta i Ohad Naharin, Istvan Juhos Putto, Thierry Verger, Jacek Przybyłowicz, Paulina Wycichowska. Szansę konfrontacji i rozmowy z widzem, mają także laureaci międzynarodowych konkursów choreograficznych, tacy jak Yossi Berg z Izraela czy Virpi Pahkinen ze Szwecji, jak i tancerze Polskiego Teatru Tańca skupieni wokół grupy „Atelier” – wyłonionej wewnątrz Teatru „sceny poszukiwań i debiutów”.
Poszerzając swoją działalność o pierwiastek edukacyjno-warsztatowy Polski Teatr Tańca organizował w latach 1994–2016 Międzynarodowe Warsztaty Tańca Współczesnego oraz (od 2004 roku) Międzynarodowy Festiwalu Teatrów Tańca (również pod nazwą "Dancing Poznań").
Od 2016 roku.
Od 1 września 2016 roku funkcję dyrektora teatru pełni Iwona Pasińska – choreograf i dramaturg ruchu, dr teatrologii, wieloletnia pierwsza solistka Polskiego Teatru Tańca. W latach 2016–2020 kierunek ewolucji repertuaru Polskiego Teatru Tańca wyznaczało dążenie do odhermetyzowania teatru tańca, wyrażające się m.in. w intensywnej współpracy z dramaturgami i reżyserami teatralnymi. Idea teatru tańca zaproponowana przez Pasińską na lata 2021–2025 to tworzenie przestrzeni dla przenikania się różnych form wyrazu oraz eksplorowanie granic natury i kultury. Każdy rok w Polskim Teatrze Tańca ma przypisany idiom, który jest inspiracją dla współpracujących z teatrem twórców. Od momentu objęcia przez Pasińską stanowiska dyrektora do 2022 roku, Polski Teatr Tańca przygotował 19 premier.
Premiery.
2017:
Wieczory dziadowskie:
2018:
2019:
2020:
2021:
2022:
31 marca 2020 oraz 28 kwietnia 2020 roku na antenie TVP Kultura odbyły się telewizyjne premiery dwóch spektakli Polskiego Teatru Tańca – „45” w choreografii Jacka Przybyłowicza, przygotowanego w kontekście jubileuszu Teatru oraz „Żniw” w reżyserii Igora Gorzkowskiego i choreografii Iwony Pasińskiej.
Teatr jest organizatorem dwóch festiwali – Międzynarodowego Festiwalu Teatrów Tańca „Granice natury – granice kultury” (od kwietnia 2021 roku) oraz Międzynarodowego Festiwalu „1 strona – 1 spojrzenie – 180 sekund” (od grudnia 2019).
Polski Teatr Tańca na świecie.
Polski Teatr Tańca (PTT) prezentuje swoje spektakle również na deskach scenicznych świata. W 2017 roku Polski Teatr Tańca odbył najdłuższe w dotychczasowej historii tournée w Azji, obejmujące sześć realizacji w ośrodkach teatralnych: Harbin Opera House, Tianjin Opera House i Poly Theatre w Shenzhen.
Wystąpił podczas China Shanghai International Arts Festival (2018), 15. edycji Belgrad Dance Festival (2018), Międzynarodowym Forum Teatralnym TEART w Mińsku (2018), Międzynarodowym Festiwalu Tańca Quinzena de Dança de Almada w Portugalii (2019), a także w Thalia Hall – The State Philharmonics Sibiu (2019), Cēsis Concert Hall (2019), w Trinity Laban czy Conservatoire of Music and Dance w Londynie (2019).
Koprodukcje z bodytalk można oglądać na scenach niemieckich w Berlinie, Lipsku, Mannheim czy Düsseldorfie, a premiery wspólnie zrealizowanych spektakli w Teatrze Pumpenhaus w Münster.
Projekty europejskie.
Wspólnie z Balletto di Roma (Włochy), 420PEOPLE (Czechy), Derida Dance Center (Bułgaria), Companhia de Dança de Almada (Portugalia), Sapienza University of Rome (Włochy), w ramach projektu "CLASH! When Classic And Contemporary Dance Collide And New Forms Emerge", współfinansowanego z unijnego programu Kreatywna Europa (Grant Agreement No 2018-2032/001-001), w grudniu 2020 roku Polski Teatr Tańca zrealizował online Międzynarodowy Festiwal CLASH! Hybryda modeli tanecznych – między klasyką a współczesnością. Kolejny projekt unijny Polskiego Teatru Tańca "UP2DANCE – rozwój profili zawodowych w kierunku tańca współczesnego (2019-2021)" w ramach programu Erasmus+, miał na celu uporządkowanie wiedzy, kompetencji oraz umiejętności w odniesieniu do zawodów związanych z tańcem oraz edukacji tanecznej na poziomie europejskim. Projekt został zrealizowany przy wsparciu Programu UE Erasmus+, w ramach współpracy 6 europejskich partnerów: Balletto di Roma (Włochy), Derida Dance Center (Bułgaria), Magenta Consultoria (Hiszpania), Polski Teatr Tańca (Polska), ICK (Niderlandy) oraz Companhia de Dança de Almada (Portugalia).
Choreograficzne projekty filmowe.
Od 2017 roku w repertuarze Polskiego Teatru Tańca prezentowane są krótkometrażowe projekty choreograficzne w reżyserii i choreografii Iwony Pasińskiej.
Nagrody i wyróżnienia.
Za swoje osiągnięcia artystyczne Polski Teatr Tańca otrzymał wiele nagród i wyróżnień. Od 2017 roku, z uznaniem na arenie międzynarodowej spotkają się nie tylko spektakle, ale także choreograficzne projekty filmowe i wydawnictwa Polskiego Teatru Tańca.
Spektakle:
Projekty filmowe:
Publikacje:
Polski Teatr Tańca otrzymał też Nagrodę Orła Wprost w kategorii Samorząd Regionu Wielkopolska za efektywne wykorzystywanie środków europejskich i stosowanie technik innowacyjnych (2022).
Nowa własna siedziba.
Polski Teatr Tańca od początku istnienia był teatrem bez własnej siedziby. Prezentował swoje spektakle na scenach w Polsce i za granicą, wynajmując pomieszczenia od poznańskiej Szkoły Baletowej. 18 września 2017 roku Marek Woźniak, Marszałek Województwa Wielkopolskiego i Iwona Pasińska, dyrektor Polskiego Teatru Tańca podpisali umowę na realizację projektu pn. „Adaptacja budynków położonych w Poznaniu przy ul. Taczaka (w tym renowacja kamienicy) na cele kulturalne Polskiego Teatru Tańca wraz z wyposażeniem” ze środków unijnych Wielkopolskiego Regionalnego Programu Operacyjnego 2014+.
Oficjalna inauguracja własnej siedziby Polskiego Teatru Tańca przy ul. Stanisława Taczaka 8 w Poznaniu odbyła się online, 29 kwietnia 2021 roku, w Międzynarodowym Dniu Tańca.

</doc>
<doc id="2298782" url="https://pl.wikipedia.org/wiki?curid=2298782" title="Hrabstwo Esmeralda">
Hrabstwo Esmeralda

Hrabstwo Esmeralda – hrabstwo w południowo-zachodniej części stanu Nevada. Gęstość zaludnienia wynosi ok. 0,1 osoby na km². Stolicą jest Goldfield.
Historia.
Esmeralda jest jednym z dziewięciu pierwotnych hrabstw Terytorium Nevady utworzonych w 1861. Jego nazwa znaczy po hiszpańsku "szmaragd". Nadał ją jeden z pierwszych górników w tych okolicach J. M. Corey, prawdopodobnie na cześć cygańskiej tancerki z książki Victora Hugo "Katedra Marii Panny w Paryżu". Stolicą została początkowo osada Aurora. W 1883 władze przeniosły się do Hawthorne. W 1907 ostatecznie przeniesione zostały do Goldfield.
Podstawą gospodarki na początku XX wieku była eksploatacja złota. Zasoby większości kopalni zostały wyczerpane w latach 1910-1919. Od tego czasu hrabstwo podupadło gospodarczo, a wraz z kryzysem zmniejszyła się jego ludność.
Geografia.
Całkowita powierzchnia wynosi 9295 km² z czego tylko 1 km² (0,01%) stanowi woda.
Nad hrabstwem dominuje łańcuch górski Monte Cristo i góra Silver Peak.
W hrabstwie leży miasto-widmo: Gold Point.
Edukacja.
W całym hrabstwie znajdują się tylko trzy szkoły, do których uczęszcza się ok. 90 uczniów:

</doc>
<doc id="2298785" url="https://pl.wikipedia.org/wiki?curid=2298785" title="Hrabstwo Eureka">
Hrabstwo Eureka

Hrabstwo Eureka – hrabstwo w stanie Nevada, jedno z najmniej zaludnionych – w 2000 roku populacja wynosiła 1651 osób. Znajduje się w środkowo-północnej części stanu. Stolicą jest Eureka.
Historia.
W 1873 roku odkryto złoża srebra w odległości ponad 100 mil (ponad 160,9 km) od Austin. Nowi górnicy skarżyli się, że mieli zbyt dalego do władz i ośrodków handlowych hrabstwa. Dlatego powstało hrabstwo Eureka poprzez wyodrębnienie z hrabstwa Lander. Nazwa pochodzi z greki „znalazłem to”. Nie był to nowy termin – już wcześniej był oficjalną dewizą Kalifornii i kilku innych miejsc. Stolicą od zawsze była Eureka.
Geografia.
Całkowity obszar wynosi 10 826 km², z czego 11 km² stanowi woda. To zaledwie 0,10% powierzchni.
W hrabstwie znajduje się miasto-widmo: Beowawe.

</doc>
<doc id="2298787" url="https://pl.wikipedia.org/wiki?curid=2298787" title="Dalekopis Hughesa">
Dalekopis Hughesa



</doc>
<doc id="2298790" url="https://pl.wikipedia.org/wiki?curid=2298790" title="Zdroje w Łodzi">
Zdroje w Łodzi

Zdroje – publiczne uliczne źródła wody pitnej, ustawione w Łodzi na ulicy Piotrkowskiej. Minizdroje zostały uruchomione w czerwcu 2009 r. w ramach programu „Fontanny dla Łodzi”, pod honorowym patronatem Prezydenta Miasta Łodzi. Woda w 90% pochodzi z ujęć głębinowych. 
Zdroje w kształcie kolumn z misami, ozdobione motywami dzieci i ryb, znajdują się w czterech miejscach na ulicy Piotrkowskiej: przy skrzyżowaniu z ul. Jaracza, w Pasażu Schillera, w Pasażu Rubinsteina, oraz przy skrzyżowaniu z ul. Roosevelta.
Autorami rzeźb są Magdalena Walczak i Marcin Mielczarek, a koncepcję architektoniczną opracował Krzysztof Wardecki. Wykonawcą projektu jest Zakład Wodociągów i Kanalizacji w Łodzi.

</doc>
<doc id="2298791" url="https://pl.wikipedia.org/wiki?curid=2298791" title="Farmaceutyczno-Chemiczna Spółdzielnia pracy ''Galenus''">
Farmaceutyczno-Chemiczna Spółdzielnia pracy ''Galenus''



</doc>
<doc id="2298793" url="https://pl.wikipedia.org/wiki?curid=2298793" title="Abbottabad">
Abbottabad

Abbottabad (urdu: ایبٹ آباد, trl. "Abbaṭṭ’ābād", trb. "Abbattabad") – miasto w Pakistanie, kurort turystyczny położony około 60 km (w linii prostej) na północny wschód od Islamabadu. Znajduje się na wysokości 1260 m n.p.m. w zielonej dolinie Orāsh w północnej części kraju (w prowincji Chajber Pasztunchwa), reklamuje się hasłem "The city of Pines" („Miasto sosen”). Siedziba administracyjna dystryktu Abbottabad (dawniej określanego mianem tehsil Hazara, będącego częścią większego dystryktu Hazara). W 2010 roku miasto liczyło 148 587 mieszkańców.
Angielska nazwa Abbottabad ustanowiona została na cześć XIX-wiecznego indyjskiego – w czasach Indii Brytyjskich – generała, kawalera Orderu Łaźni, sir Jamesa Abbotta. W latach 1847–1853 był on (wówczas w stopniu majora) pierwszym wicekomisarzem dystryktu Hazara, którego siedzibę ustanowiono w tej miejscowości w 1853 roku. Prawa miejskie przyznano jej w 1867 roku, w 1901 roku miasto liczyło 7764 mieszkańców; w 1981 – około 66 tysięcy, a w 1998 – ok. 106 tysięcy.
Po uzyskaniu przez Indie i Pakistan niepodległości i w związku z indyjsko-pakistańskim sporem o Kaszmir w pobliżu miasta znajdowały się bazy bojowników islamskich walczących głównie w Kaszmirze. W samym kurorcie osiedlili się liczni emerytowani oficerowie pakistańscy. Od 2005 roku znajdowała się też tutaj ufortyfikowana siedziba Usamy ibn Ladina, w której ok. godz. 1 w nocy 2 maja czasu miejscowego (22 wieczorem 1 maja czasu środkowoeuropejskiego) 2011 roku poniósł on śmierć z rąk amerykańskich sił specjalnych Navy SEALs. Akcję przeprowadzono po kilkuletnich poszukiwaniach.

</doc>
<doc id="2298794" url="https://pl.wikipedia.org/wiki?curid=2298794" title="Oficyna Wydawnicza Rytm">
Oficyna Wydawnicza Rytm



</doc>
<doc id="2298796" url="https://pl.wikipedia.org/wiki?curid=2298796" title="Teatr repertuarowy">
Teatr repertuarowy

Teatr repertuarowy – teatr utrzymujący przez pewien okres na afiszu po kilka sztuk, granych na zmianę, pracujący jednocześnie nad kolejnymi premierami. Teatr repertuarowy to zazwyczaj placówka, utrzymująca stały zespół aktorski i posiadająca odpowiednie zaplecze techniczne i lokalowe (odpowiednio przystosowana scena, maszyneria teatralna, dekoracje itp.). Większość współcześnie funkcjonujących teatrów pracuje jako teatry repertuarowe (zarówno teatry subsydiowane przez państwo, teatry działające na zasadzie rezydencji, jak i komercyjne teatry prywatne).
Teatr repertuarowy w Wielkiej Brytanii.
W Wielkiej Brytanii w dwudziestoleciu międzywojennym powstała silna sieć lokalnych teatrów repertuarowych, które wystawiały tradycyjne przedstawienia, skupiając się na sztukach współczesnych autorów brytyjskich (m.in. George Bernard Shaw, John Priestley). Zapoczątkowane przez Annie Horniman w Manchesterze (Gaiety Theatre) i Barry'ego Jacksona w Birmingham (Birmingham Repertory Theatre) teatry te wystawiają zazwyczaj po jednej sztuce, pracując jednocześnie nad kolejną premierą.
W okresie poprzedzającym upowszechnienie się telewizji teatry repertuarowe stanowiły – równolegle do kina – główne źródło weekendowej rozrywki brytyjskiej klasy średniej. Sztuki, głównie należące do lekkich gatunków jak komedia czy kryminał, wystawiane były w cyklu tygodniowym, tak aby w każdy weekend stali widzowie mogli obejrzeć nowe przedstawienie. Współcześnie okres pozostawania sztuki na afiszu jest znacznie dłuższy, a dobór repertuaru zwykle nieco bardziej ambitny. 

</doc>
<doc id="2298797" url="https://pl.wikipedia.org/wiki?curid=2298797" title="Z przygodą na ty">
Z przygodą na ty

Z przygodą na ty – polski serial telewizyjny dla młodzieży, zrealizowany w 1966 roku. 
Serial opowiada o różnych przygodach, jakie przeżywają młodzi harcerze w czasie swoich wycieczek.
Plenery kręcone w Kazimierzu Dolnym.

</doc>
<doc id="2298798" url="https://pl.wikipedia.org/wiki?curid=2298798" title="Grupa Karkonoska GOPR">
Grupa Karkonoska GOPR

Grupa Karkonoska Górskiego Ochotniczego Pogotowia Ratunkowego działa od 1976 roku, kiedy to nastąpił podział Grupy Sudeckiej GOPR na Karkonoską z Naczelnikiem Ryszardem Jaśko i Wałbrzysko-Kłodzką z Naczelnikiem Stanisławem Ządkiem.
Grupa Karkonoska GOPR działa na terenie Sudetów Zachodnich na obszarze 3025 km², który obejmuje pasma Karkonoszy, Gór Izerskich, Kaczawskich i Rudaw Janowickich. W roku 2020 grupa posiadała ponad 20 pojazdów specjalistycznych, 5 sekcji terenowych, ponad 200 ratowników, 11 instruktorów, 5 zespołów ratunkowych z psem. Na obszarze ich działań znajduje się rocznie 4 mln turystówgrupa przeprowadza ponad 300 akcji ratowniczych rocznie, ponad 100 interwencji i 10 wypraw poszukiwawczych. . 

</doc>
<doc id="2298800" url="https://pl.wikipedia.org/wiki?curid=2298800" title="Public affairs">
Public affairs

Public affairs – wyspecjalizowana forma lobbingu, która polega na budowaniu i utrzymywaniu trwałego kontaktu pomiędzy danym podmiotem (firmą, organizacją) i jego publicznym otoczeniem – administracją publiczną, partiami politycznymi, organizacjami pozarządowymi i lokalnymi społecznościami. 
Celem public affairs jest przede wszystkim tworzenie i utrzymywanie korzystnego dla danego podmiotu wizerunku, który będzie sprzyjał rozwojowi jego działalności.
Według UK Public Affairs Council termin Public Affairs opisuje stosunki pomiędzy organizacją a jednostką lub grupami docelowymi, które mogą być bezpośrednio zainteresowane sprawami organizacji. Termin Public Affairs w korporacjach używany jest wymiennie z określeniem "corporate citizenship", "corporate affairs, corporate relations oraz external affairs".

</doc>
<doc id="2298801" url="https://pl.wikipedia.org/wiki?curid=2298801" title="Zdrój w Łodzi">
Zdrój w Łodzi



</doc>
<doc id="2298802" url="https://pl.wikipedia.org/wiki?curid=2298802" title="Kinematograf Polski">
Kinematograf Polski

Kinematograf Polski – polskie czasopismo poświęcone sztuce filmowej, publikowane od kwietnia 1919 do końca 1921 roku. W tym czasie ukazało się kilkanaście numerów pisma. „Kinematograf Polski” był w założeniu dwutygodnikiem, jednak ze względu na trudności finansowe ukazywał się nieregularnie.
Pierwszy numer pisma ukazał się w Katowicach, jednak problemy z niemieckimi urzędnikami spowodowały konieczność przeniesienie periodyku do Poznania, z którym to miastem pozostał związany aż do końca swojej działalności.
„Kinematograf Polski” miał w założeniu być pismem ambitnym, wspierającym rozwój dobrej kinematografii narodowej. Unikał tematyki plotkarskiej i sensacyjnej, publikował artykuły poświęcone polskim wytwórniom filmowym, filmom polskim, problemom z polskimi napisami oraz walczył z zalewem niemieckich filmów „oświatowych” o tematyce skandalizującej czy wręcz pornograficznej, (tzw. "Aufklärungsfilm").

</doc>
<doc id="2298808" url="https://pl.wikipedia.org/wiki?curid=2298808" title="Ascendead Master">
Ascendead Master

ASCENDEAD MASTER – czwarty singel zespołu Versailles, wydany 24 czerwca 2009 roku. Jest to również ostatni singel zespołu, w nagraniu którego brał udział basista Jasmine You. Zarówno "ASCENDEAD MASTER" i "Gekkakō" zostały zawarte w albumie "JUBILEE".
Versailles stworzyli piętnastominutowy film, który dołączyli do DVD. Jest on podzielony na trzy akty. Każda limitowana edycja zawiera inny utwór instrumentalny użyty w filmie, a każda limitowana edycja DVD zawiera jeden akt filmu, a także klip promocyjny do utworu tytułowego.
Lista utworów.
Regularna edycja
Limitowana edycja I
Limitowana edycja II
Limitowana edycja III

</doc>
<doc id="2298809" url="https://pl.wikipedia.org/wiki?curid=2298809" title="Samsung i5800 (Galaxy 3)">
Samsung i5800 (Galaxy 3)



</doc>
<doc id="2298811" url="https://pl.wikipedia.org/wiki?curid=2298811" title="Parafia greckokatolicka Świętych Antoniego i Teodozjusza Pieczerskich i św. Michała Archanioła w Strzelcach Krajeńskich">
Parafia greckokatolicka Świętych Antoniego i Teodozjusza Pieczerskich i św. Michała Archanioła w Strzelcach Krajeńskich

Parafia greckokatolicka pw. św. Michała Archanioła w Strzelcach Krajeńskich – parafia greckokatolicka w Strzelcach Krajeńskich. Parafia należy do eparchii wrocławsko-koszalińskiej i znajduje się na terenie dekanatu zielonogórskiego. Proboszczem jest ksiądz Dariusz Hubiak.
Historia parafii.
Parafia Greckokatolicka pw. Świętych Antoniego i Teodozjusza Pieczerskich i św. Michała Archanioła
funkcjonuje od 1958 r., księgi metrykalne są prowadzone od roku 1958.
Świątynia parafialna.
Nabożeństwa odbywają się w kościele rzymskokatolickim pw. św. Franciszka z Asyżu.

</doc>
<doc id="2298812" url="https://pl.wikipedia.org/wiki?curid=2298812" title="Rodez AF">
Rodez AF

Rodez Aveyron Football – francuski klub piłkarski, grający w Ligue 2 oraz w Pucharze Francji, mający siedzibę w mieście Rodez.
Historia.
Klub został założony w 1929 roku pod nazwą "Stade Ruthénois". W 1991 klub ten trafił do półfinału Pucharu Francji i został wyeliminowany przez Marsylię – przegrał 1:4. Wcześniej pokonał m.in. FC Metz i Sochaux. W 1993 zmienił nazwę stając się Rodez Aveyron Football.
W 2006 zespół zajął 2. miejsce w swojej lidze. W 2007 spadł do niższej ligi. W sezonie 2007/2008 zajął 13. miejsce w swojej lidze. W 2008/2009 zakwalifikował się do ćwierćfinału Pucharu pokonują m.in. Paris Saint-Germain w meczu u siebie. W 1/4 przegrał z Stade Rennais 2:0.

</doc>
<doc id="2298814" url="https://pl.wikipedia.org/wiki?curid=2298814" title="Tour du Limousin">
Tour du Limousin

Tour du Limousin – wyścig kolarski rozgrywany we Francji, w regionie Limousin, co roku w sierpniu. Od 2005 roku należy do cyklu UCI Europe Tour i jest zaliczany do kategorii 2.1, w latach 2011-2012 miał najwyższą kategorię po UCI World Tour - 2.HC. 
Wyścig odbył się po raz pierwszy w roku 1968 i organizowany jest co rok. Rekordzistami pod względem zwycięstw w klasyfikacji generalnej jest piątka Francuzów – François Dubreuil, Bernard Hinault, Patrice Halgand, Charly Mottet i Pierrick Fédrigo - po dwa triumfy. 
W 1974 roku zwyciężył w tym wyścigu Ryszard Szurkowski.
Lista zwycięzców.
Opracowano na podstawie:
W latach 1968 - 1974 wyścig był dostępny tylko dla amatorów.

</doc>
<doc id="2298815" url="https://pl.wikipedia.org/wiki?curid=2298815" title="Tour de Limousin">
Tour de Limousin



</doc>
<doc id="2298817" url="https://pl.wikipedia.org/wiki?curid=2298817" title="Reguły wyboru">
Reguły wyboru

Reguły wyboru – warunki w spektroskopii, które muszą być spełnione, aby nastąpiło oddziaływanie promieniowania z molekułami.
Widmo rotacyjne.
Warunkiem podstawowym w spektroskopii, jest to, aby foton, pochłonięty przez molekułę, pasował do odstępu poziomów energetycznych:
gdzie:
Jest to warunek konieczny, lecz niewystarczający.
Drugim warunkiem koniecznym pochłonięcia fotonu jest występowanie trwałego elektrycznego momentu dipolowego. Znaczy to, że cząsteczki bez momentu dipolowego nie pochłaniają fotonów, pomimo że spełniają warunek dopasowania poziomów energetycznych (np. formula_5 formula_6 formula_7). Cząsteczki obdarzone trwałym momentem dipolowym mają absorpcyjne widmo rotacyjne.
Dla wyjaśnienia tego zjawiska może służyć model rotującej molekuły. Dipol znajdujący się na drodze fali jest obracany przez dodatnią i ujemną połówkę fali. Dodatnia przyciąga ujemny biegun, a odpycha dodatni. Natomiast ujemna połówka przyciąga biegun dodatni, a odpycha ujemny. W ten sposób cząsteczka wykonuje obrót o 180°. Jeśli przed oddziaływaniem z promieniowaniem cząsteczka wykazywała częstość, na poziomie formula_8 równą częstości promieniowania (i nie wykonywała wcześniej rotacji), to opisane działanie spowoduje jej przejście na poziom wzbudzony formula_9 Molekuła, która już znajduje się na poziomie formula_10 czyli taka, która już wykonuje rotacje z określoną częstością, może być pobudzona i do odpowiednio wyższej częstości i może zostać przeniesiona na poziom formula_11
Cząsteczki nieposiadające trwałego momentu dipolowego również wykonują rotacje. Energia rotacyjna jest czerpana ze zderzeń z innymi molekułami, co powoduje przetworzenie energii ruchu translacyjnego na rotacyjny. Takie rotacje jednak nie objawiają się w widmie absorpcyjnym.
Trzecim warunkiem jest warunek wynikający bezpośrednio z rozwiązania równania Schrödingera. Mówi on, że cząstka może się przenieść tylko na poziom sąsiedni w jednym akcie absorpcji fotonu:
Przejścia na bardziej odległe poziomy (jednorazowe), np. formula_13 itd., są wzbronione.
Oscylator.
Dla oscylatora harmonicznego, odstępy pomiędzy kolejnymi poziomami energetycznymi są równe i wynoszą:
gdzie:
Więc kwantowa reguła wyboru pozwala tylko na przejścia pomiędzy sąsiednimi poziomami:
Znak minus oznacza przejście z wyemitowaniem fotonu, natomiast plus – pochłonięciem energii.
Dla oscylatora anharmonicznego, wzór na odstęp pomiędzy poziomami ulega modyfikacji do:
gdzie:
Ze względu na drgania anharmoniczne, kwantowa reguła wyboru ulega rozszerzeniu:
Przejścia te nazywają się tonami (analogia do akustyki). Przejście formula_24 to ton podstawowy, natomiast każde kolejne nazywa się nadtonem (np. formula_25 to pierwszy nadton).
Widmo oscylacyjne.
W przypadku widma oscylacyjnego pierwsza reguła wyboru jest taka sama, jak w przypadku widma rotacyjnego:
Druga reguła jest taka sama jak w przypadku oscylatora anharmonicznego:
Są to warunki konieczne, lecz niewystarczające.
Aby przejście było możliwe, musi być spełniona jeszcze jedna reguła, mianowicie: przejście pomiędzy poziomami energetycznymi musi być prawdopodobne, zatem:
gdzie:
Jeśli prawdopodobieństwo przejścia jest równe zero, to przejście nie jest możliwe i w widmie intensywność też jest równa zero. Im większe jest prawdopodobieństwo, tym większa intensywność pasma.
Widmo Ramana.
W widmie Ramana, poza podstawowymi regułami wyboru, obowiązuje reguła, która mówi, że w widmie Ramana pojawią się pasma tych drgań normalnych, w czasie których zmienia się przynajmniej jedna składowa tensora polaryzowalności.
Integralna intensywność pasma ramanowskiego, związanego z przejściem ze stanu podstawowego na wzbudzony oscylatora, jest wprost proporcjonalna do kwadratu pierwszej pochodnej polaryzowalności względem współrzędnej normalnej:
Widmo elektronowe.
Pierwszą reguła wyboru jest reguła, która mówi, że przejście pomiędzy termami elektronowymi musi być prawdopodobne:
Gdy formula_36 jest równe zero, to przejście jest wzbronione.
Druga reguła wyboru mówi, że dozwolone jest tylko przejście pomiędzy termami o tej samej multipletowości:
np. przejścia singlet-singlet lub tryplet-tryplet. Przejścia pomiędzy termami o różnej multipletowości np. singlet-tryplet są wzbronione. Reguła ta nie uwzględnia wzajemnych oddziaływań elektronów, dzięki którym przejścia te są czasem widoczne w widmie elektronowym. Oddziaływaniem, które może powodować pojawianie się pasm wzbronionych jest sprzężenie wibronowe.
Dla szczególnego rodzaju przejść elektronowych, mianowicie przejść d-d, istnieje trzecia reguła wyboru – reguła Laporte'a. Mówi ona, że przejścia g→g (symetryczne względem środka) i u→u (brak symetrii względem środka) są wzbronione, ponieważ momenty tych przejść są równe zero. Oznaczałoby to, że w kompleksach oktaedrycznych nie występowałyby przejścia. Jest jednak inaczej – naruszenie reguły Laporte’a wynika z tego, że ligandy wykonują oscylacje względem centrum i, przez to, pojawiają się domieszki przejść g→u (dozwolonych).
Widmo NMR.
W widmie NMR, pierwsza reguła wyboru mówi, że kwantowa liczba spinowa jądra wchodzącego w rezonans zmienia się o jeden:
Natomiast kwantowa liczba spinowa jąder rozszczepiających i nie wchodzących w rezonans (hν nie pasuje do odstępów poziomów energetycznych) nie zmienia się:
Widmo EPR.
W spektroskopii EPR, istnieją bardzo podobne reguły wyboru jak w przypadku NMR. Dla spinu elektronu, kwantowa liczba spinowa zmienia się o jeden:
Natomiast dla jąder rozszczepiających kwantowa liczba spinowa nie zmienia się:

</doc>
<doc id="2298818" url="https://pl.wikipedia.org/wiki?curid=2298818" title="Parafia greckokatolicka Zwiastowania Najświętszej Maryi Panny w Nowogrodzie Bobrzańskim">
Parafia greckokatolicka Zwiastowania Najświętszej Maryi Panny w Nowogrodzie Bobrzańskim

Parafia greckokatolicka pw. Zwiastowania Najświętszej Maryi Panny w Nowogrodzie Bobrzańskim – parafia greckokatolicka w Nowogrodzie Bobrzańskim. Parafia należy do eparchii wrocławsko-koszalińskiej i znajduje się na terenie dekanatu zielonogórskiego. Proboszczem jest ksiądz mitrat Julian Hojniak.
Historia parafii.
Parafia Greckokatolicka pw. Zwiastowania Najświętszej Maryi Panny funkcjonuje od 1990 r., księgi metrykalne są prowadzone od roku 1990.
Świątynia parafialna.
Nabożeństwa odbywają się w kościele rzymskokatolickim pw. św. Bartłomieja.

</doc>
<doc id="2298821" url="https://pl.wikipedia.org/wiki?curid=2298821" title="Wieża św. Lucjana">
Wieża św. Lucjana

Wieża Św. Lucjana ("St Lucian Tower") – jedna z grupy pięciu umocnionych kamiennych wież obserwacyjnych zbudowana za czasów wielkiego mistrza Kawalerów maltańskich Alofa de Wignacourt w okresie pomiędzy latami 1610–1649. Wieże Wignacourta różnią się od wież Lascarisa oraz wież De Redina. Nie są prostymi wieżami obserwacyjnymi, a w zasadzie sporymi fortyfikacjami umożliwiającymi stawianie oporu i stanowiącymi schronienie dla załogi.
Wieża Św. Lucjana została zbudowana w latach 1610–1611 na wysuniętym cyplu wewnątrz zatoki Marsaxlokk na zachodniej części wyspy Malta. Zaprojektowana została przez maltańskiego architekta Vittorio Cassara. Znajduje się pomiędzy miejscowościami Marsaxlokk a Birżebbuġa. W czasach wiktoriańskich Brytyjczycy wykorzystali wieżę jako centrum jednego z fortów. Została otoczona kaponierami i stanowiła część sieci fortów broniących zatoki Marsaxlokk.
Wieża jest administrowana przez Malta Aquaculture Research. Została wpisana na listę National Inventory of the Cultural Property of the Maltese Islands pod numerem 0022.

</doc>
<doc id="2298822" url="https://pl.wikipedia.org/wiki?curid=2298822" title="Lilija Podkopajewa">
Lilija Podkopajewa

Lilija Ołeksandriwna Podkopajewa (, ur. 15 sierpnia 1978) – ukraińska gimnastyczka. Trzykrotna medalistka olimpijska z Atlanty.
Zawody w 1996 były jej jedynymi igrzyskami olimpijskimi. Triumfowała w wieloboju i ćwiczeniach wolnych. Zajęła drugie miejsce w ćwiczeniach na równoważni. Wielokrotnie stawała na podium mistrzostw świata. W 1995 zwyciężyła w wieloboju i w skoku, była druga na poręczach i na równoważni. Srebro wywalczyła również w 1994 (równoważnia). Była medalistką mistrzostw Europy (m.in. złoto w 1996 w wieloboju).
Wiosną 2007 roku wzięła udział w drugiej edycji programu "Tanci z zirkamy", będącego ukraińską wersją formatu "Dancing with the Stars". Jej partnerem tanecznym był Serhij Kostećkij, z którym wygrała finał. Jesienią tego samego roku wystąpiła w trzecim, specjalnym sezonie programu "Tanci z zirkamy – Liga mistrzów", w której brali udział uczestnicy poprzednich edycji show. Jej partnerem był Kyryło Chitrow. W 2008 roku w parze z Kostećkijem reprezentowała Ukrainę w 2. Konkursie Tańca Eurowizji. Para zajęła trzecie miejsce w finale.
Nagrody i odznaczenia.
W 2008 została uhonorowana miejscem w Hall of Fame Gimnastyki.

</doc>
<doc id="2298826" url="https://pl.wikipedia.org/wiki?curid=2298826" title="Screaming Bloody Murder">
Screaming Bloody Murder

Screaming Bloody Murder – szósta płyta punk rockowego zespołu Sum 41. Album promują single "Screaming Bloody Murder" i "Baby You Don't Wanna Know" do którego nakręcono teledysk udostępniony w serwisie YouTube 3 sierpnia 2011 roku.

</doc>
<doc id="2298828" url="https://pl.wikipedia.org/wiki?curid=2298828" title="Terfenol-D">
Terfenol-D

Terfenol-D – silnie magnetostrykcyjny stop metali o składzie TbxDy1−xFe2 (x ≈ 0,3). Został opracowany w latach 70. XX wieku w "Naval Ordnance Laboratory" (NOL) w White Oak w stanie Maryland. Wydajna technologia wytwarzania została opracowana w latach 80. w "Laboratorium Ames". Nazwa podchodzi od terbu, żelaza (Fe), skrótowca NOL i „D” od dysprozu.
Terfenol-D ma największą magnetostrykcję spośród wszystkich znanych stopów. Początkowo znalazł zastosowanie w sonarach. Obecnie stosuje się go w czujnikach magnetyczno-mechanicznych, urządzeniach wykonawczych, czujnikach i przetwornikach ultradźwiękowych. Było także rozważane użycie tego stopu do budowy wtrysku paliwa w silnikach Diesla z powodu wysokich naprężeń, jakie pozwala uzyskiwać.

</doc>
<doc id="2298829" url="https://pl.wikipedia.org/wiki?curid=2298829" title="Miejsce Pamięci Janowo">
Miejsce Pamięci Janowo

Miejsce Pamięci Janowo – miejsce pamięci narodowej zlokalizowane w gminie Dominowo, w pobliżu osady Janowo, na terenie kompleksów leśnych pomiędzy Węgierskiem, Klonami, Drzązgowem i Pławcami.
Opis miejsca.
Miejsce pamięci obejmuje kompleks kommemoratywny zbudowany ku czci żołnierzy Armii Krajowej, złożony z kapliczki z masztami flagowymi, kręgu kilkunastu głazów pomnikowych oraz tablic, upamiętniających żołnierzy różnych formacji i akcje antynazistowskie z terenu Wielkopolski.
Na kapliczce murowanej (projekt: Jan Kasiński i Marian Banasiewicz) znajduje się tablica o następującej treści: "W pobliżu tego miejsca w nocy z 14 na 15 września 1943 r. samolot aliancki dokonał zrzutu broni dla miejscowych oddziałów Armii Krajowej. W odwecie hitlerowcy aresztowali około 200 mieszkańców pobliskich miejscowości, z których wielu poniosło śmierć. W hołdzie uczestnikom akcji społeczeństwo miasta i okolic Kostrzyna. Wrzesień 1983". Na jednym z kamieni wisi ponadto następująca tablica: "W pobliżu tego miejsca 21 kwietnia 1944 r. zginął w czasie niemieckiej obławy członek sztabu Inspektoratu Armii Krajowej Środa, plutonowy Wawrzyniec Chałupka. Poległ niepokonany. Janowo 2008 r".
Na pozostałych głazach kręgu wyryte są bezpośrednio w kamieniu inskrypcje, poświęcone akcjom antynazistowskim w z terenu Wielkopolski i Poznania, m.in. Akcji Bollwerk, obronie Kłecka (8-9 września 1939), ks. Mateuszowi Zabłockiemu, komendantowi obrony Gniezna w 1939, konspiracyjnej organizacji niepodległościowej "Ojczyzna", działającej w Poznaniu w latach 1939-1945, Czarnemu Legionowi z Gostynia (1940-1941), Marcinowi Rożkowi – powstańcowi wielkopolskiemu i rzeźbiarzowi, placówkom wywiadu wojskowego AK – "Lombard" i "Stragan", akcji "Riposta" – zrzutom alianckim z 1943 w rejonie Janowa, Turska, Ołoboku i Grabu oraz inne.
Na centralnym głazie wewnątrz kręgu umieszczono słowa wiersza Władysława Bełzy: "Ojców naszych ziemio święta / Ziemio wielkich cnót i czynów / Tyś na wskroś jest przesiąknięta / Krwią ofiarną swoich synów".
Odsłonięcie.
Miejsce pamięci otwarto 2 października 1983. Uroczystościom przewodniczył ksiądz dziekan Lech Ludwiczak. Udział wzięli liczni kombatanci Armii Krajowej, m.in. jedyny wówczas żyjący oficer organizacyjny średzkiego inspektoratu rejonowego AK, porucznik Jerzy Gawroński.

</doc>
<doc id="2298830" url="https://pl.wikipedia.org/wiki?curid=2298830" title="KL-Auschwitz">
KL-Auschwitz



</doc>
<doc id="2298831" url="https://pl.wikipedia.org/wiki?curid=2298831" title="WebLogic">
WebLogic



</doc>
<doc id="2298834" url="https://pl.wikipedia.org/wiki?curid=2298834" title="Zbór Ewangeliczny „Jeruzalem” w Żywcu">
Zbór Ewangeliczny „Jeruzalem” w Żywcu

Zbór Ewangeliczny „Jeruzalem” w Żywcu – dawny chrześcijański kościół protestancki nurtu ewangelikalnego z siedzibą w Żywcu przy ul. Pięknej 13 w dzielnicy Zabłocie. Został wpisany do rejestru kościołów i innych związków wyznaniowych pod nr 109 w 1996 roku. W 2011 roku liczył 17 wiernych. Zakończył działalność w 2015.
Powstał w wyniku rozłamu w żywieckim zborze Kościoła Ewangelicznych Chrześcijan w 1995 roku, kiedy to Alojzy Stasica opuścił kościół i założył Zbór Ewangeliczny „Jeruzalem”. Głównym zadaniem zboru była ewangelizacja. Za jedyne źródło wiary uznawana była Biblia. Praktykowana była codzienna godzina modlitwy i wyjście z literaturą biblijną w miejsce publiczne. Nabożeństwa odbywały się w niedzielę, a raz w miesiącu przyjmowana była Pamiątka Wieczerzy Pańskiej. Szczególny nacisk kładziono na wychowanie młodego pokolenia, by służyło Bogu i bliźniemu oraz nie stwarzało problemów społecznych.
Przy zborze działała szkółka niedzielna dla dzieci oraz prowadzona była pomoc dla ludzi chorych, potrzebujących oraz rodzin wielodzietnych i dzieci.
Zbór Ewangeliczny „Jeruzalem” utrzymywał kontakty z innymi kościołami nurtu ewangelikalnego.
18 stycznia 2015 zbór podjął decyzję o rozwiązaniu wspólnoty, na skutek czego w 2015 został on wykreślony z Rejestru Kościołów i Związków Wyznaniowych MSWiA.

</doc>
<doc id="2298838" url="https://pl.wikipedia.org/wiki?curid=2298838" title="Siergiej Grinkow">
Siergiej Grinkow



</doc>
<doc id="2298839" url="https://pl.wikipedia.org/wiki?curid=2298839" title="Bruzdogłowiec gowkongijski">
Bruzdogłowiec gowkongijski

Bruzdogłowiec gowkongijski (łac.: "Bothriocephalus acheilognathi") – pasożytniczy tasiemiec ryb z rodziny karpiowatych z rodzaju płazińców. W postaci dojrzałej pasożytuje w przewodzie pokarmowym wielu gatunków ryb słodkowodnych. W Polsce gatunek inwazyjny, po raz pierwszy zaobserwowany w roku 1973. Szczególnie atakuje takie gatunki ryb jak karp, karaś srebrzysty, amur biały, amur czarny, tołpyga biała i tołpyga pstra. Pasożyt ten wywołuje schorzenie ryb zwane botriocefalozą.
Morfologia.
Ciało koloru kremowobiałego, zbudowane z główki (skoleksu) o kształcie sercowatym, z dwiema symetrycznie położonymi bruzdami przyssawkowymi i z dużej liczby członów (proglotydów), Zewnętrzna segmentacja ciała jest bardzo wyraźna. Samce i samice nie różnią się wyglądem. 

</doc>
<doc id="2298841" url="https://pl.wikipedia.org/wiki?curid=2298841" title="Carcinoma cervicis uteri">
Carcinoma cervicis uteri



</doc>
<doc id="2298844" url="https://pl.wikipedia.org/wiki?curid=2298844" title="Carcinoma colli uteri">
Carcinoma colli uteri



</doc>
<doc id="2298848" url="https://pl.wikipedia.org/wiki?curid=2298848" title="Mistrzostwa Europy U-17 w Piłce Nożnej 2011 (runda elitarna)">
Mistrzostwa Europy U-17 w Piłce Nożnej 2011 (runda elitarna)

Elitarna runda kwalifikacyjna.
Do tej rundy kwalifikacyjnej awansowały dwie najlepsze reprezentacje z grup kwalifikacyjnych oraz dwa zespoły z trzecich miejsc. 28 zespołów zostały podzielone na cztery siedmiozespołowe koszyki z których wylosowano siedem grup po cztery zespoły. Do Serbii pojadą zwycięzcy grup.

</doc>
<doc id="2298849" url="https://pl.wikipedia.org/wiki?curid=2298849" title="Stefania Reindl">
Stefania Reindl

Stefania Reindl (ur. 24 lutego 1922 w Krakowie, zm. 11 marca 1993 tamże) – polska gimnastyczka, olimpijka z Helsinek 1952.
Życiorys.
Reprezentantka krakowskich klubów: Korony, Cracovii, Wisły.
Mistrzyni Polski w:
Największym jej sukcesem był brązowy medal zdobyty w ćwiczeniach wolnych podczas mistrzostw świata w Bazylei. Podczas tych samych mistrzostw świata zajęła 5 miejsce w wieloboju drużynowym.
Na igrzyskach olimpijskich w 1952 zajęła:

</doc>
<doc id="2298850" url="https://pl.wikipedia.org/wiki?curid=2298850" title="Eudicotyledoneae">
Eudicotyledoneae



</doc>
<doc id="2298851" url="https://pl.wikipedia.org/wiki?curid=2298851" title="JOnAS">
JOnAS

JOnAS – darmowy serwer aplikacji napisany w Java zgodny z Java EE 6 (dawniej J2EE), rozwijany przez organizację OW2.

</doc>
<doc id="2298852" url="https://pl.wikipedia.org/wiki?curid=2298852" title="Parafia św. Sebastiana w Brzezinach">
Parafia św. Sebastiana w Brzezinach

Parafia Świętego Sebastiana w Brzezinach – parafia rzymskokatolicka w Brzezinach.
Parafia erygowana w 1684. Obecny kościół parafialny w części drewniany, a w części murowany wybudowany w 1683 roku przez Franciszka Socha Chomentowskiego ówczesnego właściciela tego terenu. Kościół wybudowany w stylu eklektycznym, konstrukcji zrębowej z zakrystią. Powstał na planie zbliżonym do krzyża greckiego. Nawa główna przenika bezpośrednio w prezbiterium, trójbocznie zamknięte. Południowe ramię wyznacza murowana kaplica wybudowana prawdopodobnie z prośby króla Jana III Sobieskiego. Z ramienia północnego wydzielona jest niewielka zakrystia. Od frontu znajduje się prostokątna kruchta, węższa od nawy. Chór nadwieszony, podparty drewnianymi słupami. Na chórze znajdują się ponad 100 letnie organy.
Terytorium parafii obejmuje: Borowinę, Brzeziny, Piotrówek, Więcków, Zielonkę oraz częściowo Edwardów, Kletnię i Niwę Babicką. 

</doc>
<doc id="2298855" url="https://pl.wikipedia.org/wiki?curid=2298855" title="BEA WebLogic">
BEA WebLogic



</doc>
<doc id="2298858" url="https://pl.wikipedia.org/wiki?curid=2298858" title="William Blount">
William Blount

William Blount (ur. 26 marca 1749 roku – zm. 21 marca 1800 roku) – polityk z Tennessee amerykański.
Był jednym z sygnatariuszy Konstytucji Stanów Zjednoczonych reprezentując stan Karolina Północna.
W latach 1782, 1783, 1786 i 1787 brał udział w obradach Kongresu Kontynentalnego.
Po przystąpieniu stanu Tennessee do Stanów Zjednoczonych w 1796 roku, został jednym z dwóch pierwszych przedstawicieli tego stanu w Senacie Stanów Zjednoczonych. Po niespełna roku, wysunięto przeciwko niemu oskarżenie o zdradę stanu i konspirację z agentem brytyjskiego rządu, które wiązały go ze spiskiem mającym na celu przejęcie kontroli posiadłości hiszpańskich w Luizjanie i na Florydzie. W 1797 roku na podstawie tych zarzutów usunięto go z senatu.
Jego brat, Thomas Blount, zasiadał w Izbie Reprezentantów Stanów Zjednoczonych jako przedstawiciel stanu Karolina Północna, zaś jego syn, William Grainger Blount, reprezentował w Izbie Reprezentantów Stanów Zjednoczonych stan Tennessee.

</doc>
<doc id="2298861" url="https://pl.wikipedia.org/wiki?curid=2298861" title="Cmentarz parafii św. Floriana w Żywcu">
Cmentarz parafii św. Floriana w Żywcu

Cmentarz parafii św. Floriana w Żywcu – cmentarz parafialny rzymskokatolickiej parafii św. Floriana, znajdujący się w żywieckiej dzielnicy Zabłocie, przy ul. Stolarskiej, w sąsiedztwie cmentarza żydowskiego.
Cmentarz w Zabłociu został uruchomiony w 1945 roku w miejscu tzw. Stawów Książęcych, gdzie wydobywana była glina do produkcji cegły, a poświęcony 7 listopada 1948 roku. W ciągu pierwszego roku użytkowania zostało zbudowanych 30 nowych grobów.

</doc>
<doc id="2298864" url="https://pl.wikipedia.org/wiki?curid=2298864" title="Faceci w czerni III">
Faceci w czerni III

Faceci w czerni III (ang. "Men in Black III" lub "MIB3") – amerykański film science fiction w technologii trójwymiarowej w reżyserii Barry’ego Sonnenfelda i ze scenariuszem Etana Cohena. Film wyprodukował m.in. Steven Spielberg w swoim studiu Amblin Entertainment dla wytwórni Columbia Pictures. Autorem ścieżki dźwiękowej do filmu jest Danny Elfman. W filmie występują znani z pierwszej i drugiej części filmu Will Smith jako James Darrell Edwards III i Agent J wraz z Tommy Lee Jonesem w roli Kevina Browna i Agenta K, a także Josh Brolin jako młody Kevin Brown i Agent K.
Premiera "Facetów w czerni III" odbyła się 25 maja 2012 roku.
Fabuła.
Film opowiada o podróży w czasie Agenta J (Will Smith), który cofa się do 1969 roku w celu odwiedzenia „młodszego” Agenta K (Josh Brolin). Boris Bestia (Jemaine Clement), czarny charakter filmu, również cofnie się w czasie i będzie próbował zabić ówczesnego Agenta K w celu zmiany biegu wydarzeń i wyrównania porachunków, co ma doprowadzić do inwazji kosmitów i zagłady ludzi.

</doc>
<doc id="2298865" url="https://pl.wikipedia.org/wiki?curid=2298865" title="Czapiewski">
Czapiewski

Czapiewski – kaszubski herb szlachecki.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu niewiadomym lew trzymający półksiężyc z twarzą w lewo. Klejnotu i hełmu brak, bezpośrednio nad tarczą korona. Labrów brak."
Najwcześniejsze wzmianki.
Wymieniany przez "Nowego Siebmachera", jako herb jakiegoś Czapiewskiego służącego w armii pruskiej pod koniec XVIII wieku. Być może należał on do Czapiewskich osiadłych w XIX wieku w Półcznie.
Rodzina Czapiewskich.
Liczna rodzina cząstkowej szlachty, wywodząca nazwisko od wsi Czapiewice koło Brus. Pierwsza wzmianka o jej dziedzicach pochodzi z 1526 (Jakub Czloch, Maciej Żerancki, Jan Pruszak, Tomasz Gran, Kasper Żeromski, Tomasz Jajecki). W 1570 w Czapiewicach siedzieli Matthias Wnuk, Simon Jaiiczek, Laurentius Cholmowski (Chełmowski), Johannes Prusak, Jacob Czapiewski, Johannes Zoramski (Żuromski), Christophorus Czapiewski. W tym samym roku w pobliskim Czapieczynie (obecnie nie istnieje), włości mieli Bartholomaeus Gran, Gregorius Gran, Martinus Czapiewski, Mathias Rumel. Wszystkie te nazwiska czy przezwiska stały się później przydomkami różnych gałęzi rodu. Wzmianka z 1682 wymienia jako właścicieli w Czapiewicach 4 Czapiewskich, Chełmowskiego, Prusaka, Gliścińskiego oraz innych. Zatem rosła wciąż liczba działów wsi i liczebność rodu. Pod koniec XVIII wieku właścicieli było już 11, w tym także obca szlachta. W XVII-XVIII wieku rodzina posiadała jeszcze działy we wsiach Małe Chełmy, Osowo, Czarnowo, Piechowice, Główczewice, Gostomie i Żukowo, a także w Łąkiem, Kłącznie i Półcznie. Rodzinie przypisywano wiele herbów, Przemysław Pragert zebrał ich 16.
Herbowni.
Czapiewski (Czapienski, Czapiewsky, Czapiński). Rodzina używała też licznych przydomków: Gran (Gron, Grzanka), Jajeczek, Prusak (Pruszak), Wnuk, Złosz, Janta, Paszk, Ranoch (Renoch), Rumel, Samek (Zamek), Stosz (Wstosz), Ukleja, Wojan (Wojen), Żłop, Żuroch.
Ten konkretny herb pochodzi z pieczęci nieznanego Czapiewskiego, więc nie wiadomo z którą gałęzią Czapiewskich powinno się go skojarzyć.
Granowie używali herbu Gran (Żernicki), albo Drzewica (również Żernicki), zaś według polskich autorów Jastrzębiec (Borkowski, Boniecki). Jantowie używali herbu Janta vel Białk (Żernicki). Pruszakowie i Żurochowie mieli używać herbu Leliwa, bądź jej odmiany (Czapiewski II). Żurochom przypisywano też herb Sas i Czapiewski III. Pruszakom przypisywano też herb Pielesz. Zachowały się odciski pieczęci z herbami Wnuk-Czapiewskich i Złoszcz-Czapiewskich. Ci ostatni mieli także, razem z Żłop-Czapiewskimi, posługiwać się Brochwiczem III, albo Ostoją. Ponadto, Czapiewscy z poznańskiego, nie wiadomo czy spokrewnieni z kaszubskimi, używali Pomiana.

</doc>
<doc id="2298866" url="https://pl.wikipedia.org/wiki?curid=2298866" title="Partia Demokratyczna (Timor Wschodni)">
Partia Demokratyczna (Timor Wschodni)

Partia Demokratyczna () lub Partia Demokratyczna w Timorze Wschodnim jest socjaldemokratyczną partią polityczną w Timorze Wschodnim, utworzoną dnia 10 czerwca 2001 roku. 
Historia polityczna.
W wyborach parlamentarnych w 2001, które odbyły się 30 sierpnia partia zdobyła 8,7% głosów i 7 na 88 miejsc.
W wyborach prezydenckich w Timorze Wschodnim w 2007 roku lider partii, Fernando de Araujo zajął trzecie miejsce, zdobywając 19,18% głosów.
W wyborach parlamentarnych w 2007 roku partia zajęła czwarte miejsce, co pozwoliło jej na uzyskanie ośmiu miejsc w parlamencie.
W 2012 roku ugrupowanie utrzymało zdobyte pięć lat wcześniej osiem mandatów parlamentarnych.
W wyborach w 2017 roku Partia Demokratyczna zdobya 7 mandatów i współtworzyła wraz z FReTiLIn rząd mniejszościowy. W wyniku rozwiązania paralamentu w 2018 roku zorganizowano kolejne wybory, w których partia uzyskała 8,1% ważnie oddanych głosów, zdobywając tym samym 5 mandatów parlamentarnych. 

</doc>
<doc id="2298868" url="https://pl.wikipedia.org/wiki?curid=2298868" title="Pałac w Rokosowie">
Pałac w Rokosowie

Pałac w Rokosowie – dawna rezydencja rodziny Mycielskich zlokalizowana w Rokosowie w gminie Poniec.
Obiekt w stylu neogotyku romantycznego, zbudowany dla Józefa Mycielskiego, zaprojektowany przez Friedricha Augusta Stülera w latach 1849-1854. Pałac został przebudowany około 1900 i odrestaurowany w latach 1984-1986. Charakterystyczne dla obiektu są narożnikowe, masywne wieże, krenelaż i częściowo sucha fosa wokół. Na szczycie środkowego ryzalitu umieszczony jest herb rodzinny – Dołęga. Z tyłu pałacu znajduje się ogród zimowy, obecnie restauracja. Całość otacza park o powierzchni 3,2 ha.
Według Marcina Libickiego rezydencja była ziszczeniem marzeń romantycznych połowy XIX wieku, zaczerpniętych z utworów Waltera Scotta, George'a Byrona, czy rodzimej twórczości Mickiewicza. Pałac połączył trendy neogotyku angielskiego i tradycję XV-wiecznej rezydencji florenckiej. W Rokosowie, po raz pierwszy w Wielkopolsce zastosowano piętrową kaplicę, przykrytą sklepieniem krzyżowym.
Po Mycielskim właścicielem pałacu został książę Adam Konstanty Czartoryski, a potem jego syn Zygmunt Czartoryski i wnuk Jan Roman Czartoryski (od 1930). Obecnie pełni rolę Ośrodka Integracji Europejskiej i należy do Urzędu Marszałkowskiego Województwa Wielkopolskiego.

</doc>
<doc id="2298869" url="https://pl.wikipedia.org/wiki?curid=2298869" title="Wojciech Rydz">
Wojciech Rydz

Wojciech Rydz (ur. 9 marca 1932 w Mysłowicach, zm. 8 stycznia 2018 w Krakowie) – polski szermierz, sędzia, trener, olimpijczyk z Helsinek 1952.
Życiorys.
Wszechstronny szermierz. Reprezentant śląskich klubów: MKS, Baildon Katowice, Piast Gliwice. Wielokrotny medalista mistrzostw Polski:
Wielokrotny uczestnik mistrzostw świata (najlepsze miejsce 8 w indywidualnym turnieju floretowym w 1950 r. w Rzymie).
Po zakończeniu kariery zawodniczej, trener i sędzia międzynarodowy.
Odznaczony m.in. Srebrnym Krzyżem Zasługi.
Został pochowany na Cmentarzu Rakowickim (cmentarzu wojskowym przy ul. Prandoty) (kw. LXXXV-19/20-38).

</doc>
<doc id="2298875" url="https://pl.wikipedia.org/wiki?curid=2298875" title="240 mm armata mle 84/17 St. Chamond">
240 mm armata mle 84/17 St. Chamond

Canon de 240 L mle 84/17 St Chamond – francuska ciężka armata polowa kalibru 240 mm z okresu I wojny światowej, używana także w II wojnie światowej.
Przed rozpoczęciem I wojny światowej francuska koncepcja prowadzenia działań wojennych zakładała szybką wojnę manewrową, gdzie nie ma miejsca na ciężkie i trudne do transportu armaty dużego kalibru, armia francuska została wyposażona głównie w lekkie i szybkostrzelne (jak na ówczesne czasy) armaty de 75 mle 1897. Przebieg działań wojennych w 1914 negatywnie zweryfikował francuską doktrynę i kiedy okazało się, że zamiast spodziewanej szybkiej wojny manewrowej konflikt przeistoczył się w statyczną wojnę pozycyjną armia francuska nie posiadała prawie żadnych armat dużego kalibru potrzebnych do niszczenia umocnionych pozycji przeciwnika.
W odróżnieniu od innej ciężkiej armaty polowej canon de 220 L mle 1917 Schneider, która została zaprojektowana przy wykorzystaniu lufy armaty okrętowej, mle 84/17powstała na podstawie armaty mle 1884 używanej we francuskich fortyfikacjach. Produkcję łoża do nowej armaty rozpoczęto w 1917 i już w tym roku weszła ona do służby jako canon de 240 L mle 84/17 St Chamond (Can 240 L 84/14, St Ch). Ponieważ szybko zabrakło oryginalnych armat wz. 1884, rozpoczęto także produkcję nowych luf – ta wersja armaty otrzymała oznaczenie Can 240 L mle 1917 St Ch.
Masa armaty z łożem wynosiła ponad 31 ton, transportowana była w dwóch częściach (osobno łoże i lufa), do jej transportu używano zazwyczaj ciągników parowych. Ustawienie jej na stanowisku bojowym trwało kilka dni. Armata tego typu miotała pocisk o masie 161 kg na odległość do 17 300 m.
W momencie rozpoczęcia II wojny światowej armia francuska miała na wyposażeniu jeszcze dwie lub trzy baterie armat tego typu, po ich zdobyciu przez Wehrmacht kilka zostało umieszczonych w fortyfikacjach obronnych Wału Atlantyckiego. W służbie niemieckiej znane były jako 24cm Kanone 556(f).

</doc>
<doc id="2298877" url="https://pl.wikipedia.org/wiki?curid=2298877" title="Sebastian Owczarek">
Sebastian Owczarek

Sebastian Owczarek (ur. 16 kwietnia 1987 w Kluczborku) – polski hokeista, trener. 
Kariera.
W 2011 zawodnik GKS Jastrzębie. Od listopada 2011 ponownie zawodnik Polonii Bytom. Został kapitanem drużyny w sezonie PHL 2016/2017. Występował w Polonii Bytom do 2018.
Podjął studia AWF Katowice na kierunku wychowanie fizyczne. Został także zawodnikiem hokeja na rolkach, w czerwcu 2016 został powołany do kadry Polski na turniej mistrzostw świata. Został powołany do reprezentacji Polski na turniej hokeja na rolkach podczas World Games 2017.
Na początku lipca 2018 został ogłoszony asystentem głównego trenera Polonii Bytom, Andrieja Parfionowa. 4 września 2018 został ogłoszony trenerem przygotowania motorycznego w sztabie szkoleniowym reprezentacji Polski kobiet do lat 18. Na sezony 2019/2020, 2020/2021 był wybierany asystentem głównych trenerów tej kadry.

</doc>
<doc id="2298881" url="https://pl.wikipedia.org/wiki?curid=2298881" title="Henryk Jost">
Henryk Jost

Henryk Jost (ur. 21 sierpnia 1921 w Zakopanem, zm. 2 grudnia 2006 tamże) – dr nauk humanistycznych, inżynier, historyk techniki i przemysłu wiejskiego na Podhalu, Spiszu i Orawie.
Życie rodzinne.
Henryk Jost był synem Alojzego Henryka, budowniczego, inspektora budowy drogi do Morskiego Oka i projektanta mostu na Wodogrzmotach Mickiewicza oraz Matyldy z Nowaków, nauczycielki i działaczki społecznej. Mieszkali w zaprojektowanej przez ojca willi "Hanka" przy dzisiejszej ulicy Grunwaldzkiej. Żonę poznał w trakcie odbywania studiów w Gdańsku, z Anną Bloch wszedł w związek małżeński w 1949 roku.
Nauka szkolna, studia.
Maturę zdał w liceum im. Oswalda Balzera w 1939 roku, następnie złożył dokumenty o przyjęcie na studia na Politechnice Warszawskiej. W Warszawie spędził okres kampanii wrześniowej, biorąc udział w obronie stolicy jako ochotnik, po zakończeniu walk powrócił do Zakopanego. W 1944 roku uczestniczył w organizacji w Zakopanem konspiracyjnej ekspozytury Politechniki Warszawskiej, samemu zaliczając na niej kurs pierwszego roku studiów. Po wojnie kontynuował studia na Wydziale Mechanicznym Politechniki Gdańskiej, który ukończył w 1951 roku. Stopień doktora nauk humanistycznych uzyskał 14 grudnia 1973 roku w Zakładzie Historii Nauki i Techniki PAN.
Praca zawodowa.
Początkowo pracował w elektrowni miejskiej, w połowie 1940 roku, chroniąc się przed wywiezieniem na roboty przymusowe rozpoczął naukę w "Berufsfachschule für goralische Volkskunst" (dawna Państwowa Szkoła Przemysłu Drzewnego). Od 1941 roku pracował w niemieckim zarządzie miasta. Jednocześnie, od 1943 roku, był zaprzysiężony jako żołnierz Armii Krajowej, ps. "Limba" i brał udział w tajnym nauczaniu. Po przerwanych przez II Wojnę Światową studiach w Warszawie podjął naukę na Politechnice Gdańskiej.
Po studiach ukończonych w 1951 roku powrócił do Zakopanego i do przejścia na emeryturę w 1982 roku pracował jako projektant instalacji sanitarnych w kilku miejscowych przedsiębiorstwach. Poza pracą zajmował się badaniami nad historią przemysłu na Podhalu. W 1955 roku wszedł w skład Zespołu do Badań Górnictwa i Hutnictwa Tatrzańskiego, powołanego przez Komitet Historii Nauki Polskiej Akademii Nauk. W 1962 roku opublikował książkę "O górnictwie i hutnictwie w Tatrach polskich" (II wyd. rozszerzone, pt. "Dzieje górnictwa i hutnictwa w Tatrach polskich", 2004).
Działalność społeczna.
Jako członek Podhalańskiej Komisji Opieki nad Zabytkami PTTK rejestrował zabytki przemysłu wiejskiego na terenie powiatu nowotarskiego. W rezultacie tych działań opublikował "Katalog zabytków budownictwa przemysłowego w Polsce, powiat Nowy Targ i m. Zakopane" (Wrocław, 1969).
Publikacje.
Do innych publikacji jego autorstwa należą:
Autor wielu artykułów, publikował między innymi w "Roczniku Podhalańskim", "Kwartalniku Historii Nauki i Techniki", "Kwartalniku Historii Kultury Materialnej", "Wiadomościach Hutniczych", "Przeglądzie Odlewnictwa", "Podtatrzu".
Członkostwo w organizacjach pozarządowych.
Członek wielu stowarzyszeń:
Został pochowany na Nowym Cmentarzu w Zakopanem (kw. N6-B-10).
Odznaczenia i awanse wojskowe.
Był odznaczony między innymi:

</doc>
<doc id="2298884" url="https://pl.wikipedia.org/wiki?curid=2298884" title="Lupe Fiasco’s The Cool">
Lupe Fiasco’s The Cool

Lupe Fiasco’s The Cool (znany również jako The Cool) to drugi studyjny album amerykańskiego rapera Lupe Fiasco wydany 18 grudnia 2007. Na albumie pojawili się tacy artyści jak Snoop Dogg, Matthew Santos, Gemini czy zespół Unkle. Album ten zyskał bardzo przychylne opinie krytyków muzycznych. W Billboard 200 zadebiutował na 14. pozycji, a w drugim tygodniu przeskoczył na 4. Otrzymał również "Złoto" nadane przez RIAA. "The Cool" został również nominowany do Grammy Awards w 2009 w czterech kategoriach, między innymi jako Best Rap Album.

</doc>
<doc id="2298887" url="https://pl.wikipedia.org/wiki?curid=2298887" title="Aletta Jacobs">
Aletta Jacobs

Aletta Henriëtta Jacobs (ur. 9 lutego 1854 w Sappemeer, zm. 10 sierpnia 1929 w Baarn) – holenderska lekarka, feministka i pacyfistka, pierwsza kobieta, która skończyła studia medyczne w Holandii, założyła w Amsterdamie pierwszą na świecie klinikę kontroli urodzeń.
Dzieciństwo i młodość.
Aletta Jacobs urodziła się w rodzinie o żydowskich korzeniach. Jej ojciec Abraham był lekarzem, a matka Anna de Jongh zajmowała się domem. W wieku trzynastu lat Jacobs zakończyła naukę w wiejskiej szkole podstawowej, po czym została zapisana do szkoły dla dziewcząt (jedynej formy edukacji dostępnej wówczas dla kobiet w Holandii). W szkole tej uczono dobrych manier, przyjmowania gości itp. Porzuciła ją po niespełna dwóch tygodniach. Odtąd kształciła się samodzielnie. Wieczorami pod okiem ojca studiowała języki: łacinę, grekę, angielski, francuski i niemiecki. W ciągu dnia pomagała matce w zajęciach domowych i towarzyszyła ojcu w jego wizytach u pacjentów. Upewniła się wówczas w przekonaniu, że zostanie lekarką.
Studia medyczne.
W 1871 roku po zdaniu niezbędnych egzaminów i uprzednim uzyskaniu od premiera Johana Rudolpha Thorbecke’a pozwolenia na kontynuację edukacji Aletta Jacobs jako pierwsza kobieta w Holandii rozpoczęła studia na Uniwersytecie w Groningen. Tytuł doktora nauk medycznych uzyskała na Uniwersytecie Amsterdamskim 8 marca 1879 roku.
Praktyka lekarska.
Swoją praktykę lekarską prowadziła Jacobs w centrum Amsterdamu, gdzie dwa razy w tygodniu przyjmowała pacjentów bezpłatnie. W salach należących do związków zawodowych prowadziła zajęcia dla kobiet, ucząc je opieki nad noworodkami, higieny osobistej, ostrzegając i wyjaśniając zdrowotne konsekwencje prostytucji. 
Działalność społeczna.
Jacobs zauważyła problemy zdrowotne kobiet pracujących w sklepach. U ekspedientek, które przez jedenastogodzinny dzień pracy musiały stać, występował chroniczny ból pleców. Lekarka postanowiła zająć się problemem i po latach walki doprowadziła do skrócenia dnia pracy oraz wprowadzenia możliwości siedzenia w jego trakcie. Podczas praktyki w miejskich szpitalach Jacobs spotykała się z kobietami cierpiącymi na powikłania zdrowotne wskutek częstych porodów. Uważając, że obowiązkiem lekarza jest pomoc pacjentom, zaczęła zapisywać kobietom środek antykoncepcyjny diafragmę. Następnie otworzyła w Amsterdamie pierwszą na świecie klinikę kontroli urodzeń. W 1899 roku wydała wielokrotnie wznawianą książkę o anatomii kobiet dla laików. Chciała, aby kobiety lepiej rozumiały własną fizjologię i płodność.
Prawa kobiet.
W 1883 roku Aletta Jacobs upomniała się o prawa wyborcze dla kobiet i stała się przywódczynią holenderskich sufrażystek. Po latach walki w 1919 roku kobiety w Królestwie Niderlandów uzyskały prawa wyborcze. Jacobs zaangażowana była również w walkę o prawo kobiet do edukacji, prawo mężatek do pracy oraz prawo kobiet do antykoncepcji i planowanego macierzyństwa. Była nie tylko aktywistką na rzecz praw kobiet w Holandii. Równie intensywnie pracowała w ramach Międzynarodowego Sojuszu Kobiet. W 1908 roku Jacobs współorganizowała IV Międzynarodowy Kongres Sufrażystek w Amsterdamie. Wraz z liderkami światowego ruchu emancypantek (m.in. Carrie Chapman Catt) podróżowała po świecie, promując ideę praw wyborczych i edukacji kobiet.
Pacyfizm.
Jacobs była przeciwniczką wojen. W przeddzień I wojny światowej współpracowała na rzecz pokoju z, między innymi, późniejszą laureatką Pokojowej Nagrody Nobla, Amerykanką Jane Addams. W 1915 roku Jacobs współtworzyła istniejącą do dzisiaj Międzynarodową Ligę Kobiet na rzecz Pokoju i Wolności, założoną podczas Międzynarodowego Kongresu Kobiet w Hadze.

</doc>
<doc id="2298889" url="https://pl.wikipedia.org/wiki?curid=2298889" title="Szymon Sobala">
Szymon Sobala

Szymon Sobala (ur. 15 stycznia 1919 w Piekarach Śląskich, zm. 9 maja 2009) – polski gimnastyk, trener, olimpijczyk z Helsinek 1952.
Życiorys.
Wielokrotny mistrz Polski w:
Na igrzyskach olimpijskich w 1952 roku zajął:

</doc>
<doc id="2298893" url="https://pl.wikipedia.org/wiki?curid=2298893" title="Aroko">
Aroko

Aroko - symboliczne pismo muszelkowe wykorzystywane przez murzyńskie plemiona w okresie prehistorycznym, przed pojawieniem się pisma właściwego.

</doc>
<doc id="2298894" url="https://pl.wikipedia.org/wiki?curid=2298894" title="Trochilus Victoriæ">
Trochilus Victoriæ



</doc>
<doc id="2298895" url="https://pl.wikipedia.org/wiki?curid=2298895" title="Straż Papieska">
Straż Papieska



</doc>
<doc id="2298900" url="https://pl.wikipedia.org/wiki?curid=2298900" title="Okręg Orléans">
Okręg Orléans



</doc>
<doc id="2298903" url="https://pl.wikipedia.org/wiki?curid=2298903" title="Akomodacja (religioznawstwo)">
Akomodacja (religioznawstwo)

Akomodacja "(z łac. accommodatio - przystosowanie)" polega na dostosowaniu obrzędów i tekstów liturgicznych do potrzeb konkretnego zgromadzenia liturgicznego, a także na dostosowaniu formy przepowiadania (działalności misyjnej) do mentalności i kultury danej społeczności.

</doc>
<doc id="2298904" url="https://pl.wikipedia.org/wiki?curid=2298904" title="Statystyki Chelsea Londyn">
Statystyki Chelsea Londyn



</doc>
<doc id="2298906" url="https://pl.wikipedia.org/wiki?curid=2298906" title="Edward Ścigała">
Edward Ścigała

Edward Ścigała (ur. 20 lutego 1926 r. w Piekarach Śląskich, zm. 28 stycznia 1990 r. tamże) – sztangista, trener, olimpijczyk z Helsinek 1952.
Życiorys.
Jeden z pierwszych zawodników uprawiających w Polsce podnoszenie ciężarów. Mistrz Polski (1950, 1951) i wicemistrz (1949) w kategorii lekkiej (67,5 kg).
Na igrzyskach olimpijskich startując w kategorii lekkiej zajął 21. miejsce. Po zakończeniu kariery zawodniczej był trenerem.
Był zawodnikiem Stali Brzeziny.

</doc>
<doc id="2298907" url="https://pl.wikipedia.org/wiki?curid=2298907" title="John Wilkinson (przemysłowiec)">
John Wilkinson (przemysłowiec)

John „Iron-Mad” Wilkinson (ur. 1728, zm. 1808) – brytyjski przemysłowiec, pionier stosowania żeliwa.
Życiorys.
Wilkinson urodził się w Little Clifton w Cumberland. Jego ojciec, Isaac, był ślusarzem i wynalazcą. W 1748 roku Wilkinson zebrał dość pieniędzy, by zbudować swój pierwszy wielki piec w Bradley, niedaleko Wolverhampton. Przedsięwzięcie było na tyle zyskowne, że w 1772 roku Wilkinson kupił dwór i majątek Bradley. Na początku lat 1760-tych John i jego brat William odziedziczyli po ojcu hutę w Bersham w północnej Walii i założyli New Bersham Company, które szybko zaczęły przodować w świecie w dziedzinie technologii obróbki żelaza. Wilkinson współpracował z Jamesem Wattem w produkcji silników parowych. Wilkinson miał również duży wpływ na projektowanie armat, w latach 1774–1775 wynalazł metodę nawiercania, która pozwoliła produkować bezpieczniejsze w obsłudze i bardziej celne armaty. Był głównym inicjatorem budowy w 1779 roku pierwszego w świecie żelaznego mostu, położonego na rzece Severn w Coalbrookdale (Iron Bridge). W 1787 roku Wilkinson wprowadził na rynek pierwszy statek z metalu. Pod koniec lat 1790-tych opłacił żelazną ambonę i inne wyposażenie w kaplicy metodystów w Bradley.
Wilkinson zmarł w 1808 roku jako zamożny człowiek, został pochowany w trumnie z żelaza.

</doc>
<doc id="2298913" url="https://pl.wikipedia.org/wiki?curid=2298913" title="Josef Pieper">
Josef Pieper

Josef Pieper (ur. 4 maja 1904 - zm. 6 listopada 1997) – niemiecki katolicki filozof, jeden z czołowych autorów fali odrodzenia filozofii neotomistycznej w XX wieku.
Życie i kariera naukowa.
Pieper studiował filozofię, prawo oraz socjologię na uniwersytecie w Berlinie i w Münster. Po okresie pracy jako socjolog oraz autor, został profesorem zwyczajnym antropologii filozoficznej na uniwersytecie w Münster. Nauczał w latach 1950-1976. Jako "professor emeritus" wykłady kontynuował do 1996 roku.
Dzieła.
Do jego najbardziej znanych prac należą: "Cztery cnoty kardynalne", "Wypoczynek jako fundament kultury", "Akt w filozofii", "Wprowadzenie do Tomasza z Akwinu". Tłumaczył także na niemiecki C.S. Lewisa, "Problem cierpienia".

</doc>
<doc id="2298914" url="https://pl.wikipedia.org/wiki?curid=2298914" title="CoffeeScript">
CoffeeScript

CoffeeScript – język programowania transpilowany do JavaScriptu. CoffeeScript dodaje lukier składniowy zainspirowany przez Ruby’ego i Pythona, aby zwiększyć czytelność kodu. Język oferuje także bardziej wyrafinowane funkcje, takie jak przetwarzanie tablic i dopasowywanie do wzorców. 
CoffeeScript cieszy się stosunkowo dużą popularnością w społeczności programistów Ruby’ego. Jest używany produkcyjnie przez 37signals. CoffeeScript jest domyślnym językiem po stronie klienta w Ruby on Rails od wersji 3.1. Brendan Eich stwierdził, że CoffeeScript miał wpływ na jego rozważania o przyszłości JavaScriptu.
Przykłady.
Typowy fragment kodu JavaScript z użyciem biblioteki jQuery:
$(document).ready(function() {
 // Kod inicjalizacyjny
W CoffeeScript słowo kluczowe codice_1 jest zastąpione przez symbol codice_2. Wcięcia zastępują nawiasy klamrowe, podobnie jak w Pythonie. Dodatkowo, najczęściej nawiasy mogą być pominięte. Analogiczny do powyższego fragment kodu w CoffeeScript wygląda następująco:
$(document).ready -&gt;
 # Kod inicjalizacyjny
Lub krócej, co wynika z definicji skróconego użycia kodu codice_3:
$ -&gt;
 # Kod inicjalizacyjny

</doc>
<doc id="2298915" url="https://pl.wikipedia.org/wiki?curid=2298915" title="Edmund Chodyński">
Edmund Chodyński

Edmund Chodyński ps. „Karo” (ur. 7 lipca 1893 w Kaliszu, zm. 7 listopada 1967 w Lubaniu Śląskim) – działacz socjalistyczny i niepodległościowy. Uczestnik wojny polsko-bolszewickiej. Radny Łodzi. Członek konspiracyjnej PPS-WRN.
Życiorys.
Syn Henryka, kolejarza. Ukończył szkołę elementarną w Kaliszu. Do 1912 pracował jako ślusarz kopalniany w Sosnowcu, gdzie wstąpił do PPS i w 1913 do Związku Strzeleckiego.
Od 20 sierpnia 1914 do sierpnia 1916 żołnierz II Brygady Legionów. Był trzykrotnie ranny pod Mołołkowem, Czerniowcami i Kolkami. Zwolniony jako inwalida (głuchota). Od 1916 sierżant (według innych źródeł porucznik) w Polskiej Organizacji Wojskowej. Po kryzysie przysięgowym w 1917 internowany w Szczypiornie. Zbiegł do Zagłębia.
W 1918 był współorganizatorem Milicji Ludowej PPS w Zagłębiu Dąbrowskim. Uczestniczył w rozbrajaniu Niemców. W 1919 był sekretarzem Związku Zawodowego Robotników Rolnych RP w powiecie Błonie, m.in. za działalność związkową był pół roku więziony na Mokotowie w Warszawie. W związku kierował wydziałem reformy rolnej, serwitutowym i komasacyjnym.
W czasie wojny polsko-bolszewickiej 1920 r. wraz z Józefem Dzięgielewskim był współorganizatorem grup dywersyjnych „Związku Obrony Ojczyzny” na tyłach Armii Czerwonej. W latach 1923-1926 był członkiem sekretariatu Zarządu Głównego Związku Zawodowego Robotników Rolnych RP. W 1929 był współorganizatorem i sekretarzem Związku Zawodowego Małorolnych, a od 1929 do 1933 członkiem Centralnego Wydz. Wiejskiego PPS.
W trakcie wyborów parlamentarnych w 1928 został wybrany posłem z listy nr 2 (PPS) w okręgu wyborczym nr 25 (Biała Podlaska). W Sejmie II kadencji, jako przedstawiciel Związku Parlamentarnego Polskich Socjalistów, zasiadał w komisji reform rolnych. Od 1928 był współorganizatorem Milicji PPS i członkiem jej Komendy Głównej.
W 1930 uczestniczył w kongresie Centrolewu w Krakowie, 14 października 1930 za zorganizowanie i kierowanie akcją zbrojnej ochrony wiecu Centrolewu w Warszawie został aresztowany i 1 lutego 1931 r. skazany na 4 lata ciężkiego więzienia. Został uwolniony po apelacji w 1933 r.
Od 1933 r. do 1937 r. był przewodniczącym Łódzkiego Okręgowego Komitetu Robotniczego PPS. Przewodniczył łódzkiej delegacji na XXIII Kongres PPS w 1934 i był członkiem delegacji na XXIV Kongres PPS w 1937. Był członkiem Rady Naczelnej PPS od 1934 do 1939. Był również radnym miasta Łodzi w latach 1936-1939. Od 1934 był członkiem Komendy Głównej Akcji Socjalistycznej (milicji PPS).
Od 1933 do 1935, na następnie od 1938 do 1939 był członkiem Zarządu Głównego Związku Zawodowego Transportowców, a od 1936 do 1938 członkiem Rady Głównej Związku Zawodowego Małorolnych. Po jego antykomunistycznych oświadczeniach zarzucono mu w Łodzi współpracę z policją polityczną. Został z tego zarzutu oczyszczony. Następnie po nadużyciach w wydawnictwie partyjnym został zawieszony w prawach członka partii przez Łódzki OKR. Sprawę skierowano co Centralnego Sądu Partyjnego, lecz do września 1939 nie została ona rozpatrzona.
W czerwcu 1939, za zgodą Centralnego Komitetu Wykonawczego PPS, rozpoczęto we współpracy z Oddziałem II Sztabu Generalnego Wojska Polskiego przygotowywanie grup dywersyjnych na wypadek wojny. Grupy te miały wykorzystać doświadczenia i kadry działaczy PPS w tajemnicy przed władzami zarówno państwowymi, jak i partyjnymi. Chodyński organizował w Łodzi batalion „Baron-Berlin”.
We wrześniu 1939 r. wraz z grupą działaczy PPS przedostał się do Warszawy, gdzie był organizatorem kwaterującego na Pradze łódzkiego Robotniczego Batalionu Obrony Warszawy. W październiku 1939 rozpoczął działalność w konspiracyjnej PPS-WRN na terenie Łodzi. Od listopada 1939 był sekretarzem, a od końca 1940 przewodniczącym Okręgowego Komitetu Robotniczego PPS-WRN w Łodzi. Zagrożony aresztowaniem w listopadzie 1941 przeniósł się do Warszawy, a następnie do Radomia. Tam był członkiem OKR do 1944 i dowódcą Gwardii Ludowej WRN. Pracował jednocześnie jako ślusarz w jednej z radomskich fabryk.
Po wojnie pozostał pod fałszywym nazwiskiem z czasów wojny, pracował w jednej z radomskich fabryk. Zmarł w lutym 1962 r. lub listopadzie 1967.

</doc>
<doc id="2298917" url="https://pl.wikipedia.org/wiki?curid=2298917" title="Walerian Dzieślewski">
Walerian Dzieślewski

Walerian Stanisław Dzieślewski herbu Ogończyk (ur. 1850 w Tarnowie, zm. 11 stycznia 1935 we Lwowie) – polski inżynier kolejowy i budownictwa
Droga życiowa.
Pochodził z ziemiańskiej rodziny Dzieślewskich, wywodzącej się od staropolskiego rodu Powałów. W średniowieczu rodzina Powałów bardzo się rozrosła i aby rozróżnić poszczególne gałęzie rodu, przybierały one przydomki od miejscowości, gdzie zamieszkiwały. Brat profesora Romana Dzieślewskiego, rektora Politechniki Lwowskiej.
Nazwisko pochodzi od miejscowości Zdzisławice v. Dziesławice Sandomierskie. Pisownia nazwiska tej rodziny, wywodzącej się ze Zdzisławic w sandomierskim ulegała rozlicznym fluktuacjom: Zdzisławski, Dzyslawsky, Dziesławski, Dzieślewski.
W okresie zaboru austriackiego staropolskie nazwisko Powała-Zdzisławski nie było używane, dopiero w odrodzonej Polsce niektórzy członkowie rodziny wracali do dawnej formy.
Kariera.
Był pionierem kolei górskich w zaborze austriackim a także miłośnikiem Tatr, w środowisku miał pseudonim "Bosakier". Opracował w roku 1902 pierwszy projekt kolei zębatej (lub, jak wówczas ją nazywano, "zębnicowej") ze stacji kolejowej w Zakopanem na Świnicką Przełęcz. Był to okres entuzjazmu wywołanego przez budowane wówczas w Alpach koleje zębate. Do roku 1902 było ich na terenach alpejskich 46, o łącznej długości tras 45 km. Projekt kolei zainicjował dyskusję na temat zagospodarowania Tatr i kierunku rozwoju turystyki tatrzańskiej, która trwa aż do dziś. Dzięki swoim pomysłom zyskał wielu zwolenników i tyluż przeciwników. Ostatecznie jego projekt nie został zrealizowany, dopiero w 1936 powstała, według innego projektu, kolej linowa na Kasprowy Wierch.
Był wykładowcą na Politechnice Lwowskiej, członkiem Towarzystwa Politechnicznego we Lwowie, inżynierem-elewem Kolei galicyjskiej im. Karola Ludwika.
Członek Towarzystwa Heraldycznego we Lwowie, w którym brał czynny udział w badaniach genealogicznych, spędzając długie godziny w bibliotekach. Przyjaciel Zakładu Narodowego im. Ossolińskich we Lwowie, częsty bywalec tamtejszej biblioteki. 
Zmarł bezpotomnie, został pochowany na cmentarzu Łyczakowskim w grobowcu rodzinnym Powała Zdzisławskich, przy głównej alei, prowadzącej do kwatery Orląt lwowskich.

</doc>
<doc id="2298918" url="https://pl.wikipedia.org/wiki?curid=2298918" title="SaskTel Tankard">
SaskTel Tankard

SaskTel Tankard – prowincjonalne mistrzostwa mężczyzn Saskatchewan w curlingu, zwycięzca występuje jako reprezentacja prowincji na the Brier. Zawody rozgrywane są od 1927.
Format gry.
W mistrzostwach bierze udział 16 drużyn:
Turniej rozgrywany jest potrójnym sposobem knock-out. Faza finałowa rozgrywana jest systemem Page-playoff.
Reprezentacja Saskatchewan na the Brier i mistrzostwach świata.
Zawodnicy z tej prowincji siedmiokrotnie sięgali po tytuł mistrzów kraju. 4-krotnie dokonała tego drużyna Erniego Richardsona uważana za jedną z najlepszych drużyn wszech czasów. 12 razy reprezentanci Saskatchewan zdobywali srebrne medale a 12 brązowe.
W mistrzostwach świata organizowanych od 1959 trzy drużyny wystąpiły łącznie 6 razy. W latach 1959, 1960, 1962 i 1963 Richardson był najlepszy na świecie. Kolejny występ rangi światowej nastąpił po 10 latach, w 1973 Harvey Mazinke zdobył srebro. Ostatnimi mistrzostwami świata dla zespołu z Saskatchewan były zawody w 1980, kiedy Rick Folk sięgnął po złoto. Od tamtej pory zawodnicy z tej prowincji nie zdołali wygrać the Brier. W 1994 dokonał tego ponownie Folk, grał jednak wówczas w Kolumbii Brytyjskiej.

</doc>
<doc id="2298922" url="https://pl.wikipedia.org/wiki?curid=2298922" title="Canon de 65 M(montagne) mle 1906">
Canon de 65 M(montagne) mle 1906



</doc>
<doc id="2298924" url="https://pl.wikipedia.org/wiki?curid=2298924" title="Seta (zoologia)">
Seta (zoologia)



</doc>
<doc id="2298929" url="https://pl.wikipedia.org/wiki?curid=2298929" title="Filip (Stawicki)">
Filip (Stawicki)

Filip, imię świeckie: Witalij Stefanowicz Stawicki (ur. 14 kwietnia 1884 w Narodyczach – zm. 12 grudnia 1952 w Moskwie) – rosyjski biskup prawosławny.
Życiorys.
Był synem duchownego prawosławnego. Ukończył Wołyńskie Seminarium Duchowne (w Żytomierzu) oraz Moskiewską Akademię Duchowną z tytułem kandydata nauk teologicznych w 1910. W czasie studiów, 12 września 1908, złożył wieczyste śluby mnisze z imieniem Filip, po czym został wyświęcony na hieromnicha. Od 1910 do 1911 działał w eparchii czernihowskiej jako misjonarz zwalczający sekty. Następnie w identycznym charakterze pracował w eparchii kijowskiej, zamieszkując w Ławrze Pieczerskiej. W 1915 otrzymał godność archimandryty. W tym samym roku wyjechał do Nowego Jorku, gdzie kierował prawosławnym seminarium duchownym. 6 sierpnia 1916 w soborze św. Mikołaja w Nowym Jorku przyjął chirotonię biskupią z tytułem biskupa Alaski. Tytuł ten nosił do 1920, chociaż w 1917 wyjechał do Moskwy na Sobór Lokalny Rosyjskiego Kościoła Prawosławnego i nie wrócił już do Stanów Zjednoczonych. W 1918 został na krótko aresztowany, jednak zwolniono go bez postawienia zarzutów karnych.
Od kwietnia 1919 był "locum tenens" eparchii smoleńskiej i wiaziemskiej, zaś od 1920 - jej ordynariuszem (według innego źródła - od 1922). Na terenie eparchii zwalczał działalność Żywej Cerkwi. 12 maja 1922 został aresztowany w Smoleńsku pod zarzutem prowadzenia propagandy kontrrewolucyjnej oraz sprzeciwu wobec konfiskacie kosztowności cerkiewnych. Po zwolnieniu (na przełomie roku 1922 i 1923) duchowny wyjechał ze Smoleńska i zamieszkał w Pustelni Ordyńskiej. Chociaż nadal nosił tytuł biskupa smoleńskiego i był ordynariuszem eparchii, żył w tymże monasterze jako "zatwornik". Od maja 1923 przebywał tamże w areszcie domowym, po czym został przewieziony do więzienia w Samarze, a następnie do moskiewskiego więzienia na Butyrkach. Skazany na zesłanie, przebywał do 1928 w obwodzie tulskim. Oficjalnie pozostawał do 1928 biskupem smoleńskim; w tym roku został przeniesiony na katedrę eparchię astrachańską. Zyskał tam znaczny autorytet wśród wiernych, kontynuował walkę z Żywą Cerkwią, przez co w 1929 został aresztowany pod zarzutem organizacji spisku duchowieństwa oraz agitacji kontrrewolucyjnej. Skazany na trzy lata zsyłki, do stycznia 1930 przebywał w więzieniu w Astrachaniu. Do 1931 przebywał we wsi Czukczino w Republice Komi. Na zesłaniu podjął pracę teologiczno-literacką, pisząc dla swoich dzieci duchowych pracę "Droga, Prawda i Życie".
Aresztowany ponownie w czasie zsyłki, został w 1931 skazany ponownie na pięć lat zsyłki pod zarzutem grupowania wokół siebie duchowieństwa i zesłańców o "reakcyjnym nastawieniu". Do 1937 przebywał na zsyłce w obwodzie omskim. W lutym 1937 jego wyrok miał się zakończyć, został więc nominowany do objęcia katedry omskiej. Został jednak praktycznie natychmiast aresztowany, co uniemożliwiło mu jakąkolwiek działalność duszpasterską. Przebywał na zsyłce do 1940, po czym zezwolono mu na przeprowadzkę do Borisoglebska, gdzie zamieszkał u swoich sióstr. Pracował jako leśny stróż.
W listopadzie 1943 duchowny został wyznaczony do objęcia katedry irkuckiej, jednak na krótko przed wyjazdem z Moskwy, za sprawą delegacji wiernych eparchii astrachańskiej, patriarcha Sergiusz zgodził się skierować arcybiskupa Filipa ponownie do Astrachania. Zarządzając eparchią, duchowny doprowadził do otwarcia ponad 20 nowych parafii oraz do organizacji pierwszych placówek duszpasterskich w Stalingradzie. W 1948 otrzymał godność metropolity. W 1949 został "locum tenens" eparchii saratowskiej, jednak została ona jeszcze w tym samym roku przyłączona do eparchii astrachańskiej. Stąd tytuł hierarchy uległ zmianie na "metropolita astrachański i saratowski".
Zmarł w 1952 wskutek wylewu krwi do mózgu. Został pochowany w soborze Opieki Matki Bożej w Astrachaniu.
W 1989 nałożone na niego w okresie stalinowskim wyroki sądowe uznano za bezpodstawne - został całkowicie zrehabilitowany.

</doc>
<doc id="2298930" url="https://pl.wikipedia.org/wiki?curid=2298930" title="Paúl Aguilar">
Paúl Aguilar



</doc>
<doc id="2298935" url="https://pl.wikipedia.org/wiki?curid=2298935" title="Prince Koranteng Amoako">
Prince Koranteng Amoako

Prince Koranteng Amoako (ur. 19 listopada 1973 w Akrze) – ghański piłkarz grający na pozycji ofensywnego pomocnika. W reprezentacji Ghany rozegrał 10 meczów.
Kariera klubowa.
Karierę piłkarską Amoako rozpoczął w klubie Dawu Youngstars. W 1992 roku zadebiutował w jego barwach w ghańskiej Premier League. W 1995 roku odszedł do Asante Kotoko z miasta Kumasi. W Asante grał do 1997 roku.
W 1997 roku Amoako odszedł do peruwiańskiego Sportingu Cristal Lima. W 1997 roku wywalczył z nim wicemistrzostwo Peru. W 1998 roku wrócił do Asante Kotoko i zdobył z nim Puchar Ghany. Z kolei w 1999 roku ponownie grał w Peru, tym razem w Municipalu Lima.
W sezonie 1999/2000 Amoako był zawodnikiem Granady CF, a następnie odszedł do greckiego Nafpaktiakosu Asteras. Z kolei w latach 2001-2004 występował w rosyjskiej Priemjer Lidze, w Saturnie Ramienskoje. W 2005 roku wrócił do Ghany, do Asante Kotoko. W 2006 roku zakończył w nim swoją karierę.
Kariera reprezentacyjna.
W reprezentacji Ghany zadebiutował w 1995 roku. W 2002 roku został powołany do kadry Ghany na Puchar Narodów Afryki 2002. Na tym turnieju wystąpił w 3 meczach: z Republiką Południowej Afryki (0:0), z Burkina Faso (2:1) i ćwierćfinale z Nigerią (0:1). W kadrze narodowej od 1995 do 2002 roku rozegrał 10 meczów.

</doc>
<doc id="2298942" url="https://pl.wikipedia.org/wiki?curid=2298942" title="Marcellin Pierre Berthelot">
Marcellin Pierre Berthelot

Marcellin Pierre Berthelot (ur. 25 października 1827 w Paryżu, zm. 18 marca 1907 tamże) – francuski chemik i polityk. Prowadził badania w dziedzinie termochemii, materiałów wybuchowych, tłuszczów, a także chemii rolnej. W 1881 roku skonstruował pierwszą bombę kalorymetryczną.
Był profesorem Collège de France oraz członkiem Francuskiej Akademii Nauk, a w 1900 r. został członkiem Akademii Francuskiej (fotel 40).
Sprawował funkcję ministra edukacji narodowej w gabinecie premiera René Gobleta, był także ministrem spraw zagranicznych. Był zwolennikiem nauczania świeckiego.
Laureat Medalu Copleya, nagrody naukowej przyznawanej przez Royal Society w Londynie. Jest twórcą nazwy "podtlenek węgla" używanej na nieorganiczny związek chemiczny o wzorze .
Odznaczony Krzyżem Wielkim Legii Honorowej.

</doc>
<doc id="2298943" url="https://pl.wikipedia.org/wiki?curid=2298943" title="Radu Marian">
Radu Marian

Radu Marian (mołd. "Раду Марьян") (ur. 1977 w Mołdawii) – mołdawski sopranista.
Dysponuje "skalą" od C4 do C6, przez co jest uznawany za ważnego śpiewaka muzyki barokowej. Jego repertuar obejmuje kantaty skomponowane dla sopranów, przez takich kompozytorów jak Händel, Bononcini, Carissimi, Frescobaldi, a także repertuar kastratów. Został okrzykniety "Barokowym słowikiem" przez rekomendowany włoski dziennik Corriere della Sera.
Jest naturalnym kastratem. Naturalny kastrat to śpiewak, który, mimo że nie został poddany zabiegowi kastracji, nigdy nie przechodzi mutacji głosu, a więc zachowuje go w stanie nienaruszonym. Należy pamiętać, że określenie kastrat jest określeniem muzycznym i odnosi się do typu głosu.
Życie i kariera.
Urodził się w 1977 r. w Mołdawskiej SRR w rodzinie artystów. Jego talent po raz pierwszy stwierdzono publicznie w 1989 r. na Międzynarodowym Festiwalu Talentów w Moskwie, gdzie zdobył pierwsze miejsce.
W 1990 r. w wieku 13 lat został uhonorowany pierwszym miejscem na Międzynarodowym Festiwalu Nadzwyczajnych Talentów w Kiszyniowie. Następnie jego kariera koncertowa zaczęła się rozwijać, kontynuował naukę śpiewu i gry na pianinie w Moskwie i Bukareszcie.
Wyjechał do Włoch w 1999 r., gdzie studiował u dyrygenta i kontratenora Flavio Colusso. Występował nieprzerwanie w operach Giacomo Carissiminiego w całej Europie. W 2000 wydał swój pierwszy album, "Alia Vox".
Jest stałym gościem na najbardziej prestiżowych europejskich festiwalach muzycznych. Gościł między innymi na takich festiwalach jak jazzowy festiwal w Wilnie, festiwal w Awinionie i festiwal dei Due Mondi. Występował również na Musikverein i Konzerthaus w Wiedniu. Dawał koncerty w takich miastach jak Moskwa, Rzym, Amsterdam i Petersburg.

</doc>
<doc id="2298948" url="https://pl.wikipedia.org/wiki?curid=2298948" title="Chasong">
Chasong



</doc>
<doc id="2298949" url="https://pl.wikipedia.org/wiki?curid=2298949" title="Brehm">
Brehm

Brehm:
Zobacz też:

</doc>
<doc id="2298950" url="https://pl.wikipedia.org/wiki?curid=2298950" title="Plemiona (gra przeglądarkowa)">
Plemiona (gra przeglądarkowa)



</doc>
<doc id="2298953" url="https://pl.wikipedia.org/wiki?curid=2298953" title="Granica faz">
Granica faz

Granica faz, powierzchnia międzyfazowa, granica międzyfazowa – granica między fazami układu dwufazowego (ciecz–ciało stałe, ciecz–gaz, ciało stałe–gaz, ciało stałe–ciało stałe, dwie ciecze niemieszające się), na której następuje szybka zmiana fizykochemicznych właściwości układu (często określana jako skokowa). 
Wewnętrzne granice faz w stopach metali.
Gdy obie sąsiadujące fazy są ciałami krystalicznymi (na przykład fazy w stopach metali, tworzące ich strukturę) wyróżnia się typy wewnętrznych granic o różnej koincydencji (zgodności położenia atomów) obu sieci krystalicznych:
Granice koherentne lub semikoherentne występują na przykład między siecią przesyconego roztworu stałego węgla w sieci γ-Fe (austenit szczątkowy) a martenzytem, powstającym w czasie hartowania stali. 
Wzrost liczby wewnętrznych naprężeń sieci w otoczeniu granic międzyfazowych powoduje spadek plastyczności metalu. Zmniejsza też odporność na korozję elektrochemiczną, ponieważ zdefektowane granice faz mają mniejszy potencjał niż ich uporządkowane wnętrze (są anodami ogniw korozji międzykrystalicznej). 
Inne granice faz (przykłady).
Wiedza na temat powierzchni międzyfazowych ciało stałe–ciecz, ciało stałe–gaz, ciecz–ciecz, ciecz–gaz wchodzi w zakres termodynamiki i kinetyki przemian fazowych. Stanowi teoretyczną podstawę adsorpcji, absorpcji, krystalizacji, destylacji (parowania i skraplania), ekstrakcji. Procesy te prowadzą do ustalenia się stanu równowagi dynamicznej między graniczącymi fazami. Występują między nimi warstwy amorficzne, na przykład fazy o pośrednich wartościach stężenia składników graniczących faz. 
Granice ciało stałe–gaz i ciało stałe–ciecz.
Graniczne warstwy przejściowe o różnej grubości powstają między powierzchnią ciał stałych i cieczą lub gazem w układach, w których zachodzą na przykład:
Granice ciecz–ciecz i ciecz–gaz.
 
Granice ciecz–ciecz i ciecz–gaz występują w układach, w których zachodzą na przykład:
Charakterystycznym przykładem fazy powierzchniowej jest warstwa cieczy, znajdująca się między dwoma ciekłym fazami objętościowymi o różnych właściwościach, np. określonych wartościach stężeń składników. W fazie powierzchniowej stężenia tych składników monotonicznie rosną lub maleją w miarę przemieszczania się punktu od fazy pierwszej do drugiej (amorfizm).
Najważniejszą rolę w biologii, odgrywają bardziej ostre granice między roztworami (np. cytoplazma, płyn zewnątrzkomórkowy, błona komórkowa). Powstawanie i trwałość granic między roztworami wodnymi i cieczami niepolarnymi (np. tłuszcze) jest często związana z obecnością związków o właściwościach amfifilowych, między innymi fosfolipidów lub glikolipidów. Takie związki samorzutnie gromadzą się na powierzchni roztworów wodnych, tworząc uporządkowane warstwy, w których są skierowane grupą hydrofilową w kierunku wody. Mechaniczne wstrząsanie może wówczas prowadzić do utworzenia liposomów, zbudowanych analogicznie do błony komórkowej wszystkich organizmów żywych. Analogiczne zjawiska umożliwiają stabilizację emulsji. 
W niektórych układach ciecz–ciecz trwałość koloidów jest związana z powstawaniem na granicy faz podwójnej warstwy elektrycznej (np. koloidy liofobowe, mleko). Takie warstwy powstają również w procesie polaryzacji błony komórkowej neuronów. 
Międzyfazowe warstwy graniczne o charakterystycznym, amorficznym rozkładzie ładunków elektrycznych (jonów) powstają również na powierzchni znajdujących się w elektrolicie cząstek stałych lub pęcherzyków gazu.

</doc>
<doc id="2298956" url="https://pl.wikipedia.org/wiki?curid=2298956" title="Zamieszki w Libii (2011)">
Zamieszki w Libii (2011)



</doc>
<doc id="2298957" url="https://pl.wikipedia.org/wiki?curid=2298957" title="Golden Gala 2011">
Golden Gala 2011

Golden Gala 2011 – mityng lekkoatletyczny, który odbył się 26 maja na Stadio Olimpico w Rzymie. Zawody były trzecią odsłoną prestiżowej Diamentowej Ligi.
Wynik zwyciężczyni konkursu rzutu dyskiem kobiet – Chorwatki Sandry Perković (65,56) został anulowany z powodu dopingu.
Rekordy.
Podczas mityngu ustanowiono 1 krajowy rekord w kategorii seniorów:
Etiopka Birtukan Adamu ustanowiła wynikiem 9:20,37 rekord świata juniorek w biegu na 3000 metrów z przeszkodami.

</doc>
<doc id="2298959" url="https://pl.wikipedia.org/wiki?curid=2298959" title="Marcellin Berthelot">
Marcellin Berthelot



</doc>
<doc id="2298961" url="https://pl.wikipedia.org/wiki?curid=2298961" title="Gran (herb szlachecki)">
Gran (herb szlachecki)

Gran (Gran-Czapiewski, Czapiewski odmienny) – kaszubski herb szlachecki, według Przemysława Pragerta odmiana herbu Czapiewski.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu błękitnym lew złoty, wspięty, trzymający takiż półksiężyc z twarzą; nad nim pięć takichż gwiazd w półokrąg. Klejnotu, hełmu, korony i labrów brak."
Według Przemysława Pragerta księżyc powinien być w lewo, tak jak w herbie Czapiewski, ale opis u Żernickiego, mówi o księżycu w prawo.
Najwcześniejsze wzmianki.
Wymieniany przez Emiliana Szeligę-Żernickiego ("Die polnischen Stamwappen", "Der polnische Adel") oraz przez Cramera ("Geschichte der Lande Lauenberg und Bütow").
Herbowni.
Czapiewski (Czapienski, Czapiewsky, Czapiński). Rodzina używała też licznych przydomków: Gran (Gron, Grzona, Grzanka), Jajeczek, Prusak (Pruszak), Wnuk, Złosz, Janta, Paszk, Ranoch (Renoch), Rumel, Samek (Zamek), Stosz (Wstosz), Ukleja, Wojan (Wojen), Żłop, Żuroch.
Ten konkretny herb miał wedle Żernickiego przysługiwać rodzinie o przydomku Gran. Tej samej rodzinie Żernicki przypisywał także Drzewicę. Natomiast według polskich autorów, rodzina ta używała herbu Jastrzębiec (Borkowski, Boniecki). 
Nieznany Czapiewski posłużył się pieczęcią z herbem Czapiewski. Jantowie używali herbu Janta vel Białk (Żernicki). Pruszakowie i Żurochowie mieli używać herbu Leliwa, bądź jej odmiany (Czapiewski II). Pruszakom przypisywano też herb Pielesz. Zachowały się odciski pieczęci z herbami Wnuk-Czapiewskich i Złoszcz-Czapiewskich. Ci ostatni mieli, razem z Żłop-Czapiewskimi, posługiwać się Brochwiczem III, albo Ostoją. Żurochom przypisywano też herb Sas i Czapiewski III. Ponadto, Czapiewscy z poznańskiego, nie wiadomo czy spokrewnieni z kaszubskimi, używali Pomiana.

</doc>
<doc id="2298971" url="https://pl.wikipedia.org/wiki?curid=2298971" title="Hryhorij Misiutin">
Hryhorij Misiutin

Hryhorij Anatoljewycz Misiutin (ukr. Григорій Анатолійович Місютін; ros. Григорий Анатольевич Мисютин, "Grigorij Anatoljewicz Misiutin"; ur. 19 grudnia 1970 w Aleksandrii) – ukraiński gimnastyk. Wielokrotny medalista olimpijski.
Brał udział w dwóch igrzyskach (IO 92, IO 96), na obu zdobywał medale. W 1992 startował w barwach Wspólnoty Niepodległych Państw, później reprezentował Ukrainę. W 1992 sięgnął po srebro w czterech konkurencjach indywidualnych i triumfował w drużynie. Cztery lata później był trzeci w tej konkurencji (Ukraina). Był mistrzem świata w wieloboju, drużynie i kółkach (1991) w barwach ZSRR, na najwyższym podium stawał również w barwach WNP (1992: drążek) i Ukrainy (1995: skok). Był medalistą mistrzostw Europy w 1996.

</doc>
<doc id="2298972" url="https://pl.wikipedia.org/wiki?curid=2298972" title="Diazetyna">
Diazetyna

Diazetyna – nienasycony heterocykliczny organiczny związek chemiczny zbudowany z czteroczłonowego pierścienia zawierającego dwa atomy węgla oraz dwa atomy azotu, będące w cząsteczce heteroatomami. Diazetyna ma charakter nienasycony wskutek występowania w pierścieniu wiązania podwójnego pomiędzy oboma atomami azotu.

</doc>
<doc id="2298975" url="https://pl.wikipedia.org/wiki?curid=2298975" title="Liskowa">
Liskowa

Liskowa lub Liskowy Wierch (959 m) – szczyt w Beskidzie Sądeckim. Znajduje się w bocznym, najdłuższym grzbiecie Pasma Jaworzyny. Grzbiet ten odbiega od Runka (1080 m) w południowo-zachodnim kierunku i poprzez Jaworzynkę (1001 m), Pustą Wielką (1061 m) i Zubrzy Wierch (870 m) opada do doliny Popradu w Żegiestowie-Zdroju. Liskowa nie znajduje się jednak bezpośrednio w tym grzbiecie, lecz w jego bocznej odnodze, która po południowej stronie Jaworzynki odgałęzia się we wschodnim kierunku. W tej bocznej odnodze oprócz Liskowej znajduje się wzniesienie Szczoby (838 m) i Czertezy (833 m). Wschodnie oraz północne stoki tej odnogi opadają do doliny potoku Szczawnik, zachodnie do doliny jednego z dopływów potoku Milik.
Dawniej były to tereny należące do Łemków z miejscowości Szczawnik. Nazwa „"liskowy"” w języku łemkowskim oznacza „"laskowy"”, tak więc nazwa tego szczytu pochodzi od leszczyny. Zachodnie stoki Liskowej i Czertezego, oraz przylegające do nich wschodnie stoki Pustej Wielkiej są w dużym stopniu bezleśne, zajęte przez łąki. Łemkowie zostali w 1947 r. wysiedleni, ale ich pola i łąki były używane przez nowych, polskich osiedleńców. Pod Czertezem była bacówka i pasterstwo utrzymywało się tutaj dłużej, niż gdzie indziej. Dzięki temu tereny te są nadal trawiaste i widokowe. Obecnie na dawnych polach, łąkach i pastwiskach Łemków funkcjonują dwa wyciągi narciarskie ze Szczawnika ("Szczawnik I" i "Szczawnik II"). Wraz z 6 wyciągami z Wierchomli Małej tworzą one 8-wyciągową "Stację narciarską dwie doliny Muszyna- Wierchomla".

</doc>
<doc id="2298976" url="https://pl.wikipedia.org/wiki?curid=2298976" title="Bahrajn na Letnich Igrzyskach Olimpijskich 1992">
Bahrajn na Letnich Igrzyskach Olimpijskich 1992

Bahrajn na Letnich Igrzyskach Olimpijskich 1992 reprezentowało 10 zawodników, byli to sami mężczyźni.

</doc>
<doc id="2298979" url="https://pl.wikipedia.org/wiki?curid=2298979" title="Eduard van Beneden">
Eduard van Beneden

Eduard van Beneden (ur. 5 lutego 1846 w Leuven, zm. 28 kwietnia 1910 w Liège) – belgijski zoolog. Prowadził badania w dziedzinie biologii rozrodu. Szczegółowo badał proces mejozy. Wykrył on redukcję liczby chromosomów w gametogenezie oraz ich podwojenie przy zapłodnieniu. Był profesorem uniwersytetu w Liège. Jego ojcem był zoolog i paleontolog Pierre Joseph van Beneden.

</doc>
<doc id="2298980" url="https://pl.wikipedia.org/wiki?curid=2298980" title="Polanik">
Polanik

Polanik – polskie przedsiębiorstwo zajmujące się produkcją sprzętu lekkoatletycznego założone przez Wiesława Szczepanika 24 marca 1966 w Piotrkowie Trybunalskim. Obecnie ponad 1000 produktów przedsiębiorstwa trafia na rynki kilkudziesięciu krajów świata.
W pierwszych latach funkcjonowania Polanik z siedzibą w centrum miasta przy ulicy Wiejskiej – produkował m.in. tablice rejestracyjne i sprzęt gospodarstwa domowego. Produkcję sprzętu sportowego rozpoczęto w 1975 roku od wyrobu oszczepów. Na urządzeniach i oprzyrządowaniu wykonanym przez właściciela przedsiębiorstwa powstawały oszczepy sportowe, które za pośrednictwem Centrali Handlu Zagranicznego eksportowane były do wielu krajów świata. W 1987 roku przedsiębiorstwo uzyskało patent na własną maszynę do produkcji oszczepów aluminiowych, które spełniały standardy Międzynarodowego Stowarzyszenia Federacji Lekkoatletycznych (IAAF).
Dzięki kredytowi z Europejskiej Wspólnoty Gospodarczej na przełomie lat 80. i 90. XX wieku przedsiębiorstwo zbudowało nową halę produkcyjną na obrzeżach miasta w pobliżu północnego odcinka obwodnicy Piotrkowa Trybunalskiego. W 1992 Polanik rozpoczął produkcję dysków, w 1993 bloków startowych, w 1997 stojaków do skoku wzwyż, w 1998 rozpoczęto produkcję klatek osłonowych do rzutów dyskiem i młotem.
Podczas lekkoatletycznych mistrzostw świata w 1997 korzystano z płotków produkcji Polanik. Sprzęt produkowany przez przedsiębiorstwo wykorzystywany był także m.in. podczas igrzysk olimpijskich w Sydney, Atenach, Pekinie, Londynie, Rio i Tokio oraz na innych dużych imprezach sportowych takich jak uniwersjada czy igrzyskach Ameryki Środkowej i Karaibów. W 2009 sprzętem Polanik rzucano podczas mistrzostw świata kadetów oraz seniorskich mistrzostw globu. Na 12. Mistrzostwach Świata w Berlinie w 2009 roku Anita Włodarczyk młotem Polanik zdobyła złoty medal i pobiła rekord świata w rzucie młotem kobiet.
Od 2010 przedsiębiorstwo jest sponsorem Polskiego Związku Lekkiej Atletyki.
W 2011 Polanik był oficjalnym krajowym dostawcą sprzętu podczas mistrzostw Europy młodzieżowców, które odbyły się w Ostrawie. Młot przedsiębiorstwa Polanik sygnowany nazwiskiem Szymona Ziółkowskiego był używany podczas lekkoatletycznych mistrzostw świata w 2011 roku. 
Anita Włodarczyk młotem Polanik na XXX Letnich Igrzyskach Olimpijskich w Londynie zdobyła srebrny medal w konkursie rzutu młotem kobiet.
Podobna sytuacja miała miejsce w konkursie rzutu młotem kobiet na 14. Mistrzostwach Świata w Moskwie, gdzie młotem Polanik Anita Włodarczyk zdobyła srebrny medal i poprawiła rekord Polski uzyskując 78,43 m.
Firma przygotowała młoty, kule oraz dyski, zarówno do konkurencji damskich jak i męskich, z których korzystali olimpijczycy w Tokio.
W maju 2022r. firma Polanik podpisała czteroletnią umowę partnerską z European Athletics. Na jej mocy polskie przedsiębiorstwo do 2026 roku będzie oficjalnym dostawcą sprzętu na dziesięć największych imprezach lekkoatletycznych organizowanych w Europie.

</doc>
<doc id="2298984" url="https://pl.wikipedia.org/wiki?curid=2298984" title="Bahrajn na Letnich Igrzyskach Olimpijskich 1988">
Bahrajn na Letnich Igrzyskach Olimpijskich 1988

Bahrajn na Letnich Igrzyskach Olimpijskich 1988 reprezentowało 7 zawodników, byli to sami mężczyźni.

</doc>
<doc id="2298985" url="https://pl.wikipedia.org/wiki?curid=2298985" title="Operacja Cobra">
Operacja Cobra

Operacja Cobra – operacja wojskowa przeprowadzona w dniach 25–31 lipca 1944 roku w okolicach francuskiego miasta Saint-Lô przez amerykańską 1 Armię, mająca na celu przerwanie niemieckiej linii obrony i umożliwienie wojskom amerykańskim wydostanie się z Normandii.
Przebieg.
Siedem tygodni po wylądowaniu na plażach Normandii wojska alianckie nadal pozostawały uwięzione na jej terenie, a wszelkie próby przerwania niemieckiej obrony kończyły się niepowodzeniem. Sytuację miała odmienić dopiero zaplanowana na 24 lipca ofensywa, która otrzymała kryptonim „Cobra”. Zgodnie z planem, atak 1 Armii gen. Omara Bradleya poprowadzony spomiędzy wsi La Chapelle-en-Juger i Hébécrevon miał być poprzedzony zmasowanym atakiem lotnictwa na pozycje niemieckie na tym obszarze.
Pierwsza próba ataku okazała się katastrofą, gdy część bomb zrzuconych przez bombowce spadła na pozycje amerykańskie, zabijając lub raniąc 150 żołnierzy. Mimo to, już następnego dnia podjęto kolejną próbę natarcia. Przez trzy godziny 1500 amerykańskich samolotów B-17 Flying Fortress i B-24 Liberator, wspieranych przez średnie bombowce i myśliwce bombardowały pozycje niemieckie, zadając przeciwnikowi ciężkie straty. Wkrótce po zakończeniu nalotów do ataku ruszyli żołnierze 1. Armii, którzy natknęli się na stosunkowo silny opór Niemców.
26 lipca, dowodzony przez J. Lawtona Collinsa VII Korpus zajął Saint-Gilles, przekroczył drogę prowadzącą z Saint-Lô do Coutances i dotarł do Canisy. W niemieckiej linii obrony zaczęły pojawiać się luki, a następnego dnia front całkowicie się załamał. Wojska amerykańskie rozpoczęły szybkie natarcie w kierunkach zachodnim i południowym, jeszcze tego samego dnia zajmując Marigny, Lessay i Périers. 28 lipca 4 Dywizja Pancerna wyzwoliła Coutances.
Znaczna część wojsk niemieckich została okrążona, a tysiące żołnierzy trafiły do amerykańskiej niewoli. Podejmowane przez Niemców próby odtworzenia linii obrony zakończyły się fiaskiem. 30 lipca 6 Dywizja Pancerna wyzwoliła Bréhal oraz Granville, a jeszcze tego samego wieczoru zajęła Avranches. Następnego dnia Amerykanom udało się zabezpieczyć most nad rzeką Sélune w miejscowości Pontaubault, tym samym docierając do granic Bretanii.
W ciągu niecałego tygodnia wojska gen. Bradleya posunęły się na przód o 60 km, otwierając aliantom drogę do Francji i wzięły do niewoli 18 000 jeńców.

</doc>
<doc id="2298986" url="https://pl.wikipedia.org/wiki?curid=2298986" title="Czapiewski II">
Czapiewski II

Czapiewski II ("Suroch-Czapiewski, Żuroch-Czapiewski, Leliwa odmienny, Monstern") – kaszubski herb szlachecki, według Przemysława Pragerta odmiana herbu Leliwa.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu błękitnym półksiężyc złoty, nad którym takaż gwiazda. Klejnotu nad hełmem, bez korony pięć piór strusich. Labry błękitne, podbite złotem."
Najwcześniejsze wzmianki.
Pieczęć Franza von Suroch z 1777 i 1787. Herb znany jedynie z materiałów zebranych przez pana Jana T. Czapiewskiego (Żuroch), opublikowany dopiero przez Przemysława Pragerta.
Herbowni.
Czapiewski (Czapienski, Czapiewsky, Czapiński). Rodzina używała też licznych przydomków: Gran (Gron, Grzanka), Jajeczek, Prusak (Pruszak), Wnuk, Złosz, Janta, Paszk, Ranoch (Renoch), Rumel, Samek (Zamek), Stosz (Wstosz), Ukleja, Wojan (Wojen), Żłop, Żuroch.
Ten konkretny herb odcisnął na pieczęci członek gałęzi o przydomku Żuroch. Tej samej rodzinie przypisywano także Leliwę, Sasa i inny herb własny, Czapiewski III.
Nieznany Czapiewski posłużył się pieczęcią z herbem Czapiewski. Granom Żernicki przypisywał także Drzewicę, oraz herb własny, Gran. Natomiast według polskich autorów, rodzina ta używała herbu Jastrzębiec (Borkowski, Boniecki). Jantowie używali herbu Janta vel Białk (Żernicki). Pruszakowie mieli używać herbu Leliwa, przypisywano im też herb Pielesz. Zachowały się odciski pieczęci z herbami Wnuk-Czapiewskich i Złoszcz-Czapiewskich. Ci ostatni mieli, razem ze Żłop-Czapiewskimi, posługiwać się także Brochwiczem III, albo Ostoją. Ponadto Czapiewscy z poznańskiego, nie wiadomo czy spokrewnieni z kaszubskimi, używali Pomiana.

</doc>
<doc id="2298987" url="https://pl.wikipedia.org/wiki?curid=2298987" title="Juwenaliusz (Kilin)">
Juwenaliusz (Kilin)

Juwenaliusz, imię świeckie Iwan Kielsijewicz Kilin (ur. w kwietniu 1875 w guberni wiackiej, zm. 28 grudnia 1958 w Iżewsku) – rosyjski biskup prawosławny.
Urodził się w religijnej rodzinie chłopskiej. Wielokrotnie pielgrzymował razem z matką do monasterów Rosyjskiego Kościoła Prawosławnego. Jego siostra wstąpiła do klasztoru, brat został białym duchownym. W czasie nauki w szkole w Sarapule poznał biskupa sarapulskiego Atanazego, który wywarł znaczny wpływ na jego dalsze postępowanie. W 1894 po nagłej śmierci ojca, udał się na pielgrzymkę do monasteru w Wierchoturiu, gdzie ostatecznie zdecydował się na złożenie ślubów mniszych. Został następnie posłusznikiem w Białogórskim Monasterze św. Mikołaja. 2 lipca 1900 złożył wieczyste śluby zakonne, przyjmując imię Juwenaliusz. 12 lutego 1902 został wyświęcony na hieromnicha. Wspólnie z przełożonym klasztoru, archimandrytą Warłaamem, pielgrzymował na Athos, do Pustelni Optyńskiej, monasteru w Sarowie, Ławry Troicko-Siergijewskiej, Ławry Pieczerskiej. W 1903 uczestniczył w ceremonii kanonizacji Serafina z Sarowa.
W tym samym roku hieromnich Juwenaliusz został przełożonym filialnej placówki swojego monasteru w Permie, której budową kierował. Od 1910 był ekonomem eparchii permskiej i solikamskiej. Pracując w eparchii, poznał hieromnicha Nestora (Anisimowa), który opowiadał mu o swojej pracy misjonarza na Kamczatce i w Chinach. Pod jego wpływem zaczął uczęszczać na kursy misjonarskie. W 1912 otrzymał godność igumena. W 1915 otrzymał godność archimandryty i został mianowany dziekanem monasterów eparchii przez jej nowego ordynariusza, biskupa Andronika.
W 1918 bolszewicy permscy zamordowali przełożonego Monasteru Białogórskiego, metropolitę Andronika oraz biskupa solikamskiego Teofana. W związku z tym archimandryta Juwenaliusz uciekł w 1919 do Czyty, zaś w roku następnym emigrował do Harbinu, gdzie został proboszczem parafii przy cerkwi Zaśnięcia Matki Bożej. W 1922 arcybiskup harbiński i mandżurski Metody pobłogosławił mu na założenie nowego męskiego monasteru. Następnie wyjechał do Królestwa SHS, w którym przebywał do 1924. Po powrocie został przełożonym monasteru Kazańskiej Ikony Matki Bożej w Harbinie.
W 1935 miała miejsce jego chirotonia na biskupa sinciańskiego w ramach Rosyjskiego Kościoła Prawosławnego poza granicami Rosji. Ceremonia miała miejsce w Sremskich Karlovcach i hierarcha udał się do Chin dopiero w 1938. Zamieszkał w Szanghaju jako proboszcz cerkwi św. Mikołaja. Następnie w 1940 został ponownie przełożonym monasteru w Harbinie.
W 1947 wrócił do ZSRR i został w jurysdykcji Patriarchatu Moskiewskiego biskupem czelabińskim. W 1948 został podniesiony do godności arcybiskupiej i objął katedrę irkucką, po roku został arcybiskupem omskim. Następnie w 1952 został arcybiskupem iżewskim i udmurckim.
Na krótko przed śmiercią złożył śluby wielkiej schimy z imieniem Jan, na cześć św. Jana Teologa. Zmarł następnego dnia, 28 grudnia 1958.

</doc>
<doc id="2298988" url="https://pl.wikipedia.org/wiki?curid=2298988" title="Lluís Carreras">
Lluís Carreras

Luis Carreras (ur. 24 września 1972 w Sant Pol de Mar w Hiszpanii) – trener i piłkarz, który grał na pozycji obrońcy. Występował w reprezentacji Hiszpanii U16, U18 i U21.
Kariera.
Karierę juniorską spędził w Barcelonie. Potem w 1990 roku trafił do Barcelony B i po trzech latach przeszedł do pierwszego zespołu Barcelony. W sezonie 1993/1994 został wypożyczony do Realu Oviedo, a rok później do Racingu Santander. Spędził jeszcze w Barcelonie jeden sezon i przeszedł na pięć lat Mallorki. W 2001 roku zaczął grać w Atlético Madryt aż do 2003, kiedy to przeszedł do Realu Murcia na sezon i na koniec kariery do Deportivo Alavés.

</doc>
<doc id="2298989" url="https://pl.wikipedia.org/wiki?curid=2298989" title="Bahrajn na Letnich Igrzyskach Olimpijskich 1984">
Bahrajn na Letnich Igrzyskach Olimpijskich 1984

Bahrajn na Letnich Igrzyskach Olimpijskich 1984 reprezentowało 10 zawodników, byli to sami mężczyźni.

</doc>
<doc id="2298991" url="https://pl.wikipedia.org/wiki?curid=2298991" title="Ubezpieczenie upraw rolnych">
Ubezpieczenie upraw rolnych

Ubezpieczenie upraw rolnych – ubezpieczenie majątkowe od ryzyka wystąpienia skutków zdarzeń losowych w rolnictwie.
Ubezpieczenia upraw w Polsce.
Ubezpieczenia upraw rolnych i zwierząt gospodarskich od 2006 r. w Polsce są dotowane z budżetu państwa, który subwencjonuje składki na to ubezpieczenie.
Od 1 lipca 2008 r. rolnik, który uzyskał płatności bezpośrednie, w rozumieniu przepisów o płatnościach w ramach systemu wsparcia bezpośredniego, jest obowiązany zawrzeć umowę ubezpieczenia obowiązkowego upraw rolnych co najmniej od jednego ryzyka: powodzi, suszy, gradu, ujemnych skutków przezimowania lub przymrozków wiosennych.
Obowiązkowe ubezpieczenie dotyczy: upraw zbóż, kukurydzy, rzepaku, rzepiku, chmielu, tytoniu, warzyw gruntowych, drzew i krzewów owocowych, truskawek, ziemniaków, buraków cukrowych lub roślin strączkowych, od zasiewu lub wysadzenia do ich zbioru.
Opłata za brak obowiązkowego ubezpieczenia upraw stanowi równowartość 2 euro za 1 hektar nieubezpieczony, obowiązek kontroli spoczywa na wójcie (burmistrzu lub prezydencie), natomiast prawo kontroli przyznano staroście.
Nowelizacja ustawy o ubezpieczeniach upraw rolnych i zwierząt gospodarskich z 2015 roku przewiduje m.in. dofinansowanie budżetu państwa do 65 procent składki ubezpieczenia upraw rolnych i zwierząt gospodarskich. Do ubezpieczeń zostali ponadto włączeni producenci warzyw i owoców z dofinansowaniem składki odpowiednio do 50 procent i do 5 procent sumy ubezpieczenia.

</doc>
<doc id="2298993" url="https://pl.wikipedia.org/wiki?curid=2298993" title="Wybory powszechne w Peru w 2011 roku">
Wybory powszechne w Peru w 2011 roku

Wybory powszechne w Peru w 2011 roku – wybory na urząd prezydenta Peru oraz wybory do Kongresu Republiki Peru zorganizowane 10 kwietnia 2011. 
W pierwszej turze wyborów prezydenckich najwięcej głosów uzyskał Ollanta Humala (31,7%) oraz Keiko Fujimori (23,6%). W drugiej turze głosowania 5 czerwca 2011 Humalla wygrał z Fujimoru, zdobywając 51,55% głosów. W wyborach parlamentarnych najwięcej mandatów uzyskały koalicje popierające Humallę oraz Fujimori. Zdobyły one odpowiednio 47 i 37 mandatów w 130-osobowym Kongresie Republiki Peru. 
Organizacja wyborów i kandydaci.
Peruwiański parlament oraz prezydent, zgodnie z konstytucją, wybierani są na 5-letnią kadencję. Prezydent nie może ubiegać się o kolejną kadencję bezpośrednio po zakończeniu poprzedniej. Poprzednie wybory powszechne odbyły się 9 kwietnia 2006. W czasie głosowania w 2011 obywatele dokonywali wyboru prezydenta, pierwszego i drugiego wiceprezydenta (na liście razem z prezydentem), 130 deputowanych do Kongresu Republiki Peru oraz 5 deputowanych do Parlamentu Andyjskiego, ciała Andyjskiego Wspólnego Rynku. 
Do udziału w wyborach prezydenckich zarejestrowanych zostało 11 kandydatów, każdy razem z dwoma kandydatami na stanowiska wiceprezydentów. Największe szanse na wygraną miało pięciu kandydatów: 
Peruwiańska Partia Apristowska (APRA), partia urzędującego prezydenta Alana Garcíi, nie wysunęła własnego kandydata, udzielając poparcia kandydaturze Kuczynskiego. 
Kampania wyborcza.
Głównymi tematami kampanii wyborczej była kwestia redukcji sięgającego 35% wskaźnika ubóstwa w społeczeństwie oraz utrzymanie stabilnego wzrostu gospodarczego z poprzednich lat. Główni kandydaci do urzędu szefa państwa przedstawili swoje programy wyborcze. 
Ollanta Humala, występujący w czasie wyborów w 2006 jako zwolennik radykalnych poglądów i bliski przyjaciel Hugo Cháveza, przyjął bardziej umiarkowaną postawę. Dalej odwoływał się do najuboższego elektoratu, jednak zrezygnował z części swoich wcześniejszych postulatów. Deklarował poszanowanie dla niezależności banku centralnego oraz respektowanie porozumienia o wolnych handlu ze Stanami Zjednoczonymi. Opowiadał się za wzmocnieniem roli państwa w gospodarce, w tym w takich sektorach jak przemysł wydobywczy, a także głosił konieczność zwiększenia podatku od dochodów dla zagranicznych firm działających w tym sektorze. Uzyskane w ten sposób dochody chciał redystrybuować pośród najuboższych. Zobowiązał się do zwiększenia wydatków na cele społeczne, w tym edukację i służbę zdrowia. 
Keiko Fujimori w czasie kampanii odwoływała się do polityki swego ojca. Podkreślała jego zasługi w walce z partyzantami ze Świetlistego Szlaku, a także sukcesy w polityce gospodarczej, jak niedopuszczenie do hiperinflacji i kryzysu gospodarczego. Opowiadała się za polityką wolnego rynku, uproszczeniem przepisów podatkowych i zmniejszeniem kosztów prowadzenia działalności gospodarczej, a także za zdecydowaną walką z przestępczością, w tym podwyższeniem kar dla przestępców i budowę nowych więzień. W kwestiach społecznych deklarowała wolę poszerzenia ubezpieczenia zdrowotnego, poprawę warunków mieszkaniowych i sanitarnych oraz zwiększenie inwestycji w najbiedniejszych regionach kraju. Według jej przeciwników politycznych i części komentatorów, jednym z jej powodów startu miało być ułaskawienie ojca skazanego na 25 lat pozbawienia wolności za korupcję i łamanie praw człowieka. 
Pedro Pablo Kuczynski, były urzędnik w Banku Światowym i minister finansów, postrzegany był jako kandydat klasy średniej i bogatszych obywateli kraju. Jako potomek niemieckich migrantów i małżonek obywatelki USA, przez wiele przebywał poza krajem. W czasie kampanii zrezygnował z amerykańskiego obywatelstwa. Opowiadał się za liberalną polityką gospodarczą, decentralizacją władzy na rzecz samorządów lokalnych, obniżeniem podatków, a także wzrostem nakładów na edukację i poprawą bezpieczeństwa w kraju. 
Alejandro Toledo, odwołujący się do swego indiańskiego pochodzenia, z jednej strony postulował konieczność ochrony najuboższych, a z drugiej bronił swojej polityki wolnego rynku (m.in. porozumienie z USA) i zwiększania poziomu inwestycji zagranicznych w latach 2001-2006. Proponował wprowadzenie związków partnerskich dla par jednopłciowych. Choć przez pewien czas prowadził w sondażach wyborczych, stracił poparcie części biedniejszego elektoratu na rzecz Humali, a części bogatszych warstw społeczeństwa na rzecz Kuczynskiego.
Luis Castañeda w czasie kampanii wyborczej odwoływał się do swoich sukcesów jako burmistrza stolicy, w tym realizacji wielu projektów infrastrukturalnych. W początkowej fazie kampanii w 2010 posiadał przewagę nad rywalami, jednak gdy nowe władze Limy zarzuciły mu przepłacenie za wiele inwestycji miejskich i ich słabe wykonanie, czemu ten zaprzeczył, jego notowania zaczęły spadać. 
Wybory prezydenckie.
W pierwszej turze wyborów 4 kwietnia 2011 najwięcej głosów uzyskał Ollanta Humala (31,7%), a następnie Keiko Fujimori (23,6%), Pedro Pablo Kuczynski (18,5%), Alejandro Toledo (15,6%) oraz Luis Castañeda (9,83%). Ponieważ żaden z kandydatów nie uzyskał ponad 50% głosów, 5 czerwca 2011 przeprowadzona zostanie druga tura wyborów.
W drugiej turze wyborów 5 czerwca 2011 Ollanta Humala zdobył 51,55% głosów, wygrywając z Keiko Fujimori. Urząd prezydenta obejmie 28 lipca 2011. 
Wybory parlamentarne.
Do Kongresu Republiki Peru dostało się 6 partii bądź koalicji wyborczych. Najwięcej mandatów (47) uzyskała koalicja Gana Perú, skupiona wokół Peruwiańskiej Partii Nacjonalistycznej Ollanty Humali. Drugie miejsce, z wynikiem 37 mandatów, zdobyła partia Siła 2011 na czele z Keiko Fujimori. Koalicja Perú Posible byłego prezydenta Toleda zajęła trzecie miejsce, zdobywając 21 miejsc w parlamencie. Na kolejnych miejscach uplasowała się koalicja Alianza por el Gran Cambio (12 mandatów), koalicja Solidaridad Nacional (9 mandatów) oraz Peruwiańska Partia Apristowska odchodzącego prezydenta Alana Garcii (4 mandaty). 
Do Parlamentu Andyjskiego dostało się dwóch przedstawicieli koalicji Gana Perú oraz po jednym z koalicji Siła 2011, Alianza por el Gran Cambio oraz Perú Posible.

</doc>
<doc id="2298994" url="https://pl.wikipedia.org/wiki?curid=2298994" title="Diokset">
Diokset

Diokset – organiczny związek chemiczny z grupy nienasyconych związków heterocyklicznych. Diokset zbudowany jest z czteroatomowego pierścienia, w skład którego wchodzą dwa atomy węgla i dwa atomy tlenu, spełniające rolę heteroatomów. Pomiędzy atomami węgla zlokalizowane jest wiązanie podwójne co czyni diokset związkiem nienasyconym. Entalpia parowania wynosi 19,16 kJ/mol.

</doc>
<doc id="2298996" url="https://pl.wikipedia.org/wiki?curid=2298996" title="Motocyklowe Grand Prix Francji 2011">
Motocyklowe Grand Prix Francji 2011

Motocyklowe Grand Prix Francji 2011 - czwarta eliminacja Motocyklowych Mistrzostw Świata, która rozegrała się 13 - 15 maja 2011 na torze Bugatti Circuit w Le Mans.

</doc>
<doc id="2298999" url="https://pl.wikipedia.org/wiki?curid=2298999" title="Jorma Sarvanto">
Jorma Sarvanto

Jorma Sarvanto (ur. 22 sierpnia 1912 w Turku, zm. 16 października 1963 w Inkeroinen) – fiński as myśliwski okresu wojny zimowej (1939-40) i wojny kontynuacyjnej (1941-44), słynny z zestrzelenia podczas jednego lotu bojowego, 6 stycznia 1940 roku, sześciu radzieckich bombowców.
Życiorys.
Jorma Sarvanto urodził się w szwedzkiej rodzinie zamieszkałej w Turku, noszącej nazwisko Gustafsson. Fińsko brzmiące nazwisko Sarvanto przyjął dopiero później. Po ukończeniu szkoły w 1933 roku został powołany do służby wojskowej w piechocie. Naukę pilotażu rozpoczął rok później, zakończył w 1937 roku. Po krótkim okresie służby w lotnictwie bombowym trafił do 24 dywizjonu ("Lentolaivue 24", "LeLv 24"), do 4. eskadry, latającej na samolotach myśliwskich Fokker D.XXI. Od kolegów otrzymał przezwisko "Zamba". Po wybuchu wojny zimowej (30 listopada 1939 roku) otrzymała ona zadanie obrony linii komunikacyjnych i obiektów wojskowych przed nalotami radzieckich bombowców.
23 grudnia 1939 roku porucznik Sarvanto odniósł swoje pierwsze i drugie zwycięstwa powietrzne, zestrzeliwując dwa bombowce SB-2. Na początku 1940 roku, por. Sarvanto stacjonował wraz ze swoim dywizjonem myśliwskim na lotnisku w Utti. Stacjonowały tam 4 fińskie samoloty Fokker D.XXI, należące do 4. eskadry 24 dywizjonu myśliwskiego. Miały one chronić pobliskie miasta Jyväskylä i Kuopio przed nalotami radzieckich bombowców. O godz. 10:52, 6 stycznia 1940 roku, w Kuopio zabrzmiał dźwięk alarmu przeciwlotniczego. Spowite we mgle miasto było pozbawione osłony artylerii przeciwlotniczej, ale nalot radzieckich samolotów nie wyrządził żadnych szkód. Chwilę potem obserwatorzy zameldowali, że w kierunku miasta zbliża się formacja sześciu (w rzeczywistości było ich siedem) kolejnych bombowców DB-3. Początkowo przeleciały nad miastem, jednak nie przeprowadziły bombadowania, ponieważ ziemia była ukryta we mgle. Niestety, chwilę później wiatr przegnał zwiewną osłonę i radzieckie samoloty wróciły nad Kuopio. Zbombardowały miasto, w którym nie było żadnych oddziałów lub instalacji wojskowych, niszcząc kilkadziesiąt domów i skierowały się na południe, w stronę własnej bazy. O godz. 11:50 nadszedł rozkaz startu dla por. Sarvanto i jego skrzydłowego. Mieli przechwycić wycofujące się bombowce. Sarvanto w kilka minut po starcie zauważył wrogą formację – 7 maszyn błyszczących w promieniach słońca. Myśliwiec zbliżył się od tyłu do swej ofiary. Sarvanto otworzył z bliska ogień z karabinów maszynowych, wrogi bombowiec poszedł w dół, ciągnąc za sobą smugę czarnego dymu. W ciągu kolejnych minut por. Sarvanto zestrzelił jeszcze pięciu napastników, siódmego zestrzelił jego skrzydłowy. W ciągu zaledwie czterech minut, Sarvanto zestrzelił sześć radzieckich bombowców.
Z 24 członków ich załóg zginęło 22, dwóch dostało się do niewoli fińskiej. Po wylądowaniu w Fokkerze naliczono 23 przestrzeliny od ognia strzelców pokładowych. Walka ta stała się, dzięki relacjom zagranicznych korespondentów, znana w całej ogarniętej wojną Europie.
Ogółem podczas wojny zimowej Jorma Sarvanto zgłosił 13 (12 i 5/6) zestrzeleń samolotów przeciwnika, co stawiało go na pierwszym miejscu wśród fińskich pilotów myśliwskich. Brał również udział w atakach szturmowych na cele naziemne. Wkrótce potem napisał książkę o swych przeżyciach wojennych ("Havittajalentajana Karjalan taivaalla" – "Pilot myśliwski nad Karelią"). W połowie 1940 roku jego eskadra została przezbrojona w samoloty Brewster F2A Buffalo. Na nich wziął udział w działaniach tzw. wojny kontynuacyjnej, początkowo jako zastępca dowódcy, później dowódca eskadry, zestrzeliwując kolejne cztery samoloty radzieckie. Ostatnie ze swych 17 (16 5/6) zwycięstw odniósł 9 maja 1943 roku. Wkrótce potem rozpoczął studia na Akademii Wojskowej, po których otrzymał stanowisko dowódcy rezerwowego dywizjonu uzupełnień ("Täydennyslentolaivue 35", "TLeLv 35"). Po zakończeniu wojny był między innymi komendantem szkoły lotniczej w Kauhava i attaché wojskowym w Londynie. Ze służby odszedł w 1960 roku.
Był odznaczony między innymi fińskimi Orderem Krzyża Wolności, Orderem Białej Róży i niemieckim Orderem Zasługi Orła Niemieckiego.

</doc>
<doc id="2299000" url="https://pl.wikipedia.org/wiki?curid=2299000" title="Paweł Brutt">
Paweł Brutt



</doc>
<doc id="2299001" url="https://pl.wikipedia.org/wiki?curid=2299001" title="Lisa Nemec">
Lisa Nemec

Lisa Christina Nemec, z domu Stublić (ur. 18 maja 1984 w Waterbury) – chorwacka lekkoatletka pochodząca ze Stanów Zjednoczonych, specjalizująca się w biegach długodystansowych. Reprezentantka klubu Dinamo-Zrinjevac Zagreb. Rekordzistka Chorwacji w biegu na 10 kilometrów, biegu na 10 000 metrów, biegu na 5000 metrów, biegu na 3000 metrów z przeszkodami, półmaratonie i maratonie oraz halowa rekordzistka w biegu na 3000 metrów. Wielokrotna mistrzyni i medalistka mistrzostw kraju oraz reprezentantka Chorwacji. Olimpijka.
Testy antydopingowe przeprowadzone u Nemec poza zawodami, w październiku 2015, wykazały stosowanie przez nią niedozwolonych środków. Otrzymała ona karę 4 lat dyskwalifikacji (do 28 października 2019).
Życie prywatne.
Lisa Chrsitina Nemec urodziła się 18 maja 1984 w Waterbury. Jej rodzicami są Ivan Stublić, pochodzący z chorwackiej wsi Stari Brod niedaleko miejscowości Sisak, i Mary, Amerykanka pochodząca z rodziny o włoskich korzeniach. Ma młodszą siostrę Dianę i brata Joe. Posiada obywatelstwo amerykańskie i chorwackie. Ukończyła teorię muzyki na Uniwersytecie Columbia w Nowym Jorku. Gra na flecie, skrzypcach i fortepianie. Na stałe przyjechała do Chorwacji 22 stycznia 2008 roku. Wcześniej mieszkała w Stanach Zjednoczonych, a w Chorwacji przed 2008 rokiem była trzykrotnie. Jest poetką, będąc w Stanach Zjednoczonych wydała tomik poezji zatytułowany "„Loose Ends. Weak Beginnings: A Collection of Poetry 2003-2005”".
Kariera sportowa.
Początki kariery.
Nemec zaczęła uprawiać lekkoatletykę w szkole średniej. Do 2006 roku reprezentowała Columbia University, startując między innymi w zawodach NCAA. Po ukończeniu studiów przez pewien czas pracowała w Stanach Zjednoczonych w kawiarni.
2008.
Od momentu wyjazdu do Chorwacji w 2008 roku reprezentuje jej barwy. Kilka miesięcy po przyjeździe do tego kraju jej trenerem został Slavko Petrović. Na arenie międzynarodowej po raz pierwszy wystąpiła 21 czerwca 2008 roku, startując w biegu na 3000 m z przeszkodami podczas I ligi Pucharu Europy w Lekkoatletyce 2008. W tym samym roku zdobyła również swoje pierwsze medale mistrzostw Chorwacji w lekkoatletyce. 14 grudnia 2008 roku w Velikiej Goricy ustanowiła nowy rekord Chorwacji w półmaratonie, poprawiając poprzedni o 23 sekundy.
2009.
W kolejnym roku ponownie reprezentowała swój kraj w zawodach międzynarodowych startując w biegu na 5000 m i biegu na 3000 m z przeszkodami podczas II ligi Drużynowych Mistrzostw Europy w Lekkoatletyce 2009. W pierwszej z tych konkurencji o prawie sekundę poprawiła poprzedni rekord Chorwacji. 20 dni wcześniej, 1 czerwca, Stublić ustanowiła również rekord kraju w biegu na 3000 m z przeszkodami. Kilka dni później zdobyła także kolejne medale mistrzostw Chorwacji.
2010.
W 2010 roku Lisa Christina Stublić po raz kolejny reprezentowała Chorwację w biegu na 3000 m z przeszkodami podczas II ligi Drużynowych Mistrzostw Europy w Lekkoatletyce 2010. 22 sierpnia o prawie minutę poprawiła swój rekord kraju w półmaratonie. 26 sierpnia 2010 roku zadebiutowała w biegu maratońskim, startując w Maratonie Berlińskim. Z czasem 2:33:42 zajęła 9. miejsce wśród kobiet, wypełniając minimum uprawniające ją do startu w Letnich Igrzyskach Olimpijskich 2012. Jednocześnie, o 5 minut i 43 sekundy, poprawiła ustanowiony przez Tijanę Pavičić 21 lat wcześniej rekord Chorwacji.
2011.
13 marca 2011 roku po raz kolejny poprawiła swój rekord kraju w półmaratonie, uzyskując czas 1:14:15. 10 kwietnia 2011 roku wygrała maraton w Linzu, poprawiając swój własny rekord kraju i rekord trasy, należący wcześniej do Evy-Marii Gradwohl. Dzięki temu rezultatowi, jako pierwsza reprezentantka Chorwacji, zakwalifikowała się do startu na Letnich Igrzyskach Olimpijskich 2012. 30 lipca 2011 w biegu na 5000 metrów podczas Mistrzostw Chorwacji w Lekkoatletyce 2011 uzyskała czas 16:08,33, o blisko 18 sekund poprawiając swój wcześniejszy rekord kraju i rekord życiowy z 2009 roku, jednocześnie zdobywając kolejny w karierze złoty medal mistrzostw Chorwacji w lekkoatletyce. W sierpniu 2011 roku reprezentowała Chorwację na Mistrzostwach Świata w Lekkoatletyce 2011, startując w maratonie kobiet. Konkurencję tę, rozegraną pierwszego dnia mistrzostw (27 sierpnia), ukończyła na 27. pozycji z czasem 2:36:41.

</doc>
<doc id="2299002" url="https://pl.wikipedia.org/wiki?curid=2299002" title="Boks na Letnich Igrzyskach Olimpijskich 1952 – waga półśrednia mężczyzn">
Boks na Letnich Igrzyskach Olimpijskich 1952 – waga półśrednia mężczyzn

Turniej bokserski w wadze półśredniej (do 67 kg) rozgrywany w ramach Igrzysk Olimpijskich w 1952 w Helsinkach
Złoty medal zdobył reprezentant Polski Zygmunt Chychła, który rok wcześniej zdobył Mistrzostwo Europy. Poprzedni mistrz olimpijski reprezentant Czechosłowacji Július Torma odpadł w ćwierćfinale. Spośród medalistów poprzednich Mistrzostw Świata w konkurencji wystąpił brązowy medalista Peter Müller, który wystąpił w wadze lekkiej. 
Złoty medal Chychły był pierwszym złotym medalem zdobytym przez reprezentację Polski po II wojnie światowej.
Hala.
Zawody odbyły się w Messuhalli I. Oprócz pojedynków bokserskich miały tam również miejsce konkurencje gimnastyczne oraz zapaśnicze. Na płycie hali zostały wydzielone dwa ringi bokserskie, na których równolegle organizowano walki. 
Na trybunach zmieściło się 5856 widzów. Trybuny zostały podzielone na 4 klasy sektorów. Cena biletu zależała od miejsca. Na walki eliminacyjne wynosiła 1050, 600, 450 i 300 marek fińskich, wstęp na walki półfinałowe i finałowe kosztował 2 100, 1 050, 600 i 300.
Zapleczem treningowym był Käpylä Sports Park, w którym znajdowało się 6 pełnowymiarowych ringów bokserskich.

</doc>
<doc id="2299004" url="https://pl.wikipedia.org/wiki?curid=2299004" title="Laakdal">
Laakdal

Laakdal – gmina w Belgii, znajdująca się w belgijskiej prowincji Antwerpii. Powstała w 1977 z połączenia miejscowości Veerle, Eindhout i Vorst. 
W 2006 r. miała prawie 15 000 mieszkańców.

</doc>
<doc id="2299009" url="https://pl.wikipedia.org/wiki?curid=2299009" title="Antoni (Miłowidow)">
Antoni (Miłowidow)

Antoni, imię świeckie Aleksandr Nikołajewicz Miłowidow (ur. 31 maja 1877 w Moskwie, zm. 4 października 1937 w Czelabińsku) – rosyjski biskup prawosławny.
Był synem profesora prawa, z pochodzenia szlachcica. W 1897, po ukończeniu gimnazjum, złożył wieczyste śluby mnisze w Ławrze Troicko-Siergijewskiej, przyjmując imię Antoni. Zamieszkiwał w monasterze Trójcy Świętej i św. Stefana Machryskiego, gdzie w 1909 został hierodiakonem, a następnie hieromnichem. W tym samym roku przeniesiony do monasteru św. Jerzego w guberni nowogrodzkiej. Od 1910 do 1912 zamieszkiwał w monasterze św. Mikołaja w Moskwie, który opuścił na polecenie przełożonego po konflikcie z tym ostatnim; został przeniesiony do Pustelni św. Zozyma i Smoleńskiej Ikony Matki Bożej. W 1913 został przełożonym monasteru Zmartwychwstania Pańskiego w ujeździe Złatoustowskim guberni ufimskiej. Ponadto od 1913 do 1921 był dziekanem monasterów jednowierców w eparchii ufimskiej. W 1917 otrzymał godność igumena.
W 1920 został skazany na sześć miesięcy łagru za „agitację kontrrewolucyjną”. W 1921 otrzymał godność archimandryty. Po wyjściu z więzienia wrócił do monasteru, w którym dotąd zamieszkiwał, a po jego zamknięciu służył w różnych cerkwiach w regionie złatoustowskim: cerkwi w Tiubiełasie i cerkwi św. Aleksandra Newskiego w Ust'-Kataw. W 1925 został w tajemnicy wyświęcony na biskupa ust'-katawskiego przez znajdujących się na zsyłce arcybiskupa ufimskiego Andrzeja oraz biskupa niżnotagilskiego Lwa. Z powodu bliskich kontaktów ze staroobrzędowców i poparcia ruchu nie wspominających (popierał idee arcybiskupa Andrzeja (Uchtomskiego)) od 1926 do 1927, gdy złożył akt pokutny, był zawieszony w czynnościach.
Po powrocie do Rosyjskiego Kościoła Prawosławnego został biskupem troickim, wikariuszem eparchii czelabińskiej. Jeszcze w tym samym roku został aresztowany w Ufie i skazany na trzy lata więzienia i następnie sześcioletnią zsyłkę. W 1928 deportowany do Bugulmy, został tam aresztowany ponownie i skazany na zesłanie do Samary. Tam w 1930 aresztowany ponownie i skazany na trzy lata łagru. Karę odbywał w łagrach krasnowiszerskich (obwód permski), został zwolniony w 1933. Po uwolnieniu objął katedrę krasnojarską i jenisejską. Jeszcze w tym samym roku został biskupem aczyńskim, następnie od 1935 do 1936 był biskupem omskim i czelabińskim.
W 1936 został aresztowany razem z sześcioma innymi duchownymi eparchii omskiej. Oskarżony o kierowanie „grupą kontrrewolucyjną”, w czasie przesłuchań otwarcie zadeklarował negatywny stosunek do władz ZSRR oraz poglądy monarchistyczne. Zaprzeczył natomiast, jakoby prowadził agitację kontrrewolucyjną. Skazany w pierwszej instancji na dziesięć lat pozbawienia wolności, w 1937 wyrok został zamieniony na karę śmierci przez rozstrzelanie za „organizację grupy terrorystycznej”.
Stracony 4 października 1937 w Czelabińsku razem ze 127 innymi osobami.

</doc>
<doc id="2299017" url="https://pl.wikipedia.org/wiki?curid=2299017" title="Ditiet">
Ditiet

Ditiet – organiczny związek chemiczny należący do nienasyconych związków heterocyklicznych siarki. Ditiet zbudowany jest z pierścienia, w skład którego wchodzą dwa atomy węgla i dwa atomy siarki, będące heteroatomami. Ditiet można traktować jako disiarkowy analog dioksetu.

</doc>
<doc id="2299019" url="https://pl.wikipedia.org/wiki?curid=2299019" title="Caerostris darwini">
Caerostris darwini

Caerostris darwini – gatunek pająka z rodziny krzyżakowatych (Araneidae) występującego na Madagaskarze. Przędzie bardzo wytrzymałe nici, z których buduje duże sieci.
Budowa i systematyka.
Ogólną budową "C. darwini" przypomina niektóre inne gatunki z rodzaju "Caerostris": "C. vicina", "C. sexcuspidata" i "C. extrusa". Samice różnią się od samic innych "Caerostris" z tropikalnej Afryki budową płytki płciowej, a samce – budową narządów kopulacyjnych. Samice są znacznie większe od samców: osiągają długość do 22 mm, podczas gdy samce mierzą ok. 6 mm. Spodnia strona ciała jest czarna u samic i czerwona lub brązowa u samców, u obu płci głowotułów, odwłok i odnóża (u samców tylko ich dystalne części) białawe ze względu na zabarwienie szczecinek. Uda samców jaskrawo czerwone i nagie.
Według analizy filogenetycznej przeprowadzonej przez Gregoriča i współpracowników (2015) "C. darwini" znajduje się w trychotomii z "C. mitrana" oraz kladem obejmującym wszystkie pozostałe "Caerostris" z wyjątkiem "C. sumatrana".
Biologia i ekologia.
Pająki z rodzaju "Caerostris" najczęściej spędzają dzień na gałęziach drzew, a tylko nocą schodzą i czają na sieci, natomiast "C. darwini" całą dobę spędzają w sieci, którą budują nad wodą. Żywią się przeważnie stosunkowo niewielkimi owadami, takimi jak chrząszcze, pszczoły i ważki. Obserwowano też kilkadziesiąt jętek schwytanych w sieć, krępowanych nicią po kilka osobników, a następnie zjadanych. Nie zaobserwowano schwytanych w sieć kręgowców; Gregorič i współpracownicy (2011) spekulują, że masowe pojawy owadów wodnych mogą być dla pająków analogiczne do pojedynczego schwytania dużej zdobyczy. Wiele zdobyczy pająków stanowiło obiekt kleptopasożytnictwa ze strony różnych gatunków muchówek, a niekiedy również niektórych pająków z grupy Argyrodinae należącej do omatnikowatych. "C. darwini" najpierw kąsa swoją ofiarę, a następnie owija ją nićmi.
Prawdopodobnie koewolucja cech behawioralnych, ekologicznych i biomateriałowych umożliwiła "C. darwini" zajęcie wyjątkowej wśród pająków niszy ekologicznej.
Samica kopuluje z dużą liczbą samców dla uzyskania genetycznie zróżnicowanego potomstwa. Budowa kokonu "C. darwini" różni się od występującej u innych krzyżakowatych – kształtem przypomina on hantle. Jest przymocowywany do liści z dala od wody, jednak w pobliżu miejsca przyczepu nici do podłoża.
Nici przędne i sieć.
Sieć "C. darwini" nie różni się kształtem od sieci budowanych przez inne krzyżakowate. Jest od nich jednak znacznie większa – ich powierzchnia waha się od 1900 do 28 000 cm2, co czyni z "C. darwini" pająka budującego największe sieci na świecie. Pomosty z nici, rozpinane nad rzekami lub jeziorami, mogą osiągać nawet 25 m długości. Zerwaniu sieci zapobiega bardzo duża wytrzymałość nici – nie ulegają one zerwaniu przy energii 350 MJ/m3, a niektóre próbki wytrzymują nawet 520 MJ/m3. Nici "C. darwini" cechują się dwukrotnie większą wytrzymałością niż którakolwiek z pozostałych znanych nici przędnych i dziesięciokrotnie większą niż Kevlar, są też najwytrzymalszym znanym biomateriałem. Umożliwiają "C. darwini" dostęp do siedlisk i pożywienia, z którego inne pająki nie mogą korzystać. Prawdopodobnie zdolność do przędzenia tak wytrzymałych nici wyewoluowała u "Caerostris", gdy zaczęły one zasiedlać nadwodne siedliska. Nici "C. darwini" cechują się także dużą zdolnością do tłumienia drgań, szczególnie widoczną podczas wielokrotnych naciągnięć.
Sekwencja zachowań występujących u "C. darwini" przy tworzeniu sieci jest unikatowa, niektóre z nich występują tylko u tego gatunku. Pająki wypuszczają z kądziołków przędnych duże ilości przędzy, która, zwiewana przez wiatr, przyczepia się po drugiej stronie zbiornika wodnego, tworząc pomost. Obszar łowny sieci budują poniżej pomostu, co odróżnia je od innych pająków sieciowych, u których pomost wchodzi w skład obszaru łownego. Promienie w dolnej części sieci są pojedyncze, a w górnej podwojone – występowanie dwóch rodzajów promieni w jednej sieci także odróżnia "C. darwini" od innych pająków.
Historia odkryć.
"Caerostris darwini" został opisany w 2010 roku przez Matjaža Kuntnera i Ingiego Agnarssona. Wstępny opis gatunku przygotowano 24 listopada 2009 roku, w sto pięćdziesiątą rocznicę wydania książki "O powstawaniu gatunków" Karola Darwina, którego honoruje epitet gatunkowy (na 2009 rok przypadała także dwusetna rocznica jego narodzin).
Holotypem jest samiec, a paratypami samiec i samica przechowywane w Muzeum Historii Naturalnej w Waszyngtonie.

</doc>
<doc id="2299026" url="https://pl.wikipedia.org/wiki?curid=2299026" title="Teofan (Jełanski)">
Teofan (Jełanski)

Teofan, nazwisko świeckie Mikołaj Aleksandrowicz Jełanski (ur. 12 lutego 1892 w Griebieszoku, zm. w 1937 w Kraju Krasnojarskim) – rosyjski biskup prawosławny.
Ukończył Kazańską Akademię Duchowną z tytułem kandydata nauk teologicznych. W 1915 wyświęcony na kapłana, trzy lata później złożył wieczyste śluby mnisze, zaś w 1923 został ihumenem.
W 1925 aresztowany, przez rok przebywał w łagrze urządzonym w dawnym Monasterze Sołowieckim. Następnie udał się do Kazania, gdzie w 1928 został aresztowany ponownie. Ponownie przebywał przez rok na Sołowkach. W 1934 został wyświęcony na biskupa krasnojarskiego i jenisejskiego przez metropolitę moskiewskiego i kołomieńskiego Sergiusza, arcybiskupa iwanowskiego Pawła, arcybiskupa dmitrowskiego Pitirima, biskupa tulskiego Onezyma oraz biskupa Jana (Szyrokowa).
Aresztowany w 1935, został w 1937 rozstrzelany.

</doc>
<doc id="2299032" url="https://pl.wikipedia.org/wiki?curid=2299032" title="Wnuk-Czapiewski">
Wnuk-Czapiewski

Wnuk-Czapiewski (Wnuk) – kaszubski herb szlachecki, znany z jedynego wizerunku pieczętnego.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu niewiadomym krzyż grecki, pod nim gwiazda. Klejnotu, hełmu, korony i labrów brak."
Najwcześniejsze wzmianki.
Rekognicjarz poborowy z 1570, pieczęć przyłożona przez Macieja Wnuk-Czapiewskiego z Czapiewic.
Herbowni.
Czapiewski (Czapienski, Czapiewsky, Czapiński). Rodzina używała też licznych przydomków: Gran (Gron, Grzanka), Jajeczek, Prusak (Pruszak), Wnuk, Złosz, Janta, Paszk, Ranoch (Renoch), Rumel, Samek (Zamek), Stosz (Wstosz), Ukleja, Wojan (Wojen), Żłop, Żuroch.
Ten konkretny herb pochodzi z pieczęci Wnuk-Czapiewskiego.
Granowie używali herbu Gran (Żernicki), albo Drzewica (również Żernicki), zaś według polskich autorów Jastrzębiec (Borkowski, Boniecki). Jantowie używali herbu Janta vel Białk (Żernicki). Pruszakowie i Żurochowie mieli używać herbu Leliwa, bądź jej odmiany (Czapiewski II). Żurochom przypisywano też herb Sas i Czapiewski III. Pruszakom przypisywano też herb Pielesz. Zachowały się odciski pieczęci z herbami nieznanego Czapiewskiego i Złoszcz-Czapiewskich. Ci ostatni mieli także, razem z Żłop-Czapiewskimi, posługiwać się Brochwiczem III, albo Ostoją. Ponadto, Czapiewscy z poznańskiego, nie wiadomo czy spokrewnieni z kaszubskimi, używali Pomiana.
Istniała inna kaszubska rodzina Wnuk, w gałęziach nosząca nazwiska Dąbrowski, Ciemiński i Lipiński, używająca herbu Wnuk.

</doc>
<doc id="2299036" url="https://pl.wikipedia.org/wiki?curid=2299036" title="Destiny -The Lovers-">
Destiny -The Lovers-

DESTINY -THE LOVERS- – piąty singiel zespołu Versailles, wydany 27 października 2010 roku. Osiągnął 17 pozycję na liście Oricon.
Jest to pierwszy singiel zespołu, w którym gra nowy basista Masashi. Singiel wyszedł w trzech edycjach: regularnej tylko z CD i dwóch limitowanych, każdej z inną okładką i DVD. Pierwsza zawierała występ na żywo z ich koncertu w JCB Hall w Tokyo 30 kwietnia 2010 roku, druga zawierała film promocyjny do utworu tytułowego.
Lista utworów.
Regularna edycja
Limitowana edycja I 
Limitowana edycja II 

</doc>
<doc id="2299039" url="https://pl.wikipedia.org/wiki?curid=2299039" title="Złosz">
Złosz

Złosz "(Schlosch, Złoszcz)" – kaszubski herb szlachecki, znany z jedynego wizerunku pieczętnego.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu niewiadomym rogacina przekrzyżowana rozdarta u dołu na trzy. Klejnotu, hełmu, korony i labrów brak."
Najwcześniejsze wzmianki.
Rekognicjarz poborowy z 1570, pieczęć przyłożona przez Stanisława Schlosch.
Herbowni.
Czapiewski (Czapienski, Czapiewsky, Czapiński). Rodzina używała też licznych przydomków: Gran (Gron, Grzanka), Jajeczek, Prusak (Pruszak), Wnuk, Złosz, Janta, Paszk, Ranoch (Renoch), Rumel, Samek (Zamek), Stosz (Wstosz), Ukleja, Wojan (Wojen), Żłop, Żuroch.
Ten konkretny herb pochodzi z pieczęci Złoszcz-Czapiewskiego. Rodzinie tej przypisywano w latach późniejszych herby Brochwicz III, albo Ostoja.
Granowie używali herbu Gran (Żernicki), albo Drzewica (również Żernicki), zaś według polskich autorów Jastrzębiec (Borkowski, Boniecki). Jantowie używali herbu Janta vel Białk (Żernicki). Pruszakowie i Żurochowie mieli używać herbu Leliwa, bądź jej odmiany (Czapiewski II). Żurochom przypisywano też herb Sas i Czapiewski III. Pruszakom przypisywano też herb Pielesz. Zachowały się odciski pieczęci z herbami nieznanego Czapiewskiego i Wnuk-Czapiewskiego. Żłop-Czapiewscy mieli, tak jak Złoszowie, posługiwać się herbami Brochwicz III, albo Ostoja. Ponadto, Czapiewscy z poznańskiego, nie wiadomo czy spokrewnieni z kaszubskimi, używali Pomiana.

</doc>
<doc id="2299040" url="https://pl.wikipedia.org/wiki?curid=2299040" title="Złoszcz">
Złoszcz



</doc>
<doc id="2299045" url="https://pl.wikipedia.org/wiki?curid=2299045" title="Right There">
Right There

Right There – trzeci singel Nicole Scherzinger pochodzący z jej debiutanckiego albumu "Killer Love" a pierwszy wydany w USA. Pierwotna wersja utworu, która znalazła się na europejskiej wersji płyty, jest wykonywana tylko przez Scherzinger, natomiast dla celów promocyjnych, singel został przerobiony i dodano do niego dwie zwrotki wykonywane przez 50 Centa. Od dnia 2 maja 2011r. singel ten został udostępniony na iTunes w Wielkiej Brytanii do przedsprzedaży. Swoją premierę singiel miał 17 maja 2011r. w USA oraz w UK.
Promocja.
Pierwszy raz na żywo Nicole zaprezentowała "Right There" w 10 edycji programu "American Idol" 19 maja 2011r. Był to jej pierwszy solowy występ w USA po rozwiązaniu The Pussycat Dolls.
Teledysk.
Tło.
Nicole nagrała teledysk do tej piosenki 19 kwietnia 2011r. w Los Angeles. Część ujęć, w których występował 50 Cent nakręcono następnego dnia. Wideo wyreżyserował Paul Hunter, który wcześniej współpracował z Christiną Aguilerą, Eminemem i Michaelem Jacksonem. Podczas wywiadu dla MTV.com Scherzinger tak opisała koncepcję teledysku: "Chciałam, żeby teledysk był prosty, był rozpoznawalny"
Konspekt.
Premiera teledysku odbyła się na oficjalnym koncie Nicole w serwisie Vevo 4 maja 2011r. Do singla powstały dwie wersje teledysku, które swoją premierę miały tego samego dnia. Pierwsza wersja wideo została nakręcona do wersji wydanej na europejskiej wersji albumu (śpiewa tam tylko Nicole), natomiast druga do wersji z 50 Centem. Teledysk stał się popularny w wielu krajach i osiągnął ponad 1 milion wejść już w pierwszym dniu po premierze.

</doc>
<doc id="2299053" url="https://pl.wikipedia.org/wiki?curid=2299053" title="William Cocke">
William Cocke

William Cocke (ur. w 1748 roku – zm. 22 sierpnia 1828 roku) – amerykański polityk z Tennessee.
Po przystąpieniu stanu Tennessee do Stanów Zjednoczonych w 1796 roku, został jednym z dwóch pierwszych przedstawicieli tego stanu w Senacie Stanów Zjednoczonych. Po dwuletniej przerwie, w senacie zasiadał ponownie w latach 1799-1805.
W 1812 roku jako ochotnik walczył w wojnie brytyjsko-amerykańskiej pod dowództwem Andrew Jacksona.
Jego syn, John Cocke, oraz wnuk, William Michael Cocke, reprezentowali stan Tennessee w Izbie Reprezentantów Stanów Zjednoczonych.

</doc>
<doc id="2299054" url="https://pl.wikipedia.org/wiki?curid=2299054" title="Dystrykt Abbottabad">
Dystrykt Abbottabad

Dystrykt Abbottabad (urdu: ایبٹ آباد) – jednostka administracyjna drugiego szczebla w prowincji Chajber Pasztunchwa w Pakistanie, położona około 50 km na północny wschód od Islamabadu ze stolicą w mieście Abbottabad.
Odkryto tu inskrypcje naskalne z III wieku p.n.e. związane z panowaniem hinduskiego władcy Aśoki z dynastii Maurjów. Znaleziono tu też monety greko-baktryjskie, co wskazuje na istnienie ludzkiego osadnictwa w tym rejonie w pierwszym stuleciu p.n.e. Teren dystryktu Abottabad był często przemierzany i podbijany przez różne narody i plemiona, nierzadkie były tu konflikty zbrojne. W przeszłości mieszkali tu licznie Hindusi, a po podboju Indii przez Brytyjczyków przybywać też zaczęli Sikhowie.
Dystrykt Abbottabad w czasach brytyjskich był częścią większej jednostki administracyjnej – dystryktu Hazara. Miał wówczas status "tehsil" i określany był w roku 1908 jako obszar położony pomiędzy 33°49' a 34°22' szerokości geograficznej północnej oraz 72°55' i 73°31' długości geograficznej wschodniej, zajmujący powierzchnię 715 mil kwadratowych (1850 km²), ograniczony przez rzekę Dźhelam ("Jhelum"), dzielącą go od Pendżabu, obejmujący część dolin rzek Dor i Haro ("Harroh") i porośnięte lasami góry na północy i północnym wschodzie. W 1891 region ten zamieszkiwało 175 735 osób, a dziesięć lat później – 194 632. Na początku XX wieku główne miejscowości tego regionu to miasta Abbottabad (na pocz. XX wieku zamieszkałe przez 7764 osób) i położone 5 km na wschód od niego Nawanshehr (na pocz. XX wieku zamieszkałe przez 4114 osób); na terenie ówczesnego tehsilu Abbottabad znajdowało się ponadto 359 wsi.
Angielska nazwa Abbottabad pochodzi od nazwiska XIX-wiecznego indyjskiego (z czasów Indii Brytyjskich) generała, kawalera Orderu Łaźni, sir Jamesa Abbotta, który w latach 1849-1853 był (wówczas w stopniu majora) pierwszym wicekomisarzem dystryktu Hazara.
Po uzyskaniu przez Indie i Pakistan niepodległości i w związku z indyjsko-pakistańskim sporem o Kaszmir, w dystrykcie tym znajdowały się bazy bojowników islamskich walczących głównie w Kaszmirze.
Dawny Dystrykt Hazara podzielony został na mniejsze dystrykty: Abbottabad, Mansehra, Kohistan, Haripur i Batagram. Nowy dystrykt Abbottabad składa się z dwóch tehsilów: Abbottabad oraz Havelian. Dystrykt Abbottabad liczy 1967 km² i w 1981 r. zamieszkany był przez 647 635 osób, a w 1998 – przez 880 666 mieszkańców, którzy pochodzenie swoje identyfikują z rozlicznymi różnymi narodami i plemionami, wśród nich: pasztuńskimi Jadoonami, Swati, Tanoli i Utmanzai, arabskimi Awanami, a także z potomkami Abbasydów, z Karalalami, uznającymi się za potomków Aleksandra Wielkiego, i innymi.

</doc>
<doc id="2299059" url="https://pl.wikipedia.org/wiki?curid=2299059" title="Franciszek Marduła">
Franciszek Marduła

Franciszek Marduła (ur. 27 lipca 1909 w Poroninie, zm. 26 listopada 2007 w Zakopanem) – polski pedagog, trener, reprezentant Polski w kombinacji norweskiej i biegach narciarskich, lutnik.
Życiorys.
Był znany przede wszystkim z osiągnięć w dziedzinie lutnictwa. Był lutnikiem-samoukiem. Pierwsze skrzypce zbudował w 1928, a w 1945 otworzył w Zakopanem własna pracownię lutniczą. Zbudował ponad trzysta instrumentów.
Od 1955 był członkiem Związku Polskich Artystów Lutników. W latach 1982–1985 był przewodniczącym komisji kwalifikacyjnej tego związku.
W 1959 zdobył srebrny medal na Światowej Wystawie Współczesnej Altówki w Ascoli Piceno we Włoszech, a w 1977 piątą nagrodę na Międzynarodowym Konkursie Lutniczym im. Henryka Wieniawskiego w Poznaniu. W 1979 pełnił funkcję honorowego przewodniczącego jury I Ogólnopolskiego konkursu Lutniczego im. Z. Szulca w Poznaniu. Od 2008 w Zakopanem odbywa się Bieg wysokogórski im. Franciszka Marduły.
Spoczywa na Cmentarzu na Pęksowym Brzysku w Zakopanem (sektor L-IV-1).
Rodzina.
Miał syna, Stanisława (ur. 1952 w Zakopanem), również lutnika.

</doc>
<doc id="2299061" url="https://pl.wikipedia.org/wiki?curid=2299061" title="Ljubiša Vukelja">
Ljubiša Vukelja

Ljubiša Vukelja (ur. 22 lipca 1983 w Nowym Sadzie) – serbski piłkarz występujący na pozycji napastnika.

</doc>
<doc id="2299062" url="https://pl.wikipedia.org/wiki?curid=2299062" title="Sebastián Rocco">
Sebastián Rocco

Sebastián Alejandro Rocco Melgarejo (ur. 26 czerwca 1983 w San Felipe) – chilijski piłkarz pochodzenia włoskiego występujący na pozycji obrońcy. Zawodnik klubu Cobreloa, do którego jest wypożyczony z Club Necaxa.
Kariera klubowa.
Rocco zawodową karierę rozpoczynał w 2001 roku w zespole Unión San Felipe. Jego barwy reprezentował przez 2 sezony. W 2003 roku trafił do Santiago Wanderers, gdzie spędził jeden sezon. W 2004 roku odszedł z kolei do CD Temuco. Po roku wrócił jednak do Santiago Wanderers. Tym razem grał tam przez 3 sezony.
W 2008 roku Rocco podpisał kontrakt z meksykańskim zespołem Club Necaxa. Przed debiutem w jego barwach, został jednak wypożyczony do chilijskiego Audax Italiano.
W tym samym roku przeszedł na wypożyczenie do argentyńskiej Gimnasii Jujuy. W Primera División Argentina zadebiutował 10 sierpnia 2008 roku w przegranym 0:4 pojedynku z Boca Juniors. Przez rok w barwach Gimnasii rozegrał 19 spotkań.
W 2009 roku Rocco wypożyczono z Necaxi do ojczystego Evertonu Viña del Mar. Spędził tam jeden sezon, a w 2010 roku trafił na wypożyczenie do ekipy Cobreloa. Ligowy debiut zaliczył tam 14 lutego 2010 roku w zremisowanym 1:1 meczu rozgrywek Primera División de Chile przeciwko Universidadowi de Concepción.
Kariera reprezentacyjna.
W reprezentacji Chile Rocco zadebiutował 26 kwietnia 2006 roku w wygranym 4:1 towarzyskim meczu z Nową Zelandią, w którym strzelił także gola. W 2007 roku został powołany do kadry na Copa América. Na tamtym turnieju, zakończonym przez Chile na fazie grupowej, zagrał tylko w pojedynku z Meksykiem (0:0).

</doc>
<doc id="2299063" url="https://pl.wikipedia.org/wiki?curid=2299063" title="Zdzisław Jasiński">
Zdzisław Jasiński

Zdzisław Piotr Jasiński (ur. 18 stycznia 1863 w Warszawie, zm. 18 listopada 1932 tamże) – polski malarz, rysownik, akwarelista.
Był synem Aleksandra (zm. ok. 1904) i Petroneli z Litwinowiczów. Ojciec pełnił funkcję starszego zgromadzenia malarzy pokojowych w Warszawie. Zdzisław miał młodszych braci – Józefa (1876–1954), rzeźbiarza, oraz Stanisława (zm. 1939), malarza-dekoratora.
Studia malarskie rozpoczął u Wojciecha Gersona w warszawskiej Klasie Rysunkowej. Następnie studiował w krakowskiej Szkole Sztuk Pięknych u Feliksa Szynalewskiego, Leopolda Löfflera i Floriana Cynka.
Dzięki stypendium Towarzystwa Zachęty Sztuk Pięknych studiował w Akademii Sztuk Pięknych w Monachium u Otto Seitza i Aleksandra von Wagnera.
Od roku 1893 Zdzisław Jasiński mieszkał w Warszawie. W latach 1896 i 1897 działał w Moskwie i Petersburgu. W roku 1897 zajmował się również w Rzymie malarstwem plafonowym. Był w roku 1901 autorem plafonu „Muzyka ludowa” w foyer gmachu Filharmonii Warszawskiej.
W roku 1904 przeniósł się do majątku Przyłęk koło Garwolina. W roku 1910 powrócił na stałe do Warszawy, gdzie zbudował kamienicę przy ulicy Wspólnej 63b. Stworzył sgraffito przedstawiające św. Jana Ewangelistę na ścianie kaplicy przy ulicy Wspólnej.
Został w roku 1921 członkiem-współzałożycielem grupy artystycznej „Pro Arte”.

</doc>
<doc id="2299064" url="https://pl.wikipedia.org/wiki?curid=2299064" title="Sebastian Rocco">
Sebastian Rocco



</doc>
<doc id="2299066" url="https://pl.wikipedia.org/wiki?curid=2299066" title="Wojna chińsko-koreańska (660–674)">
Wojna chińsko-koreańska (660–674)

Wojna chińsko-koreańska (, wojna Koguryŏ-Tang) – kampanie zbrojne z udziałem cesarstwa Tang oraz koreańskich królestw Baekje, Koguryŏ i Silla, w latach 660–674.
Przebieg.
W 660 roku Półwysep Koreański stał się celem ataku armii chińskiej. 130-tysięczne siły dowodzone przez generała Su Dingfanga oraz 50 000 sprzymierzeńców z koreańskiego królestwa Silla pod wodzą generała Kim Yu-sina zaatakowało królestwo Baekje, które włączono do Chin. W decydującej bitwie pod Baekgang wojska Baekje wspierane przez posiłki z Wa (Japonii) poniosły klęskę.
W roku 667 wojska chińskie pod dowództwem generała Li Shiji, oraz sprzymierzeńcy z Silli pod wodzą generała Kim In-muma wtargnęły do królestwa Goguryeo, które zostało pokonane. Także i to królestwo włączono do Chin, aresztując króla oraz uprowadzając do Chin 200 000 jeńców.
W roku 671 królestwo Silla zerwało sojusz z Chinami, wspierając ruch powstańczy na terenach zajętych przez Chińczyków. W tym samym roku wojska Silli odbiły z rąk chińskich terytorium Baekje. W odpowiedzi na to, cesarz Tang Gaozong w roku 674 ponownie wysłał armię do Korei. Chińczycy zostali pobici przez siły Silli, które zajęły kwaterę chińską w Goguryeo. Po tej klęsce wojska chińskie w pośpiechu opuściły Półwysep Koreański, który dostał się w większości pod panowanie Silli.

</doc>
<doc id="2299067" url="https://pl.wikipedia.org/wiki?curid=2299067" title="Lista wulkanów w Nikaragui">
Lista wulkanów w Nikaragui

Poniżej znajduje się lista (w kolejności alfabetycznej) aktywnych i nieaktywnych wulkanów w Nikaragui

</doc>
<doc id="2299069" url="https://pl.wikipedia.org/wiki?curid=2299069" title="Tramwaje w Helsinkach">
Tramwaje w Helsinkach

Tramwaje w Helsinkach – system tramwajowy działający w stolicy Finlandii Helsinkach.
Historia.
Pierwsze tramwaje konne wyjechały na ulice Helsinek w 1891 r., choć myślano już wtedy o uruchomieniu tramwajów elektrycznych. Tramwaje elektryczne po raz pierwszy wyjechały 4 września 1900. Okres międzywojenny był „złotym okresem” tramwajów w Helsinkach. W czasie II wojny światowej tramwaje stanowiły jedyny środek transportu w mieście ponieważ autobusy zostały przebudowane na karetki pogotowia oraz ciężarówki. Po wojnie zlikwidowano kilka tras tramwajowych.
Linie.
Linie tramwajowe (2009):
Tabor.
Najstarsze z eksploatowanych tramwajów to 6 Düwag GT8 wyprodukowanych w 1962–1964, a sprowadzone do Helsinek w latach 2007–2008. Następnymi tramwajami są sprowadzone w 2005 4 tramwaje Düwag GT6 wyprodukowane w 1970. Obie serie zostały sprowadzone z powodu problemów z tramwajami Variobahn. Następną serię stanowią wagony Valmet Nr I z lat 1973–1975. Kursuje ich 40 sztuk. W latach 1983–1987 wyprodukowano drugą serię Valmet Nr II. Do dzisiaj eksploatowanych jest 42 wagonów. W 2006 zmodernizowano pierwszy tramwaj Valmet nr II poprzez dodanie środkowego niskopodłogowego członu. Natomiast w 2008 ruszyły seryjne modernizacje wagonów Valmet II. Tak zmodernizowany tramwaj oznaczono MLNRV. Pierwsze całkowicie niskopodłogowe tramwaje do Helsinek trafiły w latach 1998–2003. Były to tramwaje Variobahn produkcji Adtranz, a później Bombardiera, łącznie dostarczono 40 wagonów tej serii. Tramwaje Variobahn sprawiały dużo problemów technicznych i od 2007 serwisowane są przez producenta.

</doc>
<doc id="2299070" url="https://pl.wikipedia.org/wiki?curid=2299070" title="Ibrahim Abdul Razak">
Ibrahim Abdul Razak

Ibrahim Abdul Razak (ur. 18 kwietnia 1983 w Akrze) – ghański piłkarz grający na pozycji ofensywnego pomocnika.
Kariera klubowa.
Karierę piłkarską Abdul Razak rozpoczął w klubie Liberty Professionals FC. W 1999 roku zadebiutował w jego barwach w ghańskiej Premier League. W tym samym roku odszedł do duńskiego Aalborga, jednak nie rozegrał w nim żadnego meczu.
W 2000 roku Abdul Razak trafił do Włoch i grał w amatorskim klubie SSD Castelfiorentino. Następnie w 2001 roku został zawodnikiem Empoli FC, w którym rozegrał 3 mecze w Serie B. W sezonie 2002/2003 był wypożyczony do francuskiego drugoligowca, AS Saint-Étienne. W 2003 roku wrócił do Empoli, ale ani razu nie zagrał w Serie A.
W 2004 roku Abdul Razak został zawodnikiem izraelskiego Maccabi Netanja. W 2005 roku awansował z nim z drugiej do pierwszej ligi. W 2006 roku był na krótko wypożyczony do Hapoelu Ra’ananna, a następnie wrócił do Ghany i w latach 2007–2008 grał w Liberty Professionals FC. Wiosną 2009 był piłkarzem egipskiego El-Ittihad El-Iskandary.
Latem 2009 Abdul Razak ponownie trafił do klubu izraelskiego, którym stał się Hapoel Akka. Zadebiutował w nim 12 września 2009 w meczu z FC Aszdod (0:1).
W 2011 roku Abdul Razak przeszedł do Hapoelu Beer Szewa. W nim swój debiut zanotował 29 stycznia 2011 w spotkaniu z Bene Sachnin (1:1). Następnie grał w zespołach Vissai Ninh Bình, Imereti Choni oraz Al-Najma SC.
Kariera reprezentacyjna.
W reprezentacji Ghany Abdul Razak zadebiutował w 2001 roku. W 2002 roku został powołany do kadry Ghany na Puchar Narodów Afryki 2002. Na tym turnieju wystąpił w 4 meczach: z Marokiem (0:0), z Republiką Południowej Afryki (0:0), z Burkina Faso (2:1) i ćwierćfinale z Nigerią (0:1). W kadrze narodowej od 2001 do 2006 roku rozegrał 24 mecze. W 1999 roku wraz z reprezentacją U-17 zajął 3. miejsce w Mistrzostwach Świata 1999. Z kolei w 2001 roku z reprezentacją U-20 wywalczył wicemistrzostwo świata na Mistrzostwach Świata 2001.

</doc>
<doc id="2299072" url="https://pl.wikipedia.org/wiki?curid=2299072" title="Ermin Seratlić">
Ermin Seratlić

Ermin Seratlić (wym. []; ur. 21 sierpnia 1990 w Titogradzie) – czarnogórski piłkarz występujący na pozycji pomocnika w OFK Mladost Lješkopolje.
Kariera klubowa.
Od 2012 roku do 2013 Ermin Seratlić był zawodnikiem Mladost Podgorica, do którego został wypożyczony z Jagiellonii Białystok. W 2014 roku reprezentował barwy FK Dečić Tuzi. Następnie grał w takich klubach jak FK Radnik Bijeljina i FK Budućnost Podgorica.

</doc>
<doc id="2299074" url="https://pl.wikipedia.org/wiki?curid=2299074" title="Mistrzostwa Azji w Chodzie Sportowym 2006">
Mistrzostwa Azji w Chodzie Sportowym 2006

Mistrzostwa Azji w Chodzie Sportowym 2006 – zawody lekkoatletyczne, które odbyły się 16 kwietnia w japońskim mieście Wajimie.
Zwycięzca chodu na 50 kilometrów – Chińczyk Zhao Jianguo ustanowił wynikiem 3:41:10 rekord świata juniorów, a brązowy medalista – Japończyk Yuki Yamazaki ustanowił rekord Japonii seniorów w tej konkurencji (3:43:38).

</doc>
<doc id="2299075" url="https://pl.wikipedia.org/wiki?curid=2299075" title="Zapasy na Igrzyskach Panamerykańskich 2007">
Zapasy na Igrzyskach Panamerykańskich 2007

Zapasy na Igrzyskach Panamerykańskich 2007, odbywały się w dniach 14–18 lipca w hali Riocentro. W tabeli medalowej tryumfowali zapaśnicy z Kuby. Wystąpiło 146 zapaśników (112 mężczyzn i 32 kobiety).

</doc>
<doc id="2299077" url="https://pl.wikipedia.org/wiki?curid=2299077" title="Arturo Sanhueza">
Arturo Sanhueza

Héctor Arturo Sanhueza Medel (ur. 11 marca 1979 w Concepción) – chilijski piłkarz występujący na pozycji pomocnika. Zawodnik klubu Deportes Iquique.
Kariera klubowa.
Sanhueza zawodową karierę rozpoczynał w 1999 roku w zespole Arturo Fernández Vial. Jego barwy reprezentował przez jeden sezon. W 2000 roku trafił do Evertonu Viña del Mar, gdzie również spędził jeden sezon. W 2001 roku odszedł z kolei do Santiago Wanderers. W tym samym roku zdobył z nim mistrzostwo Chile. W Santiago grał przez 4 sezony.
W 2005 roku Sanhueza podpisał kontrakt z CSD Colo-Colo. W ciągu 6 sezonów spędzonych w tym klubie, wywalczył z nim 4 mistrzostwa fazy Clausura (2006, 2007, 2008, 2009) oraz 2 mistrzostwa fazy Apertura (2006, 2007).
W 2011 roku odszedł do Deportes Iquique. Zadebiutował tam 6 lutego 2011 roku w zremisowanym 1:1 meczu rozgrywek Primera División de Chile z Cobreloą.
Kariera reprezentacyjna.
W reprezentacji Chile Sanhueza zadebiutował 15 listopada 2001 roku w zremisowanym 0:0 meczu eliminacji Mistrzostw Świata 2002 z Ekwadorem. W 2007 roku został powołany do kadry na Copa América. Na tamtym turnieju, zakończonym przez Chile na fazie grupowej, zagrał w pojedynkach z Ekwadorem (3:2), Brazylią (0:3), Meksykiem (0:0) oraz ponownie z Brazylią (1:6).

</doc>
<doc id="2299080" url="https://pl.wikipedia.org/wiki?curid=2299080" title="Amunicja binarna">
Amunicja binarna

Amunicja binarna, amunicja dwuskładnikowa – jeden z rodzajów amunicji chemicznej (pociski artyleryjskie, głowice rakietowe, bomby lotnicze itp.).
Amunicja binarna składa się z pojemnika podzielonego na dwie części, w których umieszczone są mało toksyczne substancje chemiczne będące substratami (prekursorami) syntezy bojowych środków trujących. Proces syntezy BST w binarnej amunicji chemicznej zapoczątkowywany jest bezpośrednio po opuszczeniu środka przenoszenia amunicji i przed jej użyciem w trakcie przemieszczania jej w rejon celu. W celu wymieszania obu substratów w pojemniku instalowane są mieszadła poruszane silnikiem elektrycznym pozwalające na właściwe przereagowanie obu prekursorów. Od 1969 roku do początku lat dziewięćdziesiątych była na wyposażeniu armii USA (sarin, VX).

</doc>
<doc id="2299081" url="https://pl.wikipedia.org/wiki?curid=2299081" title="Yellow Grass (Saskatchewan)">
Yellow Grass (Saskatchewan)



</doc>
<doc id="2299082" url="https://pl.wikipedia.org/wiki?curid=2299082" title="Kamei">
Kamei

KAMEI GmbH &amp; Co. KG – niemieckie przedsiębiorstwo branży motoryzacyjnej zajmujące się produkcją akcesoriów samochodowych oraz tuningiem optycznym.
Przedsiębiorstwo zostało założone w 1952 roku, a jego siedziba mieści się w Wolfsburgu.
Kamei było pierwszym przedsiębiorstwem produkującym zagłówki (od 1952 roku) oraz spojlery (od 1953 roku) przeznaczone dla samochodów osobowych.

</doc>
<doc id="2299085" url="https://pl.wikipedia.org/wiki?curid=2299085" title="Warabi">
Warabi

 – miasto w Japonii, na wyspie Honsiu, w prefekturze Saitama. Ma powierzchnię 5,11 km2 . W 2020 r. mieszkało w nim 74 326 osób, w 36 555 gospodarstwach domowych (w 2010 r. 71 495 osób, w 33 058 gospodarstwach domowych).

</doc>
<doc id="2299086" url="https://pl.wikipedia.org/wiki?curid=2299086" title="SM UC-5">
SM UC-5

SM UC-5 – niemiecki podwodny stawiacz min z okresu I wojny światowej, piąty w kolejności okręt podwodny typu "UC I". Zwodowany 13 czerwca 1915 roku w stoczni Vulcan w Hamburgu, został przyjęty do służby w Kaiserliche Marine 19 czerwca 1915 roku. W czasie służby operacyjnej SM UC-5 odbył 29 patroli bojowych, podczas których postawił zagrody minowe, na których zatonęło 28 statków o łącznej pojemności BRT i dwa okręty o łącznej wyporności ton, zaś siedem statków o łącznej pojemności BRT zostało uszkodzonych. 27 kwietnia 1916 roku SM UC-5 wszedł na mieliznę w rejonie Harwich i został samozatopiony przez własną załogę. Podniesiony i wyremontowany, był wystawiany na widok publiczny na Wyspach Brytyjskich, w Stanach Zjednoczonych i Kanadzie w celach propagandowych, a po wojnie został złomowany.
Projekt i dane taktyczno-techniczne.
Sukcesy pierwszych niemieckich U-Bootów na początku I wojny światowej (m.in. zatopienie brytyjskich krążowników pancernych HMS „Aboukir”, „Hogue” i „Cressy” przez U-9) skłoniły dowództwo Cesarskiej Marynarki Wojennej z admirałem Tirpitzem na czele do działań mających na celu budowę nowych typów okrętów podwodnych. Doceniając też wagę wojny minowej, 9 października 1914 roku ministerstwo marynarki zatwierdziło projekt małego podwodnego stawiacza min opracowanego przez Inspektorat Torped pod kierunkiem dr Wernera, oznaczonego później jako typ "UC I".
SM UC-5 był niewielkim, jednokadłubowym przybrzeżnym okrętem podwodnym, którego konstrukcja oparta była na projekcie jednostek typu "UB I". Długość całkowita wynosiła 33,99 metra, szerokość 3,15 metra i zanurzenie 3,04 metra. Wysokość (od stępki do szczytu kiosku) wynosiła 6,3 metra. Wyporność w położeniu nawodnym wynosiła 168 ton, a w zanurzeniu 183 tony. Jednostka posiadała zaokrąglony dziób oraz cylindryczny kiosk o średnicy 1,3 m, obudowany opływową osłoną, a do jej wnętrza prowadziły dwa luki: jeden w kiosku i drugi w części rufowej, prowadzący do pomieszczeń załogi. Okręt napędzany był na powierzchni przez 6-cylindrowy, czterosuwowy silnik Diesla Daimler RS166 o mocy 90 KM, zaś pod wodą poruszał się dzięki silnikowi elektrycznemu SSW o mocy 175 KM. Wał napędowy poruszał jedną trójłopatową, wykonaną z brązu śrubą o średnicy 1,8 m i skoku 0,43 m. Maksymalna prędkość okrętu wynosiła 6,2 węzła na powierzchni i 5,22 węzła w zanurzeniu (przy użyciu na powierzchni silnika elektrycznego okręt był w stanie osiągnąć 7,5 węzła). Zasięg wynosił 780 Mm przy prędkości 5 węzłów w położeniu nawodnym oraz 50 Mm przy prędkości 4 węzłów pod wodą. Okręt zabierał 3,5 tony paliwa, a energia elektryczna magazynowana była w akumulatorach składających się ze 112 ogniw, o pojemności 4000 Ah, które zapewniały 3 godziny podwodnego pływania przy pełnym obciążeniu.
Okręt posiadał dwa wewnętrzne zbiorniki balastowe. Dopuszczalna głębokość zanurzenia wynosiła 50 metrów, zaś czas zanurzenia 23-36 s. Okręt nie posiadał uzbrojenia torpedowego ani artyleryjskiego, przenosił natomiast w części dziobowej 12 min kotwicznych typu UC/120 w sześciu skośnych szybach minowych o średnicy 100 cm, usytuowanych jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (także zapalniki min trzeba było montować jeszcze przed wypłynięciem, co nie było rozwiązaniem bezpiecznym i stało się przyczyną zagłady kilku jednostek tego typu). Uzbrojenie uzupełniał jeden karabin maszynowy z zapasem amunicji wynoszącym 150 naboi. Wyposażenie okrętu stanowił jeden peryskop Zeissa i kotwica grzybkowa o masie 136 kg.
Załoga okrętu składała się z 1 oficera (dowódcy) oraz 13 podoficerów i marynarzy.
Budowa.
SM UC-5 zamówiony został 23 listopada 1914 roku jako piąty z serii 15 okrętów typu "UC I" (numer projektu 35a, nadany przez Inspektorat Okrętów Podwodnych), w ramach wojennego programu rozbudowy floty. Pierwsze 10 jednostek typu, w tym UC-5, zostało zbudowanych w stoczni Vulcan w Hamburgu. Stocznia, nie mając wcześniej doświadczenia w budowie okrętów podwodnych, oszacowała czas budowy okrętu na 5-6 miesięcy, i aby dotrzymać tego terminu musiała wstrzymać budowę torpedowców. UC-5 otrzymał numer stoczniowy 49 ("Werk 49"). Okręt został zwodowany 13 czerwca 1915 roku, zaś do służby w Cesarskiej Marynarce Wojennej przyjęty 19 czerwca 1915 roku.
Przebieg służby.
1915 rok.
19 czerwca 1915 roku pierwszym dowódcą UC-5 został mianowany por. mar. Herbert Pustkuchen, a okręt włączono do Flotylli Flandria w dniu 27 lipca. Pierwszą ofiarą postawionej przez niego w estuarium Tamizy zagrody minowej okazał się 6 sierpnia brytyjski uzbrojony trawler HMT „Leandros” (276 ts), który zatonął ze stratą 7 ludzi. Tydzień później na postawione przez UC-5 nieopodal Lowestoft miny weszły dwie jednostki: brytyjski parowiec „Summerfield” (687 BRT), transportujący drewniane elementy baraków z Great Yarmouth do Douglas (w katastrofie zginęło 3 marynarzy) oraz szwedzki parowiec „Sverige” (1602 BRT), płynący z ładunkiem drewna z Sundsvall do Londynu, który zatonął bez strat w ludziach; za pomocą ładunków wybuchowych zniszczono natomiast brytyjski kuter rybacki „Amethyst” (57 BRT), którego załoga została uratowana. 21 sierpnia nieopodal Boulogne zatonął mały, zbudowany w 1872 roku brytyjski parowiec „William Dawson” (284 BRT), przewożący węgiel na trasie Boston – Dunkierka (zginęło 5 członków załogi). 30 sierpnia na postawione przez UC-5 w estuarium Tamizy pole minowe wpłynęły trzy jednostki: zbudowany w 1911 roku brytyjski parowiec „Bretwalda” (4037 BRT), płynący z ładunkiem węgla z Newcastle do Marsylii, który uratowano osadzając na mieliźnie (obyło się bez strat w ludziach); nowy brytyjski parowiec „Honiton” (4914 BRT), przewożący kukurydzę i siemię lniane z Buenos Aires do Hull, który mimo osadzenia na mieliźnie został ostatecznie stracony (nikt nie zginął) oraz francuski parowiec „Saint Chamond” (2866 BRT), płynący pod balastem z Rouen do Newcastle (statek został uszkodzony). Kolejny sukces okręt zanotował 8 września, kiedy to na południe od Folkestone ze stratą 3 ludzi zatonął brytyjski kablowiec „Monarch” (1122 BRT). 19 września więcej szczęścia miał szwedzki parowiec „Tord” (1313 BRT), transportujący drewno z Hudiksvall do Hawru, który bez strat w załodze doznał uszkodzeń u ujścia Tamizy. 4 października nieopodal Folkestone uszkodzony został też brytyjski parowiec „Enfield” (2124 BRT), płynący z ładunkiem węgla z Newcastle do Saint-Nazaire (nikt z załogi nie zginął). Dwa dni później na zachód od Nieuwpoort wszedł na minę brytyjski pomocniczy trałowiec HMS „Brighton Queen” o wyporności 553 ts, który zatonął ze stratą 8 marynarzy. 10 października nieopodal Folkestone jego los podzielił zbudowany w 1899 roku brytyjski parowiec „Newcastle” (3403 BRT), płynący z ładunkiem drobnicy na trasie Mauritius – Londyn (bez strat w załodze). Dwa dni później w estuarium Tamizy ze stratą 11 członków załogi zatonął zbudowany w 1912 roku kuter HMD „Frons Olivae” (98 ts). 19 października nieopodal latarni morskiej Nab Tower zatonął uzbrojony trawler HMT „Erin II” (181 ts), na którego pokładzie zginęło 7 marynarzy, a nazajutrz w tym samym miejscu ze stratą 7 członków załogi jego los podzielił kuter HMD „Star Of Buchan” (81 ts). 22 października, podczas próby wydobycia wyposażenia z zatopionego trawlera „Erin II”, uszkodzeń na minie doznał brytyjski holownik „Grappler” (690 BRT), na którego pokładzie śmierć poniosły 4 osoby. Nazajutrz, na wschód od Przylądka Dungeness zatonął ze stratą jednego marynarza zbudowany w 1895 roku brytyjski parowiec „Ilaro” (2799 BRT), płynący z ładunkiem kukurydzy i nasion palmy z Forcados w Nigerii do Hull. Pasmo październikowych sukcesów zakończyło zatonięcie w okolicy Nab Tower brytyjskiego niszczyciela HMS „Velox” o wyporności 380 ts (25 października). 17 listopada na postawione przez UC-5 miny weszły dwie brytyjskie jednostki: zbudowany w 1900 roku statek szpitalny HMHS „Anglia” (1862 BRT), który zatonął u wejścia do portu Folkestone na pozycji (w katastrofie śmierć poniosły 134 osoby z 400 będących na pokładzie) oraz, przybyły na pomoc tonącemu okrętowi, pochodzący z 1903 roku parowiec „Lusitania” (1834 BRT), przewożący drobnicę z Londynu do Kadyksu (bez strat w ludziach). Dwa dni później nieopodal Dover ze stratą 7 marynarzy zatonął uzbrojony trawler HMT „Falmouth III” (198 ts). 29 listopada nieopodal Boulogne jego los podzielił brytyjski parowiec „Dotterel” (1596 BRT), płynący z ładunkiem drobnicy z Liverpoolu do Dunkierki (zginęło 5 osób).
19 grudnia 1915 roku nowym dowódcą UC-5 został por. mar. Ulrich Mohrbutter. 26 grudnia na postawione podczas wcześniejszych misji miny w okolicy Harwich weszły dwie brytyjskie jednostki: okręt podwodny HMS E6 (725 ts), który zatonął z całą załogą liczącą 31 osób oraz uzbrojony trawler HMT „Resono” (230 ts), na którym zginęło 13 marynarzy.
1916 rok.
12 stycznia 1916 roku na południowy zachód od przylądka The Needles bez strat w ludziach zatonął brytyjski parowiec „Algerian” (3837 BRT), płynący bez ładunku z Cowes do Avonmouth, a nazajutrz w tej samej okolicy (na pozycji ) bez strat w ludziach zatonął uzbrojony trawler HMT „Albion II” (240 ts). 1 lutego nieopodal Felixstowe wszedł na minę holenderski statek pasażerski „Prinses Juliana” (2885 BRT), płynący z Vlissingen do Tilbury (statek osadzono na mieliźnie, jednak nie zdołano go uratować). Więcej szczęścia miał pływający na trasie Batawia – Rotterdam holenderski parowiec „Bandoeng” (5851 BRT), który 15 lutego na pozycji jedynie doznał uszkodzeń na minie pochodzącej z UC-5. 20 lutego w estuarium Tamizy zatonął zbudowany w 1914 roku brytyjski parowiec „Dingle” (593 BRT), przewożący węgiel z Sunderlandu do Caen (zginęło 9 ludzi wraz z kapitanem), a nazajutrz na tych samych wodach z całą załogą (29 osób) zatonął zbudowany w 1888 roku holenderski zbiornikowiec „La Flandre” (2018 BRT), transportujący ropę naftową z Nowego Jorku do Rotterdamu. 24 lutego (również w estuarium Tamizy) zatonął za stratą 9 członków załogi brytyjski parowiec „Tummel” (531 BRT), płynący z ładunkiem węgla z Grimsby do Le Tréport. Na kolejne sukcesy załoga UC-5 musiała czekać ponad miesiąc – 26 marca na tych samych wodach weszły na miny dwie jednostki: francuski parowiec „Hebe” (1494 BRT), płynący pod balastem z Caen do Newcastle, który zatonął bez strat w ludziach na pozycji i brytyjski statek rybacki „Khartoum” (303 BRT), który zatonął ze stratą 9 osób na pozycji . Następnego dnia na pozycji identyczny los spotkał duński parowiec „Harriet” (1372 BRT), transportujący włókna z traw esparto z Oranu do Leith (nikt nie zginął). 31 marca nieopodal Lowestoft na postawione przez okręt miny weszły dwie jednostki: brytyjski parowiec „Clinton” (3381 BRT), płynący z Bombaju do Hull z ładunkiem rudy manganu i zboża (statek uratowano osadzając na mieliźnie na pozycji , bez strat w ludziach) oraz zbudowany w 1884 roku norweski parowiec „Memento” (1076 BRT), przewożący koks z Londynu do Porsgrunn (zatonął na pozycji tracąc jednego członka załogi).
Utrata okrętu.
25 kwietnia UC-5 wyszedł z Zeebrugge na kolejną operację minowania. 27 kwietnia 1916 roku o godzinie 10:15 płynący na głębokości peryskopowej okręt wszedł na mieliznę w rejonie Harwich (na pozycji ), co zostało o godzinie 13:00 zauważone przez patrolujący okoliczne wody niszczyciel HMS „Firedrake”. Osaczony okręt został samozatopiony przez liczącą 18 osób załogę, wziętą do niewoli przez brytyjski niszczyciel. Lekko uszkodzona jednostka (nie wybuchły wszystkie ładunki wybuchowe, pospiesznie założone przez Niemców) została podniesiona, odholowana do Harwich i wyremontowana w tamtejszej stoczni. 24 lipca okręt jako zdobycz wojenna został wystawiany na widok publiczny w Temple nad Tamizą, w celu ukazania skuteczności działań Royal Navy (do połowy sierpnia zwiedziło go za opłatą ponad 200 000 ludzi). Po wypowiedzeniu wojny Niemcom przez USA, w październiku 1917 roku UC-5 został przewieziony w trzech częściach do Nowego Jorku i umieszczony w Central Parku celem zwiększenia sprzedaży amerykańskich obligacji wojennych ("Liberty Bonds"). W listopadzie okręt wystawiono w Montrealu, a następnie w Toronto, po czym rozpoczął objazdową trasę po Stanach Zjednoczonych (prawdopodobnie obejrzało go 25 mln osób). Po wojnie UC-5 został zezłomowany w USA.

</doc>
<doc id="2299088" url="https://pl.wikipedia.org/wiki?curid=2299088" title="Mistrzostwa Azji w Chodzie Sportowym 2007">
Mistrzostwa Azji w Chodzie Sportowym 2007

Mistrzostwa Azji w Chodzie Sportowym 2007 – zawody lekkoatletyczne, które odbyły się 16 kwietnia w japońskim mieście Neagari.
Zwyciężczyni chodu na 20 kilometrów – Japonka Mayumi Kawasaki ustanowiła wynikiem 1:28:56 rekord kraju w tej konkurencji.

</doc>
<doc id="2299089" url="https://pl.wikipedia.org/wiki?curid=2299089" title="Czapiewski III">
Czapiewski III

Czapiewski III "(Zuroch-Czapiewski, Żuroch-Czapiewski)" – kaszubski herb szlachecki.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu niewiadomym jednorożec wspięty, stojący na półksiężycu, ponad nim, z lewej półksiężyc w lewo, z gwiazdą w środku. Klejnotu, hełmu, korony i labrów brak."
Najwcześniejsze wzmianki.
Herb znany z materiałów zebranych przez pana Jana T. Czapiewskiego (Żuroch), opublikowany przez Przemysława Pragerta. Informacje o nim przekazywał też Emilian Szeliga-Żernicki ("Der polnische Adel", "Die polnischen Stamwappen").
Herbowni.
Czapiewski (Czapienski, Czapiewsky, Czapiński). Rodzina używała też licznych przydomków: Gran (Gron, Grzanka), Jajeczek, Prusak (Pruszak), Wnuk, Złosz, Janta, Paszk, Ranoch (Renoch), Rumel, Samek (Zamek), Stosz (Wstosz), Ukleja, Wojan (Wojen), Żłop, Żuroch.
Ten konkretny herb odcisnął na pieczęci członek gałęzi o przydomku Żuroch. Tej samej rodzinie przypisywano także Leliwę, Sasa i inny herb własny, Czapiewski II. 
Nieznany Czapiewski posłużył się pieczęcią z herbem Czapiewski. Granom Żernicki przypisywał także Drzewicę, oraz herb własny, Gran. Natomiast według polskich autorów, rodzina ta używała herbu Jastrzębiec (Borkowski, Boniecki). Jantowie używali herbu Janta vel Białk (Żernicki). Pruszakowie mieli używać herbu Leliwa, przypisywano im też herb Pielesz. Zachowały się odciski pieczęci z herbami Wnuk-Czapiewskich i Złosz-Czapiewskich. Ci ostatni mieli, razem z Żłop-Czapiewskimi, posługiwać się także Brochwiczem III, albo Ostoją. Ponadto, Czapiewscy z poznańskiego, nie wiadomo czy spokrewnieni z kaszubskimi, używali Pomiana.

</doc>
<doc id="2299091" url="https://pl.wikipedia.org/wiki?curid=2299091" title="Wakō (miasto)">
Wakō (miasto)

 – miasto w Japonii, na wyspie Honsiu, w prefekturze Saitama. Ma powierzchnię 11,04 km2 . W 2020 r. mieszkało w nim 83 997 osób, w 39 808 gospodarstwach domowych (w 2010 r. 80 741 osób, w 37 380 gospodarstwach domowych).

</doc>
<doc id="2299092" url="https://pl.wikipedia.org/wiki?curid=2299092" title="Blackburn Olympic F.C.">
Blackburn Olympic F.C.

Blackburn Olympic Football Club – angielski klub piłkarski z Blackburn w hrabstwie Lancashire, istniejący w drugiej połowie XIX wieku. Mimo że przetrwał tylko dekadę, zapisał się na stałe na kartach historii angielskiego futbolu. Jako pierwszy klub z północy kraju posiadający w kadrze piłkarzy, którzy należeli do klasy robotniczej, wygrał najważniejsze trofeum w Anglii – Puchar kraju. Wcześniej trofeum to wygrywały zespoły bogatych amatorów piłki nożnej z hrabstw południowych, a zwycięstwo Olympic stanowiło punkt zwrotny w przejściu piłki nożnej od rozrywki dla arystokracji do sportu wyczynowego.
Klub powstał w 1878 roku i początkowo brał udział w mało znaczących lokalnych rozgrywkach. Dwa lata później zespół po raz pierwszy przystąpił do rozgrywek o Puchar Anglii, a w 1883 triumfował w nich po zwycięstwie nad Old Etonians, na stadionie krykietowym Kennington Oval. Zwycięstwo to spowodowało, iż w 1885 Związek Piłkarski podjął decyzję o przejściu klubów na zawodowstwo. Blackburn Olympic nie sprostał wyzwaniom finansowym i nie mógł rywalizować z bogatszymi i mającymi więcej kibiców drużynami, dlatego też rozwiązano go w 1889.
Większość meczów Olympic rozgrywało na stadionie Hole i'th Wall, którego nazwa pochodziła od znajdującego się w pobliżu pubu. Od 1880 klub występował w jasnoniebieskich koszulkach i w białych spodenkach. Jeden z piłkarzy klubu, James Ward, wystąpił w reprezentacji Anglii. Sześciu innych zagrało w kadrze w późniejszym okresie po zmianie klubu.
Historia.
Powstanie i wczesne lata.
Zasady piłki nożnej wprowadzono w latach sześćdziesiątych XIX wieku na południu Anglii. Grały w nią przeważnie zespoły z arystokratycznych szkół publicznych, a także uczniowie i absolwenci uniwersytetów w Oksfordzie oraz Cambridge, jednak już w następnej dekadzie w piłkę zaczęły grać drużyny pochodzące z przemysłowych miast. Blackburn posiadało ponad 10 klubów, z Rovers na czele, powstałym w 1875.
Blackburn Olympic założono w lutym 1878 roku w wyniku połączenia dwóch zespołów – Black Star i James Street. Nazwa Olympic wybrana przez Jamesa Edmondsona, pierwszego skarbnika klubu, pochodzi prawdopodobnie od Olimpii, miejsca starożytnych igrzysk olimpijskich.
Pierwszy mecz klub rozegrał 9 lutego 1878 roku przeciwko lokalnej drużynie St John’s. Miał on charakter towarzyski i zakończył się zwycięstwem Olympic 2:0. W tym samym roku, w kwietniu, zespół przystąpił do rozgrywek o Puchar "Livesey United". "The Light Blues" pokonali St. Mark’s w finale i wygrali turniej. Przez następne dwa sezony zespół organizował kolejne mecze towarzyskie, a także przystąpił do rozgrywek o Puchar Związku Piłkarskiego w Blackburn. Był to turniej lokalnych drużyn zrzeszonych w federacji, która zarządzała piłką nożną w mieście. Olympic wygrało te rozgrywki dwukrotnie w 1879 i 1880 roku, po czym zostały zawieszone, gdyż związek ten został wchłonięty do Federacji Piłki Nożnej hrabstwa Lancashire.
W 1880 roku komitet klubu zdecydował, że zespół powinien startować w kolejnych dwóch turniejach – Pucharze Lancashire oraz Pucharze Anglii (głównym turnieju w kraju). W pierwszym w historii klubu meczu w Pucharze Anglii "The Light Blues" przegrali z Sheffield 3:4, zaś w kolejnym sezonie ulegli także w pierwszej rundzie, na wyjeździe Darwen. Mimo to reputacja klubu w mieście rosła, a mecze towarzyskie zespół zaczął rozgrywać z drużynami z dalszej części kraju, m.in. z The Wednesday i Nottingham Forest, a także z zespołami ze Szkocji – z Cowlairs czy Hibernians. Wzrost wydatków pokrył Sydney Yates, właściciel lokalnej odlewni żeliwa. Pod koniec sezonu 1881/1882 Olympic pokonało Rovers i zwyciężyło w Pucharze Dobroczynności Wschodniego Lancashire.
Sukces w Pucharze Anglii.
W rozgrywkach o Puchar Anglii w sezonie 1882/1883 Olympic pokonało cztery kluby z hrabstwa Lancashire: Accrington, Lower Darwen, Darwen Ramblers oraz Church i osiągnęło 5. rundę. "The Light Blues" wylosowali w niej walijski zespół Druids; Olympic wygrało spotkanie 4:1 i awansowało, po raz pierwszy, do półfinału, gdzie zagrało z drużyną z południowej Anglii – Old Carthusians. "The Carthusians" to zespół absolwentów szkoły Charterhouse, który już wcześniej – w 1881 roku – zdobył Puchar. Nawet w lokalnych gazetach w Blackburn pisano, iż to właśnie Carthusians są faworytami w meczu z Olympic. Mimo to "The Light Blues" zwyciężyli 4:0. Półfinał odbył się na Whalley Range w Manchesterze. W finale na Kennington Oval, Olympic mieli zagrać z kolejnym zespołem, który także w przeszłości zdobywał Puchar – z Old Etonians. Etonians pokonali rok wcześniej w finale lokalnego rywala "The Light Blues" Rovers, pierwszą drużynę z północy kraju, która zagrała w meczu finałowym.
Kilka dni przed decydującym spotkaniem w 1883 roku były reprezentant kraju Jack Hunter, który przyszedł do Olympic rok wcześniej, w roli piłkarza i trenera, zorganizował mecz sparingowy w Blackpool. Takie rozwiązanie było uznawane w futbolu za nowość.
W finale "The Etonians" objęli prowadzenie tuż przed przerwą po bramce Harry’ego Goodharta, jednak Arthur Matthews wyrównał w drugiej połowie. Wkrótce Arthur Dunn z Etonians został kontuzjowany i zmuszony do zejścia z boiska. W efekcie drużyna z Południa kończyła mecz w dziesiątkę. Po 90 minutach było 1:1 więc rozegrano 30-minutową dogrywkę, w której John Rawlinson zdobył zwycięską bramkę dla Olympic. Po powrocie zespołu do Blackburn gracze wzięli udział w radosnej paradzie, na której kapitan drużyny Albert Warburton powiedział, że miejsce Pucharu jest w Blackburn i już nigdy nie powróci on do Londynu.
Na południu kraju zwycięstwo Olympic nad jedną z najlepszych drużyn tamtych lat spowodowało konsternację. Angielski Związek Piłkarski wprowadził zakaz wypłacania wynagrodzeń dla piłkarzy. Pomimo tego kluby klasy robotniczej, szczególnie te z Lancashire, były podejrzewane o potajemne wynagradzanie swoich piłkarzy. Dziennikarze i zarządy klubów z Południa poparły pomysł Angielskiej Federacji, by dokładnie zbadać sytuację finansową klubów z Północy. W przypadku Olympic skupiono się szczególnie na wyjeździe do Blackpool, sugerując, że gracze nie mogliby dostać dłuższego urlopu, więc musieli być dodatkowo opłacani. Ostatecznie klub z Blackburn nie poniósł konsekwencji, chociaż ukarano inne zespoły, w tym Preston, które wyrzucono z rozgrywek. W efekcie kluby z północy kraju podjęły nieudaną próbę oderwania się od Federacji Angielskiej i założenia własnych, konkurencyjnych rozgrywek.
Upadek klubu.
W następnym sezonie Olympic ponownie dotarło do półfinału, podobnie jak ich lokalny rywal Rovers. "The Light Blues" wylosowali szkocki Queen’s Park. W drugim półfinale Rovers zagrali z Notts Country, więc w finale mogły spotkać się dwie drużyny z Blackburn. Olympic przegrało jednak z zespołem ze Szkocji 0:4. Po meczu klub z Lancashire złożył apelację po tym, jak jeden z kibiców wdarł się na murawę. Ostatecznie została ona odrzucona. Rovers w finale na Kennington Oval pokonali Queens Park 2:1.
Klub nigdy nie powtórzył sukcesu z 1883 roku. W sezonie 1884/85 przegrał w drugiej rundzie z Rovers, które stawało się przodującą drużyną w mieście, wygrywając Puchar Anglii po raz drugi z rzędu. W 1885 roku The Football Association zalegalizowało zawodowstwo. W konsekwencji klubom takim jak Olympic trudno było znaleźć sponsorów i przyciągnąć na stadion kibiców. "The Light Blues" nie byli w stanie rywalizować z zawodowym lokalnym rywalem Rovers, gdyż nie mogli sprostać oczekiwaniom zawodników, a zawodowe kluby oferowały o wiele wyższe płace. W 1886 roku klub został zmuszony do zredukowania pensji piłkarzy. W efekcie wielu kluczowych zawodników odeszło do zamożniejszych zespołów.
The Football League, pierwsza piłkarska liga na świecie, założona została w 1888 przez kluby z Midlands i północy kraju. Prezes Aston Villi William McGregor wprowadził zasadę, że do ligi może wstąpić jeden klub z każdego miasta. W przypadku Blackburn wybór padł na Rovers. Zespoły, które nie zostały zaproszone do Football League, w tym Blackburn Olympic, stworzyły własne rozgrywki, jednak małe zainteresowanie ze strony kibiców spowodowało ich rozwiązanie pod koniec sezonu 1888/1889. Obarczony długami klub ogłosił w 1889, że wszyscy zawodowi piłkarze są zwolnieni ze swoich kontraktów z efektem natychmiastowym i że odtąd klub zatrudniać będzie jedynie amatorskich graczy. W efekcie w tym samym roku Blackburn Olympic został rozwiązany. Ostatni mecz "The Light Blues" to wyjazdowa porażka z Evertonem.
Stadiony i kibice.
Pierwszy mecz Olympic odbył się na boisku usytuowanym poza miastem w Higher Oozebooth, którego właścicielem był krykietowy klub z Blackburn. Przez pierwsze osiemnaście miesięcy drużyna rozgrywała swoje mecze w różnych miejscach miasta. W 1879 roku zarząd klubu wynajął tereny w pobliżu pubu Hole-i'-th-Wall na wzgórzu Shear Brow, których wcześniejszym właścicielem był inny zespół z tego miasta – Queens Own.
Początkowo boisko miało kiepską nawierzchnię, ale w 1880 roku zostało osuszone. Warunki do oglądania spotkań w tamtych latach stały na niskim poziomie, a kibice oglądali mecze stojąc przy linii końcowej boiska. W 1881 roku zbudowano trybunę za jedną z bramek, ale wkrótce została ona zniszczona przez burzę; nową trybunę dostawiono wzdłuż dłuższej linii końcowej boiska. Rekord frekwencji na stadionie Olympic to 10 000 widzów w meczu przeciwko Preston w 1884 roku, ale jej średnia wahała się między 1000 a 2000 kibiców. Po rozwiązaniu klubu z boiska korzystała drużyna Blackburn Railway Clerks Club. Obecnie tereny, na którym się znajduje, należą do koledżu St Mary’s.
Barwy klubu.
Na początku istnienia klubu gracze Olympic nosili zazwyczaj koszule w kolorze fuksji. Zasady dotyczące strojów w tamtych czasach nie zmuszały piłkarzy do noszenia jednolitych barw. Obrońca "The Light Blues" Tommy Gibson zakładał koszulkę w kolorze bursztynowym z czarnymi poprzecznymi pasami, potem taki strój nosił jego kolega z drużyny Alf Astley. Kiedy klub przystąpił do rozgrywek o Puchar Anglii w 1880, wszyscy piłkarze musieli mieć stroje w tych samych barwach, więc wybrano kombinację jasnoniebieskich koszulek i białych spodenek. Gdy stroje Olympic kolidowały ze strojami drużyny przeciwnej, "The Light Blues" zakładali ciemnoniebieskie koszulki.
Klub nie posiadał swojego herbu, jednak niektórzy piłkarze przyszywali własnoręcznie herby związku Lancashire, gdy reprezentowali hrabstwo w meczach z drużynami z innych części kraju; widoczne jest to między innymi na fotografiach przedstawiających triumfujący zespół z 1883 roku.
Piłkarze.
Zwycięska drużyna z 1883 roku składała się wyłącznie z piłkarzy urodzonych w Anglii. Był to pierwszy tego typu przypadek w jedenastoletniej wówczas historii tych rozgrywek. Zestawienie wyglądało następująco:
James Ward był jedynym piłkarzem Olympic, który wystąpił w narodowej reprezentacji Anglii. Zaliczył jeden występ przeciwko Walii w 1885 roku. Tommy Dewhurst został wybrany do narodowego zespołu w 1884, ale został z niego usunięty po tym jak wdał się w bójkę podczas jednego z meczów z piłkarzem drużyny Northwich Victoria. Sześciu innych piłkarzy Olympic wystąpiło w reprezentacji w późniejszym okresie nie będąc już w zespole "The Light Blues". Byli to Joe Beverley, Edgar Chadwick, Jack Hunter, Jack Southworth, William Townley i John Yates.
Sztab szkoleniowy i zarząd klubu.
Pojęcie menedżera piłkarskiego nie było znane w XIX wieku, chociaż współczesne źródła identyfikują Jacka Huntera jako menedżera Olympic. Hunter był odpowiedzialny za treningi zespołu, jednak w późniejszym okresie zajmował się wyszukiwaniem amatorskich piłkarzy dla klubu. Sydney Yates zajmował stanowisko prezydenta klubu, zaś jego brat Fred był przewodniczącym zarządu. Stanowisko sekretarza piastował Bill Bramham.
Sukcesy.
Jedyny turniej, w którym klub wystąpił, ale nie odniósł sukcesu to Puchar hrabstwa Lancashire.
Rywalizacja w mieście.
Głównym rywalem Olympic był Blackburn Rovers. Pierwszy mecz między obydwoma klubami miał miejsce w lutym 1879 i zakończył się zwycięstwem "The Light Blues" 3:1. Drużyny zagrały ze sobą w sumie czterdzieści razy, ale tylko sześć z nich wygrał Blackburn Olympic. Rywalizacja stała się szczególnie silna we wrześniu 1884, kiedy to obydwa kluby oskarżały się wzajemnie o nielegalne sprowadzanie najlepszych piłkarzy. W efekcie sekretarz Rovers wysłał do lokalnego rywala telegram, w którym poinformował, że w sezonie 1884/85 Rovers nie zagrają żadnego meczu z Olympic. Jednak już w grudniu 1884 obydwa kluby trafiły na siebie w rozgrywkach o Puchar Anglii. Ostatnie spotkanie derbowe rozegrano w lutym 1889 roku i miało ono charakter charytatywny; Rovers wygrali 6:1. Mimo że dochody z tego meczu miały być rozdzielone między obydwa kluby, zarząd Blackburn Rovers podjął decyzję o przyznaniu swojej części dochodów znajdującemu się w trudnej sytuacji finansowej sąsiadowi.
Blackburn Olympic w XXI wieku.
W 1959 roku powstał amatorski klub o nazwie Blackburn Olympic, niemający żadnego powiązania z dziewiętnastowiecznym zespołem. Aktualnie występuje w lokalnej lidze w Blackburn – "Blackburn &amp; District Football Combination". Drużyna rozgrywa swoje mecze na boisku przy Tower Road w Blackburn.

</doc>
<doc id="2299093" url="https://pl.wikipedia.org/wiki?curid=2299093" title="Mistrzostwa Azji w Chodzie Sportowym 2008">
Mistrzostwa Azji w Chodzie Sportowym 2008

Mistrzostwa Azji w Chodzie Sportowym 2008 – zawody lekkoatletyczne, które odbyły się 16 marca w japońskim mieście Nomi. Rozegrano chód na 20 kilometrów kobiet i mężczyzn.
Rekordy.
Podczas zawodów ustanowiono 4 krajowe rekordy w kategorii seniorów:

</doc>
<doc id="2299094" url="https://pl.wikipedia.org/wiki?curid=2299094" title="Pałac w Turwi">
Pałac w Turwi

Pałac w Turwi – barokowy pałac rodziny Chłapowskich, zlokalizowany w Turwi, w gminie Kościan. Jednym z jego właścicieli (w latach 1815-1879) był gen. Dezydery Chłapowski, współtwórca pracy organicznej i jeden z kreatorów nowoczesnego rolnictwa wielkopolskiego.
Charakterystyka.
Obiekt pochodzi z lat 1760-1770 i otoczony jest XVIII-wiecznym parkiem krajobrazowym o powierzchni 21,9 ha. Wybudowany został przez Ludwika Chłapowskiego, jako dwupiętrowy pałac, a później przebudowany w latach 1780, 1820-1830 i w początkach XX wieku. Wszystkie te przebudowy spowodowały, że budowla ma charakter stylowo mieszanej, z dominującą, centralną częścią o formach barokowych i silnym akcentem neogotyckim, w postaci masywnej, niewysokiej wieży. Najokazalsze wnętrza umieszczono na piętrze, tworząc tzw. "piano nobile" - piętro reprezentacyjne. Wystrój wnętrz zaprojektował zapewne Ignacy Graff z Rydzyny. 
W latach 1847-1848 dobudowano do pałacu kaplicę NMP Niepokalanie Poczętej w stylu neogotyku angielskiego. Łączy się ona z pałacem specjalną galerią. Wewnątrz znajduje się wizerunek Madonny w stylistyce charakterystycznej dla renesansowej rodziny Della Robbia. 
Park pałacowy zaaranżowany został przez francuskiego projektanta Augustyna Denizota (1836-1910), autora innych rezydencjonalnych ogrodów w Wielkopolsce. Na jego terenie rosną liczne drzewa pomnikowe, m.in. dęby o obwodach 700 i 780 cm (ten drugi ma na imię "Dezydery"). Przed rezydencją stoi głaz pamiątkowy ku czci gen. Dezyderego Chłapowskiego. Pod galerią łączącą pałac i kaplicę NMP znajduje się figura św. Józefa oraz tablica pamiątkowa ku czci Zdzisława Wilusza (29.12.1906-31.3.1963), agronoma, kierownika tutejszej stacji doświadczalnej, oficera Wojska Polskiego i AK w latach 1939-1945 i partyzanta zamojszczyzny.
W pałacu były kręcone zdjęcia do polskiego serialu historycznego „Najdłuższa wojna nowoczesnej Europy” w reżyserii Jerzego Sztwiertni, wyprodukowanego przez Telewizję Polską w latach 1979-1981.
Obecnie pałac mieści Stację Badawczą Zakładu Badań Środowiska Rolniczego i Leśnego PAN.

</doc>
<doc id="2299096" url="https://pl.wikipedia.org/wiki?curid=2299096" title="Siesta Festival">
Siesta Festival

Siesta Festival – cykliczny festiwal muzyczny organizowany w Gdańsku, związany z audycją radiową "Siesta" Marcina Kydryńskiego.
Pierwsza edycja odbyła się w dniach 29 kwietnia – 1 maja 2011. Została zorganizowana z okazji 10. urodzin audycji "Siesta" emitowanej w Programie III Polskiego Radia. Dyrektorem artystycznym festiwalu jest Marcin Kydryński. Podczas dotychczasowych edycji, muzycy znani z audycji wystąpili m.in. w Filharmonii Bałtyckiej oraz klubie muzycznym Parlament.
Artyści, którzy do tej pory wystąpili na festiwalu:
25 kwietnia 2014, podczas oficjalnej inauguracji czwartej edycji festiwalu, Prezydent Miasta Gdańska Paweł Adamowicz wręczył Marcinowi Kydryńskiemu – świętującemu wówczas 25-lecie pracy w Programie III Polskiego Radia – Nagrodę Kulturalną Miasta Gdańska.

</doc>
<doc id="2299097" url="https://pl.wikipedia.org/wiki?curid=2299097" title="Siesta Festiwal">
Siesta Festiwal



</doc>
<doc id="2299099" url="https://pl.wikipedia.org/wiki?curid=2299099" title="Mistrzostwa Azji w Chodzie Sportowym 2009">
Mistrzostwa Azji w Chodzie Sportowym 2009

Mistrzostwa Azji w Chodzie Sportowym 2009 – zawody lekkoatletyczne, które odbyły się 15 marca w japońskim mieście Nomi. Rozegrano chód na 20 kilometrów kobiet i mężczyzn.

</doc>
<doc id="2299101" url="https://pl.wikipedia.org/wiki?curid=2299101" title="Tsurugashima">
Tsurugashima

 – miasto w Japonii, na wyspie Honsiu, w prefekturze Saitama. Ma powierzchnię 17,65 km2 . W 2020 r. mieszkało w nim 70 198 osób, w 30 485 gospodarstwach domowych (w 2010 r. 70 003 osoby, w 27 733 gospodarstwach domowych).

</doc>
<doc id="2299102" url="https://pl.wikipedia.org/wiki?curid=2299102" title="Opór przed płaceniem podatków">
Opór przed płaceniem podatków



</doc>
<doc id="2299105" url="https://pl.wikipedia.org/wiki?curid=2299105" title="PaRappa the Rapper">
PaRappa the Rapper

PaRappa the Rapper – rytmiczna gra muzyczna wydana w 1996 roku na konsole PlayStation, PSP w 2007. Remaster tej gry ukazał się na PS4 w roku 2017.
Mimo iż sama gra jest prosta i nie wymaga od gracza szczególnych umiejętności, gra zapada w pamięć dzięki unikalnej oprawie graficznej, wpadającej w ucho ścieżce dźwiękowej i dziwacznej fabule. Pomimo iż gra została stworzona w Japonii, wszystkie piosenki i dialogi zostały nagrane w języku angielskim. Poszczególne wersje regionalne różnią się jedynie napisami. Wersja gry z PSP została zmodyfikowana: poziom trudności został podniesiony, a gra zawiera 8 dodatkowych piosenek które można pobrać. Spin-off Um Jammer Lammy został wydany w 1999 roku na PSX a później na PS3 i PSP.
Fabuła.
Tytułowy bohater to antropomorficzny kreskówkowy pies o imieniu Parappa, którego zadaniem jest rapować w rytm muzyki. Jego motto powtarzane w wielu momentach brzmi "I Gotta Believe".

</doc>
<doc id="2299107" url="https://pl.wikipedia.org/wiki?curid=2299107" title="Auverland">
Auverland

Auverland SA – francuskie przedsiębiorstwo branży motoryzacyjnej zajmujące się produkcją samochodów terenowych, w tym przeznaczonych dla wojska. Siedziba przedsiębiorstwa mieściła się w Saint-Germain-Laval, w departamencie Loara.
Spółka została założona 30 sierpnia 1984 roku, do 1985 roku działała pod marką Autoland. W 2005 roku Auverland stał się właścicielem przedsiębiorstwa zbrojeniowego Panhard. 8 lipca 2009 roku przedsiębiorstwo zostało zlikwidowane.
Wielkość produkcji w 2003 roku wyniosła 300 samochodów.

</doc>
<doc id="2299108" url="https://pl.wikipedia.org/wiki?curid=2299108" title="Radźarszi">
Radźarszi

Radźarszi – wieszcz królewski w hinduizmie. To jedno z trzech głównych określeń rodzaju indyjskich ryszich.
Radźarszim mógł zostać nazwany radża (król), który za swojego panowania żył na sposób świętego: w czystości, braku pożądań i wolności od grzechów.
W pierwotnym znaczeniu przyznanie takiego tytułu potwierdzało, że władca osiągnął wysoki poziom duchowy
i status rysziego poprzez swoje praktyki ascetyczne lub mądrość w dziedzinie religii.
Kwalifikacje i postawę radźarsziego opisuje "Arthaśastra".

</doc>
<doc id="2299110" url="https://pl.wikipedia.org/wiki?curid=2299110" title="Wojna domowa w Etiopii">
Wojna domowa w Etiopii

Etiopska wojna domowa – wewnętrzny konflikt zbrojny w Etiopii rozpoczęty 12 września 1974 roku z chwilą detronizacji cesarza Hajle Syllasjego I przez Derg, a zakończony w momencie, kiedy koalicja Etiopskiego Ludowo-Rewolucyjnego Frontu Demokratycznego objęła władzę w państwie w 1991. Wojna toczyła się między rządem wojskowym wspartym przez blok wschodni a zbrojną opozycją oraz separatystami.
Historia.
Zamach stanu z 1974 roku.
Nowa era w historii Etiopii rozpoczęła się wraz z wojskowym zamachem stanu z czerwca 1974 roku. W wyniku puczu obalony został urzędujący cesarz Hajle Syllasje I. Utworzony przez armię Komitet Koordynacyjny Sił Zbrojnych znany potocznie jako Derg początkowo działał jako jednostka dochodzeniowa mająca wykorzenić korupcję, szybko nabrał cech junty wojskowej. Derg przejmował zagraniczną własność poprzez nacjonalizację a rodzinę królewską poddał izolacji. We wrześniu armia detronizowała cesarza. Do pełnego obalenia rządu monarchistów doszło w listopadzie kiedy to w wyniku powstania ludowego członkowie dotychczasowego rządu zostali poddani egzekucji. Od tego momentu Derg w pełni kontrolował sytuację w Etiopii. Rewolucyjny rząd zawiązał przymierze ze Związkiem Radzieckim i rozpoczął wdrażanie reform na zasadach marksizmu-leninizmu. W ramach przemian grunty ziemiaństwa zostały zajęte i poddane dystrybucji chłopstwu. Wszystkie gałęzie przemysłu zostały znacjonalizowane a dotychczasowa biurokracja zdymisjonowana.
Przebieg wojny.
Przeciwko detronizacji cesarza i radykalnym reformom wystąpili zwolennicy rodziny królewskiej. Kilku generałów armii cesarskiej wraz z synem obalonego cesarza, Mengeszem Syjumem powołało Etiopską Unię Demokratyczną, która rozpoczęła działania antyrządowe w prowincji Tigraj.
Po puczu chwilowemu zamrożeniu uległ trwający od początku lat 60. konflikt w Erytrei pomiędzy Etiopią a secesjonistami (Erytrejski Front Wyzwolenia (ELF) i Erytrejski Ludowy Front Wyzwolenia) (EPLF). Wojskowi wierzyli że konflikt uda rozwiązać się pokojowo. Ministrem obrony w rządzie junty został Aman Mikael Andom będący z pochodzenia Erytrejczykiem. Nowy minister rozpoczął negocjacje pokojowe. 23 listopada 1974 roku minister zginął z rąk zwolenników Mengystu Hajle Marjam będącego rzeczywistym autorem puczu wojskowego. Zabójstwo wojskowego nie wpłynęło na sytuację w Erytrei która dalej była względnie spokojna. Ugrupowania separatystów wykorzystały chaos w Etiopii na przygotowanie się do regularnej wojny. W lutym 1975 roku separatyści otoczyli Asmarę będącą stolicą Erytrei. Siły rebeliantów przeszły przeistoczenie z sił partyzanckich w regularną armię. Bitwa o stolicę zakończyła się klęską buntowników którzy stracili w niej setki żołnierzy. Walki o miasto rozpoczęły nowy etap wojny o niepodległość tego regionu.
Bunt w Erytrei rozpoczął całą serię wystąpień separatystycznych w różnych regionach kraju. Do końca 1976 roku rebelianci działali we wszystkich czternastu regionach administracyjnych kraju. Rebelianci poza Erytreą, byli bardzo aktywni w Tigraj gdzie działał utworzony w 1975 roku Tigrajski Ludowy Front Wyzwolenia (TPLF). Kolejnymi frakcjami prowadzącymi z rządem walkę partyzancką były – Front Wyzwolenia Oromo, Front Wyzwolenia Zachodniej Somalii oraz Front Wyzwolenia Afaru. Front Wyzwolenia Zachodniej Somalii który rozpoczął powstanie w Ogadenie w 1975 roku zyskał pomoc zaopatrzeniową sąsiedniej Somalii, z kolei działający od marca 1975 roku Front Wyzwolenia Afaru w 1976 roku rozpoczął koordynację działań z EPLF i TPLF.
W marcu 1976 roku Derg ogłosił mobilizację której celem było zdławienie zbrojnej opozycji (przede wszystkim erytrejskich nacjonalistów). Celem uderzania sto tysięcznej armii uzbrojonych chłopów stała się Erytrea. Kampania okazała się porażką rządu a oddziały rządu zostały rozbite przez działające wspólnie siły TPLF i EPLF. Fiasko rządowej kampanii skłoniło Derg do ponownych negocjacji. 16 maja 1976 roku wojskowi ogłosili dziesięciopunktowy plan pokojowy, opierający się na amnestii i rehabilitacji buntowników oraz na utworzeniu autonomii erytrejskiej w ramach federacji. Plan nie wszedł w życie ze względu na twardą postawę separatystów. Do 1977 roku separatyści zajęli większość obszaru Erytrei.
Od 1976 roku rząd rozpoczął pośpieszną modernizację armii którą umożliwił Związek Socjalistycznych Republik Radzieckich. Kraj mógł ponadto liczyć na dostawy sprzętu i doradców z państw takich jak Kuba, Korea Północna, Izrael i NRD.
Sytuacje skomplikował kolejny pucz wojskowy z lutego 1977 roku. W trakcie jego trwania Mengystu Hajle Marjam fizycznie wyeliminował dotychczasowego lidera Dergu Teferi Bentiego. Mengystu przyśpieszył reformy i ogłosił Etiopię krajem socjalistycznym. W ramach zmian dyktator zdecydował się w kwietniu 1977 roku zamknąć działającą w kraju amerykańską misję wojskową i jej centrum łączności. Krok ten spowodował zwiększenie radzieckich dostaw do afrykańskiego kraju.
Pucz Mengystu przyczynił się do dezintegracji wśród dotychczas popierających rząd grup skrajnej lewicy. Poparcie wobec junty wycofała najpierw Partia Ludowo-Rewolucyjna Etiopii (EPRP). Członkowie EPRP stoczyli najpierw walki uliczne w stolicy kraju z członkami konkurencyjnej grupy Socjalistyczny Ruch Panetiopski (MEISON) która przedłużyła poparcie dla Dergu. W bitwie na ulicach miasta zginęło kilkaset osób. Pokonane przez MEISON grupy wycofały się na prowincje skąd rozpoczęły akcje zbrojne przeciwko urzędnikom i zwolennikom Dergu. Na "biały terror" rząd odpowiedział falą "czerwonego terroru". Do końca 1978 roku z rąk służb bezpieczeństwa zginął szereg zwolenników i działaczy EPRP, zwłaszcza studentów. Pozostali przy życiu członkowie partii schronili się w Tigraju gdzie z pomocą z pomocą EPLF tworzyli zgrupowania partyzanckie. Oprócz starć z rządem, partia sporadycznie ścierała się z rebeliantami tigrajskimi. Konflikt się do wycofania się oddziałów EPRP w okolice Gonderu skąd Partia Ludowo-Rewolucyjna kontynuowała walki zarówno z Dergiem i Tigrajskim Ludowym Frontem Wyzwolenia.
Szalejący w kraju "czerwony terror" i walki wewnętrzne zachęciły rząd Somalii do zbrojnej interwencji w Ogadenie. Inwazja rozpoczęła się w lipcu 1977 roku. Po dość szybkich postępach bojowych armii somalijskiej i wspierających ją separatystów z WSLF, do Etiopii nadeszła wzmożona pomoc państw bloku wschodniego obejmująca 800–1000 radzieckich specjalistów i około 15 tysięcy żołnierzy kubańskich. Połączone siły etiopsko-kubańskie zmusiły do odwrotu regularną armię Somalii. Ostatni większy somalijski oddział opuścił Etiopię 15 marca i tym samym wojna została zakończona. Wraz z somalijskim wojskiem do Somalii wycofało się 1,5 miliona mieszkańców Ogadenu obawiających się zemsty ze strony Etiopczyków. Po klęsce armii somalijskiej, Front Wyzwolenia Zachodniej Somalii prowadził jedynie sporadyczne działania antyetiopskie. W 1984 roku powstał spadkobierca tradycji WSLF – Narodowy Front Wyzwolenia Ogadenu, niemniej jednak jego wpływy wzrosły dopiero po upadku Dergu.
Sprzęt zdobyty w trakcie wojny w Ogadenie został wykorzystany przez armię etiopską do tłumienia rebelii w innych regionach. Wzmocniona armia zdołała odbić większość miast zajętych przez ruch oporu w Erytrei. Sytuację buntu w Erytrei pogorszył jeszcze bardziej konflikt wewnętrzny pomiędzy ELF a EPLF który wybuchł w 1981 roku. Na skutek walk do 1983 roku ELF został praktycznie w całości rozbity przez konkurencyjne ugrupowanie.
Sukces w wojnie w Ogadenie dał wojskowym pretekstem do rozbicia zmilitaryzowanego Socjalistycznego Ruchu Panetiopskiego który choć popierał rząd to działał niezależnie od niego. W przeciągu lat 1977–1978 większość przywódców oraz duża część członków ruchu padła ofiarą fizycznej eliminacji ze strony służb bezpieczeństwa.
W 1982 roku Derg rozpoczął w akcję pod nazwą Obóz Czerwonej Gwiazdy. Akcja była wymierzona w erytrejskich buntowników. Z jednej strony rząd prowadził intensywne działania gospodarcze w regionie, z drugiej kontynuował eliminację ruchu partyzanckiego. W trakcie akcji liczba etiopskich żołnierzy w kraju osiągnęła dwieście tysięcy funkcjonariuszy. Do siedziby partyzanckiej w Nacfa wysłano II Dywizję. Zanim dotarła ona na miejsce, partyzanci przegrupowali się w efekcie czego bitwa zakończyła się porażką Etiopii. Ofensywa kosztowała Etiopię jedenaście tysięcy zabitych, tysiące rannych i wziętych do niewoli. Po porażce kampanii akcję Obozu Czerwonej Gwiazdy zakończono.
Klęska głodu w Etiopii w latach 1983–1985 przyczyniła się do nasilenia wystąpień w całym kraju. W 1987 roku do rebeliantów należało już co najmniej 90% terenów Tigraj i Erytrei. Porażki militarne skłoniły juntę do ustępstw. Jeszcze w 1987 roku w życie weszła nowa konstytucja na mocy której formalnie likwidowano Derg i utworzono republikę o nazwie Ludowo-Demokratyczna Republika Etiopii w której regiony zamieszkiwane przez mniejszości etniczne otrzymały autonomię. Autonomia nie satysfakcjonowała jednak buntowników którzy kontynuowali zbrojne akcje.
Coraz słabszy Mengystu w drugiej połowie lat 80. utracił radziecką pomoc wojskową. Wywołało to chaos w szeregach armii. Coraz większe grono żołnierzy sprzeciwiało się rządom dyktatora. W 1989 roku doszło do nieudanego puczu wojskowych przeciwników Mengystu. Groźba anarchii skłoniła Mengystu (od 1987 roku prezydenta) do rozmów pokojowych z opozycją. W 1989 roku w Nairobi ruszyły rozmowy między rządem a partyzantami z Erytrei; w rozmowach udział wziął reprezentant Stanów Zjednoczonych Jimmy Carter. Jeszcze w tym samym roku jego rząd rozpoczął rozmowy w Rzymie z przywódcą Tigrajskiego Ludowego Frontu Wyzwolenia, Melesem Zenawi. Rozmowy okazały się bezowocne a rebelianci kontynuowali kampanię partyzancką.
Po fiasku rozmów pokojowych w 1989 roku, przywódcy TPLF i EPLF wraz z mniejszymi frakcjami opozycji powołali koalicyjny Etiopski Ludowo-Rewolucyjny Front Demokratyczny. Wspólna ofensywa wojsk koalicji doprowadziła w 1991 roku do zajęcia przez rebeliantów stolicy kraju. Zdobycie stolicy równoznaczne było z ucieczką Mengystu z kraju i objęciem przez opozycję władzy w kraju. Rząd przejściowy zdecydował o przekształceniu Etiopii w federację. Jedynym regionem Etiopii który uzyskał niepodległość była Erytrea gdzie w 1993 roku odbyło się referendum niepodległościowe zakończone sukcesem separatystów.

</doc>
<doc id="2299111" url="https://pl.wikipedia.org/wiki?curid=2299111" title="Satte">
Satte

 – miasto w Japonii, na wyspie Honsiu, w prefekturze Saitama. Ma powierzchnię 33,93 km2 . W 2020 r. mieszkało w nim 50 095 osób, w 20 803 gospodarstwach domowych (w 2010 r. 54 020 osób, w 19 912 gospodarstwach domowych).

</doc>
<doc id="2299112" url="https://pl.wikipedia.org/wiki?curid=2299112" title="Stacja Narciarska Jaworzyna Krynicka">
Stacja Narciarska Jaworzyna Krynicka

Stacja Narciarska Jaworzyna Krynicka – kompleks tras narciarskich położonych w Krynicy-Zdroju, na wschodnich zboczach Jaworzyny Krynickiej. Uruchomiony został w 1997 r.
Kolej i wyciągi.
W skład ośrodka wchodzi:
Trasy.
W obrębie ośrodka znajduje się 9 tras narciarskich o zróżnicowanym stopniu trudności:
Homologacje.
Homologacje FIS dla trasy 1 wygasły 31 października 2011 roku.

</doc>
<doc id="2299113" url="https://pl.wikipedia.org/wiki?curid=2299113" title="Brytyjska Formuła Renault">
Brytyjska Formuła Renault

Brytyjska Formuła Renault – seria wyścigów samochodów jednomiejscowych, odbywająca się w Wielkiej Brytanii. Rozróżniamy dwie kategorie: Brytyjską Formułę Renault (pod patronatem Renault) oraz Brytyjską Formułę Renault BARC (pod patronatem Brytyjskiego Automobilklubu Wyścigowego).
Historia.
Brytyjska Formuła Renault pierwotnie została założona przez stowarzyszenie BARC w roku 1989. Rok później została jednak przejęta przez koncern Renault Sport. Oficjalna nazwa mistrzostw brzmi "Formula Renault UK". Druga seria – "Formula Renault BARC" – powstała w roku 1995. Seria wykorzystuje stare podwozia, stosowane wcześniej w pokrewnej serii. Jest uznawany za amatorski serial "Formuly Renault UK".
Mistrzostwa.
Formuła Renault.
Mistrzostwa są organizowane od 1989 roku, natomiast zimowa edycja od sezonu 1998. Regularnie od sezonu 2004 kalendarz składa się z 20 wyścigów, na 10 różnych torach. Początkowo stosowano silniki o pojemności 1721cc. W latach 1995-2000 wielkość jednostki została zwiększona do 2000cc. Został wykorzystany silnik V8. Od roku 2000 wielkość została podwojona i wynosi obecnie V16. Nazwa serii, za sprawą takiej jednostki, brzmi "Formula Renault 2.0". Dostawcą ogumienia jest francuska firma Michelin, która od 1992 roku jest sponsorem tytularnym serii.
W serii niegdyś startowali przyszli kierowcy F1 – Finowie Kimi Räikkönen (mistrz świata z 2007 roku) i Heikki Kovalainen oraz Brytyjczyk Lewis Hamilton (mistrz świata z 2008 roku).
Protyre Formuła Renault.
Mistrzostwa są rozgrywane od 1995 roku. W latach 1995-2012 pod szyldem Formuły Renault BARC. Większość regulacji odnoszących się do FR2000 są takie same, jak w serii pokrewnej, z tym że bolidy mają stałe przełożenie, ograniczenie wlotu (w celu zmniejszenia silnika) oraz jeden komplet opon na eliminację. W ciągu sezonu rozegrane zostają 10 wyścigów.
Punktacja.
System punktowy: 32, 28, 25, 22, 20, 18, 16, 14, 12, 11, 10, 9, 8, 7, 6, 5, 4, 3, 2, 1 na 20 miejsc. Poza tym przyznaje się dwa punkty za pole position i najszybsze okrążenie. Wyścig ogółem trwa pół godziny.

</doc>
<doc id="2299114" url="https://pl.wikipedia.org/wiki?curid=2299114" title="Siedmiu Apostołów Bułgarii">
Siedmiu Apostołów Bułgarii

Siedmiu Apostołów Bułgarii – grupa świętych katolickich i prawosławnych, do której, oprócz Cyryla i Metodego, zaliczani są ich uczniowie: Gorazd, Klemens, Naum, Sawa i Angelary.
Wszyscy oni mieli wpływ na nawrócenie bułgarskiego chana Borysa I Michała.
W Kościele katolickim wspominani dawniej 17 lipca, w nowym Martyrologium Rzymskim 22 listopada; w prawosławiu 27 lipca/9 sierpnia.

</doc>
<doc id="2299115" url="https://pl.wikipedia.org/wiki?curid=2299115" title="Diogo I">
Diogo I

"Dom" Diogo I (zm. 1561), "manikongo" w latach 1544 lub 1545 - 1561.
Objął tron po obaleniu Piotra I lub, według niektórych źródeł, Franciszka I. Krótko po przejęciu władzy podjął kroki mające na celu ograniczenie wpływów portugalskich w państwie. W 1546 wysłał do Europy misję dyplomatyczną pod przewodnictwem wyświęconego na kapłana w Kongu Diogo Gomesa. Miała ona za zadanie doprowadzić do zatwierdzenia traktatu z 1517, nakazującego Portugalczykom użytkowanie wyłącznie portu Mpinda i normującego portugalsko - kongijskie stosunki handlowe. Emisariusze królewscy otrzymali również polecenie nawiązania bezpośrednich kontaktów ze Stolicą Apostolską.
Niezależna polityka monarchy wywołała niemal natychmiastową reakcję Portugalczyków. Biskup koadiutor rezydujący w São Tomé przybył do Konga i zasugerował konieczność budowy nowego klasztoru dla rodzimych dominikanów. Król uznał to za ingerencję w sprawy państwa i w 1547 wygnał dostojnika. W roku następnym do kraju powrócił Diogo Gomes. Towarzyszyli mu czterech jezuici, którzy niebawem rozpoczęli działalność misyjną. Stosunki między Diogo I a owymi duchownymi początkowo były poprawne, szybko jednak zaczęły ulegać pogorszeniu. Już w 1549 władca wprowadził ograniczenia, które miały utrudnić im pracę. Jednocześnie kontynuował politykę uniezależnienia się od portugalskiej zwierzchności w kwestiach religijnych (zakończona niepowodzeniem próba wysłania do Rzymu ambasadora, który miał w jego imieniu złożyć hołd papieżowi, 1553). W 1555, w następstwie sporów z kupcami portugalskimi, wypędził niemal wszystkich Europejczyków. Dwa lata później przyjął wprawdzie misjonarzy franciszkańskich (jeden z nich przełożył Biblię na język kikongo), jednak przywiązanie dworu i elit kongijskich do tradycji szybko spowodowało kolejny kryzys w relacjach przybyszami z Europy a "manikongo" i jego otoczeniem. W jego efekcie Diogo I został zamordowany (1561) i zastąpiony zależnym od Portugalczyków Alfonsem II.

</doc>
<doc id="2299116" url="https://pl.wikipedia.org/wiki?curid=2299116" title="Henryk Stalens">
Henryk Stalens

Henryk Stalens (ur. 1875, zm. ?) − częstochowski przemysłowiec francuskiego pochodzenia, powstaniec śląski.
Życiorys.
Urodził się w 1875 roku niedaleko Waterloo. Pracował we Francji, w fabryce włókienniczej w okolicach Roubaix, należącej do rodzin Motte i Meillassoux. W 1895 roku został wysłany do Częstochowy, gdzie został urzędnikiem w fabryce Motte, Meillassoux i Canliez, gdzie pracował z przerwami do 1933 roku dochodząc do stanowiska dyrektora zakładu. Był także dyrektorem i głównym udziałowcem Fabryki Kapeluszy w Częstochowie i Wytwórni Wyrobów Trykotowo-Dzianych "Runo". Podczas I wojny światowej okupanci niemieccy zarekwirowali fabrykę jako należącą do obywatela francuskiego, a jej mienie częściowo rozkradziono. Stalensowi udało się jednak ukryć i uratować maszyny, za co uhonorowany został Orderem Odrodzenia Polski.
Był zaangażowany w działalność społeczną i charytatywną, wspomagał Towarzystwo Dobroczynności dla Chrześcijan, Towarzystwo Opieki nad Bezdomnymi Dziećmi, Schronisko Towarzystwa Ochrony Kobiet i częstochowski PCK. W 1922 roku był jednym z założycieli i członkiem honorowym Klubu Sportowego "Victoria" oraz członkiem zarządu Towarzystwa Budowy i Eksploatacji Teatru i Straży Ogniowej Ochotniczej. W 1936 roku rząd francuski odznaczył go Legią Honorową.
We wrześniu 1939 roku Henryk Stalens wraz z rodziną próbował wyjechać do Francji, ale w Zaleszczykach rodzinę zatrzymały wojska sowieckie. Przez pół roku byli przetrzymywani w więzieniu we Lwowie. Ze względu na zły stan zdrowia Stalensa oraz wpłacenie okupu rodzinie pozwolono ostatecznie wyjechać do Francji.
Z małżeństwa z Marie Houze miał syna Andre, który ożenił się z częstochowską aktorką, Julią Młynarczyk. Ich córka Monique Yvette jest matką aktorki Juliette Binoche.

</doc>
<doc id="2299117" url="https://pl.wikipedia.org/wiki?curid=2299117" title="Dioksolan">
Dioksolan

Dioksolan – organiczny związek chemiczny należący do nasyconych związków heterocyklicznych. Dioksolan zbudowany jest z pięcioatomowego pierścienia, w skład którego wchodzą trzy atomy węgla i dwa atomy tlenu, które spełniają rolę heteroatomów. Dioksolan można traktować jako heterocykliczny acetal. Jest stosowany jako rozpuszczalnik w syntezie organiczej. Dioksolan jest analogiem tetrahydrofuranu, w którym jeden z atomów węgla został dodatkowo podstawiony atomem tlenu.

</doc>
<doc id="2299119" url="https://pl.wikipedia.org/wiki?curid=2299119" title="Nawanshehr">
Nawanshehr

 
Nawanshehr – miasto w Pakistanie w dystrykcie Abbottabad w prowincji Chajber Pasztunchwa w Pakistanie, położone około 60 km na północny wschód od Islamabadu, na wysokości 1216 m n.p.m. Wieś założona w roku 1723, do roku 1853, kiedy siedzibę władz terytorialnych dystryktu Hazara ustanowiono w pobliskim (ok. 5 km na wschód) Abbottabad, Nawanshehr stanowił ośrodek administracji władz Indii Brytyjskich tego regionu. Prawa miejskie przyznano Nawanshehr w 1867, tak jak miastu Abbottabad.
W roku 1901 miasto liczyło 4114 mieszkańców (podczas gdy pobliskie Abottabad – 7764), z kolei w 2017 roku było ich 35 737.

</doc>
<doc id="2299129" url="https://pl.wikipedia.org/wiki?curid=2299129" title="Aufklärungsfilm">
Aufklärungsfilm



</doc>
<doc id="2299130" url="https://pl.wikipedia.org/wiki?curid=2299130" title="Aufklarungsfilm">
Aufklarungsfilm



</doc>
<doc id="2299133" url="https://pl.wikipedia.org/wiki?curid=2299133" title="Marco Reyna">
Marco Reyna

Marco Antonio Reyna Martínez (ur. 20 sierpnia 1979 w mieście Meksyk) – meksykański piłkarz występujący najczęściej na pozycji pomocnika, obecnie zawodnik La Piedad.
Jest starszym bratem innego meksykańskiego piłkarza, Ángela Reyny.

</doc>
<doc id="2299136" url="https://pl.wikipedia.org/wiki?curid=2299136" title="Puchar Anglii w piłce nożnej (1882/1883)">
Puchar Anglii w piłce nożnej (1882/1883)

W sezonie 1882–83 odbyła się 12. edycja rozgrywek o Puchar Anglii. Do turnieju przystąpiło 84 drużyny, o jedenaście więcej niż w poprzedniej edycji. 5 zgłoszonych drużyn zrezygnowało z występu Pucharze.
Półfinały.
Obydwa spotkania rozgrywane były na stadionach neutralnych. Terminy meczów ustalono na sobotę 17 marca 1883 roku.
Finał.
Mecz finałowy odbył się w sobotę 31 marca 1883 roku na stadionie Kennington Oval w Londynie. 

</doc>
<doc id="2299138" url="https://pl.wikipedia.org/wiki?curid=2299138" title="Franciszek Wagner">
Franciszek Wagner

Franciszek Wagner (ur. 7 sierpnia 1880 w Horní Jelení w Czechach, zm. 14 stycznia 1975 w Zakopanem) – pułkownik piechoty Wojska Polskiego, polski działacz sportowy, twórca potęgi sekcji narciarskiej Towarzystwa Sportowego „Wisła” działającej w Zakopanem, kawaler Orderu Virtuti Militari.
Młodość i służba wojskowa.
Franciszek Wagner urodził się 7 sierpnia 1880 roku w miejscowości Horní Jeleníony, w rodzinie urzędnika leśnego. Gimnazjum ukończył w Wiedniu. W latach 1901–1918 pełnił służbę w cesarskiej i królewskiej armii.
W 1919 roku został przyjęty do Wojska Polskiego z byłej armii austro-węgierskiej, z zatwierdzeniem posiadanego stopnia kapitana. 3 maja 1922 roku został zweryfikowany w stopniu podpułkownika ze starszeństwem z dniem 1 czerwca 1919 roku i 65. lokatą w korpusie oficerów piechoty. Od 2 lipca 1922 roku pełnił obowiązki dowódcy 3 pułku strzelców podhalańskich w Bielsku. Zainicjował sekcję narciarską w pułku. 31 marca 1924 roku został awansowany na pułkownika ze starszeństwem z dniem 1 lipca 1923 roku i 13. lokatą w korpusie oficerów piechoty.
W okresie przewrotu majowego w 1926 roku pozostał wierny złożonej prezydentowi RP przysiędze, w związku z czym wyruszył na czele swego pułku na odsiecz do Warszawy. Dowiedziawszy się w Radomiu o upadku legalnego rządu, wrócił do Bielska. 31 marca 1927 roku został powołany w skład Komisji Przyjęć Oficerów Rezerwy, w charakterze członka. W 1928 roku pozostawał w dyspozycji dowódcy Okręgu Korpusu Nr I. Z dniem 31 października 1928 roku został przeniesiony w stan spoczynku.
Działalność sportowa.
Po zakończeniu zawodowej służby wojskowej zamieszkał w Zakopanem i oddał się społecznej działalności sportowej. W 1929 został kierownikiem sekcji narciarskiej TS Wisła Kraków działającej w Zakopanem, a od 1930 pełnił funkcję kierownika oddziału towarzystwa w Zakopanem. Równocześnie zasiadał we władzach krakowskiego klubu (w latach 30. był jednym z wiceprezesów klubu, w tym w latach 1933–1934, I wiceprezesem). Był działaczem Polskiego Związku Narciarskiego, m.in. wiceprezesem rady narciarskiej (1932/1933) i członkiem zarządu rady (1937/1938/1939) oraz prezesem Podhalańskiego Okręgu Polskiego Związku Narciarskiego. Na Mistrzostwach Świata w narciarstwie w 1939 był kierownikiem konkursu skoków. Był organizatorem wielu zawodów sportowych, cenionym za swoją dokładność i rzetelność, doprowadził do wybudowania skoczni narciarskich: Galicowa Grapa w Poroninie, Nowym Targu i Szczawnicy.
Nazywano go „Pana Pulkownika”, gdyż jako Niemiec z pochodzenia stosunkowo słabo znał polski.
W przeddzień wybuchu II wojny światowej udał się na Węgry, gdzie przebywał w obozie dla polskich uchodźców. Pod koniec 1944 roku został internowany do oflagu Genzhagen koło Berlina. W lipcu 1945 roku powrócił do Zakopanego obejmując ponownie funkcję prezesa TS Wisła w Zakopanem. W grudniu 1947 przyznano mu tytuł honorowego prezesa TS Wisła Kraków. Po przejęciu "Wisły" Kraków przez pion "gwardyjski" został odsunięty od działalności w klubie. Działał następnie w sekcji narciarskiej MKKF Zakopane, był sędzią narciarskim. Został pochowany na cmentarzu przy ulicy Nowotarskiej w Zakopanem (kw. K6-3-2).

</doc>
<doc id="2299139" url="https://pl.wikipedia.org/wiki?curid=2299139" title="Amand von Schweiger-Lerchenfeld">
Amand von Schweiger-Lerchenfeld

Amand Freiherr von Schweiger-Lerchenfeld (ur. 17 maja 1846 w Wiedniu, zm. 24 sierpnia 1910 tamże) – austriacki oficer, pisarz i podróżnik.
Uczęszczał do akademii wojskowej w Marburgu, następnie do Terezjańskiej Akademii Wojskowej. W 1866 roku brał udział w Bitwie pod Custozą. W 1867 był podporucznikiem w Pułku Piechoty Nr 17, który wówczas stacjonował w Bolzano.
Od 1871 poświęcił się pisaniu i podróżowaniu.
Publikował w magazynie "Stein der Weisen" gdzie od 1889 pracował jako redaktor.

</doc>
<doc id="2299140" url="https://pl.wikipedia.org/wiki?curid=2299140" title="Fred Osam-Duodu">
Fred Osam-Duodu

Fred Osam-Duodu (ur. 4 czerwca 1938, zm. 4 października 2016) – ghański trener piłkarski, pięciokrotny selekcjoner reprezentacji Ghany.
Kariera trenerska.
W swojej karierze trenerskiej Osam-Duodu pięciokrotnie był selekcjonerem reprezentacji Ghany. Największy sukces z nią osiągnął w 1982 roku, gdy doprowadził ją do zwycięstwa w Pucharze Narodów Afryki 1982, odbywającym się w Libii. Prowadził również młodzieżowe reprezentacje Ghany. W 1993 roku z reprezentacją Ghany U-20 wywalczył mistrzostwo Afryki, a następnie zajął z nią 2. miejsce w młodzieżowych Mistrzostwach Świata 1993. W 2005 roku został z kadrą Gambii U-17 mistrzem Afryki.

</doc>
<doc id="2299143" url="https://pl.wikipedia.org/wiki?curid=2299143" title="Heisaku Kosawa">
Heisaku Kosawa

Heisaku Kosawa (jap. 古沢平作, ur. 17 lipca 1897 w Atsugi, zm. 5 października 1968 w Tokio) – japoński lekarz psychiatra i psychoanalityk, profesor psychiatrii Uniwersytetu Tohoku, pionier psychoanalizy w Japonii, założyciel Japońskiego Towarzystwa Psychoanalitycznego.
Studia medyczne odbył w szkole medycznej Uniwersytetu Tohoku. Tytuł doktora medycyny otrzymał w 1926 roku. Specjalizował się w psychiatrii u Kiyoyasu Marui. W 1931 został profesorem nadzwyczajnym psychiatrii. W 1932 i 1933 w Wiedniu, jako słuchacz Wiedeńskiego Instytutu Psychoanalitycznego; odbył trening psychoanalityczny u Richarda Sterby i przeprowadził analizę własną pod superwizją Paula Federna. Po powrocie z Europy otworzył w 1934 roku prywatną klinikę w Tokio. Podczas II wojny światowej był pod specjalnym nadzorem tajnej policji, ponieważ w III Rzeszy będącej w sojuszu z Japonią psychoanaliza uważana była za niebezpieczną.
W 1955 z jego inicjatywy z połączenia Towarzystwa Psychoanalitycznego w Sendai i Tokijskiego Instytutu Psychoanalizy powstało Japońskie Towarzystwo Psychoanalityczne (Nihon Seishin-bunseki Gakka), którego został jego pierwszym przewodniczącym.
Publikował niewiele, wykształcił natomiast pierwsze pokolenie japońskich psychoanalityków, m.in. Takeo Doi, Masahisa Nishizono i Keigo Okonogi, który rozwinął i spopularyzował jego koncepcję kompleksu Ajase.

</doc>
<doc id="2299145" url="https://pl.wikipedia.org/wiki?curid=2299145" title="Biedziesław">
Biedziesław



</doc>
<doc id="2299149" url="https://pl.wikipedia.org/wiki?curid=2299149" title="Michaił Łukin">
Michaił Łukin

Michaił Fiodorowicz Łukin (ros. Михаил Фёдорович Лукин, ur. w Połuchtinie, zm. 25 maja 1970 w Moskwie) – radziecki wojskowy, generał porucznik.
Życiorys.
Urodził się we wsi Połuchtino w obwodzie twerskim, w rodzinie chłopskiej. Ukończył 5 klas szkoły ludowej.
W 1913 roku powołany do armii rosyjskiej. Walczył na Froncie Zachodnim. W 1916 roku ukończył moskiewską szkołę chorążych. Za zasługi bojowe awansowany do stopnia porucznika. Był dowódcą kompanii w 4 Nieświeżskim Pułku Grenadierów.
Po wybuchu rewolucji październikowej wstąpił w 1917 roku do Gwardii Czerwonej, a w 1918 roku do Armii Czerwonej. W 1918 roku ukończył kurs zwiadowców Naczelnego Dowództwa Armii Czerwonej. Brał udział w walkach na Froncie Południowym pod Carycynem przeciwko wojskom gen. Denikina oraz na Froncie Zachodnim przeciwko oddziałom polskim. W 1919 roku wstąpił do Rosyjskiej Partii Komunistycznej (bolszewików). Pełnił kolejno funkcje: dowódcy batalionu zapasowego, pomocnika szefa sztabu dywizji, dowódcy pułku strzeleckiego i brygady w 37 Dywizji Strzeleckiej, a potem dowódcy 95 pułku strzelców i 33 Brygady Strzeleckiej w 11 Piotrogrodzkiej Dywizji Strzelców.
Po zakończeniu wojny domowej od sierpnia 1921 roku w sztabie Armii Czerwonej, następnie od grudnia 1921 roku komendant 92 Kursu Piechoty w Łubniach. Po rozwiązaniu szkoły od października 1922 roku pomocnik dowódcy 23 Dywizji Strzeleckiej Ukraińskiego Okręgu Wojskowego w Charkowie. W marcu 1923 roku mianowany szefem sztabu 7 Włodzimierowskiej Dywizji Strzeleckiej. Od listopada 1924 roku szef wydziału uzbrojenia i uzupełnień oddziałów sztabu Ukraińskiego Okręgu Wojskowego. W 1925 roku ukończył wyższy kurs dowódców przy Akademii Wojskowej im. M. Frunzego. Od czerwca 1927 naczelnik 1 wydziału Głównego Dowództwa Armii Czerwonej.
W styczniu 1929 roku został dowódcą 23 Charkowskiej Dywizji Strzeleckiej, a w 1935 roku komendantem garnizonu moskiewskiego. W lipcu 1937 roku zwolniony ze stanowiska pozostawał w dyspozycji Naczelnego Dowództwa Armii Czerwonej, jednocześnie był oskarżany o „powiązanie z wrogami ludu”. W grudniu 1937 został skierowany do Nowosybirska, gdzie początkowo był zastępcą szefa sztabu, a następnie szefem sztabu Syberyjskiego Okręgu Wojskowego. W grudniu 1939 roku został zastępcą dowódcy Syberyjskiego Okręgu Wojskowego.
W czerwcu 1940 roku został dowódcą 16 Armii w Syberyjskim Okręgu Wojskowym. Po ataku Niemiec na ZSRR, dowodzono przez niego armia została włączona do odwodu Naczelnego Dowództwa. Następnie wzięła udział w walkach obronnych w rejonie Smoleńska, została okrążona, po krwawych walkach przerwała okrążenie w dniu 2 sierpnia 1941 roku.
Po wyjściu z okrążenia w dniu 8 sierpnia 1941 roku został mianowany dowódcą 20 Armii dowodząc nią w czasie walk w rejonie Jarcewa w trakcie walk o Smoleńsk.
W dniu 10 września 1941 roku został dowódcą 19 Armii, walczącej na kierunku smoleńskim. W październiku 1941 roku w trakcie ofensywy niemieckiej na Moskwę dowodzona przez niego armia została okrążona na zachód od Wiaźmy, otoczone tam również zostały 20, 24 i 32 Armia. Rozkazem Naczelnego Dowództwa został wyznaczony dowódcą okrążonych wojsk i otrzymał rozkaz przerwania okrążenia w rejonie miasta Gżatska. W dniu 14 października 1941 roku w czasie walk o wyjście z okrążenia został ciężko ranny, stracił nogę i dostał się do niewoli niemieckiej.
Od października 1941 roku do 1943 roku przebywał w niemieckich szpitalach, początkowo na terenie ZSRR, a później na terenie Niemiec. Był namawiany do współpracy z gen. Własowem, lecz odmówił i w związku z tym od 1943 roku przebywał w niemieckich obozach. W dniu 29 kwietnia 1945 roku został uwolniony ze Stalagu VIIA w Moosburgu przez wojska amerykańskie.
Przez Amerykanów został w przewieziony do Paryża, a następnie w maju 1945 roku powrócił do Moskwy. Od maja do grudnia 1945 roku był w dyspozycji NKWD, które prowadził dochodzenie w jego sprawie. Oczyszczony z wszelkich zarzutów został przywrócony do służby, pozostając w dyspozycji Naczelnego Dowództwa. Odznaczony wtedy został Orderem Lenina.
W związku ze stanem zdrowia w listopadzie 1946 roku został przeniesiony do rezerwy. Mieszkał w Moskwie, gdzie zmarł. Pochowany został na Cmentarzu Nowodziewiczym w Moskwie.
Dekretem Prezydenta Federacji Rosyjskiej z dnia 1 października 1993 roku pośmiertnie został wyróżniony tytułem Bohatera Federacji Rosyjskiej za bohaterstwo i odwagę w czasie II wojny światowej.

</doc>
<doc id="2299160" url="https://pl.wikipedia.org/wiki?curid=2299160" title="Państwo Derwiszów">
Państwo Derwiszów

Państwo Derwiszów (somal. "Daraawiish", arab. دولة الدراويش) – dwudziestowieczne, islamskie państwo na terenie Khaatumo, założonym przez Muhammada Abdullaha Hassana, przywódcy religijnego, który zjednoczył Dhulbahante bojowników i utworzył armię zwaną "Derwiszami". Siły te pozwoliły Hassanowi zająć dużą część terytoriów somalijskich sułtanatów, Cesarstwa Etiopii i europejskich imperiów kolonialnych oraz odeprzeć 4 brytyjskie wyprawy wojskowe. Podczas I wojny światowej, Państwo Derwiszów zostało uznane za sojuszników przez Imperium Osmańskie oraz Cesarstwo Niemieckie. Zbombardowanie, a następnie zajęcie stolicy islamskich separatystów – Taleex przez wojska brytyjskie 9 lutego 1920 położyło kres istnieniu tego kraju.

</doc>
<doc id="2299161" url="https://pl.wikipedia.org/wiki?curid=2299161" title="José Luis Cabión">
José Luis Cabión

José Luis Cabión Dianta (ur. 11 lutego 1983 w San Antonio) – chilijski piłkarz występujący na pozycji pomocnika. Zawodnik klubu CSD Colo-Colo.
Kariera klubowa.
Cabión zawodową karierę rozpoczynał w 2004 roku w zespole Deportes Melipilla. Jego barwy reprezentował przez 4 sezony. W 2007 roku trafił do CSD Colo-Colo. W tym samym roku zdobył z nim mistrzostwo fazy Clausura. Sezon 2008 spędził na wypożyczeniu w Evertonie Viña del Mar, z którym wywalczył mistrzostwo fazy Apertura. W sezonie 2009 przebywał na wypożyczeniu w Santiago Morning, a w sezonie 2010 w Cobresalu. Od 2011 roku ponownie występuje w Colo-Colo.
Kariera reprezentacyjna.
W reprezentacji Chile Cabión zadebiutował 9 maja 2007 roku w wygranym 3:0 towarzyskim meczu z Kubą. W tym samym roku został powołany do kadry na Copa América. Na tamtym turnieju, zakończonym przez Chile na fazie grupowej, zagrał tylko w pojedynku z Brazylią (1:6).

</doc>
<doc id="2299162" url="https://pl.wikipedia.org/wiki?curid=2299162" title="Jose Luis Cabion">
Jose Luis Cabion



</doc>
<doc id="2299163" url="https://pl.wikipedia.org/wiki?curid=2299163" title="Puchar Anglii w piłce nożnej (1884/1885)">
Puchar Anglii w piłce nożnej (1884/1885)

W sezonie 1884-85 odbyła się 14. edycja Pucharu Anglii. Do turnieju przystąpiło 114 drużyn, jednak 9 z nich wycofało się z rozgrywek.
Półfinały.
Obydwa spotkania rozgrywane były na stadionach neutralnych. Terminy meczów ustalono na sobotę 14 marca 1885 roku.
Finał.
Mecz finałowy odbył się w sobotę 4 kwietnia 1885 roku na stadionie Kennington Oval w Londynie. 

</doc>
<doc id="2299164" url="https://pl.wikipedia.org/wiki?curid=2299164" title="1 Armia WP">
1 Armia WP



</doc>
<doc id="2299166" url="https://pl.wikipedia.org/wiki?curid=2299166" title="Kamil Zbroszczyk">
Kamil Zbroszczyk

Kamil Zbroszczyk (ur. 24 stycznia 1987) – polski lekkoatleta, kulomiot.
Osiągnięcia krajowe.
Dwukrotny srebrny medalista halowych mistrzostw Polski (Spała 2011) i Spała 2013).

</doc>
<doc id="2299168" url="https://pl.wikipedia.org/wiki?curid=2299168" title="HMS Letitia">
HMS Letitia



</doc>
<doc id="2299171" url="https://pl.wikipedia.org/wiki?curid=2299171" title="Walther Siegmund-Schultze">
Walther Siegmund-Schultze

Walther Siegmund-Schultze (ur. 6 lipca 1916 w Schweinitz, zm. 6 marca 1993 w Halle) – niemiecki muzykolog i historyk muzyki.
Był synem prawnika i burmistrza Schweinitz. W latach 20. uczęszczał do szkoły podstawowej w Schweinitz, gimnazjum katedralnego w Magdeburgu, a potem w renomowanym Gimnazjum Johanneum (d. Szkole Rycerskiej) w Legnicy. Studia podjął na Uniwersytecie we Wrocławiu. Studiował języki starożytne, germanistykę i muzykologię. Ukończył je w 1939 a rok później obronił pracę doktorską. W 1937 wstąpił do NSDAP, a zaraz po doktoracie został skierowany na front. Do Niemiec wrócił w 1946, ponieważ przebywał w obozie jenieckim (być może w ZSRR). Po wojnie pozostał w NRD.
Pracował jako nauczyciel i wychowawca w znanej fundacji Franckeschen Stiftungen w Halle. Był też referentem w ministerstwie oświaty rządu Saksonii - Anhalt (do czasu likwidacji landów i reformy administracyjnej we wschodnich Niemczech). W międzyczasie napisał habilitację, poświęconą Brahmsowi. W 1948 wstąpił do komunistycznej SED. Od 1954 do 1981 radnym w radzie okręgowej Halle. Po habilitacji został zatrudniony jako docent na Uniwersytecie w Halle. W 1954 otrzymał nominację na profesora, a w 1956 objął kierownictwo Instytutu Muzykologii i Wychowania Muzycznego ("Institut für Musikwissenschaften und Musikerziehung"). Od 1969 do 1986 był kierownikiem Wydziału Nauk Muzycznych Uniwersytetu. Pełnił różne funkcje społeczne oraz zasiadał w wielu gremiach doradczych. Zasłużył się dla badań nad spuścizną Telemanna. Jako pierwszy otrzymał w 1987 nagrodę imienia Georga-Philippa-Telemanna przyznawaną przez miasto Magdeburg.

</doc>
<doc id="2299172" url="https://pl.wikipedia.org/wiki?curid=2299172" title="Miguel Riffo">
Miguel Riffo

Miguel Augusto Riffo Garay (ur. 21 czerwca 1981 w Santiago) – chilijski piłkarz występujący na pozycji obrońcy.
Kariera klubowa.
Riffo zawodową karierę rozpoczynał w 2001 roku w zespole CSD Colo-Colo. Jego barwy reprezentował przez 10 sezonów. W tym czasie wywalczył z nim 5 mistrzostw fazy Clausura (2002, 2006, 2007, 2008, 2009) oraz 2 mistrzostwa fazy Apertura (2006, 2007). W barwach Colo-Colo rozegrał 166 spotkań i zdobył 2 bramki. W 2011 roku odszedł do Santiago Morning. Zadebiutował tam 30 stycznia 2011 roku w zremisowanym 1:1 meczu rozgrywek Primera División de Chile z Uniónem La Calera.
Kariera reprezentacyjna.
W reprezentacji Chile Riffo zadebiutował 19 kwietnia 2007 roku w zremisowanym 0:0 towarzyskim meczu z Argentyną. W tym samym roku został powołany do kadry na Copa América. Na tamtym turnieju, zakończonym przez Chile na fazie grupowej, zagrał w pojedynkach z Ekwadorem (3:2) i Brazylią (0:3).

</doc>
<doc id="2299174" url="https://pl.wikipedia.org/wiki?curid=2299174" title="Zagórze (Wypnicha)">
Zagórze (Wypnicha)

Zagórze – część wsi Wypnicha w Polsce położona w województwie lubelskim, w powiecie lubartowskim, w gminie Michów. Nie posiada sołtysa, należy do sołectwa Wypnicha.
W latach 1975–1998 miejscowość administracyjnie należała do województwa lubelskiego.

</doc>
<doc id="2299176" url="https://pl.wikipedia.org/wiki?curid=2299176" title="Wojskowość Tatarów">
Wojskowość Tatarów

Wojskowość Tatarów – całokształt zagadnień dotyczących instytucji wojskowych wszystkich Tatarów prowadzących walki z Wielkim Księstwem Litewskim, a później Rzeczpospolitą w czasach istnienia Chanatu Krymskiego.
Wojsko Tatarów miało strukturę prawie homogeniczną, gdyż była to niemal wyłącznie jazda. Jednorodność wymusiła jednak, iż specyficzna taktyka tej jazdy została doprowadzona do perfekcji. Już sam sposób siedzenia na koniu wyprzedzał epokę. Tatarzy dosiadali konia na krótkich strzemionach, gdyż było to odpowiednie do konnego łucznictwa, a jednocześnie jeździec mógł sobie pozwolić na przeskakiwanie ze zmęczonego konia na luzaka (luźnego, nie obciążonego konia), którego prowadził za uzdę.
Uzbrojenie i sposoby walki.
Niemal do końca XV wieku Tatarzy Złotej Ordy, a później Wielkiej Ordy i Chanatu Krymskiego, mając dostęp do złóż żelaza i wykwalifikowanych rzemieślników, utrzymywali wysoki standard uzbrojenia – wszyscy dysponowali łukami (często po kilka), szablami, byli opancerzeni wraz z końmi w zadziwiająco wytrzymałe zbroje lamelkowe z rogowych i skórzanych łusek (od XIV zastępowane przez bechtery i juszmany), dysponowali też świetną jazdą ciężką. Ale kiedy większość terenów Złotej Ordy podbiły Rosja i Turcja, a ta ostatnia zhołdowała na dodatek Chanat Krymski, uzbrojenie Tatara było ubogie – łuk refleksyjny lub szabla tylko u najbogatszych, u reszty masłak (szczególnie u najbiedniejszych nogajskich ord przednich, u których szabla była rzadkością), oraz arkan służący do chwytania ludzi i zwierząt, pomocny również w walce. Uzbrojenie ochronne stosowali również tylko zamożni. Duża część droższej broni i uzbrojenia ochronnego produkowanych na terenie Chanatu Krymskiego była eksportowana do sąsiednich państw (w tym Rzeczypospolitej), ponieważ większości wojowników tatarskich nie było na nie stać.
Od XV wieku Tatarzy krymscy używali łuku refleksyjnego w najbardziej udoskonalonej formie - mocno skróconego. Mimo to jego siła rażenia była ogromna. Wilhelm Beauplan pisze wyraźnie, że był nieraz w sytuacjach, w których był atakowany przez Tatarów ostrzeliwujących go z łuków, podczas gdy towarzyszący mu Kozacy nie mogli ich ostrzelać, ponieważ "nie zbliżali się do nas na odległość zasięgu broni (...), gdyż strzelają drogą kolistą na odległość dwakroć większą, niż biją nasze strzelby".Oznacza to, że łuki Tatarów miały o wiele większy zasięg niż długa broń palna Kozaków. Opisuje ów ostrzał jako "chmurę strzał", mimo iż zaledwie co dziesiąty lub co dwudziesty ordyniec posiadał łuk. Wskazuje to na szybkostrzelność tatarskich łuczników. Dla porównania, bardzo podobne łuki bliskich sąsiadów Krymu, Turków osmańskich, z łatwością przebijały bardzo nowoczesne (wypukłe i zdolne odbić kulę z ręcznej broni palnej) kirysy zachodnioeuropejskie. Wspominają o tym graf Luigi Ferdinando Marsigli i marszałek polny Leopold Philip Montecuccoli, przygotowujący dla dowództwa habsburskiego w 1682 roku raport o stanie armii tureckiej. Tureckie łuki są najbardziej podobne do tatarskich, w przeciwieństwie do innych ówczesnych łuków sąsiadów Krymu, choćby Baszkirów. Brak potwierdzeń w źródłach, by prosty łuk, np. angielski, miał takie możliwości: podczas gdy łucznicy zachodnioeuropejscy musieli wystrzelić masę strzał, by tylko poranić wroga i zmusić do odwrotu, tatarski jeździec jedną strzałą zabijał jednego przeciwnika. Beauplan potwierdza również celność tatarskich łuczników - pisze, że strzelając w pełnym galopie do tyłu "o 100 kroków nie chybiają nigdy".
W przypadku walki z taborem, strzelano w taki sposób, aby strzały z góry raniły nieopancerzonego przeciwnika lub jego konie. Do przebijania zbroi używano strzał z pogrubionymi grotami, do zabijania wyłącznie koni - o szerokich grotach; bliscy sąsiedzi Krymu, Kałmucy, używali bardzo podobnych, których groty były "na cztery palce (tzn. cale) szerokie", jak zapisał polski obserwator. Cała ława tatarska (szyk tatarski przypominający lekko wygięty półksiężyc) mogła w krótkim czasie wysłać na wroga wiele pocisków, które jeśli nie raziły ich samych, to przynajmniej pozbawiały koni. Potrafili także ostrzeliwać się z konia w czasie ucieczki – strzelec wypuszczał strzałę wtedy, gdy kopyta galopującego konia unosiły się nad ziemią.
Taktyka.
Mimo tak ubogiego wyposażenia wojska tatarskie trudno było pokonać ze względu na ich specyficzną taktykę, wypracowaną jeszcze za czasów Czyngis-chana. Dążyli oni do oskrzydlenia przeciwnika, a gdy nie mogli tego dokonać, stosowali manewr pozorowanej ucieczki, z której płynnie przechodzili do ataku na rozluźnione w czasie pogoni wojska przeciwnika. Uderzenie ze skrzydeł przeważających sił tatarskich na nieprzyjaciela wraz z atakiem od czoła (tych którzy pozorowali ucieczkę), kończyło się klęską ścigających. Taktyka ta umożliwiała oderwanie się od wroga. Tatarzy cechowali się niezwykłą lotnością i podejmowali walkę tylko wtedy, kiedy mieli wielokrotną przewagę liczebną lub byli do niej zmuszeni, np. obawiając się utraty zagrabionych łupów i jasyru.
Przemieszczanie się.
W czasie mniejszych wypraw stosowano jazdę komunikiem, tzn. bez taboru, co powodowało zwiększenie szybkości oddziału. Każdy prowadził za uzdę dwa konie zapasowe. W czasie marszu robiono co godzinę postoje, aby konie i ludzie mogli odetchnąć. Oczywiście przy większych wyprawach tabor zabierano. Ponieważ koni zawsze było kilkakrotnie więcej niż ludzi, armia taka sprawiała wrażenie dużo większej, stąd trudności z oszacowaniem liczebności wypraw. Do granicy zbliżali się dolinami, aby nie wypatrzyli ich Kozacy. Na początku jechało 100 jeźdźców w jednym szeregu, szerokim na ok. 1 km, a za nimi 800 do 1000 jeźdźców w kolumnie rozciągającej się na 3-10 mil, a następnie reszta armii.
Wyprawy wojenne.
Wyprawy można podzielić na trzy główne odmiany, zależące głównie od liczby wojowników:
Szlaki najazdów.
Ordy docierały na tereny polskie trzema głównymi szlakami, które ustalały się od powstania Chanatu Krymskiego do XVII wieku, ciągnącymi się głównie wzdłuż wododziałów, pomiędzy większymi rzekami.
Wyprawy na ziemie moskiewskie przebiegały szlakiem murawskim oraz szlakiem kałmiuskim. Istniały jeszcze dwa oddzielne szlaki do wypraw na Serbię i na Węgry oraz jeden szlak przez Gruzję na Persję i Irak. Były to tylko główne szlaki posiadające wiele rozgałęzień całkowicie zależnych od decyzji dowódców tatarskich, więc mogły się oddzielać od szlaku głównego i skierować w dowolnym kierunku.

</doc>
<doc id="2299177" url="https://pl.wikipedia.org/wiki?curid=2299177" title="Fernando Hurtado">
Fernando Hurtado

Fernando Hurtado Pérez (ur. 5 kwietnia 1983) – chilijski piłkarz występujący na pozycji bramkarza. Zawodnik klubu Unión San Felipe.
Kariera klubowa.
Hurtado zawodową karierę rozpoczynał w 2002 roku w zespole Cobreloa. Jego barwy reprezentował przez 9 sezonów. W tym czasie wywalczył z nim 2 mistrzostwa fazy Clausura (2003, 2001) oraz mistrzostwo fazy Apertura w roku 2003. W barwach ekipy Cobreloa rozegrał 135 spotkań. W 2011 roku odszedł do Uniónu San Felipe.
Kariera reprezentacyjna.
W reprezentacji Chile Hurtado zadebiutował w 2007 roku. W tym samym roku został powołany do kadry na Copa América. Na tamtym turnieju, zakończonym przez Chile na fazie grupowej, nie zagrał jednak ani razu.

</doc>
<doc id="2299178" url="https://pl.wikipedia.org/wiki?curid=2299178" title="Puchar Anglii w piłce nożnej (1876/1877)">
Puchar Anglii w piłce nożnej (1876/1877)

W sezonie 1876-1877 odbyła się 6. edycja Pucharu Anglii. Do turnieju przystąpiło 37 drużyn; 5 z nich wycofało się przed jego rozpoczęciem.
Finał.
Mecz finałowy odbył się w sobotę 24 marca 1877 roku na stadionie Kennington Oval w Londynie. 

</doc>
<doc id="2299183" url="https://pl.wikipedia.org/wiki?curid=2299183" title="Borek (Opacz)">
Borek (Opacz)

Borek – część wsi Opacz w Polsce położona w województwie mazowieckim, w powiecie piaseczyńskim, w gminie Konstancin-Jeziorna.
W latach 1975–1998 miejscowość administracyjnie należała do województwa warszawskiego.

</doc>
<doc id="2299185" url="https://pl.wikipedia.org/wiki?curid=2299185" title="Załącze (Wypnicha)">
Załącze (Wypnicha)

Załącze (według UG Michów – część przysiółka Wypnicha-Załącze) – część wsi Wypnicha w Polsce położona w województwie lubelskim, w powiecie lubartowskim, w gminie Michów. Nie posiada sołtysa, należy do sołectwa Wypnicha.
W latach 1975–1998 miejscowość administracyjnie należała do województwa lubelskiego.

</doc>
<doc id="2299189" url="https://pl.wikipedia.org/wiki?curid=2299189" title="Klub Polski w RFN T.Z.">
Klub Polski w RFN T.Z.



</doc>
<doc id="2299192" url="https://pl.wikipedia.org/wiki?curid=2299192" title="Sergio Galarza">
Sergio Galarza

Sergio Daniel Galarza Soliz (ur. 25 sierpnia 1975 w La Paz) – boliwijski piłkarz występujący na pozycji bramkarza.
Kariera klubowa.
Galarza zawodową karierę rozpoczynał w 1997 roku w zespole Real Santa Cruz. Jego barwy reprezentował przez 3 sezony. W 2000 roku odszedł do ekipy Blooming, w której spędził jeden. W 2001 roku został z kolei graczem Bolívaru i w tym samym roku zdobył z nim Puchar Boliwii.
W 2002 roku Galarza przeszedł do drużyny Jorge Wilstermann. W tym samym roku dotarł z nią do finału Pucharu Boliwii, jednak Jorge Wilstermann przegrał tam 0:2 z Oriente Petrolero. W Jorge Wilstermann spędził 4 sezony. W 2006 roku podpisał kontrakt z Oriente Petrolero. Również tam występował przez 4 sezony, w tym czasie rozgrywając tam 130 spotkań.
W 2010 roku Galarza odszedł do Guabiry, a w 2011 roku wrócił do Blooming.
Kariera reprezentacyjna.
W reprezentacji Boliwii Galarza zadebiutował w 1999 roku. W tym samym roku został powołany do kadry na Puchar Konfederacji. Nie zagrał na nim jednak w żadnym meczu, a Boliwia odpadła z niego po fazie grupowej. W 1999 roku wziął również udział w Copa América. Na tamtym turnieju, zakończonym przez Boliwię na fazie grupowej, nie wystąpił jednak ani razu. Podobnie było na Copa América 2004, kiedy to Galarza nie zagrał w żadnym spotkaniu, a Boliwia odpadła z turnieju po fazie grupowej.
W 2007 roku Galarza po raz trzeci uczestniczył w Copa América. Na tamtym turnieju, zakończonym przez Boliwię na fazie grupowej, wystąpił w pojedynkach z Wenezuelą (2:2) i Urugwaju (0:1).

</doc>
<doc id="2299193" url="https://pl.wikipedia.org/wiki?curid=2299193" title="Old Etonians F.C.">
Old Etonians F.C.

Old Etonians Football Club – angielski klub złożony z absolwentów koledżu w Eton w hrabstwie Berkshire.
Historia.
Założony w 1865 przez Arthura Kinairda. Był ostatnim w pełni amatorskim klubem, który zwyciężył w rozgrywkach o Puchar Anglii. 25 marca 1882 Old Etonians pokonali w finale na Kennington Oval w Londynie Blackburn Rovers 1:0. W kolejnym sezonie ulegli w meczu finałowym Blackburn Olympic 1:2 po dogrywce.
W sumie do finału docierali sześciociokrotnie, dwa razy zwyciężając w latach 1879 i 1882. Kilku piłkarzy z tamtego okresu wystąpiło w narodowym zespole.
Obecnie piłkarze Old Etonians są członkami Amatorskiego Związku Piłkarskiego (ang. "Amateur Football Alliance") i występują w rozgrywkach Ligi Arturiańskiej.

</doc>
<doc id="2299194" url="https://pl.wikipedia.org/wiki?curid=2299194" title="Henry Cooper">
Henry Cooper

Henry Cooper (ur. 3 maja 1934, zm. 1 maja 2011) – angielski bokser, zawodowy mistrz Europy. 
Jego kariera trwała 16 lat, zakończył ją w 1971 r. Zasłynął walką z Cassiusem Clayem (znanym później jako Muhammad Ali) w 1963 r., podczas której doprowadził do nokdaunu przyszłego mistrza świata. Walkę ostatecznie przegrał przed czasem. 
W 2000 r. został wyróżniony tytułem szlacheckim. 
Zmarł po długiej chorobie w domu swojego syna w Oxted w hrabstwie Surrey. 

</doc>
<doc id="2299200" url="https://pl.wikipedia.org/wiki?curid=2299200" title="Trzecie Pole">
Trzecie Pole

Trzecie Pole (brak zabudowy; według UG Michów należy do wsi Elżbietów) – część wsi Wypnicha w Polsce położona w województwie lubelskim, w powiecie lubartowskim, w gminie Michów. Nie posiada sołtysa, należy do sołectwa Elżbietów.
W latach 1975–1998 miejscowość administracyjnie należała do województwa lubelskiego.

</doc>
<doc id="2299203" url="https://pl.wikipedia.org/wiki?curid=2299203" title="Okręt podwodny z napędem atomowym">
Okręt podwodny z napędem atomowym



</doc>
<doc id="2299211" url="https://pl.wikipedia.org/wiki?curid=2299211" title="Ołtarz Papieski – Jasna Góra, 1983">
Ołtarz Papieski – Jasna Góra, 1983

Ołtarz Papieski – Jasna Góra, 1983 – ołtarz papieski uświetniający główne uroczystości II Podróży Apostolskiej Jana Pawła II do Polski związane z Jubileuszem 600-lecia obecności Cudownego Obrazu Matki Bożej na Jasnej Górze. Pierwotnie miał powstać w 1982 roku – roku jubileuszu, jednakże na skutek wprowadzonego stanu wojennego, ówczesne władze uniemożliwiły przyjazd papieża na obchody, wydając zgodę dopiero rok później.
Projekt.
Autorem projektu został inż. arch. Janusz Tofil. Uzgodniona z oo. Paulinami koncepcja ołtarza wpisanego w mury wałów obronnych oraz ścianę bazyliki klasztoru przedstawiała sześć świec z rozświetlonymi głowicami w kształcie nimbusów, nawiązujących do sześciu wieków obecności Obrazu Matki Bożej na Jasnej Górze, a także do tradycji liturgicznej związanej z uroczyście celebrowanymi mszami. Każdej świecy przypisane zostało historyczne godło z białym orłem, począwszy od orła piastowskiego z czasów panowania Przemysława II, poprzez orła Jagiellonów, orła ks. Janusza Mazowieckiego, orła książąt śląskich, orła Legionów Polskich, aż do ówczesnego orła z godła Polskiej Rzeczypospolitej Ludowej. Wejście bezpośrednio z placu przed klasztorem, poprzez kilka poziomów schodów znajdowało się na osi ołtarza umieszczonego na wałach. Całość kompozycji przestrzennej wieńczył w szczytowej ścianie bazyliki siedmiometrowy krzyż w kształcie kotwicy, będący aktualnym i czytelnym znakiem rodzącej się „Solidarności” oraz nadziei na zmianę ówczesnej sytuacji Polaków, żyjących w zapaści ekonomicznej, których wciąż dokuczliwie poddawano represjom oraz ograniczono swobody obywatelskie. Symbolika Krzyż-Kotwicy wzbudziła sprzeciw ówczesnych władz komunistycznych, które bezskutecznie nakazały usunięcie tego elementu ołtarza.
Realizacja.
Koordynatorem prac z ramienia zakonu paulinów został o. Sarto Goliński. Autorem konstrukcji zadaszenia Ołtarza Papieskiego był inż. Andrzej Gieros. Wizualnie lekkie zadaszenie tworzyła konstrukcja stalowa z powłoką z impregnowanej tkaniny balonowej, darem Wytwórni Balonów w Częstochowie. Elementy dekoracyjne drewniane oraz schody wykonane zostały w zakładzie stolarskim pod kierunkiem Władysława Kurpiosa.

</doc>
<doc id="2299212" url="https://pl.wikipedia.org/wiki?curid=2299212" title="3 Dywizjon Artylerii">
3 Dywizjon Artylerii

Dywizjony artylerii Wojska Polskiego noszące numer 3:

</doc>
<doc id="2299218" url="https://pl.wikipedia.org/wiki?curid=2299218" title="Sprzężenie wibronowe">
Sprzężenie wibronowe

Sprzężenia wibronowe – w chemii teoretycznej, są to oddziaływania pomiędzy elektronowymi i jądrowymi ruchami cząsteczek, a ich spektroskopowym przejawem jest pojawianie się pasma wzbronionego w widmie elektronowym. W przybliżeniu Borna-Oppenheimera oddziaływania te są zaniedbywane.
Kiedy zręby atomowe wykonują drgania, zmienia się elektryczny moment dipolowy formula_1 cząsteczki. Dla momentu dipolowego w stanie równowagi drgania formula_2 prawdopodobieństwo przejścia formula_3 między termami elektronowymi jest równe zero:
Jednak, gdy zręby atomowe są wychylone ze stanu równowagi formula_5 moment dipolowy formula_6 może spowodować, że prawdopodobieństwo to będzie niezerowe:
W takim przypadku przejście będzie dozwolone.
Dla przejść typu d-d (pomiędzy orbitalami d) lub typu f–f, które zgodnie z regułą Laporte’a są przejściami wzbronionymi, w widmie elektronowym pojawia się jednak pasmo absorpcji o niewielkiej intensywności. Moc oscylatora formula_8 takich przejść wynosi około 10−4, a molowy współczynnik absorpcji formula_9 jest rzędu 10. Sprzężenia wibronowe wynikające z jednoczesnego wzbudzenia elektronów oraz oscylacji cząsteczki są obserwowane dla jonów niektórych pierwiastków bloku d układu okresowego np. , czy też bloku f układu okresowego np. .

</doc>
<doc id="2299219" url="https://pl.wikipedia.org/wiki?curid=2299219" title="Alvaro V">
Alvaro V

"Dom" Alvaro V (zm. 1636) - manikongo przez około pół roku w 1636.
Był następcą Alvaro IV. W czasie swojego kilkumiesięcznego panowania stawił czoło spiskowi, zorganizowanemu przez kilku wysokich dostojników, w tym naczelnika Bamby. Dwukrotnie odrzucił prośby o pojednanie się ze zbuntowanymi dygnitarzami, kierowane doń przez wstawiającego się za nimi hrabiego Soyo. Prawdopodobnie zginął podczas kampanii wojennej przeciwko przywódcom sprzysiężenia.

</doc>
<doc id="2299220" url="https://pl.wikipedia.org/wiki?curid=2299220" title="Stephen Baidoo">
Stephen Baidoo

Stephen Baidoo (ur. 25 lutego 1976 w Sekondi-Takoradi) – ghański piłkarz grający na pozycji pomocnika. W reprezentacji Ghany rozegrał 24 mecze.
Kariera klubowa.
Karierę piłkarską Baidoo rozpoczął w klubie Great Eagles of Tamale. W 1991 roku został zawodnikiem Ashanti Gold. W 1993 roku zadebiutował w jego barwach w ghańskiej Premier League. W latach 1994–1996 trzykrotnie z rzędu wywalczył z Ashanti mistrzostwo Ghany. W Ashanti Gold grał do lata 1996.
W 1996 roku Baidoo trafił do Turcji i został zawodnikiem tamtejszego klubu MKE Ankaragücü ze stolicy kraju, Ankary. W tureckiej lidze zadebiutował 19 stycznia 1997 roku w zremisowanym 1:1 wyjazdowym spotkaniu z Zeytinburnusporem. W zespole Ankaragücü występował w podstawowym składzie przez cztery sezony.
W 2000 roku Baidoo odszedł z Ankaragücü do innego tureckiego zespołu, Samsunsporu. W nim swój debiut zanotował 13 sierpnia 2000 w meczu przeciwko swojej poprzedniej drużynie, Ankaragücü, w którym Samsunspor zwyciężył 3:0. W Samsunsporze Ghańczyk występował do lata 2002 roku. Wtedy też wrócił do Ankaragücü i grał w nim przez kolejne 3 sezony, czyli do 2005 roku.
W 2006 roku Baidoo wrócił do Ghany i został zawodnikiem klubu King Faisal Babes z miasta Kumasi. Grał w nim do końca swojej kariery, czyli do 2008 roku.
Kariera reprezentacyjna.
W reprezentacji Ghany Baidoo zadebiutował w 1994 roku. W 1996 roku zagrał w jednym meczu Pucharu Narodów Afryki 1996, o 3. miejsce z Zambią (0:1). W tym samym roku zagrał również na Igrzyskach Olimpijskich w Atlancie. W 2000 roku został powołany do kadry Ghany na Puchar Narodów Afryki 2000. Na tym turnieju wystąpił w 3 meczach: z Kamerunem (1:1), z Togo (2:0) i z Wybrzeżem Kości Słoniowej. Od 1994 do 2001 roku rozegrał w kadrze narodowej 24 mecze.

</doc>
<doc id="2299225" url="https://pl.wikipedia.org/wiki?curid=2299225" title="Walancina Koutun">
Walancina Koutun

Walancina Michajłauna Koutun (, właściwie Walancina Michajłauna Nowik, ; ur. 6 kwietnia 1946 w Dziemiachach, zm. 30 kwietnia 2011 w Pińsku) – białoruska pisarka, poetka, literaturoznawczyni, tłumaczka, dziennikarka i nauczycielka; kandydat nauk (odpowiednik polskiego stopnia doktora).
Życiorys.
Urodziła się 6 kwietnia 1946 roku we wsi Dziemiachy w rejonie rzeczyckim obwodu homelskiego Białoruskiej SRR, ZSRR, w rodzinie nauczyciela. W 1963 roku ukończyła szkołę średnią w Małotkowicach. W 1964 roku podjęła studia na Wydziale Filologii Lwowskim Uniwersytecie Państwowym. Na czwartym roku przeniosła się na Białoruski Uniwersytet Państwowy, który ukończyła w 1969 roku. W latach 1977–1980 uczyła się na aspiranturze przy Instytucie Sztuki, Etnografii i Folkloru Akademii Nauk Białoruskiej SRR. Uzyskała stopień kandydata nauk (odpowiednik polskiego stopnia doktora).
W 1963 roku pracowała jako wychowawczyni na obozach letnich dla pionierów w szkole średniej w Parszewicach (obecnie Brzozowice) w rejonie pińskim. W latach 1969–1970 pracowała jako nauczyciel języka i literatury w szkole średniej w Wornianach w rejonie ostrowieckim, a w latach 1970–1976 jako konsultant literacki "Sielskiej Gaziety". Od 1976 roku była współpracownikiem literackim, a od 1979 – redaktorem działu krytyki i literaturoznawstwa czasopisma "Połymia". Od 1982 roku była szefem redakcji literatury dla młodzieży wydawnictwa "Junactwa". Od 1990 roku pełniła funkcję starszego redaktora oddziału prozy czasopisma "Połymia". Od 1993 roku była przewodniczącą Ogólnobiałoruskiej Kobiecej Fundacji Świętej Eufrozyny Połockiej.
Wielokrotnie występowała w audycjach Radia Swaboda.
Działalność literacka.
Walancina Koutun publikowała w druku swoją twórczość od 1966 roku. Od 1976 roku była członkiem Związku Pisarzy ZSRR (według innego źródła – od 1975 roku była członkiem Związku Pisarzy Białorusi), a od 1997 roku – członkiem Związku Pisarzy Ukrainy. W 1986 roku otrzymała Nagrodę Literacką Związku Pisarzy Białoruskiej SRR im. A. Kulaszowa za tomik poezji "Metranom". Jednym z ważnych tematów jej twórczości jest analiza osobowości białoruskiej poetki Ciotki Ałaizy Paszkiewicz, której poświęciła poematy: "Na złomie małanki" (1979), "Sud Ałaizy" (1985) i powieść "Kryż miłasernaści" (1988–1996). Pisała także jako krytyk, literaturoznawca i tłumacz z języków: rosyjskiego, ukraińskiego i innych. Jest autorką artykułów i dwóch książek na temat folkloru w białoruskiej poezji współczesnej.
Twórczość.
Walancina Koutun jest autorką licznych zbiorów wierszy i prozy:
a także książek:

</doc>
<doc id="2299227" url="https://pl.wikipedia.org/wiki?curid=2299227" title="Robert Nye">
Robert Nye

Robert Thomas Nye (ur. 15 marca 1939 w Londynie, zm. 2 lipca 2016 w Corku) – angielski powieściopisarz, nowelista, poeta i dramaturg. 
Życiorys.
Ojciec pisarza był urzędnikiem, matka była córką farmera. Robert Nye uczęszczał do Southend High School for Boys. W tym czasie opublikował pierwszy wiersz w London Magazine (1955; vol. 2, nr 9). W 1955 ukończył szkołę i nie kontynuował zorganizowanej edukacji. Między 1955 a 1961 imał się wielu zajęć, był między innymi dziennikarzem, mleczarzem i listonoszem. 
Recepcja polska.
W polskim przekładzie ukazało się kilka utworów Nye’a, "Faust" (Gdańsk 1992), "Merlin" (przeł. Piotr Siemion, Gdańsk 1994), "Pamiętniki lorda Byrona" (przeł. Michał Kłobukowski, Gdańsk 1996) i "Falstaff" (przeł. Piotr Siemion, Warszawa 2006).

</doc>
<doc id="2299233" url="https://pl.wikipedia.org/wiki?curid=2299233" title="Autostrada O52 (Turcja)">
Autostrada O52 (Turcja)

Otoyol 52 (, w skrócie O-52) – płatna autostrada w Turcji. Łączy Adanę z Şanlıurfą. Na całej długości jest sześciopasmowa (po trzy pasy ruchu w obie strony), natomiast wszystkie łączniki (5) mają profil czteropasmowy. O-52 stanowi część trasy europejskiej E90 oraz trasy azjatyckiej AH84.
Autostrada była oddawana do ruchu etapami:

</doc>
<doc id="2299235" url="https://pl.wikipedia.org/wiki?curid=2299235" title="Obszar Chronionego Krajobrazu Doliny Samicy Kierskiej">
Obszar Chronionego Krajobrazu Doliny Samicy Kierskiej

Obszar Chronionego Krajobrazu Doliny Samicy Kierskiej – obszar chronionego krajobrazu zlokalizowany w gminie Suchy Las (tuż przy granicy z gminą Rokietnica), na zachód od wsi Zielątkowo i Golęczewo, w dolinie Samicy Kierskiej, zwanej też Obornicką.
Powierzchnia obszaru liczy 378,1 ha. Krajobraz tworzą przede wszystkim doliny wypełnione użytkami rolnymi i lasami, zadrzewienia śródpolne i zlokalizowane pośród nich oczka wodne. Teren jest pofałdowany i zróżnicowany. Należy do dziesięciu najistotniejszych w Polsce ostoi ptaka bączka.
Wschodnim skrajem obszaru przebiega droga powiatowa nr 2061. Przez tereny obszaru przechodzi Transwielkopolska Trasa Rowerowa.

</doc>
<doc id="2299244" url="https://pl.wikipedia.org/wiki?curid=2299244" title="Empezar desde Cero">
Empezar desde Cero



</doc>
<doc id="2299246" url="https://pl.wikipedia.org/wiki?curid=2299246" title="Para Olvidarte De Mi">
Para Olvidarte De Mi



</doc>
<doc id="2299251" url="https://pl.wikipedia.org/wiki?curid=2299251" title="Urug">
Urug

Urug – debiutancki utwór holenderskiej pisarki Helli S. Haasse z 1948 r. Na podstawie powieści Hans Hylkema wyreżyserował w 1993 r. film pod tym samym tytułem. Utwór został wpisany do kanonu literatury niderlandzkiej.
Narrator utworu, będący synem zarządcy kolonialnego, przedstawia z perspektywy lat przyjaźń z Urugiem, Indonezyjczykiem, swym rówieśnikiem. Urug jest synem nadzorcy plantacji, w której pracuje ojciec narratora. Dzieciństwo i młodość obydwu chłopców przypada na ostatnie lata istnienia Holenderskich Indii Wschodnich. Początkowo nierozdzielni, chłopcy z biegiem lat zaczynają dostrzegać, jak wiele ich różni. Tłem opisywanych wydarzeń są przemiany, zachodzące w społeczeństwie indonezyjskim: budzenie się aspiracji politycznych, niechęć do obcej administracji kolonialnej, walka o niepodległość.

</doc>
<doc id="2299252" url="https://pl.wikipedia.org/wiki?curid=2299252" title="Hella Haasse">
Hella Haasse



</doc>
<doc id="2299253" url="https://pl.wikipedia.org/wiki?curid=2299253" title="Czarcia Maczuga">
Czarcia Maczuga

Diabelska Maczuga – maczuga skalna zbudowana z piaskowca ciosowego, wieku kredowego o wysokości 8 metrów, zwana Diabelską lub Czarcią Maczugą znajdująca się w Gorzeszowie.
Legendy związane ze skałą.
Legenda głosi, że w XII wieku kiedy cystersi budowali klasztor tak to rozzłościło diabła, który zamieszkiwał tamtejsze okolice, że postanowił go zniszczyć, zrzucając na niego głaz. Musiał to zrobić w nocy, zanim pierwszy kur zapieje, bo o świcie tracił moc. Gdy leciał z głazem w stronę Krzeszowa i był już nad Gorzeszowem wtedy koguty zaczęły piać i diabeł upuścił głaz, który spadł nieopodal gorzeszowskiej karczmy. Stąd ludzie zaczęli go nazywać Czarcią Maczugą lub Czarcim Głazem.

</doc>
<doc id="2299254" url="https://pl.wikipedia.org/wiki?curid=2299254" title="Dystrykt Hazara">
Dystrykt Hazara

Dystrykt Hazara – dawna jednostka administracyjna w Indiach Brytyjskich i później w niepodległym Pakistanie, położona na obszarze Północno-Zachodniej Prowincji Pogranicznej (dziś Chajber Pasztunchwa), pomiędzy 33°44' a 35°10' szerokości geograficznej północnej oraz 72°33' a 74°06' długości geograficznej wschodniej. Pas terytorium Hazarstanu liczył 7,4 tys. km² (a wliczając Tanawal, tj. księstwo Amb - 7,8 tys.), rozciągającego się na długości około 190 km z północy na południe i szerokości ok. 90 km w części południowej, 65 km w środkowej i jedynie około 24 km w północno-wschodniej, obejmującej dolinę Kāgān.
W roku 1976 dystrykt Hazara podzielony został na trzy mniejsze dystrykty: dystrykt Abbottabad, Mansehra, Kohistan; później z Abbottabad i z Mansehra wydzieliły się dystrykty Haripur i Batagram, a w styczniu 2011 r. z dystryktu Mansehra – nowy dystrykt Kala Dhaka. 

</doc>
<doc id="2299255" url="https://pl.wikipedia.org/wiki?curid=2299255" title="ARA General Belgrano">
ARA General Belgrano

ARA „General Belgrano” – nazwa noszona na przestrzeni dziejów przez 2 krążowniki Armada de la República Argentina:

</doc>
<doc id="2299260" url="https://pl.wikipedia.org/wiki?curid=2299260" title="Erdgas Werfertage 2008">
Erdgas Werfertage 2008

Erdgas Werfertage 2008 – zawody lekkoatletyczne, rozegrane 24 i 25 maja w niemieckim Halle.
Zwyciężczyni konkursu rzutu dyskiem Rosjanka Darja Piszczalnikowa została zdyskwalifikowana za doping, jej zwycięstwo oraz rezultat (63,98) zostały anulowane.
Rekordy.
Podczas zawodów ustanowiono 2 krajowe rekordy w kategorii seniorów:
Zwycięzca konkursu rzutu dyskiem (1,75 kg) juniorów – Ukrainiec Mykyta Nesterenko ustanowił wynikiem 70,13 m rekord świata juniorów w tej konkurencji.

</doc>
<doc id="2299262" url="https://pl.wikipedia.org/wiki?curid=2299262" title="Sergiej Suchoruczenkow">
Sergiej Suchoruczenkow



</doc>
<doc id="2299268" url="https://pl.wikipedia.org/wiki?curid=2299268" title="Azai">
Azai

 – feudalny klan japoński wywodzący się z rodu Fujiwara. W okresie Sengoku byli rodziną daimyō z prowincji Ōmi (obecnie prefektura Shiga).
Pod koniec XVI wieku wraz z klanem Asakura należeli do grupy przeciwników Nobunagi Ody. Zostali pokonani w bitwie nad rzeką Ane w 1570 r. Większość członków rodu zginęła w trakcie oblężenia siedziby rodu, zamku Odani, przez wojska Ody w 1573 r. Wtedy to Hisamasa i Nagamasa popełnili seppuku. Dziesięcioletni syn Nagamasy został przez zdobywców ukrzyżowany, a żona (Oichi) i trzy córki (Chacha, Ohatsu i Oeyo) zamknięte w klasztorze. Później poślubiły znaczących przywódców okresu Azuchi-Momoyama/Edo.

</doc>
<doc id="2299269" url="https://pl.wikipedia.org/wiki?curid=2299269" title="Kryspus (postać biblijna)">
Kryspus (postać biblijna)

Kryspus – postać biblijna.
Postać występująca w Nowym Testamencie w Dziejach Apostolskich apostoła Łukasza (Dz.Ap. 18,8 BT). Pełnił funkcję przełożonego korynckiej synagogi. W czasie drugiej podróży apostoła Pawła został ochrzczony razem z całą swą rodziną. Zaliczany do grona Siedemdziesięciu dwóch wysłańców Jezusa Chrystusa.

</doc>
<doc id="2299270" url="https://pl.wikipedia.org/wiki?curid=2299270" title="Epenet">
Epenet

Epenet – postać biblijna.
Postać występująca w Nowym Testamencie w Liście do Rzymian apostoła Pawła (Rz 16, 5 (BT). Zaliczany do grona Siedemdziesięciu dwóch wysłańców Jezusa Chrystusa.

</doc>
<doc id="2299273" url="https://pl.wikipedia.org/wiki?curid=2299273" title="Ampliat">
Ampliat

Ampliat, również Ampeliusz, cs. "Apostoł Amplij, jepiskop Diospolskij" (zm. w I wieku) – postać biblijna, apostoł i biskup Diospolis (dzis. Lod), święty Kościoła prawosławnego.
Postać występująca w Nowym Testamencie w Liście do Rzymian apostoła Pawła (Rz 16, 8 (BT). Zaliczany do grona Siedemdziesięciu dwóch wysłańców Jezusa Chrystusa.
Wspominany jest 4/17 stycznia w gronie 72. apostołów i indywidualnie 31 października/13 listopada.

</doc>
<doc id="2299274" url="https://pl.wikipedia.org/wiki?curid=2299274" title="Las Lajas (wulkan)">
Las Lajas (wulkan)

Las Lajas – wulkan tarczowy o wysokości 926 m n.p.m., położony w departamencie Boaco znajdującym się w centralnej części Nikaragui.

</doc>
<doc id="2299279" url="https://pl.wikipedia.org/wiki?curid=2299279" title="Liviu Naghy">
Liviu Naghy

Liviu Naghy (ur. 20 listopada 1929 w Oradei, zm. 1999) – rumuński koszykarz.
Reprezentant kraju na igrzyskach olimpijskich w 1952 w Helsinkach. Zagrał na nich w obu meczach, w spotkaniu z Kanadyjczykami zdobył 12 punktów, a w meczu z Włochami zdobył 3 punkty.

</doc>
<doc id="2299286" url="https://pl.wikipedia.org/wiki?curid=2299286" title="Bangladesz na Letnich Igrzyskach Olimpijskich 1996">
Bangladesz na Letnich Igrzyskach Olimpijskich 1996

Bangladesz na Letnich Igrzyskach Olimpijskich 1996 reprezentowało 4 zawodników, 3 mężczyzn i 1 kobieta.
Skład kadry.
Lekkoatletyka.
Mężczyźni
Kobiety
Pływanie.
Mężczyźni
Strzelectwo.
Mężczyźni

</doc>
<doc id="2299287" url="https://pl.wikipedia.org/wiki?curid=2299287" title="Szlakiem Walk Majora Hubala">
Szlakiem Walk Majora Hubala

Szlakiem Walk Majora Hubala – międzynarodowy wyścig kolarski odbywający się na terenie województwa świętokrzyskiego, łódzkiego i mazowieckiego, wchodzący niegdyś w skład Pro Ligi i figurujący w kalendarzu UCI.
Główną nagrodą za zwycięstwo jest replika szabli majora Henryka Dobrzańskiego pseud. "Hubal", a wyścig zazwyczaj kończy się w Końskich, u stóp pomnika legendarnego dowódcy oddziałów partyzanckich.
Pierwsza edycja odbyła się w 2000 roku. Wyścig odbywał się do 2010 roku w sierpniu, zaś obecnie rozgrywany jest w kwietniu. W latach 2007-2010 należał do cyklu UCI Europe Tour i miał kategorię 2.2. Dotychczasowymi zwycięzcami byli wyłącznie polscy kolarze, najwięcej razy (cztery) – wygrał Tomasz Kiendyś. W latach 2009, 2011-2015 wyścig nie odbył się. W roku 2020 wyścig został odwołany.

</doc>
<doc id="2299289" url="https://pl.wikipedia.org/wiki?curid=2299289" title="Bangladesz na Letnich Igrzyskach Olimpijskich 1992">
Bangladesz na Letnich Igrzyskach Olimpijskich 1992

Bangladesz na Letnich Igrzyskach Olimpijskich 1992 reprezentowało 6 zawodników, 5 mężczyzn i 1 kobieta.
Skład kadry.
Lekkoatletyka.
Mężczyźni
Pływanie.
Mężczyźni
Strzelectwo.
Kobiety

</doc>
<doc id="2299292" url="https://pl.wikipedia.org/wiki?curid=2299292" title="European Late Model Series">
European Late Model Series

European Late Model Series – seria wyścigowa zapoczątkowana w 2009 roku. Wyścigi odbywają się głównie na krótkich torach owalnych w Belgii i Holandii. Mistrzostwa powstały po rozmowach między CAMSO, Spedeworth International Ltd. i SCSA V8 Trophy. W wyścigach używane są samochody amerykańskich marek Pontiac, Ford i Chevrolet.
Wekend wyścigowy składa się z trzech wyścigów, pierwszego, drugiego i finałowego. Za każdy wyścig przyznawana jest ta sama liczba punktów.

</doc>
<doc id="2299294" url="https://pl.wikipedia.org/wiki?curid=2299294" title="Bangladesz na Letnich Igrzyskach Olimpijskich 1988">
Bangladesz na Letnich Igrzyskach Olimpijskich 1988

Bangladesz na Letnich Igrzyskach Olimpijskich 1988 reprezentowało 6 zawodników, byli to sami mężczyźni.

</doc>
<doc id="2299295" url="https://pl.wikipedia.org/wiki?curid=2299295" title="Bangladesz na Letnich Igrzyskach Olimpijskich 1984">
Bangladesz na Letnich Igrzyskach Olimpijskich 1984

Bangladesz na Letnich Igrzyskach Olimpijskich 1984 reprezentował jeden zawodnik.

</doc>
<doc id="2299300" url="https://pl.wikipedia.org/wiki?curid=2299300" title="Łucznictwo na Igrzyskach Panamerykańskich 2007">
Łucznictwo na Igrzyskach Panamerykańskich 2007

Łucznictwo na Igrzyskach Panamerykańskich 2007, odbywało się w dniach 24–28 lipca w Deodoro w Rio de Janeiro. Zawody odbywały się w 4 konkurencjach. W tabeli medalowej zwyciężyli łucznicy ze Stanów Zjednoczonych.

</doc>
<doc id="2299305" url="https://pl.wikipedia.org/wiki?curid=2299305" title="Entre el amor y el deseo">
Entre el amor y el deseo

Entre el amor y el deseo (tłum. "Między miłością a namiętnością") – meksykańska telenowela wyprodukowana przez TV Azteca na licencji REDE Globo, remake oryginalnej powieści Gilberto Braga "Louco amor". Telenowela została wyprodukowana przez Maricarmen Marcos i Mirna Ojeda. Role głównych bohaterów odgrywają meksykańscy aktorzy, Lorena Rojas i Victor Gonzalez. Premiera odbyła się 27 września 2010 r. w Meksyku.
Fabuła.
Claudia i Luis Carlos po raz pierwszy spotykają się w pięknym domu nad samą wodą, która jest własnością pana Edgara Dumont, gdzie historia zaczyna się "Między miłością a namiętnością". Kiedy Luis Carlos i Claudia Fontana zakochują się w sobie, pojawia się Patricia Dumont, która jednym zamachem niszczy to uczucie. Córka Edgara(Patricia) jest mądra i niebezpieczna. Patricia czuję nieodparty pociąg do Luisa Carlosa i mężczyzna w końcu jej ulega. Wkrótce powoduje to katastrofę, ponieważ dowiaduje się o tym Claudia. Renata Dumont, matka Patricii jest pełna furii,pewnego wieczoru na plaży domu rodziny Dumont, Renata poniża Luisa przy gościach, co wyzwala atak psa Edgara na Renate. Luis, oskarżony przez Renatę o usiłowanie zabójstwa na niej, zostaje osadzony w więzieniu co oddziela go od miłości Claudii i namiętności Patricii. Przy wsparciu Edgara, po kilku latach Carlos wychodzi z więzienia gotowy, aby odzyskać miłość i zaufanie Claudii, gdzie prosi ją o rękę. Aby uniemożliwić to, Patricia jest gotowa ujawnić ich najskrytsze tajemnice, którymi niszczy miłość, zaufanie i dobre intencje Luisa Carlosa. Historia pokazuje człowieka rozdartego między prawdziwą miłością Claudii a namiętnością Patricii.

</doc>
<doc id="2299311" url="https://pl.wikipedia.org/wiki?curid=2299311" title="Okręty podwodne typu J3">
Okręty podwodne typu J3

Okręty podwodne typu J3 – typ japońskich okrętów podwodnych z czasów II wojny światowej, zwodowanych w latach 1935-1936 w dwóch egzemplarzach - jednostek I-7 w stoczni Kure oraz I-8 w stoczni Kawasaki. Ten typ okrętów był powiększoną wersją jednostek typu "J2", zostały też uznane za okręty flagowe swoich eskadr. W 1943 roku karabiny 13,2 mm zostały zastąpione podwójnym działkiem przeciwlotniczym kalibru 25 mm, zaś w połowie 1943 roku I-8 w miejsce działa 140 mm I-8 otrzymał podwójne działo o tym samym kalibrze. Pod koniec 1944 roku I-8 został poddany przebudowie uzdatniającej do przenoszenia żywych torped kaiten, co wymagało jednak usunięcia działa, hangaru oraz katapulty samolotu, w celu zastąpienia ich stelażem dla czterech torped. 31 sierpnia 1943 roku, I-8 jako jedyny japoński okręt zakończył z powodzeniem podróż do Europy, zawijając do niemieckiej bazy w Breście. 5 lipca 1943 roku niedaleko Kiska amerykański niszczyciel USS "Monaghan" (DD-354) zatopił I-7, natomiast 3 marca 1945 roku w pobliżu Okinawy niszczyciele USS "Morrison" (DD-560) i "Stockton" (DD-646) zatopiły I-8.

</doc>
<doc id="2299313" url="https://pl.wikipedia.org/wiki?curid=2299313" title="Balaeniceps rex">
Balaeniceps rex



</doc>
<doc id="2299317" url="https://pl.wikipedia.org/wiki?curid=2299317" title="Józef Gąsienica">
Józef Gąsienica

Józef Gąsienica (ur. 23 marca 1941 w Zakopanem, zm. 14 maja 2005 tamże) – polski kombinator norweski, dwukrotny olimpijczyk, trzykrotny mistrz Polski.
W 1967 zajął 3. miejsce w zawodach w Reit im Winkl, 6. w Le Brassus, 4. w Grenoble, 2. w Kirunie. W 1968 3. miejsce w Le Brassus, 1. miejsce w Reit im Winkl. Na olimpiadzie w Grenoble 1968 w kombinacji norweskiej zajął 6. miejsce: w skokach 8. miejsce, w biegu 11. miejsce. Podczas biegu nadrabiał straty ze skoków i miał w zasięgu ręki nawet srebrny medal, ale na 10. kilometrze trasy złamał nartę. Nikogo z Polaków w pobliżu nie było, kibicujący radzieccy biathloniści odmówili pożyczenia narty; biegacz szukając narty i biegnąc potem na niedopasowanym sprzęcie stracił medal. Wydarzenie to było potem szeroko komentowane w Polsce, gdyż była to największa szansa medalowa Polaków na olimpiadzie.
Niecały miesiąc po olimpiadzie Józef Gąsienica wygrał zawody o Puchar Tatr w Szczyrbskim Plesie. Na olimpiadzie w Sapporo 1972 w kombinacji norweskiej zajął 31. miejsce, w skokach 34., w biegu 21.
Józefa Gąsienicy nie należy mylić z innym dwuboistą klasycznym startującym w tym samym okresie, Józefem Gąsienicą Danielem.
Mistrz polski w kombinacji norweskiej 1962 i 1971. Mistrz polski w sztafecie 4 × 10 km w 1968. Sześciokrotny wicemistrz polski.
Życie prywatne.
Mieszkał w Cyrhli, później w USA. Żona – Róża. Brat Wawrzyńca Gąsienicy narciarza biegacza.

</doc>
<doc id="2299319" url="https://pl.wikipedia.org/wiki?curid=2299319" title="Papasula abbotti">
Papasula abbotti



</doc>
<doc id="2299320" url="https://pl.wikipedia.org/wiki?curid=2299320" title="Ager">
Ager

Ager:

</doc>
<doc id="2299327" url="https://pl.wikipedia.org/wiki?curid=2299327" title="Tankietka TK-3">
Tankietka TK-3



</doc>
<doc id="2299328" url="https://pl.wikipedia.org/wiki?curid=2299328" title="Parafia św. Józefa Rzemieślnika w Starej Wsi">
Parafia św. Józefa Rzemieślnika w Starej Wsi

Parafia św. Józefa Rzemieślnika w Starej Wsi – parafia rzymskokatolicka w diecezji tarnowskiej w dekanacie limanowskim, administrująca terenem Starej Wsi oraz częściowo Słopnic. Opiekują się nią księża diecezjalni.
Proboszczem parafii jest ks. Mariusz Nosal.
Odpust parafialny obchodzony jest 1 maja.
Historia.
Początkowo mieszkańcy Starej Wsi uczęszczali do parafii w Limanowej. Pomysł budowy w miejscowości osobnego kościoła pojawił się po raz pierwszy w 1970, podczas wizytacji w parafii biskupa Jerzego Ablewicza. Ostateczną decyzję podjęto w 1983. Misji budowy kościoła i organizacji struktur parafialnych podjął się limanowski kapłan – ksiądz Marian Tyrka.
Przygotowania do budowy trwały dość długo, ale ostatecznie prace rozpoczęły się 4 maja 1987. Kamień węgielny został poświęcony w czerwcu 1987 przez Jana Pawła II podczas jego pobytu w Tarnowie. Aktu wmurowania kamienia dokonał biskup Piotr Bednarczyk 11 lipca tego roku.
Parafia została oficjalnie erygowana w dniu 4 sierpnia 1987 przez biskupa Jerzego Ablewicza.

</doc>
<doc id="2299329" url="https://pl.wikipedia.org/wiki?curid=2299329" title="Tankietka TKS">
Tankietka TKS



</doc>
<doc id="2299331" url="https://pl.wikipedia.org/wiki?curid=2299331" title="Szlakiem walk Majora Hubala">
Szlakiem walk Majora Hubala



</doc>
<doc id="2299335" url="https://pl.wikipedia.org/wiki?curid=2299335" title="Canon de 12 cm L mle 1931">
Canon de 12 cm L mle 1931

Canon de 12 cm L mle 1931 – belgijska armata polowa z okresu międzywojennego.
Zaprojektowana w 1931 armata weszła na uzbrojenia armii belgijskiej w 1934. Była produkowana w zakładach Société anonyme John Cockerill w Liège. Do 1939 wyprodukowano 48 egzemplarzy. Po kapitulacji Belgii armata weszła na wyposażenie Wehrmachtu jako 12 cm Kanone 370(b), w służbie niemieckiej używana była w roli artylerii nadbrzeżnej.

</doc>
<doc id="2299341" url="https://pl.wikipedia.org/wiki?curid=2299341" title="10.04.10">
10.04.10

10.04.10 – śledczy film dokumentalny w reżyserii Anity Gargas opowiadający o pierwszych godzinach po katastrofie smoleńskiej. 
Film kręcony był przez kilka tygodni w Smoleńsku, gdzie autorzy starali się dotrzeć do wszystkich istotnych świadków zdarzenia. Niektóre ujęcia w filmie zostały wykonane ukrytą kamerą. W filmie wykorzystano w całości m.in. amatorski film "Samolot płonie" nakręcony telefonem komórkowym tuż po katastrofie oraz jedną z wersji filmu nakręconego przez pracownika TVP, montażystę Sławomira Wiśniewskiego, który uwiecznił wrak TU 154M na miejscu katastrofy a także 1:20h materiału nakręconego z hotelu Nowyj bezpośrednio na ścieżkę podejścia do lotniska Sewiernyj (w tym podejście do lądowania Ił-76 z funkcjonariuszami FSO). 
W filmie wypowiadają się Jadwiga Kaczyńska, Sławomir Wiśniewski (montażysta TVP, autor zdjęć filmowych nakręconych na miejscu katastrofy tuż po wypadku), Piotr Głod (pracownik kancelarii Prezydenta RP), Krzysztof Zalewski (ekspert lotniczy), Janusz Więckowski (pilot samolotów Tupolew), mjr Andriej Koronczik (pilot, pracownik lotniska Siewiernyj), mieszkańcy Smoleńska oraz osoba przedstawiająca się jako Władimir Safonienko, twierdząca, że jest autorem amatorskiego filmu z miejsca katastrofy, zwanego "Samolot płonie").
Przy tworzeniu filmu współpracował Rafał Dzięciołowski, Anna Sarzyńska, Konrad Falęcki; jako tłumacz Jan Matkowski. W produkcji wykorzystano zdjęcia Piotra Ferenca.
Film był anonsowany jako "Pierwszy film śledczy o tragedii smoleńskiej".
Prapremiera filmu odbyła się w kinie Palladium w Warszawie 4 kwietnia 2011, a 6 kwietnia płyta DVD z filmem została dołączona do wydania "Gazety Polskiej".
12 maja 2011 odbył się pokaz filmu w Ośrodku Polskich Organizacji Niepodległościowych (OPON) w Sztokholmie w Szwecji, 15 maja 2011 pokaz w Sydney w Australii, a 22 czerwca 2011 pokaz w Parlamencie Europejskim w Brukseli.

</doc>
<doc id="2299342" url="https://pl.wikipedia.org/wiki?curid=2299342" title="Obwodnica Pruszcza Gdańskiego">
Obwodnica Pruszcza Gdańskiego

Obwodnica Pruszcza Gdańskiego – obwodnica miasta Pruszcz Gdański o długości 2,417 km, budowana od 8 marca 2010 i oddana do użytku 16 grudnia 2011. Przebiega w północnej części miasta, od skrzyżowania ul. Grunwaldzkiej (drogi krajowej nr 91) z ul. Przemysłową, do oddanego do użytku na przełomie października i listopada 2011 ronda na ul. Kopernika, gdzie łączy się z drogą wojewódzką numer 226. Na trasie obwodnicy wraz z trzema skrzyżowaniami, drogą serwisową, ciągami pieszymi oraz rowerowymi powstał 218-metrowy wiadukt nad torami kolejowymi (Linia kolejowa nr 9) i most na rzece Raduni. Wykonano też renowację rowów melioracyjnych oraz wzmocniono brzegi rzeki. Na skrzyżowaniu z ulicą Grunwaldzką zainstalowano sygnalizację świetlną, która została uruchomiona 5 października 2012. Zbudowany układ drogowy ma na celu rozładowanie korków w centrum Pruszcza Gdańskiego i ułatwienie komunikacji w kierunku rozbudowującej się wschodniej części miasta. W celu jego optymalnego wykorzystania zbudowane zostały ulice PCK (koszt: 4.169.222 zł, oddana do użytku z całym układem drogowym 2 stycznia 2013) oraz Podmiejska (koszt: 6.288.869 zł, oddana do użytku w końcu maja 2013), łącząca obwodnicę z dworcem kolejowym.
Całkowity koszt inwestycji wynosił 61 mln zł, w tym dofinansowanie ze środków unijnych 25 mln zł, jesienią 2011 zwiększone o kolejnych 6 milionów zł. Długość obwodnicy wynosi 2417 metrów. Termin zakończenia prac budowlanych został przyspieszony w porównaniu do pierwotnych planów (początkowo był on wyznaczony na marzec 2012).
&lt;br&gt;
Na mocy Uchwały Nr XLIII/419/2014 Rady Miasta Pruszcz Gdański z dnia 6 czerwca 2014 r. obwodnica otrzymała nazwę - ulica NSZZ Solidarność.
Od 15 do 30 października 2016 wykonana została gwarancyjna naprawa nawierzchni obwodnicy.
Od 7 maja 2012 przez obwodnicę skierowano linię autobusową N5 (początkowo dwukierunkowo aż do ul. Obrońców Westerplatte). Obecnie (od 15 grudnia 2014) kursuje nią także linia 200.

</doc>
<doc id="2299343" url="https://pl.wikipedia.org/wiki?curid=2299343" title="Sagittarius serpentarius">
Sagittarius serpentarius



</doc>
<doc id="2299344" url="https://pl.wikipedia.org/wiki?curid=2299344" title="Eparchia św. Jozafata w Parmie">
Eparchia św. Jozafata w Parmie

Eparchia św. Jozafata w Parmie – eparchia Kościoła katolickiego obrządku bizantyjsko-ukraińskiego w Stanach Zjednoczonych, z siedzibą w Parmie w stanie Ohio. Została erygowana 5 grudnia 1983 roku. Obejmuje parafie bizantyjsko-ukraińskie w stanach Ohio, Wirginia Zachodnia, Kentucky, Tennessee, Mississippi, Alabama, Georgia, Floryda, Karolina Północna, Karolina Południowa oraz w zachodniej części Pensylwanii. 

</doc>
<doc id="2299346" url="https://pl.wikipedia.org/wiki?curid=2299346" title="Audrey Kawasaki">
Audrey Kawasaki

Audrey Kawasaki (ur. 31 marca 1982 w Los Angeles) – amerykańska ilustratorka i malarka, znana z charakterystycznych, zmysłowych przedstawień młodych kobiet. Jako inspiracje wymienia Art Nouveau i mangę.

</doc>
<doc id="2299350" url="https://pl.wikipedia.org/wiki?curid=2299350" title="Satymkuł Dżumanazarow">
Satymkuł Dżumanazarow

Satymkuł Dżumanazarow ros. Сатымкул Джуманазаров; ur. 17 września 1951 we wsi Bogosławka w Kirgiskiej SRR, zm. 2 kwietnia 2007 w Biszkeku) – kirgiski lekkoatleta startujący w barwach Związku Radzieckiego, brązowy medalista olimpijski.
Specjalizował się w biegu maratońskim. Na mistrzostwach Europy w 1978 w Pradze zajął 11. miejsce na tym dystansie. W 1980 był drugi w mistrzostwach ZSRR w maratonie, co zapewniło mu start w igrzyskach olimpijskich w Moskwie. W biegu maratońskim na igrzyskach zdobył brązowy medal za obrońcą tytułu Waldemarem Cierpinskim z NRD i Holendrem Gerardem Nijboerem, a przed swymi kolegami z reprezentacji radzieckiej Władimirem Kotowem i Leonidem Mosiejewem.
Startował również w innym międzynarodowych maratonach. W 1977 zajął 5. miejsce w maratonie w Dębnie, a w 1981 był piąty w maratonie w Tokio.
Był wicemistrzem ZSRR w maratonie w 1980 i 1981 oraz brązowym medalistą w tej konkurencji w 1977 i 1979.
Rekord życiowy Dżumanazarowa pochodził z mistrzostw ZSRR 24 maja 1980 w Moskwie i wynosił 2:11:16. Wynik ten jest aktualnym (2019) rekordem Kirgistanu.

</doc>
<doc id="2299352" url="https://pl.wikipedia.org/wiki?curid=2299352" title="Kościół św. Józefa Rzemieślnika w Starej Wsi">
Kościół św. Józefa Rzemieślnika w Starej Wsi

Kościół św. Józefa Rzemieślnika w Starej Wsi – murowana świątynia rzymskokatolicka w miejscowości Stara Wieś w powiecie limanowskim, pełniąca rolę kościoła parafialnego miejscowej parafii św. Józefa.
Historia.
Pomysł budowy kościoła w Starej Wsi narodził się podczas wizytacji kanonicznej w parafii w Limanowej biskupa Jerzego Ablewicza w 1970. Decyzję podjęto w 1983, ale przygotowania trwały bardzo długo - prace budowlane rozpoczęto dopiero 4 maja 1987. 11 lipca tego roku biskup Piotr Bednarczyk dokonał wmurowania kamienia węgielnego, który miesiąc wcześniej poświęcił Jan Paweł II podczas swego pobytu w Tarnowie. Budowa posuwała się w tempie ekspresowym - już w tym samym roku w kościele odprawiona została uroczysta pasterka.
Konsekracji kościoła dokonał 18 czerwca 2000 biskup Wiktor Skworc.
Architektura.
Do realizacji wybrano projekt Leczka Pilawskiego, który zaprojektował nowoczesną bryłę kościoła, skomponowaną z każdej strony z trójkątnych form. Obok stanęła wieża z trzema dzwonami.
Przed wejściem głównym do kościoła postawiono wysoki posąg Chrystusa, wzorowany na statui z Rio de Janeiro.
Wnętrze.
Projektantem wnętrza świątyni był Józef Furdyna.
Ołtarz główny zdobi kopia obrazu "Święta Rodzina", otoczonego kultem w sanktuarium św. Józefa w Kaliszu. Wokół obrazu znajdują się polichromie figuralne:
Warto zwrócić uwagę na oryginalne stacje Drogi Krzyżowej oraz na kopię Piety Limanowskiej, otaczanej czcią w tamtejszym sanktuarium.

</doc>
<doc id="2299353" url="https://pl.wikipedia.org/wiki?curid=2299353" title="Kumarila">
Kumarila



</doc>
<doc id="2299354" url="https://pl.wikipedia.org/wiki?curid=2299354" title="Puteaux wz.18">
Puteaux wz.18



</doc>
<doc id="2299355" url="https://pl.wikipedia.org/wiki?curid=2299355" title="SS Trud">
SS Trud



</doc>
<doc id="2299356" url="https://pl.wikipedia.org/wiki?curid=2299356" title="SS Geok-Tepe">
SS Geok-Tepe



</doc>
<doc id="2299357" url="https://pl.wikipedia.org/wiki?curid=2299357" title="Wenanty Zubert">
Wenanty Zubert

Bronisław Wenanty Zubert (ur. 28 kwietnia 1935 w Katowicach, zm. 30 maja 2015 w Afiartis na Karpatos) – polski duchowny katolicki, franciszkanin, profesor nauk prawnych, nauczyciel akademicki Katolickiego Uniwersytetu Lubelskiego, kanonista, były kierownik Katedry Prawa Kanonicznego na Wydziale Teologicznym Uniwersytetu Opolskiego oraz Katedry Prawa Sakramentów i Instytutów Życia Konsekrowanego KUL.
Życiorys.
Urodził się w rodzinie Józefa i Marii z d. Rydzek. W latach 1948–1950 uczył się w Niższym Seminarium Duchownym OO. Franciszkanów w Nysie. Do nowicjatu we franciszkańskiej Prowincji Wniebowzięcia NMP wstąpił 20 sierpnia 1952. Pierwszą profesję zakonną złożył 25 sierpnia 1953. Studia filozoficzne odbył w latach 1953–1955 w Wyższym Seminarium Duchownym oo. Franciszkanów w Opolu, teologiczne w latach 1955–1959 w wyższym seminarium swojej macierzystej prowincji zakonnej w Panewnikach. Śluby wieczyste złożył 15 grudnia 1956 w bazylice św. Ludwika w Panewnikach, gdzie też otrzymał święcenia kapłańskie z rąk bpa Herberta Bednorza 14 sierpnia 1958.
W 1962 został skierowany przez prowincjała Teofila Zawieję OFM na studia kanonistyczne na Katolickim Uniwersytecie Lubelskim. Tytuł magistra i licencjata uzyskał w 1962 na podstawie pracy "Przeszkoda wieku do małżeństwa w prawie żydowskim, rzymskim i germańskim" napisanej pod kierunkiem ks. prof. dr hab. Józefa Rybczyka. Pracę doktorską napisaną pod kierunkiem tego samego profesora pt. "Małżeńska przeszkoda wieku w prawodawstwie Kościoła Zachodniego do Soboru Trydenckiego" obronił 13 grudnia 1967. W swojej późniejszej karierze naukowej trzykrotnie był stypendystą Fundacji Alexandra von Humboldta w Instytucie Prawa Kanonicznego na Wydziale Teologii Uniwersytetu Ludwika i Maksymiliana w Monachium oraz na Katolickim Uniwersytecie w Nijmegen.
Habilitował się w 1981 na podstawie dorobku naukowego oraz pracy "Wiedza konieczna o heteroseksualności i trwałości małżeństwa w nauce prawa kanonicznego i jurysprudencji (1517–1917). Studium historyczno-prawne". Tytuł naukowy profesora uzyskał w 1992. Od 1996 był profesorem zwyczajnym KUL-u. Przez wiele lat był wykładowcą w seminariach franciszkanów i diecezjalnym w Katowicach. Prowadził też wykłady z zakresu prawa zakonnego i sakramentalnego w Spiskiej Kapitule na Słowacji oraz w Welehradzie w Czechach.
Był członkiem kilku towarzystw naukowych w Polsce i za granicą: Towarzystwa Naukowego KUL, Towarzystwa Kanonistów Polskich, Societas Humboldtiana Polonorum z siedzibą w Poznaniu, Consotiatio Internationalis pro Studio Iuris Canonici Promovendo (Rzym) oraz Iuris Medii Aevi Consotiatio (Waszyngton-Monachium). W 2011 został doktorem "honoris causa" Katolickiego Uniwersytetu Pétera Pázmánya w Budapeszcie. Pod jego kierunkiem powstało siedem prac doktorskich z zakresu prawa sakramentów.
Władał biegle językiem niemieckim. Do końca życia mieszkał w klasztorze franciszkańskim w Panewnikach.
Miejsce spoczynku.
20 czerwca 2015 został pochowany w kwaterze ojców franciszkanów na cmentarzu Komunalnym przy ul. Panewnickiej w Katowicach.
Wybrana bibliografia naukowa.
Przedmiotem jego pracy naukowej były różne aspekty dotyczące prawa małżeńskiego i prawa sakramentów:

</doc>
<doc id="2299358" url="https://pl.wikipedia.org/wiki?curid=2299358" title="WN-15">
WN-15



</doc>
<doc id="2299359" url="https://pl.wikipedia.org/wiki?curid=2299359" title="Cefn Druids A.F.C.">
Cefn Druids A.F.C.

Ruabon Druids F.C. (wal. "Clwb Pêl-droed Derwyddon Cefn Newi") – walijski klub piłkarski z miasteczka Ruabon, położonym niedaleko Wrexham.
Druids byli pierwszym walijskim klubem, który zagrał w turnieju o Puchar Anglii; triumfował ośmiokrotnie w Pucharze Walii.
Mecze rozgrywali na Wynnstay Park. Tradycyjnymi strojami zespołu były białe koszulki, czarne spodenki oraz czerwono-czarne lub czarne skarpetki.
Historia.
Klub powstał w 1869 roku jako Plasmadoc F.C z inicjatywy Davida Thomsona i jego brata George`a. Trzy lata później Plasmadoc F.C. połączył się, za pośrenidctwem Llewelyna Kenricka, z Ruabon Rovers F.C. i Ruabon Volenteers F.C tworząc Ruabon Druids F.C.; występowali wówczas na Plasmadoc Ground.
W marcu 1876 w Ruabon, Llewelyn Kenrick założył Walijski Związek Piłkarski (ang. "Football Association of Wales") i już niebawem, 25 marca Walia rozegrała pierwszy międzypaństwowy mecz ze Szkocją. Kenrick wystąpił w tym spotkaniu na pozycji obrońcy.
W tym samym roku Druids przystąpili do rozgrywek o Puchar Anglii. Walijska drużyna wylosowała w pierwszej rundzie angielski zespół Shropshire Wanderers ale wycofała się z turnieju. W 1877 ponownie wylosowali Shropshire, tym razem wygrywając 1:0. W tej edycji Pucharu Druids dotarli do 3. rundy ulegając drużynie Royal Engineers 0:8.
W sezonie 1877/78 odbyła się pierwsza edycja Pucharu Walii, do której przystąpili również Druids, grając w historycznym, pierwszym meczu z Newton; ostatecznie osiągnęli finał tych rozgrywek. Na stadionie Acton Park ulegli Wrexham 0:1.
Po śmierci David Thomsona w roku 1878 roku, Druids przestali występować na Plasmadoc Ground. W efekcie klub wycofał się z kolejnej edycji Pucharu Walii. Niemożność występowania na własnym stadionie spowodowała, iż z drużyny odeszło wielu piłkarzy, w tym Kenrick. Niebawem jednak zespół dostał pozwolenie na występy od właścicieli terenów, na którym znajdował się stadion Wynnstay Park. Piłkarzom Druids służył przez następne 40 lat. Dzięki temu klub mógł znów przystąpić do rozgrywek o Puchar Walii. W latach 1879-86 "The Ancients" docierali do finału, wygrywając pięciokrotnie. Osiągnęli także piątą rundę Pucharu Anglii w sezonie 1882/83, a rok później czwartą. Po siedmiu latach sukcesów w walijskim futbolu, klub zaczął odczuwać skutki przejścia piłkarzy na profesjonalizm. Do sezonu 1892/93 klub nie doszedł dalej jak do 2. rundy Pucharu Walii.
W sezonie 1897/98 Druids wstąpili do rozgrywek The Combination i pozostali w nich przez trzy lata. W 1898 klub wygrał po raz szósty Puchar Walii; rok później ponownie triumfował w tym turnieju. W sezonach 1899/1900 i 1900/01 awansował do finału, a w 1904 roku wywalczył to trofeum po raz ósmy.
Na początku XX wieku stadion Wynnstay Park Ground wymagał renowacji, jednak narastające kłopoty finansowe klubu nie pozwoliły na jej przeprowadzenie. Wraz z wybuchem I wojny światowej wszystkie rozgrywki zawieszono do roku 1920. Po wojnie Druids opuścili Wynnstay Park i połączyli się z Rhosymedre F.C tworząc Rhosymedre Druids F.C., którzy grali na Church Field w Rhosymedre. Pomimo tego klub dalej borykał się z problemami finansowymi i niebawem doszło do kolejnej fuzji, z Acrefair United F.C., w wyniku czego powstał Druids United. W 1992 roku klub połączył się z Cefn Albion F.C., tworząc Cefn Druids F.C, który kontynuuje tradycje starego klubu; w sezonie 2013/14 występował w "Cymru Alliance", profesjonalnej 2. lidze walijskiej, z której uzyskał awans do Welsh Premier League.

</doc>
<doc id="2299361" url="https://pl.wikipedia.org/wiki?curid=2299361" title="Cud nad Wisłą (wyścig kolarski)">
Cud nad Wisłą (wyścig kolarski)

Cud Nad Wisłą – międzynarodowy, jednodniowy wyścig kolarski odbywający się na terenie województwa mazowieckiego, wchodzący w skład Pro Ligi i figurujący w kalendarzu UCI.
Pierwsza edycja odbyła się w 1991 roku. Wyścig rozgrywany nieregularnie, organizowany dla uczczenia rocznicy Bitwy Warszawskiej odbywa się 15 sierpnia z metą w Radzyminie, od 2011 roku należy do cyklu UCI Europe Tour i posiada kategorię 1.2.

</doc>
<doc id="2299362" url="https://pl.wikipedia.org/wiki?curid=2299362" title="Niemili i niekochani">
Niemili i niekochani

Niemili i niekochani – powieść Iwana Wazowa, opublikowana w 1883 r., podczas tzw. płowdiwskiego okresu twórczości pisarza, charakteryzowanego jako szczególnie płodny literacko. Powieść została w późniejszym czasie przerobiona przez samego Wazowa na dramat pt. "Chyszowe" (1894).
Okoliczności powstania utworu.
Po upadku powstania kwietniowego (1876) Wazow, podobnie jak wielu innych Bułgarów, zdecydował się na emigrację. Udał się początkowo do Konstantynopola, a następnie statkiem do Gałaczu i stamtąd, przez Braiłę do Bukaresztu. W Rumunii Wazow zetknął się z losem bułgarskich emigrantów politycznych, którzy pozbawieni pracy, możliwości zarobkowania, znajdowali się w bardzo ciężkiej sytuacji materialnej. Przeżycia zebrane podczas podróży po Rumunii stały się podstawą napisania, już w wyzwolonej Bułgarii, utworu poświęconego losowi bułgarskich emigrantów politycznych.
Treść.
Akcja utworu rozgrywa się najprawdopodobniej na przełomie lat 60. i 70. XIX w. bądź na początku lat 70. (w powieści pojawia się postać Wasyla Lewskiego, który został powieszony w lutym 1873 r.). Narracja doprowadzona jest aż do czasów wojny serbsko-tureckiej (1876-1878). Bohaterem kolektywnym całego utworu są bułgarscy emigranci w Braile: Bryczkow (ujmowany przez krytyków literackich za autoportret samego Wazowa, zgodnie z sugestią autora), Władikow, Popczeto, Mrawkata i Macedoński. Nie mając pieniędzy na codzienne utrzymanie angażują się w dorywcze prace, żyją na kredyt i prowadzą niekończące się rozmowy przy szklance wina w knajpce Strandży, dawnego przywódcy oddziału hajduków. Chcąc zebrać pieniądze na działalność rewolucyjną organizują przedstawienie "Straconej Stanki" według tekstu Ilii Błyskowa, pieniądze przepuszczają jednak na pijatyki. Szukając funduszy nie wahają się posunąć nawet do kradzieży. Organizując działalność rewolucyjną, wysyłają Macedońskiego, jednego z emigrantów, przez granicę turecko-rumuńską do Ruse, by tam spotkał się z Wasylem Lewskim i odebrał polecenia organizacji. Po wybuchu wojny serbsko-tureckiej wstępują jako ochotnicy do wojska serbskiego i w większości giną w bitwie pod Gredetynem (16 września 1876 r.). Ocalał jedynie Macedoński.
Recepcja.
Utwór jest uznawany przez krytyków za jeden z najlepszych tekstów prozatorskich Wazowa. Podkreśla się przy tym barwne przedstawienie realiów życia bułgarskich emigrantów politycznych w Rumunii, żyjących w nędzy, upokarzanych brakiem środków na utrzymanie i pogardą przedstawicieli bogatszej warstwy emigracji bułgarskiej, lecz pełnych zapału, entuzjazmu i poświęcenia dla sprawy niepodległości swego kraju. Zdaniem P. Dinekowa szczególnym walorem tekstu jest kreacja szeregu plastycznych, żywych bohaterów.
Prócz warstwy literackiej, krytycy dostrzegają także płaszczyznę publicystyczną, gdyż Wazow silnie wartościuje pewne postawy i wydarzenia przeciwstawiając sobie pełną idei przeszłość oraz przyziemną, rozczarowującą teraźniejszość. Omawiając losy Macedońskiego, który jako jedyny z grupy emigrantów doczekał się niepodległej Bułgarii, opisuje go jako "lwa ze Starej Płaniny", "bohatera spod Gredetynu", który obecnie pracuje jako woźny lewą ręką (druga pozostała bezwładna po jednej z bitew) zamiatając kancelarię i drżąc przed pisarzem. 
Jak pisze Teresa Dąbek-Wirgowa, "Portrety hyszów dopuszczających się kradzieży i rozboju, lecz gotowych na wszelkie ofiary i nędzarzy, pokazane od wzniosłej i pospolitej strony, złożyły się na realistyczny obraz emigracji, w oskarżeniach zaś pod adresem "małych charakterów" współczesnych pojawiła się skłonność do publicystycznej interwencji w obraz przedstawionego świata".
Powieść została wpisana do kanonu literatury bułgarskiej 1878-1988.

</doc>
<doc id="2299366" url="https://pl.wikipedia.org/wiki?curid=2299366" title="Lara Arruabarrena">
Lara Arruabarrena

Lara Arruabarrena-Vecino (ur. 20 marca 1992 w San Sebastián) – hiszpańska tenisistka.
Kariera tenisowa.
W zawodowych meczach zadebiutowała w lutym 2007 roku, biorąc udział z dziką kartą w kwalifikacjach do turnieju ITF w hiszpańskim Sant Boi, ale odpadła już w pierwszej rundzie. Grała potem w kolejnych kwalifikacjach do podobnych turniejów, ale dopiero za siódmym razem udało jej się przejść te kwalifikacje i zagrać w turnieju głównym. W grudniu tego samego roku ponownie zagrała w turnieju głównym, w Vallduxo, gdzie wygrała swój pierwszy w karierze mecz w fazie głównej i awansowała do drugiej rundy. W lipcu 2008 roku wygrała swój pierwszy turniej singlowy w Oviedo, pokonując w finale Niemkę, Hermon Brhane. Pierwszy deblowy turniej wygrała w 2009 roku w Mollerussa, gdzie w parze z Carlą Roset-Franco pokonała parę Tatiana Bua i Inés Ferrer Suárez. W 2010 roku tenisistka ustanowiła swoistego rodzaju rekord – 23 wygrane mecze z rzędu. Szczęśliwą passę przerwała jej dopiero Nina Bratczikowa, w lutym 2011 roku, na turnieju w Rabacie, gdzie pokonała ją w półfinale. W sumie w czasie swojej kariery wygrała dwanaście turniejów w grze pojedynczej i osiem w grze podwójnej rangi ITF.
W 2010 roku zagrała dwukrotnie w kwalifikacjach do turniejów WTA, w Marbelli i Barcelonie, ale w obu tych przypadkach odpadła już po pierwszej rundzie, przegrywając odpowiednio z Nurią Llagosterą Vives i Sílvią Soler Espinosa. W kwietniu 2011 roku wygrała kwalifikacje do turnieju Andalucia Tennis Experience w Marbelli, pokonując między innymi takie zawodniczki jak Eleni Daniilidu czy Nina Bratczikowa i zagrała w turnieju głównym. Debiut był bardzo udany i tenisistka osiągnęła tam ćwierćfinał imprezy, pokonując w pierwszych dwóch rundach Monicę Niculescu i Sandrę Záhlavovą. W ćwierćfinale trafiła na Swietłanę Kuzniecową i gładko przegrała 1:6, 2:6.
Wygrane turnieje ITF pod koniec 2010 roku i dobre występy w turniejach WTA na początku 2011 roku pozwoliły tenisistce 2 maja 2011 roku awansować, po raz pierwszy w karierze, do drugiej setki światowego rankingu – na miejsce 199.
W lutym 2012 roku wygrała swój pierwszy turniej cyklu WTA w Bogocie. W pierwszej rundzie pokonała rozstawioną zawodniczkę, Patricię Mayr-Achleitner, a w następnych takie zawodniczki jak: Eva Birnerová, Paula Ormaechea i Edina Gallovits. W finale wygrała z Aleksandrą Panową 6:2, 7:5.
W lutym 2013 roku zwyciężyła w singlowych zawodach rangi WTA Challenger Tour w Cali, pokonując w finale 6:3, 6:2 Catalinę Castaño. W kwietniu razem z Lourdes Domínguez Lino zwyciężyła w swoim pierwszym turnieju deblowym, a miało to miejsce w Katowicach, gdzie w finale pokonały Ralucę Olaru i Waleriję Sołowjową 6:4, 7:5.
W kwietniu 2014 Arruabarrena razem z Caroline Garcią triumfowały w Bogocie, w meczu mistrzowskim wygrywając 7:6(5), 6:4 z Vanią King i Chanelle Scheepers. We wrześniu wspólnie z Iriną-Camelią Begu zdobyły tytuł w Seulu. W finale pokonały 6:3, 6:3 Monę Barthel oraz Mandy Minellę. Miesiąc później w parze z Tatjaną Marią nie sprostały w meczu o mistrzostwo w Osace Shūko Aoyamie i Renacie Voráčovej.
W sezonie 2015 Arruabarrena i María-Teresa Torró-Flor zwyciężyły w Acapulco, pokonując w finale debel Andrea Hlaváčková–Lucie Hradecká wynikiem 7:6(2), 5:7, 13–11. W dalszej części sezonu Hiszpanka osiągnęła dwa finały deblowe – razem z Ralucą Olaru w Norymberdze oraz wspólnie z Lucie Hradecką w Bad Gastein. Hiszpanka we wrześniu osiągnęła piąte deblowe zwycięstwo w karierze – tym razem w Seulu z Andreją Klepač.

</doc>
<doc id="2299368" url="https://pl.wikipedia.org/wiki?curid=2299368" title="Romeo Surdu">
Romeo Surdu

Romeo Surdu (ur. 12 stycznia 1984 w Râşnov), rumuński piłkarz grający na pozycji napastnika. Od 2014 roku zawodnik Milsami Orhei. W reprezentacji Rumunii zadebiutował w 2009 roku. Do tej pory rozegrał w niej dziewięć meczów (stan na 11 września 2014).

</doc>
<doc id="2299369" url="https://pl.wikipedia.org/wiki?curid=2299369" title="Gąsienica (nazwisko)">
Gąsienica (nazwisko)

Gąsienica (forma żeńska: Gąsienica/Gąsienicowa/Gąsienicówna, liczba mnoga: Gąsienicowie) to popularne na Podhalu (przede wszystkim w Zakopanem) polskie nazwisko noszone w Polsce przez około 1300 osób.
Historia.
Po raz pierwszy nazwisko Gąsienica pojawiło się w metrykach Maruszyny od 1620 r. przez około półtora wieku. Później, jeszcze w XVII wieku, nazwisko rozprzestrzeniło się i spotykane było w Zaskalu (1634), Międzyczerwiennem (1665), Bańskiej, Zakopanem i Skrzypnem (1699). W XVIII wieku było już popularne, przede wszystkim na Skalnym Podhalu. Inne dokumenty wskazują, że już przed 1699 r. Gąsienicowie żyli w Zakopanem – w 1687 mieszkał w nim Samuel Gąsienica.
Nie jest znane pochodzenie nazwiska. Ludowe podanie mówi, że pierwszy jego nosiciel wyróżniał się pręgowatym ubiorem i przypominał gąsienicę. Do Zakopanego prawdopodobnie Gąsienicowie dotarli z Maruszyny – bezpośrednio lub stopniowo przez inne wsie.
Jako pierwsza historię rodu Gąsieniców zgłębiała Jadwiga Feistówna z Zakopanego (przed 1938 r.) pod nadzorem prof. Władysława Semkowicza. Dzieje rodziny stały się inspiracją dla trylogii Józefa Kapeniaka pt. "Ród Gąsieniców" (1954–1959), na podstawie której powstał serial filmowy o tym samym tytule (reż. Konrad Nałęcki).
Przydomki.
Nazwisko Gąsienica często występuje z przydomkiem, pełniącym rolę nazwiska – samo nazwisko bywa pomijane, szczególnie potocznie.
Osób o nazwisku Gąsienica jest podobna liczba co tych z przydomkiem. Przydomki spotykane współcześnie to (w kolejności od najczęściej spotykanych do najrzadziej):
Wszystkie przydomki włącznie z historycznymi w kolejności alfabetycznej:

</doc>
<doc id="2299373" url="https://pl.wikipedia.org/wiki?curid=2299373" title="Łaskawe">
Łaskawe



</doc>
<doc id="2299374" url="https://pl.wikipedia.org/wiki?curid=2299374" title="TWL-001">
TWL-001



</doc>
<doc id="2299377" url="https://pl.wikipedia.org/wiki?curid=2299377" title="Trening w zawieszeniu">
Trening w zawieszeniu

Trening w zawieszeniu, trening z taśmami TRX – metoda treningu polegająca na wykorzystywaniu wagi ciała osoby trenującej.
Urządzenie treningowe.
Urządzenie treningowe to rodzaj lonży wykonanej z bardzo wytrzymałych taśm polimerowych (poliamid, stilon). W większości przypadków jest ono zbudowane z dwóch ramion nośnych z regulacją długości, zakończonych uchwytami oraz jednego ramienia mocującego z karabińczykiem zabezpieczającym. Wygląd urządzenia przypomina literę „Y”.
Historia.
Trening w zawieszeniu przy pomocy specjalnie stworzonej do tego celu lonży został wymyślony przez byłego amerykańskiego komandosa Navy SEALs Randy’ego Hetricka. Podczas wielu lat pełnienia służby Hatrick zauważył, że żołnierzom biorącym udział w akcjach wojskowych jest ciężko utrzymać wysoką sprawność fizyczną. Tym samym ich wartość bojowa znacznie obniżała się, co mogło wpływać negatywnie na wyniki ich akcji.
W jego mniemaniu brakowało sprzętu treningowego który spełniałby wygórowane wymagania żołnierzy przebywających w trudnych warunkach bojowych i podczas wielotygodniowych misji taktycznych (przebywanie na łodziach podwodnych, w bunkrach, kryjówkach oraz prowizorycznych bazach wojskowych).
Hetrick potrzebował urządzenia które byłoby lekkie, małe, łatwe do transportowania i pozwalałoby na kompletny trening całego ciała. Rozpoczął eksperymenty korzystając z pasów nośnych od karabinów i innego sprzętu wojskowego. Jego pierwsze ćwiczenia polegały na podciąganiu się z różnych pozycji w celu pobudzenia do wysiłku fizycznego jak największej ilości grup mięśniowych.
Po wielu próbach Hetrick stworzył odpowiadające mu połączenie taśm karabinowych, określił długości taśm i wyodrębnił wiele ćwiczeń na poszczególne partie mięśniowe. Po przejściu na emeryturę rozpoczął budowę prototypu swojego sprzętu do treningu w zawieszeniu, który dziś nazywa się TRX Suspension Trainer i jest wykorzystywany przez żołnierzy armii USA, policję, sportowców i entuzjastów fitnessu.
Istota treningu w zawieszeniu.
Trening w zawieszeniu polega na wykorzystaniu wagi ciała osoby trenującej. Trenujący może wykonywać szereg ćwiczeń na dowolne partie mięśniowe poprzez podciąganie się. Przy wykonywaniu większości ćwiczeń trenujący trzyma oba uchwyty zamocowane na końcach taśm nośnych, podczas gdy trzecia taśma jest przymocowana do stabilnego punktu mocowania (może to być kotwa, hak, drążek rozporowy, gałąź, płot lub każde inne bezpieczne mocowanie).
Trening w zawieszeniu jest treningiem całego ciała, gdyż zawsze angażuje wiele grup mięśniowych (nie jest możliwe całkowite wyizolowanie i ćwiczenie tylko jednej grupy mięśniowej). Największą korzyścią treningu w zawieszeniu jest pobudzanie do pracy mięśni stabilizujących. Powoduje to znaczne wzmocnienie więzadeł, co chroni przed możliwymi kontuzjami podczas wykonywania niekontrolowanych lub nietypowych ruchów kończyn (co ma często miejsce w warunkach bojowych).
Trening w zawieszeniu przypomina trening gimnastyczny, z tą jednak różnicą, że trenujący przy pomocy TRX zawsze ma kontakt z podłożem (ręce lub stopy mają styczność z podłożem). Trening w zawieszeniu jest treningiem wymagającym i wymaga od osoby trenującej dużej dbałości o technikę.

</doc>
<doc id="2299379" url="https://pl.wikipedia.org/wiki?curid=2299379" title="UTL-001">
UTL-001



</doc>
<doc id="2299381" url="https://pl.wikipedia.org/wiki?curid=2299381" title="CTR-001">
CTR-001



</doc>
<doc id="2299383" url="https://pl.wikipedia.org/wiki?curid=2299383" title="Leopold Bawarski">
Leopold Bawarski

Leopold Maksymilian Józef Maria Arnulf, książę Bawarii (niem. "Prinz Leopold Maximilian Joseph Maria Arnulf von Bayern") (ur. 9 lutego 1846 w Monachium, zm. 28 września 1930 w Monachium) – książę Bawarii, feldmarszałek (niem. "Generalfeldmarschall"), dowodzący Armią Cesarstwa Niemieckiego i Armią Austro-Węgier na froncie wschodnim I wojny światowej.
Życiorys.
Był synem Luitpolda Karola Wittelsbacha, księcia – regenta Bawarii i arcyksiężnej Augusty Ferdynandy Habsburg-Lotaryńskiej.
W 1866 uczestniczył w wojnie prusko-austriackiej, w 1870 wojnie francusko-pruskiej. Następnie służył w Armii Cesarstwa Niemieckiego. W 1896 został "generaloberstem" kawalerii, w 1905 otrzymał z rąk cesarza Wilhelma II laskę marszałkowską jako feldmarszałek armii Cesarstwa. Był jednocześnie feldmarszałkiem armii bawarskiej, która do 1919 istniała autonomicznie w strukturach Armii Cesarstwa Niemieckiego. W roku 1913 przeszedł w stan spoczynku. 
W czasie I wojny światowej, 16 kwietnia 1915 został przywrócony do służby czynnej, objął dowództwo nad 9 Armią. Przejął dowodzenie od Augusta von Mackensena i podlegał rozkazom marszałka Paula von Hindenburga. 5 sierpnia 1915 dowodzona przez Leopolda 9 Armia działająca na kierunku Warszawy zajęła miasto bez walki po opuszczeniu go przez armię rosyjską. Następnie działała na kierunku białoruskim, ostatecznie z kwaterą główną dowództwa armii w Słonimiu. 
Po odparciu przez siły Państw Centralnych ofensywy Brusiłowa, odsunięciu ze stanowiska szefa Sztabu Generalnego – Oberste Heeresleitung (OHL) (czyli naczelnego dowódcy armii niemieckiej) Ericha von Falkenhayna i objęciu naczelnego dowództwa przez marszałka Hindenburga, Leopold Bawarski został 29 sierpnia 1916 mianowany Naczelnym Dowódcą połączonych Armii Cesarstwa Niemieckiego i Austro-Węgier na froncie wschodnim (Oberbefehlshaber Ost (Ober-Ost). Jego poprzednikiem na tym stanowisku był właśnie Hindenburg.
Po przewrocie bolszewickim w Rosji, 15 grudnia 1917 Rosja zawarła z państwami centralnymi najpierw rozejm, a następnie 22 grudnia na wniosek bolszewików rozpoczęły się rokowania pokojowe w Brześciu, mające doprowadzić do separatystycznego pokoju. Rokowania te doprowadziły ostatecznie do zawarcia w Brześciu 3 marca 1918 między Cesarstwem Niemieckim i Austro-Węgrami oraz ich sojusznikami Królestwem Bułgarii i Imperium Osmańskim, a RFSRR traktatu pokojowego. Jego sygnatariuszem ze strony Niemiec był Leopold Bawarski.
Po zawarciu pokoju brzeskiego został wraz z marszałkami Paulem von Hindenburgiem i Augustem von Mackensenem odznaczony Krzyżem Wielkim Krzyża Żelaznego – najwyższym odznaczeniem wojskowym Cesarstwa Niemieckiego. Ponownie przeszedł w stan spoczynku, a obowiązki szefa Ober-Ostu (od marca 1918 – wyłącznie okupacyjne) przejął gen. Max Hoffmann, jego dotychczasowy szef sztabu.
Po rewolucji w Niemczech w listopadzie 1918, obaleniu Cesarstwa, ogłoszeniu republiki i detronizacji Wittelsbachów w Królestwie Bawarii Leopold w styczniu 1919 powrócił do Monachium jako osoba prywatna. Po zabójstwie Kurta Eisnera i wybuchu komunistyczno-anarchistycznej rewolucji w Bawarii Leopold schronił się na cztery miesiące za granicą. Po powrocie do śmierci w wieku 84 lat mieszkał w Monachium.
Jego żoną była arcyksiężna Gizela Habsburg, mieli czworo dzieci.

</doc>
<doc id="2299385" url="https://pl.wikipedia.org/wiki?curid=2299385" title="Boskoop">
Boskoop

Jabłoń domowa 'Boskoop' albo 'Piękna z Boskoop' – odmiana uprawna jabłoni domowej, pochodząca z Holandii. Otrzymana jako triploid przez W. Ottolandera w 1850 roku. Odmiana deserowa i przerobowa. W okres owocowania wchodzi bardzo wcześnie, owocuje obficie. W Polsce należy do najbardziej znanych odmian, choć uprawiana jest coraz rzadziej i głównie w starych sadach i ogrodach przydomowych. Wciąż popularna w intensywnych sadach Holandii, Belgii, Niemiec i Danii.
Rozwój.
W okres owocowania wchodzi średnio wcześnie, na ogół w 3–4 roku po posadzeniu. Jest odmianą plonującą dość obficie, lecz w starszym wieku przeważnie przemiennie. Ze względu na triploidalność jest złym zapylaczem i wymaga zapylenia pyłkiem innej odmiany. Dobrymi zapylaczami dla Boskoopa są m.in. Golden Delicious, Szampion, Oliwka Żółta, Gloster, Landsberska, Idared i Elstar. Kwitnie wcześnie, przed okresem masowego kwitnienia jabłoni.
Zdrowotność.
Boskoop jest odmianą o dużej wrażliwości na mróz. Jest jednak odmianą o dużej odporności na parcha jabłoni, mączniaka jabłoni i zarazę ogniową. W czasie przechowywania może występować na owocach gorzka plamistość podskórna jabłek.
Mutanty.
Na odmianie Boskoop znaleziono wiele sportów różniących się zabarwieniem lub charakterem wzrostu.

</doc>
<doc id="2299387" url="https://pl.wikipedia.org/wiki?curid=2299387" title="Olgierd Kurawicz">
Olgierd Kurawicz

Olgierd Kurawicz (ur. 13 marca 1948) – polski lekkoatleta, dyskobol, mistrz Polski.
Osiągnięcia.
Zdobył mistrzostwo Polski w rzucie dyskiem w 1977 oraz wicemistrzostwo w 1976 i 1978. W latach 1969-1977 wystąpił w trzech meczach reprezentacji Polski (3 starty), odnosząc 1 zwycięstwo indywidualne. Był zawodnikiem Gwardii Warszawa.
Rekordy życiowe.
źródła:

</doc>
<doc id="2299390" url="https://pl.wikipedia.org/wiki?curid=2299390" title="Leopold Wittelsbach">
Leopold Wittelsbach



</doc>
<doc id="2299392" url="https://pl.wikipedia.org/wiki?curid=2299392" title="Gabriel Mérétik">
Gabriel Mérétik

Gabriel Mérétik (ur. 15 września 1939, zm. 1 maja 2000) – dziennikarz francuskiego radia i telewizji ORTF, RFO, wieloletni korespondent TF1 w Moskwie, pisarz, tłumacz literatury polskiej na język francuski.
Mieszkał jednocześnie w Burgundii i w Warszawie.
Założyciel audycji muzycznej MiniMax w Programie III Polskiego Radia.
Przełumaczył między innymi utwory Mrożka i Witkacego.

</doc>
<doc id="2299393" url="https://pl.wikipedia.org/wiki?curid=2299393" title="Nektar (mitologia)">
Nektar (mitologia)

Nektar (gr. "néktar", łac. "nectar", zapożyczenie z egip. "ntry" ‘boski’) – w mitologii greckiej napój bogów.
Dawał im nieśmiertelność i wieczną młodość. Wraz z ambrozją stanowił ich jedyny pokarm. Podczas uczt na Olimpie roznosili go podczaszowie – Hebe (bogini i uosobienie młodości) i Ganimedes (ukochany boga Zeusa).
Według Homera było to czerwone wino.
W języku potocznym nektar to synonim napoju o wyśmienitym smaku, zaś w botanice nektar to nazwa wydzieliny roślin, z której pszczoły wytwarzają miód.

</doc>
<doc id="2299394" url="https://pl.wikipedia.org/wiki?curid=2299394" title="Nektar">
Nektar



</doc>
<doc id="2299396" url="https://pl.wikipedia.org/wiki?curid=2299396" title="Riitta Uosukainen">
Riitta Uosukainen

Riitta Maria Uosukainen z domu Vainikka (ur. 18 czerwca 1942 w Jääski) – fińska polityk, nauczycielka i samorządowiec, działaczka Partii Koalicji Narodowej, od 1991 do 1994 minister edukacji, w latach 1994–2003 z krótkimi przerwami przewodnicząca Eduskunty.
Życiorys.
Absolwentka filozofii. Pracowała w wydawnictwie, później związana ze szkolnictwem, w drugiej połowie lat 70. zatrudniona na Uniwersytecie w Joensuu. Zaangażowała się w działalność polityczną w ramach Partii Koalicji Narodowej. W latach 1977–1992 zasiadała w radzie miejskiej Imatry, od 1981 do 1986 pełniła funkcję jej wiceprzewodniczącej. W latach 1980–1984 wchodziła równocześnie w skład władz regionu Karelia Południowa.
W 1983 po raz pierwszy uzyskała mandat posłanki do fińskiego parlamentu. Z powodzeniem ubiegała się o reelekcję w 1987, 1991, 1995 i 1999, zasiadając w Eduskuncie do 2003. Od kwietnia 1991 do lutego 1994 sprawowała urząd ministra edukacji w rządzie, na czele którego stał Esko Aho. Trzykrotnie była przewodniczącą fińskiego parlamentu, funkcję tę pełniła od lutego 1994 do marca 1995, od kwietnia 1995 do marca 1999, od kwietnia 1999 do marca 2003.
W 2000 kandydowała w wyborach prezydenckich. W pierwszej turze głosowania otrzymała 12,8% głosów, zajmując 3. miejsce wśród 7 kandydatów. W 2003 zrezygnowała z aktywności politycznej.

</doc>
<doc id="2299399" url="https://pl.wikipedia.org/wiki?curid=2299399" title="Philia">
Philia

Philia – szósty singel zespołu Versailles, wydany 16 marca 2011 roku. Tytułowy utwór został wykorzystany jako motyw w TV show "Onegai Kanaete Versailles", w którym zagrał zespół. Singel wyszedł w trzech edycjach: regularnej tylko z CD i dwóch limitowanych, każdej z innym DVD. Pierwsza zawierała występ na żywo z ich koncertu w C.C. Lemon Hall 4 września 2010 roku, druga zawierała film promocyjny do utworu tytułowego.
Lista utworów.
Regularna edycja 
Limitowana edycja I 
Limitowana edycja II 

</doc>
<doc id="2299400" url="https://pl.wikipedia.org/wiki?curid=2299400" title="Gonzalo Galindo">
Gonzalo Galindo

Gonzalo Germán Galindo Sánchez (ur. 20 października 1974 w Cochabambie) – boliwijski piłkarz występujący na pozycji pomocnika. Zawodnik klubu Aurora.
Kariera klubowa.
Galindo zawodową karierę rozpoczynał w 1996 roku w zespole Jorge Wilstermann. Jego barwy reprezentował przez 6 sezonów. W tym czasie wywalczył z nim mistrzostwo Boliwii (2000), wicemistrzostwo Boliwii (1998) oraz Puchar Boliwii (1998). W 2002 roku odszedł do Bolívaru. W tym samym roku zdobył z nim mistrzostwo Boliwii, a w 2004 roku mistrzostwo fazy Apertura.
W 2005 roku Galindo podpisał kontrakt z ekwadorskim zespołem Emelec. Po jednym sezonie spędzonym w tym klubie, odszedł do peruwiańskiej Alianzy Lima. Jednak jeszcze w tym samym roku wrócił do Bolívaru i zdobył z nim mistrzostwo fazy Clausura.
W 2007 roku został graczem drużyny The Strongest. Następnie grał w Realu Potosí, a w 2011 roku przeszedł do Aurory. Zadebiutował tam 16 stycznia 2011 roku w zremisowanym 1:1 meczu rozgrywek boliwijskiej ekstraklasy z CD San José.
Kariera reprezentacyjna.
W reprezentacji Boliwii Galindo zadebiutował w 1998 roku. W 1999 roku został powołany do kadry na Puchar Konfederacji. Zagrał na nim w meczach z Egiptem (2:2) i Arabią Saudyjską (0:0), a Boliwia odpadła z niego po fazie grupowej. 
W 2001 roku wziął udział w Copa América. Na tamtym turnieju, zakończonym przez Boliwię na fazie grupowej, nie wystąpił jednak ani razu. W 2004 roku podczas turnieju Copa América, ponownie zakończonego na fazie grupowej, zagrał w spotkaniach z Peru (2:2) i Wenezuelą (1:1). W meczu z Wenezuelą strzelił także gola.
W 2007 roku Galindo po raz trzeci uczestniczył w Copa América. Na tamtym turnieju, zakończonym przez Boliwię na fazie grupowej, wystąpił w pojedynkach z Wenezuelą (2:2) i Peru (2:2).

</doc>
<doc id="2299403" url="https://pl.wikipedia.org/wiki?curid=2299403" title="Papirus 51">
Papirus 51

Papirus 51 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na IV lub V wiek. Zawiera fragmenty Listu do Galacjan.
Opis.
Zachowały się fragmenty kodeksu z tekstem Listu do Galacjan 1,2-10.13.16-20.
Nomina sacra pisane są skrótami.
Nie jest wliczany do wczesnych rękopisów Nowego Testamentu.
Tekst.
Tekst rękopisu reprezentuje aleksandryjską tradycję tekstualną. Kurt Aland zaklasyfikował go do kategorii II.
Historia.
Jest jednym z rękopisów odkrytych w Oksyrynchos. INTF datuje go na IV lub V wiek.
Tekst rękopisu opublikowany został w 1941 roku, przez Edgara Lobel, C. H. Robertsa i E. P. Wegenera. Kurt Aland umieścił go na liście rękopisów Nowego Testamentu, w grupie papirusów, dając mu numer 51.
Rękopis datowany jest przez INTF na ok. 400 rok.
Obecnie przechowywany jest w Ashmolean Museum (P. Oxy 2157) w Oksfordzie.

</doc>
<doc id="2299404" url="https://pl.wikipedia.org/wiki?curid=2299404" title="Clementine">
Clementine



</doc>
<doc id="2299407" url="https://pl.wikipedia.org/wiki?curid=2299407" title="Magdalena Fikus">
Magdalena Fikus

Magdalena Maria Fikus z domu Żemaitis (ur. 13 maja 1936 w Krakowie) – polska biolog, biochemik, specjalistka w zakresie biochemii i fotochemii kwasów nukleinowych, biofizyki komórki, inżynierii genetycznej, profesor nauk przyrodniczych, propagatorka i popularyzatorka nauki.
Życiorys.
Wykształcenie i działalność zawodowa.
W 1958 została absolwentką Wydziału Biologii i Nauk o Ziemi Uniwersytetu Warszawskiego. W 1965 uzyskała stopień naukowy doktora, a w 1975 stopień doktora habilitowanego. Tytuł naukowy profesora otrzymała w 1990. Do 1965 pracowała w Państwowym Zakładzie Higieny, następnie w Katedrze Biofizyki na UW, współpracując z profesorem Davidem Shugarem. Pod koniec lat 60. przebywała na stażu naukowym na Stanford University. W 1975 podjęła pracę w Instytucie Biochemii i Biofizyki Polskiej Akademii Nauk.
Życie prywatne.
Była żoną Dariusza Fikusa (1932–1996), redaktora naczelnego dziennika „Rzeczpospolita”. Jej ojcem był Kiejstut Żemaitis. Matka chrzestna Janusza Walusia.
Odznaczenia i wyróżnienia.
W 2004 odznaczona Krzyżem Kawalerskim Orderu Odrodzenia Polski. W 2011 prezydent Bronisław Komorowski, "za wybitne osiągnięcia w pracy naukowo-badawczej i działalności dydaktycznej, za zasługi na rzecz popularyzacji i rozwoju nauki w Polsce", odznaczył ją Krzyżem Komandorskim z Gwiazdą tego orderu. 21 października tego samego roku została Kanclerzem Kapituły Orderu Odrodzenia Polski. Pełniła tę funkcję do 2015.
Za pracę popularyzatorską i dydaktyczną została wyróżniona m.in. Nagrodą „Problemów”, Nagrodą im. Profesora Hugona Steinhausa i Fenomenem „Przekroju”.

</doc>
<doc id="2299408" url="https://pl.wikipedia.org/wiki?curid=2299408" title="Grzegorz Roman">
Grzegorz Roman

Grzegorz Roman (ur. 30 października 1955 w Siemianowicach Śląskich) – polski aktor dziecięcy. Znany przede wszystkim z głównej roli w serialu "Niewiarygodne przygody Marka Piegusa".
Pod koniec lat 80. wyemigrował do Berlina Zachodniego, mieszka na Wyspach Kanaryjskich.

</doc>
<doc id="2299409" url="https://pl.wikipedia.org/wiki?curid=2299409" title="Clementine (reaktor)">
Clementine (reaktor)

Clementine − pierwszy w historii reaktor jądrowy na neutrony prędkie. Paliwem był pluton, a chłodziwem ciekła rtęć. Budowany w latach 1945-1946 przez Los Alamos National Laboratory. Osiągnął stan krytyczny w 1946, a pełną moc (25 kW) w 1949. Pracował do 1952 roku. Zdemontowany rok później.

</doc>
<doc id="2299410" url="https://pl.wikipedia.org/wiki?curid=2299410" title="Triploid">
Triploid

Triploid – rodzaj poliploidu, organizm lub komórka zawierająca trzy zestawy chromosomów właściwych dla danego gatunku. Triploidia nie jest dziedziczona płciowo, gdyż tylko parzyste poliploidy są płodne. W czasie podziału mejotycznego nieparzysta liczba chromosomów nie może się podzielić po równo i dlatego gamety są niepełnowartościowe. Triploidalne jest wiele odmian uprawnych np. odmiana jabłoni "Boskoop" lub triploidalne są komórki bielma wtórnego powstające w woreczku zalążkowym roślin okrytonasiennych.

</doc>
<doc id="2299411" url="https://pl.wikipedia.org/wiki?curid=2299411" title="Jakub Kern">
Jakub Kern

Jakub Kern, właśc. Franciszek Aleksander Kern, niem. "Franz Alexander Kern" (ur. 11 kwietnia 1897 w Breitensee k. Wiednia, zm. 20 października 1924 w Wiedniu) – austriacki tercjarz franciszkański (OFS) i norbertanin (premonstratens, O.Praem.), błogosławiony Kościoła rzymskokatolickiego.
Życiorys.
Urodził się w Breitensee, dzisiejszej zachodniej dzielnicy Wiednia. Na chrzcie otrzymał imiona Franciszek Aleksander. Wychował się w głębokiej wierze chrześcijańskiej. W wieku dziesięciu lat wstąpił do niższego seminarium archidiecezjalnego w Hollabrunn, które ukończył 7 października 1915. W wieku piętnastu lat wstąpił do III Zakonu św. Franciszka. 20 października 1917 zapisał się na wydział teologiczny Uniwersytetu w Wiedniu i wstąpił do wyższego seminarium duchownego. Trzy lata później rozpoczął nowicjat w zakonie premonstratensów w opactwie Geras (niem. "Stift Geras") i przyjął imię Jakub. 23 lipca 1922 Kern otrzymał święcenia kapłańskie w katedrze św. Szczepana w Wiedniu, lecz posługę duszpasterską musiał wkrótce przerwać, aby poddać się kilku operacjom. Nie poprawiły one jednak stanu zdrowia błogosławionego. Zmarł w szpitalu 20 października 1924 roku.
Został pochowany w Geras w Dolnej Austrii, gdzie przechowywane są jego relikwie.
Beatyfikacji dokonał papież Jan Paweł II 21 czerwca 1998 roku na historycznym placu Heldenplatz w Wiedniu.
Wspomnienie liturgiczne bł. Jakuba obchodzone jest w dzienną pamiątkę śmierci.

</doc>
<doc id="2299412" url="https://pl.wikipedia.org/wiki?curid=2299412" title="Libre Graphics Meeting">
Libre Graphics Meeting

Libre Graphics Meeting (LGM) to coroczna konferencja poświęcona wolnemu oprogramowaniu i oprogramowaniu typu Open Source służącemu do tworzenia grafiki. Pierwsza konferencja odbyła się w 2006 w Lyonie we Francji. Została zapoczątkowana przez Dave Neary i Dave Odina. W 2008 konferencja odbyła się w Polsce na Politechnice Wrocławskiej. 

</doc>
<doc id="2299414" url="https://pl.wikipedia.org/wiki?curid=2299414" title="Wolna biblioteka czcionek">
Wolna biblioteka czcionek

Wolna biblioteka czcionek ( – OFLB) – międzynarodowy projekt mający na celu rozpowszechnianie czcionek na otwartej licencji. Członkowie społeczności spotykają się na corocznym spotkaniu Libre Graphics Meeting. Wolna biblioteka czcionek zachęca od używania licencji SIL Open Font License (OFL). W związku z tym, że strona ma takie same inicjały jak licencja, do opisu biblioteki używa się skrótu OFLB.

</doc>
<doc id="2299415" url="https://pl.wikipedia.org/wiki?curid=2299415" title="X Krajowy Festiwal Piosenki Polskiej w Opolu">
X Krajowy Festiwal Piosenki Polskiej w Opolu

X Krajowy Festiwal Piosenki Polskiej w Opolu – rozpoczął się 21 czerwca 1972 koncertem inauguracyjnym, natomiast zakończył się 24 czerwca. Koncert prowadzili Bogumiła Wander i Janusz Budzyński.

</doc>
<doc id="2299416" url="https://pl.wikipedia.org/wiki?curid=2299416" title="Chicago Pile-1">
Chicago Pile-1

Chicago Pile-1, CP-1 (pol. "stos chicagowski nr 1") − pierwszy na świecie reaktor jądrowy uruchomiony w 1942 roku przez zespół pod kierownictwem Enrica Fermiego na nieużywanym korcie stadionu uniwersyteckiego Alonzo Stagg Field w Chicago. Prace badawcze były wykonywane w ramach Projektu Manhattan, mającego na celu zbudowanie bomby atomowej.
Konstrukcja.
Reaktor CP-1 był zbudowany jako stos (stąd angielska nazwa "pile") kostek grafitowych (pełniących rolę moderatora) oraz cylindrycznych elementów wykonanych z uranu oraz jego tlenków, układanych naprzemiennie. Do kontroli reakcji łańcuchowej służyły wsuwane częściowo mechanicznie a częściowo ręcznie pręty kontrolne zawierające kadm. Stan krytyczny został osiągnięty 2 grudnia 1942 roku, a prace badawcze prowadzono do lutego 1943. Szacowana moc reaktora wynosiła zaledwie 0,5 W, a w trakcie późniejszych eksperymentów zwiększono ją na krótko do 200 W.
Wiosną 1943 reaktor został rozebrany i złożony ponownie, jako CP-2, w rezerwacie Red Gate Woods, dając początek Argonne National Laboratory. Reaktor został ostatecznie wyłączony w maju 1954. Część materiału radioaktywnego została przeniesiona do ostatniego, piątego reaktora CP-5, który działał w latach 1954-1979.

</doc>
<doc id="2299417" url="https://pl.wikipedia.org/wiki?curid=2299417" title="Open Font Library">
Open Font Library



</doc>
<doc id="2299424" url="https://pl.wikipedia.org/wiki?curid=2299424" title="Love?">
Love?

Love? – siódmy (szósty w języku angielskim) studyjny album Jennifer Lopez.
Premiera płyty była przekładana wielokrotnie, czego powodem było małe zainteresowanie muzyką Jennifer Lopez; piosenki, które pierwotnie miały promować wydawnictwo („Louboutins” oraz „Fresh Out the Oven”, ostatecznie niewydane na krążku) nie zyskały dużej popularności. Pojawiły się też plotki o wydaniu albumu typu Greatest Hits, jednak takie wydawnictwo nigdy się nie pojawiło. Płyta miała się ukazać pierwotnie w 2010 roku, jednak przez wytwórnię i sprzeczki między gwiazdą a jej współpracownikami wszystko się opóźniło.
Głównym singlem promującym wydawnictwo została piosenka „On the Floor”, nagrana wraz z gościnnym udziałem rapera Pitbulla, oficjalnie wydana 18 lutego 2011 roku. W utworze pojawiają się fragmenty wydanego w 1989 singla „Lambada”, wykonanego przez grupę muzyczną Kaoma. Singel odniósł bardzo duży sukces komercyjny, zajmując wysokie miejsca na listach przebojów iTunes czy "Billboard". Na Billboard Hot 100 piosenka zadebiutowała na 9 miejscu listy będąc najwyższym debiutem piosenkarki na tej liście. Piosenka ostatecznie dotarła do 3 miejsca w Stanach Zjednoczonych, będąc ostatnim hitem Jennifer w pierwszej trójce i pierwszej dziesiątce amerykańskiej listy. Drugim singlem została piosenka „I'm Into You”, nagrana wraz z udziałem rapera Lila Wayne’a. Zarówno piosenka jak i zmysłowy teledysk nakręcony do niej zdobył międzynarodowe uznanie krytyków i fanów. Piosenka nie powtórzyła sukcesu pierwszego singla z płyty, ale uplusowała się na 9 miejscu brytyjskiej listy przebojów, oraz 41 w Stanach Zjednoczonych. Promo singlami płyty "Love?" są „Papi”, „Take Care” oraz „Good Hit” – pierwszy promuje płytę na iTunes, zaś pozostałe dwa promują stronę internetową piosenkarki. Do wszystkich zostały nakręcone teledyski, jednak z niewiadomych przyczyn teledysk do "Take Care" nigdy nie ujrzał światła dziennego.
Płyta sprzedała się w około 3 milionach egzemplarzy na świecie.
W Polsce album uzyskał status platynowej płyty.
Płyta została wydana w dwóch wersjach – podstawowej i rozszerzonej, 29 kwietnia 2011 roku.
Lista utworów.
Dodatkowo w wersji rozszerzonej pojawiły się utwory:

</doc>
<doc id="2299425" url="https://pl.wikipedia.org/wiki?curid=2299425" title="Jodek cezu aktywowany talem">
Jodek cezu aktywowany talem

Jodek cezu aktywowany talem, CsI(Tl) − jodek cezu domieszkowany talem; niehigroskopijny luminofor stanowiący scyntylator promieniowania gamma, o sprawności 75%.

</doc>
<doc id="2299426" url="https://pl.wikipedia.org/wiki?curid=2299426" title="Ronald Raldes">
Ronald Raldes

Ronald Raldes Balcázar (ur. 20 kwietnia 1981 w Santa Cruz) – boliwijski piłkarz występujący na pozycji obrońcy.
Kariera klubowa.
Raldes zawodową karierę rozpoczynał w 1998 roku w zespole Club Destroyers, którego barwy reprezentował przez dwa sezony. W 2000 roku odszedł do Oriente Petrolero. W 2001 roku wywalczył z nim mistrzostwo Boliwii, a w 2002 roku wicemistrzostwo tego kraju. W Oriente spędził cztery sezony.
Na początku 2004 roku podpisał kontrakt z argentyńskim Rosario Central. W Primera División Argentina zadebiutował 29 lutego 2004 roku w zremisowanym 1:1 pojedynku z Chacaritą Juniors, a 11 grudnia 2004 roku w wygranym 2:1 spotkaniu z Estudiantes La Plata strzelił swojego pierwszego gola w lidze. Przez 4,5 roku w barwach Rosario Raldes rozegrał 131 ligowych spotkań i zdobył 9 bramek.
W połowie 2008 roku przeszedł do saudyjskiego Al-Hilal i spędził tam pół roku. Na początku 2009 roku odszedł do meksykańskiego Cruz Azul. W Primera División de México pierwszy mecz rozegrał 26 kwietnia 2009 roku przeciwko Pachuce (0:3). Zawodnikiem Cruz Azul był również przez pół roku. W tym czasie zagrał tam w dwóch ligowych spotkaniach.
W 2009 roku Raldes podpisał kontrakt z izraelskim Maccabi Tel Awiw. Grał tam w sezonie 2009/2010, zakończonym przez Maccabi na 3. miejscu w Ligat ha’Al. W 2010 roku wrócił do Argentyny, gdzie został graczem klubu CA Colón. Zadebiutował tam 7 sierpnia 2010 roku w zremisowanym 1:1 pojedynku rozgrywek Primera División Argentina z Quilmes AC. Od 2014 do końca kariery w 2019, ponownie występował w Boliwii, będąc w tym czasie zawodnikiem zespołów Oriente Petrolero oraz Club Bolívar.
Kariera reprezentacyjna.
W reprezentacji Boliwii Raldes zadebiutował w 2001 roku. W tym samym roku został powołany do kadry na Copa América. Na tamtym turnieju, zakończonym przez Boliwię na fazie grupowej, zagrał w meczach z Urugwajem (0:1), Hondurasem (0:2) i Kostaryką (0:4).
W 2004 roku podczas turnieju Copa América, ponownie zakończonego na fazie grupowej, wystąpił w pojedynkach z Peru (2:2), Kolumbią (0:1) i Wenezuelą (1:1).
W 2007 roku Raldes po raz trzeci uczestniczył w Copa América. Na tamtym turnieju, zakończonym przez Boliwię na fazie grupowej, zagrał w spotkaniach z Wenezuelą (2:2), Urugwajem (0:1) i Peru (2:2).

</doc>
<doc id="2299427" url="https://pl.wikipedia.org/wiki?curid=2299427" title="Towarzystwo Kooperatystów">
Towarzystwo Kooperatystów

Towarzystwo Kooperatystów – organizacja propagująca idee kooperatyzmu działająca w Warszawie w latach 1906–1939.
Towarzystwo powstało jako organizacja tajna na początku 1906 roku w Warszawie na bazie Sekcji Kooperatywnej Związku Stowarzyszeń Samopomocy Społecznej, założonego przez Edwarda Abramowskiego. Organizacja została formalnie zarejestrowana w listopadzie 1906 roku. W skład pierwszego zarządu weszli: Romuald Mielczarski, dr Rafał Radziwiłłowicz i Stanisław Wojciechowski. W skład Rady Towarzystwa weszli Edward Abramowski, Stanisław Berent, dr Paweł Jankowski, Antoni Mędrecki dr Antoni Natanson, Leon Supiński i Alojzy Wierzchlejewski. W tym czasie Towarzystwo zrzeszało czterdzieścioro członków.
Od jesieni 1906 roku Towarzystwo wydawało tygodnik „Społem”. Redaktorem i wydawcą pierwszego numeru „Społem” był dr Rafał Radziwiłłowicz, a kierownikiem literackim Stanisław Wojciechowski. Nazwę pisma zaproponował Stefan Żeromski, blisko współpracujący z Towarzystwem. W pierwszych latach działalności Towarzystwo Kooperatystów spełniało funkcję ośrodka inspirującego i kierującego ruchem założycielskim stowarzyszeń spożywczych. Działaczką towarzystwa była m.in. Jadwiga Dziubińska, która zorganizowała w 1900 roku pierwszą spółdzielnię uczniowską w Pszczelinie k. Warszawy, oraz Maria Dąbrowska.
W okresie międzywojennym Towarzystwo Kooperatystów skupiało przedstawicieli wszystkich dziedzin spółdzielczości i stanowiło najpoważniejszy ośrodek myśli spółdzielczej w Polsce. Towarzystwem kierował m.in. Jerzy Karol Kurnatowski, Edward Drożniak, zaś od 1932 do 1939 roku Stanisław Thugutt.

</doc>
<doc id="2299428" url="https://pl.wikipedia.org/wiki?curid=2299428" title="CsJ(Tl)">
CsJ(Tl)



</doc>
<doc id="2299432" url="https://pl.wikipedia.org/wiki?curid=2299432" title="Curieterapia">
Curieterapia



</doc>
<doc id="2299433" url="https://pl.wikipedia.org/wiki?curid=2299433" title="Antoni Sitek">
Antoni Sitek

Antoni Sitek (ur. 1913, zm. 1999 w Nowym Sączu) - polonista, pedagog.
Absolwent I Gimnazjum w Nowym Sączu z roku 1931.
Nauczyciel w I Liceum Ogólnokształcącym w Nowym Sączu.
Prezes Towarzystwa Przyjaciół Sztuk Pięknych w Nowym Sączu. 
Od 1965 roku sekretarz Komisji do Spraw Dzieci i Młodzieży przy Komitecie Powiatowym Frontu Jedności Narodu w Nowym Sączu.

</doc>
<doc id="2299434" url="https://pl.wikipedia.org/wiki?curid=2299434" title="Dooly">
Dooly



</doc>
<doc id="2299437" url="https://pl.wikipedia.org/wiki?curid=2299437" title="Zoe Valdés">
Zoe Valdés



</doc>
<doc id="2299440" url="https://pl.wikipedia.org/wiki?curid=2299440" title="Zol-żel">
Zol-żel

Zol-żel – metoda nanoszenia powłok ceramicznych. Nazwa pochodzi od nazw dwóch układów koloidalnych, w jakich występuje nanoszony materiał przed jego wypaleniem.
Metoda polega na przygotowaniu zolu poprzez hydrolizę i koagulację dobranych prekursorów. Następnie materiał jest nakładany poprzez zanurzenie w roztworze. Po usunięciu nadmiaru zolu przeprowadza się żelowanie poprzez odparowanie rozpuszczalnika. Gotowa powłoka zostaje wypalona w piecu. Najczęściej stosowanymi prekursorami są alkoholany, ze względu na ich dużą lotność. Powszechnie stosuje się tetraetoksysilan (TEOS), octan cynku, siarczan cyrkonu czy tetrachlorek tytanu. Wśród nich najpopularniejszy jest TEOS, ponieważ jest mniej wrażliwy na hydrolizę ze względu na występowanie krzemu, który jest mniej elektrododatni niż tytan, cyrkon czy glin.
Tą metodą nanosi się powłoki ceramiczne, głównie w postaci tlenków oraz HCP i TCP.
Pierwszy materiał zol-żelowy został zgłoszony przez M. Ebelmana w 1845 roku we Francji. Obecnie jest to jedna z najbardziej przydatnych technologii wytwarzania powłok tlenkowych.
Metoda zol-żel jest wrażliwa na wiele czynników, od których zależy forma produktu końcowego, jak np. monolity (kserożele i aerożele), proszki, warstwy lub włókna. Parametry, które możemy modyfikować to:

</doc>
<doc id="2299442" url="https://pl.wikipedia.org/wiki?curid=2299442" title="Mitsubishi Minicab">
Mitsubishi Minicab

Mitsubishi Minicab - samochód osobowy typu kei-car produkowany przez japońską firmę Mitsubishi od roku 1966. Dostępny jako 2-drzwiowy pick-up bądź 4-drzwiowy van. Do napędu używano małych jednostek napędowych (R2 - dwusuw, R3 oraz R4). Moc przenoszona jest na oś tylną (opcjonalnie AWD). Obecnie produkowana jest szósta generacja modelu.
Minicab pojawił się jako następca użytkowego modelu 360. Do napędu pierwszej generacji użyto chłodzonego powietrzem dwusuwowego silnika R2 o pojemności 359 cm³ o mocy 20 KM. Pierwszej modernizacji model doczekał się w 1971 roku. Modyfikacjom poddano głównie układ zawieszenia oraz kabinę pasażerską, nową wersją oznaczono jako Minicab EL. Rok później do oferty Mitsubishi dołączyła wersja panel van. W 1977 przestawiono trzecią generację modelu - Wide 55. Zwiększono długość jak i szerokość nadwozia, zmodyfikowano jednostki napędowe. Pięć lat później wprowadzono wersję z dołączanym napędem na cztery koła. Czwarta generacja zadebiutowała w 1984 roku, charakteryzowała się mnogością możliwych wersji wyposażenia. W 1986 do oferty dołączyła wersja mikrovan. W 1987 Mitsubishi, jako pierwsze w tej klasie pojazdów, zastosowało silnik wyposażony w doładowanie mechaniczne. Piąta generacja weszła na rynek w roku 1991, przygotowano ją wykorzystując zmianę w regulacjach prawnych z 1990. Pozwalały one na zwiększenie wymiarów nadwozia i mocy silników.
W oparciu o 6. generację Minicaba, Nissan produkuje bliźniaczy model Clipper.

</doc>
<doc id="2299443" url="https://pl.wikipedia.org/wiki?curid=2299443" title="Mitsubishi L100">
Mitsubishi L100



</doc>
<doc id="2299447" url="https://pl.wikipedia.org/wiki?curid=2299447" title="Puchar Anglii w piłce nożnej (1887/1888)">
Puchar Anglii w piłce nożnej (1887/1888)

W sezonie 1887-1888 odbyła się 17. edycja Pucharu Anglii. Do turnieju przystąpiło 149 zespołów. Cztery zespoły wycofały się z rozgrywek.
Półfinały.
Obydwa spotkania rozgrywane były na stadionach neutralnych. Terminy ustalono na sobotę, 18 lutego 1888.
Finał.
Mecz rozegrano w sobotę 24 marca 1888 roku, na stadionie Kennington Oval w Londynie. 

</doc>
<doc id="2299448" url="https://pl.wikipedia.org/wiki?curid=2299448" title="Carcinoma endometrium">
Carcinoma endometrium



</doc>
<doc id="2299450" url="https://pl.wikipedia.org/wiki?curid=2299450" title="Język ǃXóõ">
Język ǃXóõ

Język ǃXóõ (ǃXoon, taa, ngǀamani, tsasi) – język khoisan z podrodziny tuu, znany z ogromnej liczby fonemów.
Klasyfikacja Ethnologue.
Języki khoisan → języki khoisan południowoafrykańskie → grupa południowa (języki tuu) → języki hua
Dialekty.
Wyróżnia się dwie odmiany języka (wschodnią i zachodnią) i kilka jego dialektów.† – wymarłe dialekty

</doc>
<doc id="2299451" url="https://pl.wikipedia.org/wiki?curid=2299451" title="138 Bołchowski Pułk Piechoty">
138 Bołchowski Pułk Piechoty

138 Bołchowski Pułk Piechoty (ros. "138-й Болховский пехотный полк") - oddział piechoty Armii Imperium Rosyjskiego.
Pułk został sformowany 13 października 1863 roku z 4 batalionu (rezerwowego) 38 Tobolskiego pułku piechoty oraz urlopowanych żołnierzy 5 i 6 batalionu tegoż oddziału. 25 marca 1864 roku Bołchowski pułk piechoty otrzymał numer „138". 7 kwietnia 1879 roku skład pułku został zwiększony do czterech batalionów.
Jednostka wzięła udział w wojnie rosyjsko-tureckiej (1877-1878), wojnie rosyjsko-japońskiej (1904-1905) i I wojnie światowej (1914-1917).
Pułk stacjonował w Riazaniu. Wchodził w skład I Brygady 35 Dywizji Piechoty (XVII Korpus Armijny). W latach 1910-1914 jednostką dowodził pułkownik Józef Kononowicz.
W latach 1915-1916 w batalionie zapasowym pułku służył Stanisław Zieliński.

</doc>
<doc id="2299452" url="https://pl.wikipedia.org/wiki?curid=2299452" title="Mel Lewis">
Mel Lewis

Mel Lewis, właśc. Melvin Sokoloff (ur. 10 maja 1929 w Buffalo, zm. 2 lutego 1990 w Nowym Jorku) – amerykański perkusista jazzowy i bandlider.
Biografia i kariera.
Jego rodzice byli żydowskimi emigrantami z Rosji. Ojciec był perkusistą i Mel już w wieku trzech lat bawił się bębnami. Choć Sokoloff-senior nie chciał, żeby i syn został perkusistą, bardzo prędko nauczył go podstaw gry i regularnie zabierał na swoje występy.
W wieku trzynastu lat Mel zaczął grać zawodowo z triem występującym w jednej z lokalnych sal tanecznych. Dwa lata później wstąpił do Związku Zawodowego Muzyków i zaangażował się do big-bandu. Grywał w dużych i małych składach różnorodny repertuar, „obsługując” również wesela i bar micwy. Jednocześnie chodził na koncerty słynnych jazzmenów (m.in. Maxa Roacha i Arta Blakey'ego), występujących gościnne w Buffalo.
Mając osiemnaście lat trafił do orkiestry Lenniego Lewisa (zbieżność nazwisk przypadkowa), w której składzie znajdowali się m.in. muzycy z czasowo rozwiązanego big-bandu Duke'a Ellingtona. Z zespołem tym wyjechał do Nowego Jorku i występował w słynnych salach „The Savoy Ballroom” i „The Apollo Theater”. Następnie grał w big-bandzie Boyda Raeburna i przez dłuższy czas w orkiestrach Alvino Reya, Raya Anthony'ego i Texa Benekego, wykonujących muzykę popularną.
Lewis, który uważał się przede wszystkim za muzyka jazzowego, chciał się dostać do orkiestry grającej wyłącznie ten rodzaj muzyki. Był jednak perkusistą mało znanym, a na dodatek działały wówczas tylko cztery znaczące big-bandy jazzowe: Duke'a Ellingtona, Counta Basiego, Woody'ego Hermana i Stana Kentona. Dopiero w 1954 udało mu się dołączyć do orkiestry Kentona (dzięki wcześniejszej rekomendacji Maynarda Fergusona, kolegi z zespołu Raeburna), którą opuścił perkusista Stan Levey. Grał w niej przez dwa lata, podczas których zaprzyjaźnił się z głównym aranżerem Kentona, saksofonistą Billem Holmanem. Obaj założyli wówczas własne combo.
W 1957 Lewis przeniósł się do Los Angeles. Następnie współpracował m.in. z Gerrym Mulliganem (w The Gerry Mulligan Concert Jazz Band), Dizzym Gillespiem, Bennym Goodmanem, Frankiem Sinatrą. W 1963 powrócił do Nowego Jorku, gdzie został stałym członkiem orkiestry radiowo-telewizyjnej koncernu ABC, nie przestając regularnie występować w znanych zespołach jazzowych, koncertujących w Stanach Zjednoczonych i Europie. Od 1966 często współpracował z Thadem Jonesem, co zaowocowało powstaniem Thad Jones/Mel Lewis Orchestra, jednego z najważniejszych big-bandów drugiej połowy XX w. W jej składzie znajdowali się m.in. Bob Brookmeyer, saksofoniści Pepper Adams, Billy Harper i Joe Farrell oraz trębacze Snooky Young i Jon Faddis. Jako współlider zespołu, Lewis zajmował się sprawami organizacyjnymi, m.in. przesłuchaniami i rekrutacją muzyków. Choć sam był wybitnym instrumentalistą o wyjątkowym wyczuciu gry bigbandowej, kierownictwo muzyczne i aranżowanie repertuaru pozostawiał Thadowi Jonesowi lub Bobowi Brookmeyerowi. Siedzibą orkiestry Jonesa/Lewisa był słynny, nowojorski klub „The Village Vanguard”, w którym regularnie występowała w poniedziałkowe wieczory. Odbywała również liczne tournées. Za płytę "Live In Munich", nagraną w 1978 otrzymała rok później nagrodę Grammy.
W 1978 Thad Jones nieoczekiwanie przeprowadził się do Kopenhagi i obowiązki jedynego lidera zespołu przejął Lewis, zmieniając jego nazwę na: Mel Lewis and the Jazz Orchestra, i powierzając rolę głównego aranżera Bobowi Brookmeyerowi. Obok licznych tournées oraz sesji nagraniowych, big-band nadal w poniedziałki występował w „The Village Vanguard”.
Pod koniec lat 80. u Lewisa wykryto złośliwy nowotwór, który wskutek licznych przerzutów, doprowadził do śmierci muzyka. Lewis zmarł w Nowym Jorku 2 lutego 1990 na kilka dni przed 24. rocznicą występów jego orkiestry w „The Village Vanguard”.
Edukator.
Mel Lewis wraz z Clemem Derosą jest autorem podręcznika jazzowej gry na perkusji, pt. "It's Time for the Big Band Drummer" (wyd. Kendor Music Inc, KN.21170, 1978). W latach 70. i 80. prowadził także warsztaty instrumentalne w William Patterson State College w New Jersey. Sam przez większość kariery grał na bębnach firmy Gretsch, które w późniejszych latach zastąpił zestawem marki Slingerland.
Wybrana dyskografia.
Thad Jones/Mel Lewis Orchestra
Mel Lewis and the Jazz Orchestra
Jako lider
Jako sideman
z Martym Paichem
z Garym McFarlandem
z Shirley Scott
z Chico O'Farrillem
z Rayem Anthonym
z Jackiem Montrosem

</doc>
<doc id="2299453" url="https://pl.wikipedia.org/wiki?curid=2299453" title="Marcelin Pierre Berthelot">
Marcelin Pierre Berthelot



</doc>
<doc id="2299454" url="https://pl.wikipedia.org/wiki?curid=2299454" title="Wielki Wschód Luzytanii">
Wielki Wschód Luzytanii

Wielki Wschód Luzytanii (port. "Grande Oriente Lusitano", GOL; często także: "Grande Oriente Lusitano – Maçonaria Portuguesa"; wcześniej: "Grande Oriente Lusitano Unido", GOLU) – najstarsza obediencja wolnomularska w Portugalii założona w 1802. Reaktywowana po obaleniu dyktatury w 1974. Obecnie liczy około 2 tysięcy braci.
Historia.
Pierwsza loża wolnomularska w kraju (nazwana przez inkwizycję „Hereges Mercadores”) powstała w 1727 w Lizbonie i była przeznaczona dla brytyjskich kupców wyznania protestanckiego przebywających w Portugalii. W 1735 roku loża została podporządkowana Wielkiej Loży Londynu i otrzymała numer porządkowy 135 (następnie 120). W 1733 rozpoczęła działalność kolejna loża, tym razem skupiająca w większości katolików irlandzkiego pochodzenia (głównie kupców i najemników w wojsku portugalskim, ale także marynarzy, lekarzy i braci dominikanów), pod nazwą „Dom Królewski Wolnych Mularzy Luzytanii” (port. "Casa Real dos Pedreiros-Livres da Lusitânia"). W wyniku antymasońskiej bulli papieża Klemensa XII z 1738 roku loża uległa samorozwiązaniu, a część bractwa wyznania protestanckiego przyłączyła się do innej placówki. W 1741 powstała trzecia loża w historii Portugalii założona przez szlifierza diamentów szwajcarskiego pochodzenia (obywatela Wielkiej Brytanii) Johna Coustosa, która jednoczyła około trzydziestu cudzoziemców mieszkających w Portugalii. Poza wielkim mistrzem Coustosem loża skupiała w większości katolików. W 1743 loża została zadenuncjowana Świętej Inkwizycji, a jej bracia aresztowani, poddani torturom i skazani (w tym na karę galery). W wyniku interwencji czynników zewnętrznych zwolniono ich pod warunkiem wyjazdu z kraju. W wyniku procesu działalność masonerii w kraju osłabła na dwa dziesięciolecia. Za rządów markiza Pombala, który sam był masonem inicjowanym poza granicami kraju, wolnomularstwo cieszyło się tolerancją władz. Od 1763 działała w Lizbonie loża angielska, a także francuska i mieszana: wojskowo-cywilna. W 1768 powstała loża w Funchal skupiająca lokalną szlachtę i burżuazję (na jakiś czas uśpiona i obudzona w 1779). Pod koniec XVIII wieku istniały również loże w Coimbrze, Valença i Porto. W latach 1791–1792 nastąpiły ponownie prześladowania masonerii, które zakończyły się likwidacją lóż. W 1797 w związku z desantem brytyjskiego korpusu ekspedycyjnego w Portugalii masoneria odzyskała swą pozycję: w 1798 założona w Lizbonie 4 loże brytyjskie podporządkowane Wielkiej Loży Londynu, z których jedna (nr 315) skupiała również cywili i Portugalczyków. Właśnie loża „União” (port. „Związek”, „Unia”) dała podwaliny pod budowę narodowej masonerii w Portugalii.
Powstanie Wielkiego Wschodu Luzytanii.
W wyniku wzrostu lóż wolnomularskich na terenie Portugalii zaszła potrzeba założenia odrębnej obediencji. W 1801 roku w domu Gomes Freire de Andrade nastąpiło zebranie około 200 masonów, na którym postanowiono o powołaniu do życia Wielkiej Loży lub Wielkiego Wschodu Portugalii w miejsce Komisji Urzędowej (Comissão de Expediente) złożonej z sześciu członków, która dotychczas sprawowała nadzór nad lożami. Negocjacje nad powstaniem obediencji prowadził w Londynie Hipólito José da Costa. W 1804 roku odbyło się pierwsze zebranie, na którym wybrano wielkiego mistrza: sędziego sądu apelacyjnego Sebastião José de São Paio de Melo e Castro Lusignana (wnuka markiza Pombala). W 1806 uchwalono pierwszą konstytucję masońską. Liczba wolnomularzy wynosiła wówczas około 200 osób.
Masoneria była prześladowana tak przez władze portugalskie, które oskarżały ją o zdradę stanu, jak i przez interwentów francuskich. Kolejna fala represji przyszła w latach 1809–1810, jednak wkrótce zakon się odrodził: powstały m.in. loże w Lizbonie i Santarém. W 1817 nastąpiły kolejne prześladowania, w wyniku których stracony został wielki mistrz Gomes Freire de Andrade (za udział w konspiracji antypaństwowej). Prawo z 1818 zakazywało działalności wszystkich tajnych towarzystw, nawet pod groźbą konfiskaty mienia lub kary śmierci. Wolnomularstwo portugalskie zeszło do podziemia. Podczas rewolucji liberalnej w 1820 znaczną część konspiratorów stanowili masoni. W wyniku zmian politycznych masoneria została zalegalizowana, a liczba lóż wzrosła zarówno w stolicy, jak i na prowincji. W 1821 uchwalono nową konstytucję masońską, jednak po 1823 masoneria znów została poddana prześladowaniom. Triumf wolnomularzy nastąpił w 1834, gdy niektórzy z nich objęli funkcje rządowe. Rozpoczął się okres rozkwitu masonerii, który trwał do 1926. W 1869 doszło do zjednoczenia trzech z czterech obediencji: Wielkiego Wschodu Portugalskiego ("Grande Oriente Português", GOP), który powstał z Wielkiego Wschodu Portugalii ("Grande Oriente de Portugal", GOP), Wielkiej Loży Portugalskiej ("Grande Loja Portuguesa", GLP), Konfederacji Masońskiej ("Confederação Maçónica") i Federacji Masońskiej ("Federação Maçónica"), wraz z Wielkim Wschodem Luzytańskim ("Grande Oriente Lusitano") i Wschodem Rytu Szkockiego ("Oriente do Rito Escocês") – powstał wówczas Zjednoczony Wielki Wschód Luzytanii ("Grande Oriente Lusitano Unido", GOLU) na czele z księciem Parati (1869–1881). W 1872 do GOLU dołączyła Wielka Loża Prowincjonalna Wschodu Irlandzkiego ("Grande Loja Provincial do Oriente Irlandês"). Kilkakrotnie dochodziło do rozłamów w łonie GOLU, jednak generalnie masonerii portugalskiej udało się zachować jedność.
I Republika Portugalska.
W okresie I Republiki Portugalskiej (1910–1926) wpływy masonerii w społeczeństwie wzrosły. Przynależność do loży stawała się często przepustką do objęcia wysokich stanowisk państwowych i urzędniczych. W krótkim okresie liczba braci podwoiła się do 4 tys. Wśród posłów do Zgromadzenia Republiki około połowy stanowili masoni, podobnie jak w pierwszym rządzie tymczasowym (1910–1911). Procent ten utrzymał się aż do lat 20. Wśród prezydentów republiki (1910–1926) trzech było wolnomularzami: Bernardino Machado, Sidónio Pais i António José de Almeida. Znany z antyklerykalnych poglądów Afonso Costa również przynależał do masonerii.
W 1914 w łonie GOL nastąpił podział na skutek konfliktu między władzami uchwałodawczymi a wykonawczymi. Część Najwyższej Rady GOL, skonfliktowana z wielkim mistrzem i jego zastępcą, powołała własną obediencję pod nazwą Grémio Luso-Escocês z siedzibą w Lizbonie. Na jej czele stanął były wielki mistrz GOL generał Luís Augusto Ferreira de Castro. Do nowej instytucji przeszło ok. 1/3 wolnomularzy portugalskich. Politycznie związani byli z mniej radykalnym skrzydłem republikanów, popierając rządy Sidónio Paisa. Z kolei wśród rewolucjonistów z 1915 (przeciwko dyktaturze konserwatystów) znaleźli się w większości wolnomularze z GOL: Norton de Matos, Sá Cardoso, Freitas Ribeiro i Afonso Costa. Wielki mistrz GOL i jego zastępca objęli urzędy ministra oświaty i premiera. W latach 20. zastępca wielkiego mistrza GOL i przewodniczący Partii Demokratycznej António Maria da Silva pełnił przez ponad dwa lata funkcję premiera. Na skutek rozczarowania nowymi rządami i konfliktów w łonie masonerii liczba braci GOL spadła w 1919 roku do 1807 (w 88 lożach). Z drugiej strony GLE posiadało w 1919 roku 30 lóż, zaś trzy lata później – 23. W 1926 roku, na skutek zmiany sytuacji politycznej w kraju, nastąpiło ponowne zjednoczenie obu ugrupowań masońskich. GOL przybrał w tym okresie nazwę Zjednoczony Wielki Wschód Luzytanii ("Grande Oriente Lusitano Unido", GOLU). Niektórzy bracia z GLE (w tym Ferreira de Castro) pozostali jednak poza strukturami zjednoczonego wolnomularstwa. Ciosem dla masonerii okazał się przewrót wojskowy z 1926 roku i rozpoczęcie dyktatury.
Okres dyktatury narodowej (1926-1932).
Pod koniec 1926 do zjednoczonej już masonerii należało 3153 osób skupionych w 115 lożach i trójkątach. Na jednego masona przypadało wówczas 2 tys. mieszkańców, co sytuowało Portugalię pośrodku stawki europejskiej. W wyniku przewrotu wojskowego z 28 maja 1926 masoneria nie ucierpiała bezpośrednio, co więcej, generał Carmona był wolnomularzem. Do 1929 wolnomularstwo miało w zasadzie wolną rękę w działaniu. Mimo to znaczną część uczestników powstania z 1927 wymierzonego w dyktaturę stanowili masoni. 16 kwietnia 1929 nastąpiło najście członków Narodowej Gwardii Republikańskiej i osób cywilnych na gmach mieszczący siedzibę GOL, podczas którego zaaresztowano osoby znajdujące się w budynku (z wyjątkiem wojskowych). W latach 1929–1930 masoni postanowili zamknąć Pałacyk Masoński (Palácio Maçónico) w Lizbonie. W grudniu 1929 wybrano generała Nortona de Matosa wielkim mistrzem GOL, który postanowił nadać masonerii bardziej aktywne i ofensywne oblicze. Nie zmieniło to jednak trudnego położenia GOL, który zaczął chylić się ku upadkowi: wiele lóż zaprzestało działania w związku z niewielką aktywnością członków, przestał wychodzić Biuletyn Wielkiego Wschodu (1931), spadła liczba braci i lóż (w obu przypadkach o połowę w stosunku do 1926). Zaznaczył się niechętny stosunek państwa do masonerii.
Likwidacja i działalność w podziemiu.
19 stycznia 1935 poseł do Zgromadzenia Narodowego José Cabral wniósł projekt prawa zakazującego w Portugalii działalności stowarzyszeń sekretnych, w tym masonerii. Uczniowie i studenci, kandydaci na urzędników i działaczy państwowych zmuszeni byli zadeklarować pod przysięgą, że nie mają związków z wolnomularstwem lub je zerwali. Przeciwko nowym regulacjom zaprotestował w liście do przewodniczącego Zgromadzenia José Alberto dos Reis wielki mistrz Norton de Matos. W obronie masonerii wystąpił również w „Diário de Lisboa” Fernando Pessoa. Ostatecznie ustawa została uchwalona na posiedzeniu Zgromadzenia w dniu 6 kwietnia 1935. W wyniku ustawy wpływy masonerii w społeczeństwie portugalskim znacząco osłabły, choć nie wygasły. Masoneria borykała się z brakiem pomocy ze strony obediencji zagranicznych. Niektóre loże działały na emigracji.
Wyjście z podziemia i ponowne zapalenie światła.
W wyniku rewolucji goździków z 1974 na czele rządu tymczasowego stanął profesor Adelino da Palma Carlos (członek Wielkiego Wschodu Luzytanii), a masoneria została ponownie zalegalizowana. Liczyła wówczas 100 osób. Zwrócono jej część dóbr skonfiskowanych przez reżim Salazara (m.in. Pałacyk Masoński, Palácio Maçónico, który poddano rekonstrukcji). Na grudzień 1974 dekretem wielkiego mistrza GOL Luis Rebordão zostały zarządzone wybory władz obediencji. Powstawały nowe loże, rozpoczął się stopniowy wzrost liczby braci, nawiązano kontakty międzynarodowe z innymi obediencjami, szczególnie z iberyjskimi, latynoamerykańskimi i francuskimi (m.in. poprzez utworzony w 1980 roku urząd sekretarza ds. stosunków międzynarodowych). W 1977 przywrócono ulicy Travessa do Guarda-Mor w Lizbonie nazwę, którą nosiła do 1935: "Grémio Lusitano". Wśród braci znaleźli się również politycy III Republiki, w tym m.in. minister spraw społecznych António Arnaut (później wielki mistrz GOL). Masoneria włączyła się w działalność społeczną, naukową i kulturalną. W 1984 nastąpił rozłam, który doprowadził do powstania Wielkiej Loży Regularnej Portugalii ("Grande Loja Regular de Portugal", GLRP) „rytu szkockiego”. W 1997 z loży tej powstała Wielka Loża Legalna Portugalii/Wielka Loża Regularna Portugalii (GLLP/GLRP). W 2004 na jej bazie utworzono Wielką Lożę Tradycjonalną Portugalii ("Grande Loja Tradicional de Portugal", GLTP). Oprócz wyżej wymienionych istnieje również masoneria żeńska (Wielka Loża Kobieca Portugalii; "Grande Loja Feminina de Portugal", GLFP), a także loża praw człowieka ("Maçonaria do Direito Humano", MDH). Obecnie liczba masonów w kraju wynosi ok. 2 tys. W latach 2000–2010 wzrosła dwukrotnie, choć nigdy nie osiągnęła liczby z okresu I Republiki.
Działalność współczesna.
Od 2005 wielkim mistrzem GOL jest António Reis. W 2002 Wielki Wschód Luzytanii obchodził jubileusz 200 rocznicy powstania. Z tej okazji poczta portugalska ("CTT Correios de Portugal S.A.") emitowała specjalny znaczek pocztowy. Organizacja jest aktywna społecznie, w 2010 jej wielki mistrz został zaproszony przez przewodniczącego Komisji Europejskiej do debaty na temat walki z ubóstwem w Europie, wziął również aktywny udział w obchodach 100-lecia Republiki Portugalskiej. Wypowiada się w sprawach politycznych.
Od 1984 działa w Lizbonie przy ul. Grémio Lusitano 25 Muzeum Masońskie (Museu Maçónico Português). W 1873 powstała Biblioteka Masońska, reaktywowana po 1974 (w siedzibie GOL). GOL wydaje również własne pismo „Grémio Lusitano”.

</doc>
<doc id="2299456" url="https://pl.wikipedia.org/wiki?curid=2299456" title="Hevelius (piwo)">
Hevelius (piwo)

Hevelius – marka jasnego piwa (14º Blg) produkowanego w latach 1985-2001 przez browar w Gdańsku Wrzeszczu. Po zamknięciu browaru produkcję przeniesiono do browaru w Elblągu, należącego do Grupy Żywiec, odbiegając jednakże od standardów utrzymywanych przez browar w Gdańsku.
Nazwę nadano na cześć gdańskiego piwowara i browarnika Jana Heweliusza.
Przez pewien czas Browar w Elblągu produkował pod tą marką dwa piwa: "Hevelius Classic" i "Hevelius Kaper", następnie odstępując od warzenia tego pierwszego. Piwo "Hevelius Kaper" było produkowane wcześniej w Gdańsku pod nazwą "Kapra królewskiego".

</doc>
