<doc id="2341274" url="https://pl.wikipedia.org/wiki?curid=2341274" title="Maraton (album)">
Maraton (album)

Maraton – dziewiętnasty album polskiej grupy muzycznej Lady Pank.
Album pojawił się w sprzedaży 20 czerwca 2011 roku. W przeciwieństwie do poprzedniego studyjnego albumu grupy zatytułowanego "Strach się bać", który został wydany w 2007 roku, prawie wszystkie teksty są napisane przez Janusza Panasewicza (dwa za nich są autorstwa Andrzeja Mogielnickiego). Opisują one życie codzienne (poprzedni album omawiał problemy społeczeństwa). 
Pierwszym singlem pochodzącym z tej płyty był utwór „Dziewczyny dzisiaj z byle kim nie tańczą”, który znalazł się w stacjach radiowych 10 lutego 2011 roku. Do tego utworu powstał animowany teledysk w reżyserii Darii Kopiec, która napisała również scenariusz całego wideoklipu. Największym przebojem z płyty okazał się być singiel "Mój świat bez Ciebie".
"Maraton" uzyskał status złotej płyty.

</doc>
<doc id="2341278" url="https://pl.wikipedia.org/wiki?curid=2341278" title="Amami">
Amami

 – miasto w Japonii, w prefekturze Kagoshima, na wyspie Amami Ōshima na południe od wyspy Kiusiu.
Historia.
Miasto Amami powstało 20 marca 2006 roku w wyniku połączenia miasta Naze, miejscowości Kasari oraz wsi Sumiyō (obu z powiatu Ōshima).
Populacja.
Zmiany w populacji Amami w latach 1950–2015:

</doc>
<doc id="2341281" url="https://pl.wikipedia.org/wiki?curid=2341281" title="Prix de Rome">
Prix de Rome

Prix de Rome (wym. []) – francuska nagroda w formie stypendium dla wybitnych młodych malarzy, rzeźbiarzy, architektów, grafików i muzyków.
Historia.
Nagrodę stanowiło trzyletnie stypendium, obejmujące pobyt w Rzymie wraz z mieszkaniem w rzymskiej Académie de France mieszczącej się w Villa Medici przy Viale Trinità dei Monti 1. Stypendium zostało ustanowione przez króla Ludwika XIV w roku 1666 i zniesione przez ministra kultury André Malraux w roku 1968 w związku z konfliktami studenckimi.
W roku 1648 staraniem nadwornego malarza i architekta Charlesa Le Bruna została utworzona Królewska Akademia Malarstwa i Rzeźby (Académie Royale de Peinture et de Sculpture). Począwszy od roku 1666 absolwenci Akademii – malarze i rzeźbiarze, a od roku 1720 również architekci – mogli ubiegać się o Prix de Rome.
Wśród nagrodzonych byli wybitni artyści, m.in. malarze Antoine Coypel, Jean-Honoré Fragonard i Jacques-Louis David oraz rzeźbiarze François Girardon i Jean-Antoine Houdon.
W czasach rewolucji francuskiej w latach 1792-1801 nie przyznawano Prix de Rome. Od roku 1803 przyznawaniem Prix de Rome zajęła się nowo utworzona Académie des Beaux-Arts. W XIX wieku ustanowiono nagrody dla muzyków i grafików. Do zdobywców nagrody należeli m.in. Jean-Auguste-Dominique Ingres, Jean-Baptiste Carpeaux, kompozytorzy Charles Gounod, Georges Bizet, Hector Berlioz i Claude Debussy.
Na wzór Francji Belgia również ustanowiła w roku 1841 swój Prix de Rome.

</doc>
<doc id="2341282" url="https://pl.wikipedia.org/wiki?curid=2341282" title="Elektrownia jądrowa Tomari">
Elektrownia jądrowa Tomari

 – japońska czynna elektrownia jądrowa położona w sąsiedztwie miasta Tomari na wyspie Hokkaidō. Elektrownia jest jedyną elektrownią jądrową na wyspie Hokkaidō. Posiada trzy bloki energetyczne z reaktorami typu PWR. Jej właścicielem i operatorem jest firma Hokkaido Electric Power Company.
Elektrownia zajmuje powierzchnię 1,35 km².
Zdarzenia.
W latach 1994-2010 w elektrowni miało miejsce 9 usterek lub zdarzeń o których powiadomiono japoński urząd dozoru jądrowego. Osiem zostało sklasyfikowanych na poziomie zerowym skali INES, tj. jako odchylenie bez znaczenia dla bezpieczeństwa. Jedna nie podlegała klasyfikacji INES a jedna została oceniona na poziom 1 tej skali.

</doc>
<doc id="2341285" url="https://pl.wikipedia.org/wiki?curid=2341285" title="Region Ise-Shima">
Region Ise-Shima

 – region Japonii obejmujący , który oddziela zatokę Ise od Pacyfiku. Jest to część prefektury Mie usytuowana wokół Parku Narodowego Ise-Shima. 
W regionie tym znajdują się miasta: Ise, Toba, Shima oraz fragmenty Minami-Ise.
W przeciwieństwie do uprzemysłowionych wybrzeży zatoki Ise, gospodarka tego regionu opiera się na turystyce (wiele plaż i hoteli) oraz rolnictwie i gospodarce morskiej (m.in. hodowli pereł).

</doc>
<doc id="2341288" url="https://pl.wikipedia.org/wiki?curid=2341288" title="Dwutlenek ołowiu">
Dwutlenek ołowiu



</doc>
<doc id="2341291" url="https://pl.wikipedia.org/wiki?curid=2341291" title="Nienasycenie">
Nienasycenie

Nienasycenie – powieść Stanisława Ignacego Witkiewicza wydana w dwóch częściach ("Przebudzenie" i "Obłęd") w 1930 w Warszawie w wydawnictwie „Dom Książki Polskiej”.
"Nienasycenie" uważane jest za najlepszą powieść Witkiewicza.
W roku 2003 powstał film oparty na książce, w reżyserii Wiktora Grodeckiego. Wystąpili w nim m.in. Michał Lewandowski jako Zypcio oraz Cezary Pazura w potrójnej roli: jego ojca, generała Kocmołucha i kompozytora Tengiera. Muzykę skomponował Leszek Możdżer.

</doc>
<doc id="2341293" url="https://pl.wikipedia.org/wiki?curid=2341293" title="Edmund Leopold de Rothschild">
Edmund Leopold de Rothschild

Edmund Leopold de Rothschild (ur. 2 stycznia 1916 w Londynie, zm. 17 stycznia 2009) – angielski finansista żydowskiego pochodzenia, członek słynnej bankierskiej rodziny Rothschildów działającej na terenach Anglii, brytyjski major i szlachcic.
Był drugim dzieckiem i najstarszym synem Lionela Nathana Rotschilda (1882–1942) oraz Marie Louise Eugénie de Rothschild née Beer (1892–1975).
Studiował w Trinity College na Uniwersytecie Cambridge, po ukończeniu którego podróżował po świecie. Po powrocie do kraju podjął pracę w N M Rothschild &amp; Sons – prywatnym Banku Inwestycyjnym rodziny Rothschildów.
W trakcie II wojny światowej służył w armii brytyjskiej. Początkowo brał udział w walkach we Francji jako oficer artylerii, później w stopniu majora dołączył do nowo sformowanej Brygady Żydowskiej.
W maju 1946 został zdemobilizowany i powrócił do pracy w rodzinnym banku. Po śmierci ojca w 1942 został współwłaścicielem firmy. Prowadzony przez wujka Anthony'ego Gustava Rothschilda odegrał kluczową rolę w sukcesie, który odniósł bank i ostatecznie został jego prezesem, pełniąc swą funkcję w latach 1970-1975. Walnie przyczynił się również do sukcesu interesów rodziny w powojennej Japonii. Jako główny członek syndykatu Rothschildów był współtwórcą British Newfoundland Development Corporation, konsorcjum firm, zajmującym się poszukiwaniem i wydobyciem surowców na terenie Kanady, oraz zakładaniem elektrowni wodnych. Przy projekcie BRINCO współpracował m.in. z Winstonem Churchillem oraz Josephem Smallwoodem – premierem Nowej Fundlandii i Labradoru.
Podobnie jak wielu członków rodziny Rothschilds był kolekcjonerem sztuki.
22 czerwca 1948 roku Rothschild poślubił Elizabeth Edith Lentner (1923–1980), z którą miał czwórkę dzieci:
Teorie spiskowe.
Nazwisko Edmunda Rothschilda pojawia się przy okazji kontrowersji związanych z globalnym ociepleniem. Podczas czwartego World Wilderness Congress w 1987 Rothschild miał rzekomo wygłosić mowę na temat szkodliwości CO2 dla przyrody, którego nadmierną emisję uznano za główną przyczynę globalnego ocieplenia. Aby temu zapobiec, powołał on World Conservation Bank, którego nazwę w 1991 zmieniono na Global Environment Facility. Zwolennicy tej teorii twierdzą, że dług zaciągnięty przez państwa trzeciego świata w przypadku ich niewypłacalności miał być zamieniany na gwarancję w postaci określonej części terytorium danego państwa, która z kolei miała przechodzić na własność banku Rothschilda.
Nazwisko Edmunda Leopolda de Rothschilda pojawia się również w zestawieniu z innymi zwolennikami NWO takimi jak Maurice Strong czy David Rockefeller.

</doc>
<doc id="2341294" url="https://pl.wikipedia.org/wiki?curid=2341294" title="Pandeli Sotiri">
Pandeli Sotiri

Pandeli Sotiri (ur. 1842 we wsi Selckë w okręgu Gjirokastra, zm. 1892 w Salonikach) – albański działacz narodowy, dyrektor pierwszej szkoły albańskiej.
Życiorys.
Ukończył grecką szkołę dla nauczycieli w Qestorati k. Gjirokastry. Tam też zetknął się z albańskim ruchem narodowym, współpracując z Koto Hoxhim, który zajmował się nauczaniem języka albańskiego.
W 1877 przyłączył się do Centralnego Komitetu Obrony Praw Albańskich, działającym w Stambule. W 1884 przejął kierownictwo nad pismem "Drita" (Światło), wydawanym całkowicie w języku albańskim. Kiedy władze osmańskie zabroniły rozpowszechniania pisma, zmienił jego nazwę na "Dituria" (Wiedza). W początkach 1887 r. uzyskał zgodę miejscowego mutasarrifa, reprezentującego władze osmańskie na otwarcie pierwszej szkoły albańskiej w Korczy. Siedzibą szkoły stał się budynek należący do rodziny Terpo. Pandeli kierował szkołą, w której uczył także jego brat, Koço.
Grecki metropolita Korczy Filotheos wyklął Sotiriego, a także wszelkie próby uczenia języka albańskiego. Wobec gróźb ze strony miejscowych Greków, sprzeciwiających się istnieniu szkoły albańskiej w Korczy, Sotiri opuścił miasto wraz z żoną (żona była Greczynką) i wyjechał do Stambułu, by pod koniec życia osiąść w Salonikach. Zginął w 1892 z rąk greckich nacjonalistów, którzy wyrzucili go z okna jego własnego domu. Według innej wersji został otruty.
Imieniem Sotiriego została nazwana szkoła pedagogiczna w Gjirokastrze, a także ulica w Kamzie.

</doc>
<doc id="2341296" url="https://pl.wikipedia.org/wiki?curid=2341296" title="Medal za Nienaganną Służbę">
Medal za Nienaganną Służbę



</doc>
<doc id="2341299" url="https://pl.wikipedia.org/wiki?curid=2341299" title="Elektrownia jądrowa Tsuruga">
Elektrownia jądrowa Tsuruga

 — japońska, czynna elektrownia jądrowa położona w sąsiedztwie miasta Tsuruga, w prefekturze Fukui. Znajduje się na terenie Quasi-Parku Narodowego Wakasa-wan. Jej właścicielem i operatorem jest firma Japan Atomic Power Company.
Elektrownia zajmuje powierzchnię 5,12 km², z czego 94% zajmują tereny zielone.
Zdarzenia.
W latach 1994-2010 w elektrowni miały miejsce 22 usterki lub zdarzenia, o których konieczne było powiadomienie japońskiego urzędu dozoru jądrowego. Trzy sklasyfikowana na poziomie 1. Szesnaście zostało sklasyfikowanych na poziomie zerowym skali INES, tj. jako odchylenie bez znaczenia dla bezpieczeństwa. Trzy nie podlegały klasyfikacji INES.

</doc>
<doc id="2341301" url="https://pl.wikipedia.org/wiki?curid=2341301" title="Maruzen Intec Osaka Pool">
Maruzen Intec Osaka Pool

 – hala sportowa w Osace, w Japonii. 
Obiekt sportowy dysponujący trzema basenami, które zimą można zamieniać w lodowisko wykorzystywane do przeprowadzania zawodów w łyżwiarstwie figurowym, hokeju na lodzie i łyżwiarstwo szybkie zimą.
W 2000 roku odbyły się tu Mistrzostwa Czterech Kontynentów w Łyżwiarstwie Figurowym. Cały obiekt zajmuje powierzchnię 25 138 m2. Pojemność hali wynosi 3500 osób.
Hala Osaka Pool, wraz z Maruzen Intec Arena Osaka i innymi obiektami, jest usytuowana w Yahataya Sports Park Center, w skrócie Yahataya Park.
Baseny.
Obiekt posiada także salę konferencyjną i garderobę.

</doc>
<doc id="2341302" url="https://pl.wikipedia.org/wiki?curid=2341302" title="System gimnastyki szwedzkiej">
System gimnastyki szwedzkiej

System gimnastyki szwedzkiej – gimnastyka szwedzka to nowy kierunek gimnastyki, który zrodził się z początkiem XIX wieku w Szwecji. Twórcami tego systemu byli Piotr Henryk Ling i jego syn Hialmar Ling. W swojej działalności kierował się ideą odrodzenia narodowego, które starał się osiągać przez ożywienie wspomnień historycznych u narodów skandynawskich, jak też przez odrodzenie biologiczne za pomocą systematycznej gimnastyki. P. H. Ling twierdził, że koniecznym jest zapewnić ogólny rozwój fizyczny człowieka jako podstawę do przyswajania dowolnych nawyków. Gimnastyka winna przyśpieszać powrót do zdrowia u ludzi chorych i wzmacniać zdrowych. Opracowali oni metodę stosowania ćwiczeń gimnastycznych. Każde ćwiczenie w systemie Lingów występuje jako środek określonego oddziaływania na poszczególne części ciała. 
Podział gimnastyki szwedzkiej.
Lingowie podzielili gimnastykę na:
Wymogi gimnastyki szwedzkiej.
System szwedzki wymaga, aby każde ćwiczenie:
Gimnastyka szwedzka charakteryzowała się ruchami powolnymi o ściśle określonych kierunkach. Ćwiczenia były mało dynamiczne, posiadały dużo elementów statycznych.

</doc>
<doc id="2341304" url="https://pl.wikipedia.org/wiki?curid=2341304" title="Gimnastyka szwedzka">
Gimnastyka szwedzka



</doc>
<doc id="2341305" url="https://pl.wikipedia.org/wiki?curid=2341305" title="Świątynia Chaotian">
Świątynia Chaotian

Świątynia Chaotian () – świątynia znajdująca się w miejscowości Beigang w powiecie Yunlin na Tajwanie. Poświęcona bogini morza Mazu, stanowi główne miejsce jej kultu na wyspie i jest jedną z najstarszych świątyń Tajwanu. Słynie z bogatych zdobień architektonicznych i licznych dzieł sztuki.
Świątynię wzniesiono w 1694 roku, umieszczając w niej przywiezioną z Meizhou w Guangdongu przez mnicha Shu Bi (樹璧) figurę Mazu. Dziś stanowi jedno z najważniejszych miejsc kultu buddyjskiego na wyspie i ośrodek pielgrzymek, zwłaszcza podczas Święta Latarni oraz w urodziny Mazu, kiedy to na ulicach miasta odbywa się parada. Świątynia jest także miejscem kultu innych bóstw, m.in. Guanyin i Wenchanga.

</doc>
<doc id="2341306" url="https://pl.wikipedia.org/wiki?curid=2341306" title="Medal za Zasługi Bojowe">
Medal za Zasługi Bojowe



</doc>
<doc id="2341308" url="https://pl.wikipedia.org/wiki?curid=2341308" title="Anatol Wańkowicz">
Anatol Wańkowicz

Anatol Sciapanawicz Wańkowicz (, , "Anatolij Stiepanowicz Wańkowicz"; ur. 13 listopada 1958 w Cichaniu) – radziecki i białoruski wojskowy, generał major Sił Powietrznych i Wojsk Obrony Przeciwlotniczej Sił Zbrojnych Republiki Białorusi; w latach 2008–2012 deputowany do Izby Reprezentantów Zgromadzenia Narodowego Republiki Białorusi IV kadencji.
Życiorys.
Urodził się 1 stycznia 1952 roku we wsi Cichań, w rejonie słuckim obwodu mińskiego Białoruskiej SRR, ZSRR. Ukończył trzy wojskowe uczelnie wyższe. Pierwszą była Wileńska Wojskowa Wyższa Szkoła Radioelektroniki Obrony Przeciwlotniczej, na której uzyskał specjalność dowódczą, taktyczną, zautomatyzowane systemy zarządzania, inżynier eksploatacji środków radioelektronicznych. Drugą była Wojskowa Dowódcza Akademia Obrony Przeciwlotniczej im. G. Żukowa, na której uzyskał specjalność dowódczo-sztabową, operacyjno-taktyczną wojsk obrony przeciwlotniczej. Trzecią była Wojskowa Akademia Sztabu Generalnego Sił Zbrojnych Federacji Rosyjskiej, na której uzyskał specjalność zarządzanie wojskowe i państwowe. Posiada stopień wojskowy generała majora.
Odbywał służbę wojskową jako dowódca plutonu, kompanii, batalionu, brygady, szef zarządu operacyjnego, dowódca wojsk Zachodniego Dowództwa Operacyjno-Taktycznego, szef Sztabu Głównego – pierwszy zastępca dowódcy Sił Powietrznych i Wojsk Obrony Przeciwlotniczej Sił Zbrojnych Republiki Białorusi.
27 października 2008 roku został deputowanym do Izby Reprezentantów Białorusi IV kadencji z Baranowickiego-Zachodniego Okręgu Wyborczego Nr 5. Pełnił w niej funkcję zastępcy przewodniczącego Stałej Komisji ds. Bezpieczeństwa Narodowego. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej. Jego kadencja w Izbie Reprezentantów zakończyła się 18 października 2012 roku.
Życie prywatne.
Wital Wańkowicz jest żonaty, ma córkę i syna.

</doc>
<doc id="2341318" url="https://pl.wikipedia.org/wiki?curid=2341318" title="Cerkiew świętych Wacława i Ludmiły w Třebíčy">
Cerkiew świętych Wacława i Ludmiły w Třebíčy



</doc>
<doc id="2341321" url="https://pl.wikipedia.org/wiki?curid=2341321" title="Medal &quot;Za nienaganną służbę&quot;">
Medal &quot;Za nienaganną służbę&quot;



</doc>
<doc id="2341322" url="https://pl.wikipedia.org/wiki?curid=2341322" title="Kołowrót (ćwiczenie gimnastyczne)">
Kołowrót (ćwiczenie gimnastyczne)

Kołowrót – pełny ruch obrotowy ciała (360°) z podporu do podporu wokół poprzecznej osi ciała (chwytu dłoni) wykonywany na drążku.

</doc>
<doc id="2341323" url="https://pl.wikipedia.org/wiki?curid=2341323" title="Synogarlica popielata">
Synogarlica popielata

Synogarlica popielata ("Streptopelia capicola") – gatunek średniej wielkości ptaka z rodziny gołębiowatych (Columbidae), wyglądem przypominający sierpówkę. Zamieszkuje wszelkie środowiska: lasy, sawannę, pola i parki południowej i wschodniej Afryki. Żywi się nasionami, owocami, liśćmi i bezkręgowcami. Jest gatunkiem bardzo pospolitym.
Podgatunki i zasięg występowania.
Międzynarodowy Komitet Ornitologiczny i autorzy HBW wyróżniają następujące podgatunki:
Synogarlice popielate są bardzo pospolite i występują we wszelkiego rodzaju środowiskach: w lasach, buszu, na sawannie, terenach rolniczych, w parkach i ogrodach podmiejskich. 
Morfologia.
Synogarlica popielata jest niedużym gołębiem, zwykle osiąga około 25 cm długości i 106–200 g masy ciała. Upierzenie jest ciemnobeżowe z ciemniejszym wierzchem ciała, niebieskoszarą krawędzią skrzydła i czarnymi lotkami pierwszego rzędu. Z tyłu szyi znajduje się charakterystyczna czarna półobróżka. Samce są podobne do samic, lecz mogą być nieco większe. 
Gołębie te żyją zwykle samotnie lub w parach, choć mogą tworzyć większe stada w pobliżu źródeł pożywienia i wody.
Ich śpiew to zwykle monotonne i wysokie „Cuuka-luu”, które powtarzają dziesięć do trzydziestu razy. Drugi z wydawanych dźwięków to szybkie brzmiące jak śmiech „hu-hu-hu”.
Pokarm.
Żeruje zwykle na ziemi. Żywi się głównie nasionami, dietę uzupełnia owocami, nektarem, liśćmi i owadami. Wśród zaobserwowanego pokarmu można wyróżnić:
Rozród.
Jest to jeden z najbardziej płodnych ptaków Afryki. Sezon lęgowy trwa u nich cały rok, jedynie w miejscach występowania pór deszczowych przypada on na okres sierpień-listopad. Gniazdo z gałązek, liści i korzeni zwykle buduje samica. Większość prac wykonuje we wczesnych godzinach porannych i zajmuje jej to od 3 do 8 dni. Zwykle buduje własne gniazdo, jednak mogą one również korzystać z gniazd z zeszłego sezonu lub zajmować opuszczone gniazda innych ptaków. Często gniazduje na gatunkach drzew obcych, takich jak akacje ("Acacia saligna" i "Acacia cyklop"), sosny ("Pinus") i eukaliptusy ("Eucalyptus"). Znosi od 1 do 4 jaj, zwykle 2, które są wysiadywane przez 13–16 dni. Pisklęta opuszczają gniazdo po upływie 16–17 dni, po czym są one zależne od swoich rodziców jeszcze przez 12 dni.
Zagrożenia i ochrona.
Gatunek ten ma bardzo duży zakres występowania. Wielkość populacji nie została określona ilościowo, ale gołąb ten jest bardzo pospolity. Tendencja populacji wydaje się również wzrastać. Ich siedliska są co prawda często niszczone, jednak gołębie szybko znajdują nowe. Również mimo częstych polowań na te ptaki, ich liczebność nie spada. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niskiego ryzyka).

</doc>
<doc id="2341324" url="https://pl.wikipedia.org/wiki?curid=2341324" title="Medal &quot;Za zasługi bojowe&quot;">
Medal &quot;Za zasługi bojowe&quot;



</doc>
<doc id="2341325" url="https://pl.wikipedia.org/wiki?curid=2341325" title="Anatolij Wańkowicz">
Anatolij Wańkowicz



</doc>
<doc id="2341326" url="https://pl.wikipedia.org/wiki?curid=2341326" title="Wymyk">
Wymyk

Wymyk – jedno z popularnych ćwiczeń gimnastycznych na drążku, przejście z półzwisu (zwisu) do podporu przodem (tyłem) przez przeniesienie nóg i środka ciężkości ciała ponad osią chwytu ramion (obrót ciała wokół osi poprzecznej nóg w przód).
Ćwiczeniem odwrotnym do wymyku jest odmyk, czyli to przejście z podporu do zwisu, gdzie ruch odbywa się przewrotem w przód wokół trzymanego rękoma drążka.

</doc>
<doc id="2341327" url="https://pl.wikipedia.org/wiki?curid=2341327" title="Półwysep Ise-Shima">
Półwysep Ise-Shima



</doc>
<doc id="2341330" url="https://pl.wikipedia.org/wiki?curid=2341330" title="Wspieranie">
Wspieranie

Wspieranie – skonstruowana czynność ramion, tułowia z głową i nóg w celu przeniesienia ciężaru ciała ze zwisu do podporu dążąc głową ponad oś chwytu dłoni.

</doc>
<doc id="2341332" url="https://pl.wikipedia.org/wiki?curid=2341332" title="Samsung Galaxy Mini">
Samsung Galaxy Mini

Samsung Galaxy Mini – smartfon produkcji Samsung Electronics zaprezentowany w lutym 2011.
Jest to telefon z systemem Android. Aktualnie dostępne są aktualizacje oprogramowania – z Froyo do Gingerbread 2.3.6. Nieoficjalnie wiadomo, że "Galaxy Mini" nie dostanie aktualizacji do systemu Android 4.0 Ice Cream Sandwich, ani do 4.1 Jelly Bean. Istnieje możliwość wgrania jednego z nieoficjalnych romów (np. CyanogenMod), dzięki którym możliwe jest uruchomienie na urządzeniu dowolnego systemu Android od 2.3.7 (Gingerbread) do 4.4.3 (KitKat).
Android 2.3.6 Gingerbread nie wnosi praktycznie żadnych nowości, ponieważ firma Samsung zdecydowała się pozostawić standardowy dla systemu Android 2.2 wygląd interfejsu (w przypadku Samsunga nazwany TouchWiz) oraz locker (ekran, który widzimy gdy jest włączona blokada ekranu).
Samsung Galaxy Mini jest wyposażony w ekran TFT 3,14 cali o rozdzielczości 320 × 240 px oraz procesor Qualcomm MSM7227 o taktowaniu 600 MHz. Telefon posiada aparat 3 Mpx oraz wejście słuchawkowe mini jack 3,5 mm. Wi-Fi działa w standardzie 802.11 b/g/n. 
Wiosną 2012 ukazał się Samsung Galaxy Mini 2 (GT-S6500), który jest nową ulepszoną wersją telefonu Galaxy Mini.

</doc>
<doc id="2341334" url="https://pl.wikipedia.org/wiki?curid=2341334" title="Jazz gimnastyka">
Jazz gimnastyka



</doc>
<doc id="2341337" url="https://pl.wikipedia.org/wiki?curid=2341337" title="Birmingham to Peterborough Line">
Birmingham to Peterborough Line

Birmingham to Peterborough Line – linia kolejowa w Wielkiej Brytanii, łącząc Birmingham z Peterborough, przez Nuneaton i Leicester.
Od czasu Beeching Axe w 1960 roku, jest to jedyne bezpośrednie połączenie kolejowe pomiędzy West Midlands a Anglią Wschodnią. Na wschód od Peterborough, trasa daje dostęp z Midlands do różnych miejsc w Anglii Wschodniej.
Linia jest ważna dla przewozów pasażerskich w kraju i jest ważna dla przewozów towarowych, gdyż pozwala na przemieszczanie się pociągów kontenerowych z portu w Felixstowe do centrum kraju i dalej.

</doc>
<doc id="2341341" url="https://pl.wikipedia.org/wiki?curid=2341341" title="Catherine Hardwicke">
Catherine Hardwicke

Catherine Hardwicke (ur. 21 października 1955 w Cameron (Teksas, USA)) – amerykańska reżyserka, scenarzystka i scenografka.
Życiorys.
Po otrzymaniu dyplomu z architektury, którą studiowała na UT w Austin, studiowała kino i telewizję na UCLA i swoje pierwsze kroki w Hollywood wykonała jako scenografka. Zajmowała się scenografią m.in.: "Vanilla Sky" i "konspiracja.com".
W 2003 została reżyserką i scenarzystką filmu "Trzynastka", za który w tym roku otrzymała nagrodę Director's Award na Sundance Film Festival. Premiera jej drugiego filmu, "Królowie Dogtown", nastąpiła w 2005.
W 2006 była reżyserką "Narodzenie"(Opowieść o narodzeniu), a w 2008 "Zmierzchu", kinowej adaptacji bestselleru autorstwa Stephenie Meyer. W 2010 wyreżyserowała film na podstawie książki Gayle'a Formana: "If I stay" (Jeśli zostanę), z kolei w 2011 wyreżyserowała adaptację baśni o Czerwonym Kapturku – "Dziewczyna w czerwonej pelerynie".

</doc>
<doc id="2341345" url="https://pl.wikipedia.org/wiki?curid=2341345" title="Gimnastyka jazzowa">
Gimnastyka jazzowa

Gimnastyka jazzowa – osobliwa forma gimnastyki artystycznej, której celem jest przygotowanie do tańca jazzowego. Jednym z zadań gimnastyki jazzowej jest rozwijanie poczucia rytmu muzycznego poprzez wyrażanie go prostymi estetycznymi ruchami. W gimnastyce jazzowej przestrzega się zasady angażowania wszystkich grup mięśniowych. Wyodrębnia się ćwiczenia ramion, nóg, tułowia, głowy, szyi, wykonywane w miejscu, w biegu, w pozycjach niskich i wysokich.
Jazz gimnastyka rozwinęła się w latach 60. w Szwecji. Jej propagatorem jest Szwedka Monica Beckman.

</doc>
<doc id="2341346" url="https://pl.wikipedia.org/wiki?curid=2341346" title="Es Por Ti">
Es Por Ti

"Es Por Ti" – utwór stworzony i wykonywany przez kolumbijskiego muzyka Juanesa, pochodzący z drugiego albumu "Un Día Normal". Produkcją singla zajął się Gustavo Santaolalla.
Piosenka zdobyła dwie Latin Grammy Awards w kategorii piosenka roku i nagranie roku. Tekst utworu mówi o miłości i pokoju.

</doc>
<doc id="2341347" url="https://pl.wikipedia.org/wiki?curid=2341347" title="Kobe Green Arena">
Kobe Green Arena

 – hala sportowa położona w Kobe, w prefekturze Hyōgo, w Japonii. 
Odbyło się tu kilka gier Grand Prix siatkarek 2008 (Stany Zjednoczone, Japonia, Turcja, Kazachstan).
Pojemność głównej areny wynosi 4 852 osób, zajmuje powierzchnię 2 530 m2. Pojemność sub areny wynosi 320 osób, zajmuje powierzchnię 910 m2. Na terenie obiektu znajdują się także sale konferencyjne oraz "Cosmos Galery".

</doc>
<doc id="2341350" url="https://pl.wikipedia.org/wiki?curid=2341350" title="Przełęcz Usui">
Przełęcz Usui

Przełęcz Usui (jap. 碓氷峠 "Usui-tōge") – przełęcz znajdująca się pomiędzy prefekturą Nagano a prefekturą Gunma. Służy jako jeden z głównych szlaków komunikacyjnych w centralnej Japonii co najmniej od VIII wieku.
Droga.
Przełęcz ta została opisana w Nihon-shoki, w kontekście pobytu księcia Takeru Yamato (Yamatotakeru no mikoto, imię własne: Ousu no mikoto), który przebył ją wiele lat wcześniej. Później Nakasendō, jedna z pięciu dróg okresu Edo, zarządzanych przez siogunat rodu Tokugawa, przechodziła szlakiem przez przełęcz.
W pobliżu przełęczy przebiega autostrada Jōshin’etsu oraz droga krajowa nr 18, które łączą popularne miejsca dla turystów, m.in. Karuizawę z niziną Kantō.
Kolej.
Linia kolejowa Shin'etsu przechodziła przez przełęcz w latach 1893–1997. Tory miały długość 11,2 km i prowadziły ze stacji Yokokawa w prefekturze Gunma do stacji Karuizawa w prefekturze Nagano. Były one przeznaczone dla kolei zębatej do roku 1963, kiedy to linię przebudowano i stare lokomotywy zastąpiono nowymi. Muzeum starych lokomotyw znajduje się obecnie na stacji Yokokawa.

</doc>
<doc id="2341352" url="https://pl.wikipedia.org/wiki?curid=2341352" title="Swarovski Kristallwelten">
Swarovski Kristallwelten

Swarovski Kristallwelten (Kryształowe Światy Swarovskiego) – muzeum-wystawa kryształów, otwarte w 1995, w setną rocznicę fabryki kryształu Swarovski w Wattens (Tyrol). Powstało z inicjatywy artysty André Hellera. 
Do Kryształowych Światów Swarovskiego można dostać się samochodem bezpośrednio z Innsbrucka lub wybrać specjalny "kryształowy" pociąg, w którym podczas podróży goście mogą delektować się schłodzonym szampanem, podanym w kieliszkach przyprószonych drobnymi kryształkami. 
André Heller oraz artyści: Brian Eno, Niki de Saint Phalle, Susanne Schmögner i Paul Seide stworzyli bajkowy świat 14 "kryształowych" pomieszczeń. Punktem kulminacyjnym wystawy jest Centenar, gdzie znajduje się 300 000-karatowy, największy na świecie szlifowany "kryształ" szkła ołowiowego. Oprócz tego dodatkowymi atrakcjami dla gości są m.in.: ściana wyłożona 12 tonami kryształków, kryształowa piramida wzniesiona z 590 kawałków lusterek, Kryształowy Teatr czy też największy na świecie kalejdoskop - Crystaloscope (zaprojektowany przez Petera Mandela).
Swarovski Kristallwelten odwiedza corocznie około 700 000 turystów. Jest to druga na liście, po pałacu Schönbrunn w Wiedniu, atrakcja turystyczna Austrii. 
W roku 2003 nastąpiła pierwsza rozbudowa kompleksu pod artystycznym przewodnictwem Fabrizio Plessiego, Thomasa Feuersteina, Hansa Magnusa Enzensbergera oraz braci, Petera i Rolanda Neuwirthów.

</doc>
<doc id="2341355" url="https://pl.wikipedia.org/wiki?curid=2341355" title="Toczek (kapelusz)">
Toczek (kapelusz)

Toczek (tok) – rodzaj nakrycia głowy w kształcie niewielkiego kapelusza bez ronda. Wykonywany jest z filcu, słomki lub tkanin. Może być całkowicie pozbawiony ozdób lub zdobiony, np. piórami czy klamrami. 
Współcześnie najczęściej występujący jako element odzieży damskiej. Dawniej popularnie używany również przez mężczyzn (nazywany też tokiem) np. jako czapka hetmańska
Historia.
Pierwotnie toczek był nakryciem głowy kobiet wzorowanym na męskim turbanie drapowanym z tkanin. Pojawił się w Europie na skutek wpływu ubiorów bliskowschodnich na modę europejską w XVI wieku. Największą popularność uzyskał w XVIII i na początku XIX w. 

</doc>
<doc id="2341356" url="https://pl.wikipedia.org/wiki?curid=2341356" title="Quasi-Park Narodowy Minami Boso">
Quasi-Park Narodowy Minami Boso



</doc>
<doc id="2341358" url="https://pl.wikipedia.org/wiki?curid=2341358" title="Tok">
Tok



</doc>
<doc id="2341359" url="https://pl.wikipedia.org/wiki?curid=2341359" title="Abraham van Calraet">
Abraham van Calraet

Abraham van Calraet lub Kalraat (ochrzczony 12 października 1642 w Dordrechcie, zm. 11 czerwca 1722 w Amsterdamie) - holenderski malarz, grafik i prawdopodobnie rzeźbiarz.
Był jednym z sześciu synów rzeźbiarza Pietera Jansz. van Calraeta (ok. 1620-81), początkowo uczył się u rzeźbiarzy z Dordrechtu, braci Huppe. Później pracował jako snycerz i w końcu zainteresował się malarstwem. Jego nauczycielem był prawdopodobnie Aelbert Cuyp. Początkowo malował martwe natury z owocami, najczęściej z brzoskwiniami i winogronami, później sceny figuralne i zwierzęta, głównie konie. W 1680 ożenił się z córką malarza Cornelisa Bisschopa Anną.
Atrybucja dzieł malarza jest utrudniona, artysta podpisywał swoje prace monogramem A.C., podobnie jak jego domniemany nauczyciel Aelbert Cuyp. Również stosowana przez Calraeta technika malarska jest bardzo podobna do tej, której używał Cuyp, jedyną zauważalną różnicą jest brak impastów. Kilka obrazów Calraeta posiadają m.in. Rijksmuseum w Amsterdamie i National Gallery w Londynie. W zbiorach Muzeum Narodowego w Warszawie znajduje się obraz przypisywany malarzowi "Muszle na fioletowej makacie".

</doc>
<doc id="2341360" url="https://pl.wikipedia.org/wiki?curid=2341360" title="Mala Gente">
Mala Gente

"Mala Gente" utwór stworzony i wykonywany przez kolumbijskiego muzyka Juanesa, pochodzący z drugiego albumu "Un Día Normal". Produkcją singla zajął się Gustavo Santaolalla.
Piosenka zdobyła Latin Grammy Awards w kategorii Najlepsza Piosenka Rockowa w 2003 roku.

</doc>
<doc id="2341361" url="https://pl.wikipedia.org/wiki?curid=2341361" title="Hansung Airlines">
Hansung Airlines



</doc>
<doc id="2341363" url="https://pl.wikipedia.org/wiki?curid=2341363" title="Święty Dom Miłosierdzia">
Święty Dom Miłosierdzia

Święty Dom Miłosierdzia (port.: "Santa Casa da Misericórdia"; chin. trad.: 仁慈堂大樓) – zabytkowy budynek w Makau, przy placu "Largo do Senado"; dawna siedziba portugalskiej organizacji zajmującej się dostarczaniem pomocy medycznej i socjalnej. Obecnie w budynku mieści się muzeum. Obiekt znajduje się w zabytkowym centrum Makau, które w 2005 zostało wpisane na listę światowego dziedzictwa UNESCO.
Budynek został wzniesiony w 1569 roku z polecenia Belchiora Carneiro, pierwszego biskupa Makau. Mieściła się w nim siedziba organizacji charytatywnej, która przyczyniła się m.in. do założenia pierwszego w Makau szpitala wzorowanego na placówkach europejskich, przytułku dziecięcego, żłobka i domu starców. Jednym z głównych celów Świętego Domu Miłosierdzia było udzielanie pomocy sierotom i wdowom po marynarzach, którzy zginęli na morzu. Dawniej przy budynku znajdowała się kaplica z dzwonnicą. W XVIII i XIX wieku obiekt przeszedł szereg renowacji, które nadały mu neoklasycystycznego wyglądu.
Budynek posiada dwie kondygnacje i osiąga 16 m wysokości. Do jego budowy wykorzystano głównie cegły i granit. W części frontowej, na obydwu piętrach, mieszczą się bogato zdobione arkady. Każdy z filarów pomiędzy arkadami został ozdobiony parą półkolumn (w środkowej części fasady występują także pilastry). Przypominająca portyk, centralna część fasady jest nieco wysunięta do przodu i zwieńczona frontonem.

</doc>
<doc id="2341365" url="https://pl.wikipedia.org/wiki?curid=2341365" title="Aska Żory">
Aska Żory

Aska Żory – przewoźnik obsługujący linie na zlecenie Zarządu Transportu Metropolitalnego. Właścicielem przedsiębiorstwa jest Joanna Kałek.
Obecnie przewoźnik obsługuje linie 39, 121, 139, 154, 196, 198, 199, 201, 672N, 900, 913 oraz M28 jako członek konsorcjum z Transport Pawelec (lider konsorcjum)
Przez pewien czas firma obsługowała także 2 linie autobusowe do CH Europa Centralna, łączące centrum handlowe z Gliwicami, Knurowem, Gierałtowicami i Zabrzem. 
Tabor

</doc>
<doc id="2341368" url="https://pl.wikipedia.org/wiki?curid=2341368" title="Szabataj Cwi">
Szabataj Cwi



</doc>
<doc id="2341373" url="https://pl.wikipedia.org/wiki?curid=2341373" title="Cmentarz żydowski w Trzebiczy">
Cmentarz żydowski w Trzebiczy



</doc>
<doc id="2341376" url="https://pl.wikipedia.org/wiki?curid=2341376" title="Wimbledon 2011 (gra podwójna chłopców)">
Wimbledon 2011 (gra podwójna chłopców)



</doc>
<doc id="2341377" url="https://pl.wikipedia.org/wiki?curid=2341377" title="Wattens">
Wattens

Wattens – gmina targowa w Austrii, w kraju związkowym Tyrol, w powiecie Innsbruck-Land. Liczy 7703 mieszkańców (1 stycznia 2015). Leży ok. 13 km na wschód od Innsbrucka.
W gminie znajduje się muzeum-wystawa kryształów Swarovski Kristallwelten.

</doc>
<doc id="2341381" url="https://pl.wikipedia.org/wiki?curid=2341381" title="La Paga">
La Paga

"La Paga" – utwór stworzony i wykonywany przez kolumbijskiego muzyka Juanesa, pochodzący z drugiego albumu "Un Día Normal". W kompozycji swego głosu udzielają raperzy Taboo i will.i.am z zespołu The Black Eyed Peas. Piosenka znalazła się również na latynoskiej wersji albumu "Elephunk" z 2003 oraz na europejskiej wersji płyty "Mi Sangre Tour Edition".

</doc>
<doc id="2341384" url="https://pl.wikipedia.org/wiki?curid=2341384" title="Beigang">
Beigang

Beigang () – miejscowość i gmina miejska w zachodniej części Tajwanu w powiecie Yunlin nad rzeką Beigang Xi. W 2010 roku liczyła 43 059 mieszkańców. Ważny ośrodek kulturalny.
W Beigang znajduje się świątynia Chaotian poświęcona bogini morza Mazu, będąca głównym miejscem jej kultu na wyspie i najstarszą świątynią Tajwanu. Odbywa się tu także międzynarodowy festiwal muzyczny.

</doc>
<doc id="2341389" url="https://pl.wikipedia.org/wiki?curid=2341389" title="Edmond Frémy">
Edmond Frémy

Edmond Frémy (ur. 1814, zm. 1894) – francuski chemik. Autor wielu prac naukowych w których zajmował się między innymi barwnikami roślinnymi, związkami fluorowymi, szkłem czy otrzymywaniem kwasu siarkowego na skalę przemysłową. Był profesorem École Polytechnique w Paryżu. Odkrył on w 1845 roku nieorganiczny związek chemiczny zwany od jego nazwiska solą Frémy’ego.

</doc>
<doc id="2341391" url="https://pl.wikipedia.org/wiki?curid=2341391" title="Rajd Grecji 2011">
Rajd Grecji 2011

Rajd Grecji był 7. rundą Rajdowych Mistrzostw Świata 2011. Rajd odbył się w dniach 17–19 czerwca, jego bazą było miasto Lutraki, położone 85 km od stolicy państwa – Aten. Rajd był także 4. rundą "Mistrzostw Świata Samochodów S2000 (SWRC)".
Rajd wygrał Sébastien Ogier, było to jego 5. zwycięstwo w karierze oraz 3. w tym sezonie. Ogier objął prowadzenie już drugiego dnia, jednak na ostatnim odcinku tego dnia zwolnił, aby w wynikach wyprzedził go Sébastien Loeb, który trzeciego dnia miał przez to niekorzystną pozycję na drodze oczyszczając trasę z luźnego kurzu. W wyniku tego ostatecznie Loeb ukończył rajd na drugiej pozycji. Trzecie miejsce zajął Mikko Hirvonen, a czwarte, lider po pierwszym dniu – Petter Solberg.

</doc>
<doc id="2341392" url="https://pl.wikipedia.org/wiki?curid=2341392" title="Order &quot;Znak Honoru&quot;">
Order &quot;Znak Honoru&quot;



</doc>
<doc id="2341393" url="https://pl.wikipedia.org/wiki?curid=2341393" title="Elán">
Elán

Elán – słowacki zespół pop-rockowy założony w 1969 przez Jožo Ráža, Juraja Farkaša, Vašo Patejdla i Zdeno Baláža. Reprezentant Słowacji w kwalifikacjach do 38. Konkursu Piosenki Eurowizji z utworem „Amnestia na neveru”.

</doc>
<doc id="2341394" url="https://pl.wikipedia.org/wiki?curid=2341394" title="Order &quot;Za Służbę Ojczyźnie w Siłach Zbrojnych ZSRR&quot;">
Order &quot;Za Służbę Ojczyźnie w Siłach Zbrojnych ZSRR&quot;



</doc>
<doc id="2341397" url="https://pl.wikipedia.org/wiki?curid=2341397" title="Katalog Dolidze-Dzimselejsvili">
Katalog Dolidze-Dzimselejsvili

Katalog Dolidze-Dzimselejsvili – katalog astronomiczny zawierający 11 gromad otwartych zestawiony przez dwóch astronomów V. M. Dolidze i G. Dzimselejsvili i opublikowany w 1966 roku.

</doc>
<doc id="2341398" url="https://pl.wikipedia.org/wiki?curid=2341398" title="Marian Piotr Rawinis">
Marian Piotr Rawinis

Marian Piotr Rawinis, M. P. Rawinis (ur. 7 grudnia 1953 w Popiołach, zm. 1 lutego 2021 w Pobłędziu) – polski pisarz i dziennikarz. Autor cyklu historyczno-obyczajowego "Saga rodu z Lipowej".
Życiorys.
W 1973 ukończył II Liceum Ogólnokształcące w Białymstoku. Edukację kontynuował w Studium Bibliotekarskim w Jarocinie, a następnie na Uniwersytecie Śląskim. Od 1975 mieszkał w Częstochowie, gdzie pracował w Wojewódzkiej i Miejskiej Bibliotece Publicznej, m.in. jako specjalista do spraw zbiorów specjalnych.
Działał w opozycji demokratycznej, współpracował z prasą podziemną. W marcu 1982 został internowany i skazany przez sąd Śląskiego Okręgu Wojskowego w Katowicach na 4 lata pozbawienia wolności i 2 lata pozbawienia praw publicznych za działalność dziennikarską. Spędził w więzieniu ponad rok, przede wszystkim w Zakładzie Karnym nr 1 we Wrocławiu, skąd wyszedł na mocy ułaskawienia Rady Państwa. W 1989 pełnił funkcję rzecznika prasowego Regionu Częstochowskiego "Solidarności".
Był współzałożycielem pierwszej niezależnej gazety w regionie częstochowskim: "Dziennik Częstochowski 24 Godziny" oraz jej redaktorem naczelnym do 1992. Następnie, w latach 1993-2003, pracował w PAP jako częstochowski korespondent. Współpracował także z TVP Katowice. Publikował w "Gazecie Wyborczej", "Dzienniku Polskim" i innych periodykach.
W 1996 został redaktorem naczelnym częstochowskiego pisma kulturalnego "Aleje 3". Odszedł z tego stanowiska w 1997, ale w 2004 objął je ponownie. W 2006 został odznaczony Nagrodą Prezydenta Miasta Częstochowy w Dziedzinie Kultury. Nosi również tytuł Zasłużonego Działacza Kultury, przyznany przez ministra kultury w 2000. W 2010 odszedł ze stanowiska redaktora pisma "Aleje 3", aby poświęcić się całkowicie pisarstwu. Wyprowadził się wraz z żoną z Częstochowy na Mazury, gdzie zamieszkał w Pobłędziu.
Został pochowany 18 lutego 2021 na Cmentarzu Komunalnym w Częstochowie - kwatera U1, rząd III, grób 10.
Twórczość.
M.P. Rawinis pierwszą powieść przygodową napisał pod koniec szkoły podstawowej. W latach 80. publikował powieści kryminalne i sensacyjne, m.in. we współpracy z Januszem Taranienką jako Peter Janees. Później również sięgał do tej formy, chociaż jego główną dziedziną twórczości jest powieść historyczno-obyczajowa. Dużą popularnością cieszyła się "Saga rodu z Lipowej". W 2011 zaczęła się ukazywać kolejna saga, publikowana pod pseudonimem Piotr Kukliński - "Dworek pod malwami".
Saga rodu z Lipowej.
Cykl historyczno-obyczajowy, którego akcja rozgrywa się na przełomie XIV i XV wieku. Opowiada wielopokoleniową historię rodu rycerskiego z terenów położonych niedaleko Częstochowy.
Pierwsze wydanie, nakładem wydawnictwa Pol-Nordica, z lat 2001-2003, liczyło 16 tomów. W 2010 wydawnictwo "Pi" opublikowało drugie wydanie, w którym każdy z oryginalnych tomów został podzielony na pół, a ponadto autor dopisał cztery dodatkowe, co daje łącznie 36 tomów.
Dworek pod malwami.
Saga publikowana pod nazwiskiem Piotr Kukliński. Akcja sagi rozpoczyna się w 1909 r. Dotyczy ona dziejów rodziny szlacheckiej z okolic podlaskiego Zabłudowa (tytuł roboczy sagi, spotykany we wczesnych materiałach promocyjnych, brzmiał "Dwór na Podlasiu"). Saga zaczęła się ukazywać w styczniu 2011 (kolejne tomiki co tydzień) i jej wielkość jest planowana na 52 tomy. Opiera się częściowo na historii dziadka autora ze strony matki.
Inne publikacje.
"Częstochowa na starej fotografii", Częstochowa 1994 - współpraca z Andrzejem Zembikiem i Jackiem Swatonem - album przedstawiający fotografie Częstochowy z I połowy XX w. M.P. Rawinis napisał teksty wprowadzające do poszczególnych rozdziałów.
"Kto jest kim w Częstochowskiem 1998", Częstochowa 1998 - wydany własnym sumptem leksykon zawierający ponad 600 biogramów osób związanych z regionem częstochowskim.
"Dla ciebie księżyc", Otwock 2003 - opowiadanie obyczajowe, którego akcja rozgrywa się w Kruszynianach.
"Misja dla dwojga", Otwock 2003 - powieść obyczajowa z elementami sensacyjnymi, osadzona w realiach współczesnej Polski północno-wschodniej.
"Samorządowy Oskar. Nagroda im. Grzegorza Palki", Częstochowa 2007 (redaktor) - zestawienie biogramów laureatów Nagrody im. Grzegorza Palki z okazji jej 10-lecia.
Oprócz publikacji książkowych, M.P. Rawinis jest także autorem krótszych form, publikowanych na łamach "Alej 3" oraz innych czasopism, jak również słuchowisk radiowych i scenariuszy filmowych, m.in. do filmu promocyjnego "Spacer po Częstochowie" z udziałem Piotra Machalicy.

</doc>
<doc id="2341400" url="https://pl.wikipedia.org/wiki?curid=2341400" title="Stadion Rakowa Częstochowa">
Stadion Rakowa Częstochowa



</doc>
<doc id="2341406" url="https://pl.wikipedia.org/wiki?curid=2341406" title="Nautilus (1800)">
Nautilus (1800)

Nautilus – francuskie okręty podwodne z 1800 i 1801 roku, zbudowane przez Roberta Fultona.
W 1800 Robert Fulton zbudował we Francji z własnych środków łódź Nautilus. Dyrektoriat odmówił finansowania tego przedsięwzięcia, co Fulton zaproponował 13 grudnia 1797. Zgodę na realizację pomysłu uzyskał później od ministra marynarki. Długość miedzianego kadłuba wynosiła 6,4 m, natomiast szerokość 1,1 m. 
W 1801 na zlecenie Napoleona zbudowano kolejny okręt podwodny, który również nazywał się Nautilus. Zwodowany został 3 lipca 1801. Dzięki zbiornikom ze sprężonym powietrzem mógł przebywać pod wodą przez 4,5 godziny. Projekt zakończył się niepowodzeniem, wobec stwierdzenia Napoleona, że działania okrętów podwodnych są niehonorowe. Najprawdopodobniej jednak, Napoleon zmierzał do nabycia kopii projektu, bez konieczności płacenia za nią.
Prawdopodobnie nazwa okrętu Fultona posłużyła za pierwowzór nazwy jednostki podwodnej „Nautilus” w dziele Juliusza Verne’a "Dwadzieścia tysięcy mil podmorskiej żeglugi".
Według niektórych źródeł Robert Fulton do zbudowania Nautilusa wykorzystał projekt polskiego lekarza Jakuba Hoffmanna, który chciał użyć łodzi podwodnej w celu uwolnienia Tadeusza Kościuszki z rosyjskiego więzienia.

</doc>
<doc id="2341407" url="https://pl.wikipedia.org/wiki?curid=2341407" title="Bazylika św. Prokopa w Třebíču">
Bazylika św. Prokopa w Třebíču

Bazylika św. Prokopa (czes. Bazilika svatého Prokopa) – romańsko-gotycka świątynia znajdująca się w mieście Třebíč, w południowo-zachodnich Morawach. Od 2003 jest wpisana na listę dziedzictwa UNESCO (kryterium II, III) wraz z dzielnicą i cmentarzem żydowskim.
Historia.
Bazylika związana jest z powstałym tutaj w 1101 r. klasztorem benedyktyńskim. W 1104 wybudowano obok niego kaplicę św. Benedykta, ale już pięć lat później klasztor miał własny kościół pod wezwaniem Wniebowzięcia Najświętszej Maryi Panny, wzniesiony w stylu romańskim. W kolejnym wieku opactwo rozwijało się, zostało też otoczone murami obronnymi. Kościół razem z klasztorem przebudowano w latach 1240–1260 w stylu gotyckim.
W 1468 Třebič oblegany był przez węgierskie wojska króla Macieja Korwina, które uszkodziły świątynię. Później, przez ponad dwa wieki, kościół był wykorzystywany na cele świeckie – m.in. jako spichlerz i browar, a w okresie wojny trzydziestoletniej Szwedzi urządzili w nim magazyn piwa i stajnie.
Dopiero w 1704 najmniej zniszczoną część wyremontował Jan Karel z Valdštejna (m.in. prezbiterium), a generalny remont przeprowadził w latach 1725–1731 czeski architekt František Maxmilian Kaňka. Obiekt odzyskał swoją sakralną funkcję, przyjmując jednocześnie wezwanie św. Prokopa, przy okazji dobudowano dwie wieże w stylu barokowym. Podobnie barokowy wygląd uzyskało sklepienie w głównej nawie (gotyckie zostało zniszczone podczas walk w XV wieku).
W latach 1924–1935 odbyła się kolejna renowacja wnętrza pod kierunkiem Kamila Hilberta – m.in. do wnętrza wstawiono wówczas neogotycki ołtarz poświęcony św. Wojciechowi. W 1956 zakończono odbudowę południowej kaplicy z apsydą.
Do bazyliki przylegają zabudowania dawnego klasztoru, który po zniszczeniach w XV wieku przeszedł w świeckie ręce i został przebudowany na pałacową rezydencję (ostatni mnisi opuścili miasto w 1525). Aż do 1945 jego właścicielami byli Waldsteinowie, a obecnie mieści Muzeum Wysoczyny. Znajdują się tutaj także pozostałości murów obronnych, otaczających klasztor.
Architektura.
Trzynawowa bazylika ma długość 65, a szerokość 27 metrów. Główną nawę od wschodu zamyka apsyda z romańską rozetą. Równie cenna jest romańska krypta, najstarsza część kościoła, z żebrowym i krzyżowym sklepieniem (pod koniec XVI wieku była używana jako piwnica browaru). Gotyckie sklepienie krzyżowe znajduje się także w prezbiterium.
Do północnej przylega prostokątny romański przedsionek (również posiada sklepienie żebrowe), w którym znajduje się portal, bogato zdobiony motywami ze Starego Testamentu (tzw. "Portal paradisi"). Portal powstał w XIII wieku, potem w okresie użytkowania bazyliki do celów świeckich został zabudowany i ponownie odkryto go dopiero w 1862.
Północną nawę wieńczy kaplica opacka, w której przetrwały malowidła ścienne z XIII wieku – są to drugie najstarsze freski na Morawach (najstarsze znajdują się w kaplicy św. Katarzyny w Znojmie).

</doc>
<doc id="2341408" url="https://pl.wikipedia.org/wiki?curid=2341408" title="Un Día Normal (singel)">
Un Día Normal (singel)

"Un Día Normal" – utwór stworzony i wykonywany przez kolumbijskiego muzyka Juanesa, pochodzący z drugiego albumu "pod tym samym tytułem".
Piosenka odniosła sukces w stacjach radiowych takich krajów jak Kolumbia, Chile, Meksyk, Stany Zjednoczone, Argentyna, Portoryko, Wenezuela, Kuba, Francja, Niemcy, Szwajcaria, Holandia i Ekwador. Opowiada ona o miłości do swej obecnej żony Karen Martínez. Juan twierdzi że większość utworów które skomponował były właśnie dla niej.

</doc>
<doc id="2341416" url="https://pl.wikipedia.org/wiki?curid=2341416" title="Benjamin Hotchkiss">
Benjamin Hotchkiss

Benjamin Berkeley Hotchkiss (ur. 1 października 1826 w Watertown, zm. 14 lutego 1885 w Paryżu) – amerykański konstruktor i producent uzbrojenia.
Życiorys.
Po skończonych studiach i odbyciu praktyki zaczął pracować w fabryce ojca. Podczas pracy zainteresował się bronią i amunicją. Opatentował w 1855 nabój artyleryjski. Zajmował się w czasie wojny secesyjnej (1861–1865) produkcją amunicji karabinowej własnego pomysłu. 
Założył w 1870 roku w Viviers (Aveyron) we Francji własne przedsiębiorstwo zbrojeniowe pod firmą „B.B. Hotchkiss Company”. Skonstruował w 1873 roku 37 mm armatkę rewolwerową Hotchkiss wz. 1873 podejmując jej produkcję w swoim przedsiębiorstwie. Opracował karabin powtarzalny w 1875, który zasilany był z 6-nabojowego magazynka rurowego umieszczonego w kolbie. Masa broni wynosiła 4,3 kg, a szybkostrzelność do 20 strz./min. Karabin ten nie został wprowadzony do uzbrojenia armii francuskiej, ponieważ posiadał mniejszą pojemność magazynka od karabinu Gras-Kropaček wz. 1874/78. 
W 1879 opracował 47 mm armatkę rewolwerową Hotchkiss wz. 1879, a następnie skonstruował w 1881 armatki szybkostrzelne Hotchkiss wz. 1881 o kalibrach 37, 47 i 57 mm. Rozbudowywał swoje przedsiębiorstwo przekształcając je w koncern międzynarodowy mający swe wytwórnie w USA, Francji, Anglii, Austrii, Niemczech i Rosji. Opracowywał również nowe wzory broni strzeleckiej i amunicji artyleryjskiej.

</doc>
<doc id="2341422" url="https://pl.wikipedia.org/wiki?curid=2341422" title="Morozowski">
Morozowski



</doc>
<doc id="2341423" url="https://pl.wikipedia.org/wiki?curid=2341423" title="JPMorgan Chase &amp; Co.">
JPMorgan Chase &amp; Co.



</doc>
<doc id="2341424" url="https://pl.wikipedia.org/wiki?curid=2341424" title="Fronesis">
Fronesis

Fronesis, phronesis () – w filozofii starożytnej mądrość praktyczna, rozsądek, roztropność.
W szerokim znaczeniu słowo to oznacza: poznanie, mądrość, wiedzę, i zbliżone jest do takich pojęć jak "gnosis" i "episteme". W węższym znaczeniu jest pewną cnotą związaną praktycznym, celowym działaniem.
Filozofia przedarystotelejska.
Pojęcie występuje u Heraklita (fr. B 2 DK), Empedoklesa (fr. 110.10 DK) i Demokryta (fr. B 2 DK). Demokrty ujmował fronesis jako połączenie trzech zdolności: dobrego rozumowania (naradzania się), przemawiania oraz czynienia tego, co należy. 
U Platona (w wypowiedziach Sokratesa) fronesis (w tłumaczeniu Władysława Witwickiego tłumaczona jako "roztropność") jest jedną z cnót (obok: mądrości, sprawiedliwości, umiaru i męstwa). Ze względu na Sokratejski intelektualizm etyczny główną rolę w dobrym postępowaniu pełni refleksja teoretyczna (wiedza o tym jak należy postępować), a praktyczne postępowanie jest jej naturalnym następstwem. 
Arystoteles.
Istotne przeformułowanie pojęcia zostało dokonane przez Arystotelesa, który uczynił z niego naczelną cnotę etyki i polityki. Główna analiza pojęcia została przeprowadzona w "Etyki nikomachejskiej". Istotne fragmenty jej poświęcone znajdują się też w "Retoryce".
Fronesis jest cnotą myślenia i zaletą intelektualnej części duszy (cnota dianoetyczna). Definiowana jest jako "trwała dyspozycja do działania opartego na trafnym rozważaniu i tego, co dla człowieka jest dobre lub złe". Dzięki niej człowiek dobiera właściwe środki do osiągnięcia celów. Jako że ostatecznym celem życia jest szczęście, jest ona cnotą niezbędną dla jego osiągnięcia. Jako cnota wyższa, jest w pełni dostępna tylko ludziom. 
Fronesis jest cnotą naczelną dla etyki i polityki, dwóch dyscyplin praktycznych, sterowanych namysłem teoretycznym. W przeciwieństwie do wcześniejszych ujęć (np. Platona) dyscypliny te nie są więc u niego podporządkowane czysto intelektualnemu namysłowi. 
Dalszy rozwój pojęcia.
Arystotelejska koncepcja fronesis nie znalazła kontynuacji w późniejszej filozofii starożytnej. W epoce hellenistycznej etyka skupiła się w większym stopniu na jednostce, a filozofowie (również perypatetycy, porzucili szerszą refleksję polityczną. Epikur w "Liście do Menojkeusa" ujmuje fronesis jako rzecz wyższą niż sama filozofia, jednak w wymiarze indywidualnego i apolitycznego poszukiwania szczęścia. Również stoicy sprowadzali ją do zdolności dokonywania indywidualnych decyzji etycznych. 
Na łacinę fronesis tłumaczona była jako "prudentia". Do filozofii rzymskiej wprowadził ją Cyceron, odnosząc ją jednak przede wszystkim do retoryki (analizy w "De oratore", "De officiis", "De inventione" i "De re publica". 
"Prudentia" stała się chrześcijańską cnotą roztropności. W ten też sposób była analizowana w filozofii scholastycznej, np. w komentarzu Tomasza z Akwinu do VI księgi "Etyki nikomachejskiej" czy w jego "Sumie teologicznej" (kwestie 47-56). Jej rola była znacznie niższa niż u Arystotelesa. 
Zainteresowanie fronesis wróciło w filozofii XX w. Obok szczegółowych analiz historycznych, pojawiły się prace dokonujące interpretacji adaptacyjnej pojęcia (Hans-Georg Gadamer, Otfried Höffe, Enrico Berti). W ujęciach tych koncepcja fronesis ma być podstawą rozwinięcia konkurencyjnego wobec scjentyzmu i filozofii analitycznej stanowiska, integrującego cechy intelektualne z działaniem praktycznym (etyką i polityką).

</doc>
<doc id="2341426" url="https://pl.wikipedia.org/wiki?curid=2341426" title="Strzelectwo Igrzyskach Małych Państw Europy 2011">
Strzelectwo Igrzyskach Małych Państw Europy 2011

Strzelectwo Igrzyskach Małych Państw Europy 2011 odbyło się w dniach 31 maja - 3 czerwca na dwóch obiektach: "Schiessstand Rheinau" w Vaduzie oraz w "Gemeindesaal Balzers" w Balzers. Tabelę medalową zawodów strzeleckich wygrali Islandczycy. 

</doc>
<doc id="2341427" url="https://pl.wikipedia.org/wiki?curid=2341427" title="Antoine Coypel">
Antoine Coypel

Antoine Coypel (ur. 11 kwietnia 1661 w Paryżu, zm. 7 stycznia 1722 tamże) – francuski malarz nadworny.
Życiorys.
Coypel był starszym synem malarza Noëla Coypela i malarki portretowej Madeleine Hérault oraz bratem malarza Noëla-Nicolasa Coypela. Początkowo uczył się malarstwa pod kierunkiem ojca, potem w pracowni Charles'a Le Bruna w „College d'Harcourt“.
W wieku jedenastu lat wyjechał z ojcem do Rzymu, gdzie ojciec objął zarząd „Académie de France“. Młody Antoine Coypel kopiował w zbiorach watykańskich obrazy Rafaela, w pałacach rodu Farnese obrazy Annibale'a Carracciego, Domenichina i innych. Spotkał tam architekta Giana Lorenza Berniniego.
W Akademii św. Łukasza wystawiał własne obrazy i otrzymał za nie nagrodę.
Po czteroletnim pobycie w Rzymie powrócił w 1676 do Paryża i rozpoczął naukę w "Académie royale de peinture et de sculpture" (Królewskiej Akademii Malarstwa i Rzeźby). Po ukończeniu nauki został powołany na wykładowcę, a w roku 1714 na dyrektora macierzystej uczelni.
Dla księżny Anny de Montpensier wykonał malarstwo ścienne pawilonu w zamku Choisy.
Malował na zlecenie Filipa I Burbona-Orleańskiego i jego syna, późniejszego Filipa II Burbona-Orleańskiego. Korzystał z poparcia ministra finansów Jeana-Baptiste'a Colberta. 
W roku 1699 doszło do sporu ojca i syna Coypelów z architektem Jules'em Hardouinem-Mansartem, lecz po jego śmierci 1708 powrócił do łask królewskich, a w roku 1710 został nawet dyrektorem królewskiej galerii malarstwa. Po śmierci Ludwika XIV 1715 został mianowany „pierwszym malarzem królewskim” a w roku 1717 podniesiony do stanu szlacheckiego. 
Z małżeństwa z Marie-Jeanne Bideau 1688 miał dwóch synów: Philippe'a Coypela i Charles'a-Antoine'a Coypela.

</doc>
<doc id="2341430" url="https://pl.wikipedia.org/wiki?curid=2341430" title="Bitwa o hacjendę San Jacinto">
Bitwa o hacjendę San Jacinto

Bitwa o hacjendę San Jacinto – starcie zbrojne, które miało miejsce 14 września 1856 r. w trakcie wojny Nikaragui z koalicją państw Ameryki Środkowej (1856–1857).
W roku 1856 Kostaryka zorganizowała koalicję państw Ameryki Środkowej (Gwatemali, Salwadoru i Hondurasu), których wojska wkroczyły do Nikaragui rządzonej przez flibustiera Williama Walkera. Po dotarciu do León korpus ekspedycyjny podzielony został na mniejsze grupy. W tym czasie Walker wysłał do walki oddział liczący 165 najemników dowodzonych przez ppłk. Byrona Cole'a. 
W drodze z León jeden z oddziałów sprzymierzonych zajął położoną na trasie przemarszu grupy Cole'a hacjendę San Jacinto. Zaskoczeni obecnością wojsk koalicji, najemnicy zaatakowali przeciwnika. W trakcie zaciętej walki na tyły oddziału Cole'a popędzono stado bydła, które wzniosło tumany kurzu. Najemnicy, sądząc że przeciwnik atakuje ich tyły rozpoczęli ucieczkę. W jej trakcie oddział najemników został rozbity. Większość żołnierzy w tym ppłk. Byron Cole poległa. 

</doc>
<doc id="2341432" url="https://pl.wikipedia.org/wiki?curid=2341432" title="The Biggest Ragga Dancehall Anthems 1999">
The Biggest Ragga Dancehall Anthems 1999

The Biggest Ragga Dancehall Anthems 1999 – pierwszy album z serii kompilacji "The Biggest Ragga Dancehall Anthems", wydany 5 października 1999 roku przez londyńską wytwórnię Greensleeves Records. 
25 marca 2000 roku album osiągnął 4. miejsce w cotygodniowym zestawieniu najlepszych albumów reggae magazynu Billboard (ogółem był notowany na liście przez 48 tygodni).

</doc>
<doc id="2341434" url="https://pl.wikipedia.org/wiki?curid=2341434" title="The Biggest Ragga Dancehall Anthems 2000">
The Biggest Ragga Dancehall Anthems 2000

The Biggest Ragga Dancehall Anthems 2000 – drugi album z serii kompilacji "The Biggest Ragga Dancehall Anthems", wydany 3 października 2000 roku przez londyńską wytwórnię Greensleeves Records. 
2 grudnia 2000 roku album osiągnął 5. miejsce w cotygodniowym zestawieniu najlepszych albumów reggae magazynu Billboard (ogółem był notowany na liście przez 19 tygodni).

</doc>
<doc id="2341436" url="https://pl.wikipedia.org/wiki?curid=2341436" title="The Biggest Ragga Dancehall Anthems 2001">
The Biggest Ragga Dancehall Anthems 2001

The Biggest Ragga Dancehall Anthems 2001 – trzeci album z serii kompilacji "The Biggest Ragga Dancehall Anthems", wydany 2 października 2001 roku przez londyńską wytwórnię Greensleeves Records. 
10 listopada 2001 roku album osiągnął 6. miejsce w cotygodniowym zestawieniu najlepszych albumów reggae magazynu Billboard (ogółem był notowany na liście przez 31 tygodni).
Lista utworów.
CD 1.
CD 2

</doc>
<doc id="2341439" url="https://pl.wikipedia.org/wiki?curid=2341439" title="Empyre One">
Empyre One

Empyre One - niemiecki DJ oraz producent muzyki z gatunku Hands Up. Jego kariera rozpoczęła się, gdy w 2007 roku poznał DJ Golluma. Dzięki niemu Christian podpisał kontrakt z wytwórnią Global Airbeatz i rozpoczął wydawanie swoich produkcji pod obecnym pseudonimem. Obecnie jest cenionym producentem w swoim gatunku i staje za konsoletą w największych klubach Europy.
Dyskografia.
Single:
Remixy:
2008
2009
2010
2011
2012
2013

</doc>
<doc id="2341440" url="https://pl.wikipedia.org/wiki?curid=2341440" title="The Biggest Ragga Dancehall Anthems 2002">
The Biggest Ragga Dancehall Anthems 2002

The Biggest Ragga Dancehall Anthems 2002 – czwarty album z serii kompilacji "The Biggest Ragga Dancehall Anthems", wydany 8 października 2002 roku przez londyńską wytwórnię Greensleeves Records. 
8 lutego 2003 roku album osiągnął 6. miejsce w cotygodniowym zestawieniu najlepszych albumów reggae magazynu Billboard (ogółem był notowany na liście przez 25 tygodni).

</doc>
<doc id="2341442" url="https://pl.wikipedia.org/wiki?curid=2341442" title="The Biggest Ragga Dancehall Anthems 2003">
The Biggest Ragga Dancehall Anthems 2003

The Biggest Ragga Dancehall Anthems 2003 – piąty album z serii kompilacji "The Biggest Ragga Dancehall Anthems", wydany 7 października 2003 roku przez londyńską wytwórnię Greensleeves Records. 
13 grudnia 2003 roku album osiągnął 9. miejsce w cotygodniowym zestawieniu najlepszych albumów reggae magazynu Billboard (ogółem był notowany na liście przez 8 tygodni).

</doc>
<doc id="2341443" url="https://pl.wikipedia.org/wiki?curid=2341443" title="Sakura (satelita)">
Sakura (satelita)

Sakura – japoński eksperymentalny satelita telekomunikacyjny. Służył do badań transmisji rozmów telefonicznych i telewizyjnych na częstotliwościach 2,1, 2,3, 4, 6, 20 i 30 GHz. Dotyczyły one wyznaczania charakterystyk przyrządów i urządzeń, badania sygnałów transmisji, propagacji, działania systemów naziemnych i samego statku. W lutym 1979 przeprowadzono eksperymenty wspólnie z satelitą ECS.
Satelita miał kształt cylindra otoczonego ogniwami słonecznymi. Ponad 2-metrowej długości walec wydłużony był dodatkowo o 1,31 m przez antenę. Był stabilizowany obrotowo, z prędkością 90 obr./min. Oś obrotu była prostopadła do orbity i równika ziemskiego. Antena główna była skierowana około 45 stopni do osi obrotu.
Pozycja satelity na orbicie geostacjonarnej była zmieniana. W latach 1977–1983 znajdował się nad południkiem 135°E. W latach 1984–1985, 150°E. W dniu 10 marca 2007 statek zajmował pozycję 94,72°W, dryfując w tempie 4,901°W/dobę.
Szacowany czas pracy statku wynosił 3 lata, jednak statek pracował do 1985. Pozostaje na orbicie okołoziemskiej.

</doc>
<doc id="2341445" url="https://pl.wikipedia.org/wiki?curid=2341445" title="Łotwa na letnich igrzyskach olimpijskich">
Łotwa na letnich igrzyskach olimpijskich

Łotwa startuje na letnich IO od 1924 roku. W latach 1940–1991 była częścią ZSRR. Od 1992 występuje na igrzyskach.

</doc>
<doc id="2341446" url="https://pl.wikipedia.org/wiki?curid=2341446" title="The Biggest Ragga Dancehall Anthems 2004">
The Biggest Ragga Dancehall Anthems 2004

The Biggest Ragga Dancehall Anthems 2004 – szósty album z serii kompilacji "The Biggest Ragga Dancehall Anthems", wydany 5 października 2004 roku przez londyńską wytwórnię Greensleeves Records. 

</doc>
<doc id="2341447" url="https://pl.wikipedia.org/wiki?curid=2341447" title="The Biggest Ragga Dancehall Anthems 2005">
The Biggest Ragga Dancehall Anthems 2005

The Biggest Ragga Dancehall Anthems 2005 – siódmy album z serii kompilacji "The Biggest Ragga Dancehall Anthems", wydany 4 października 2005 roku przez londyńską wytwórnię Greensleeves Records. 

</doc>
<doc id="2341448" url="https://pl.wikipedia.org/wiki?curid=2341448" title="Omnivium">
Omnivium

Omnivium − trzeci album studyjny niemieckiej grupy muzycznej Obscura. Wydawnictwo ukazało się 29 marca 2011 roku nakładem wytwórni muzycznej Relapse Records. Okładkę płyty oraz oprawę graficzną przygotował Orion Landau - artysta znany m.in. ze współpracy z grupami Origin i Dying Fetus. Nagrania zostały zarejestrowane w 2010 w Woodshed Studios w Landshut w Niemczech. Teksty autorstwa Steffena Kummerera powstały w oparciu o książkę niemieckiego filozofa Friedricha Schellinga pt. "On Nature's Connection to the Spirit World". Na rozszerzonej edycji albumu oprócz autorskich kompozycji znalazła się interpretacja utworu "Concerto" z repertuaru Cacophony. Gościnnie w nagraniach wzięli udział Tommy Talamanca znany z występów w grupie Sadist praz wokalista Morean - członek zespołu Dark Fortress. Nagrania dotarły do 11. miejsca listy Billboard Top Heatseekers w USA sprzedając się w nakładzie 2000 egzemplarzy w przeciągu tygodnia od dnia premiery.
Lista utworów.
Opracowano na podstawie materiału źródłowego. 
Twórcy.
Opracowano na podstawie materiału źródłowego.

</doc>
<doc id="2341449" url="https://pl.wikipedia.org/wiki?curid=2341449" title="The Biggest Ragga Dancehall Anthems 2006">
The Biggest Ragga Dancehall Anthems 2006

The Biggest Ragga Dancehall Anthems 2006 – ósmy album z serii kompilacji "The Biggest Ragga Dancehall Anthems", wydany 10 października 2006 roku przez londyńską wytwórnię Greensleeves Records. 

</doc>
<doc id="2341450" url="https://pl.wikipedia.org/wiki?curid=2341450" title="Gang Green">
Gang Green

Gang Green – amerykański zespół grający hardcore punk. Powstał w Bostonie w 1980. Początkowo w skład zespołu wchodzili Chris Doherty (gitara), Bill Manley (bass) i Mike Dean (perkusja). Gang Green miał wpływ na formowanie się sceny hardcorowej na wschodnim wybrzeżu Stanów Zjednoczonych.
Historia.
Formowanie i pierwsza pauza (1980-1984).
Zespół w 1980 tworzyli piętnastoletni Chris Doherty, Mike Dean i Bill Manley. W takim składzie nagrali siedem piosenek do kompilacji This Is Boston, Not L.A.
W 1984 grupa została rozwiązana, a Doherty odszedł do Jerry's Kids pomagać w nagrywaniu ich albumu "Is This My World?". W 1985 wydali we współpracy z Taang! Records album "Sold Out". Wszystkie utwory nagrane w oryginalnym składzie zostały potem wydane na płycie Preschool.
Pierwsza zmiana składu i Another Wasted Night (1985-1986).
W 1985 Doherty pojawił się z zupełnie nowym składem który tworzyli byli członkowie D.A.M.M. (Drunks Against Mad Mothers), The Freeze i Smegma And The Nuns. Chuck Stilphen (gitara prowadząca), Glen Stilphen (bas, śpiew) i Walter Gustafson (perkusja) - to najbardziej rozpoznawany skład, zarówno z powodu pierwszej trasy koncertowej jak i utworów "Alcohol" i "Skate to Hell" które razem nagrali. W 1986 ukazała się płyta odświeżonego Gang Greenu - Another Wasted Night jest ona uznawana za najlepszą w dyskografii zespołu, utwory na niej zawarte były wielokrotnie coverovane.
Lata współpracy z Roadrunner Records (1987-1989).
W 1987 gdy chłopaki z Gang Green podpisali umowę z Roadrunner Records ich styl zbliżył się do brzmień heavy metalowych. Diametralnie zmienił się także skład zespołu
Druga pauza (1990-1995).
Po zakończeniu wspólnej z Social Distortion trasy koncertowej po USA w 1990 zespół został zawieszony na kilka lat a Doherty założył dwa zespoły - Klover i Hamerd.
Powrót (1996-2004).
W 1996 Chris Doherty, Chuck Stilphen, Glen Stilphen And Walter Gustafson zagrali razem pięć koncertów (min. w CBGB's i The Rat). Wznowili współpracę z Taang! Records i w 1997 wydali EP Back &amp; Gacked i Another Case Of Brewtality. Te płyty pokazały, że zespół wraca do swoich punkowych korzeni.
Niedługo po wydaniu zespół udał się na trasy koncertowe po Europie i Stanach
Ostatnia aktywność (2005 do teraz).
W 2005 Doherty i nowy skład Gang Green supportowali koncerty Dropkick Murphys na trasie koncertowej po USA.
W 2007 zespół grał koncerty w Wielkiej Brytanii i Irlandii. DVD z irlandzkiej trasy koncertowej zostało nakręcone przez Lewis Smithinghama.
W wakacje 2011 rusza kolejna trasa koncertowa po Europie, zespół zagra min. w Niemczech, Austrii i Holandii

</doc>
<doc id="2341451" url="https://pl.wikipedia.org/wiki?curid=2341451" title="Otokar Jarosz">
Otokar Jarosz



</doc>
<doc id="2341453" url="https://pl.wikipedia.org/wiki?curid=2341453" title="Lista stacji i przystanków kolejowych we Friuli-Wenecji Julijskiej">
Lista stacji i przystanków kolejowych we Friuli-Wenecji Julijskiej

To jest lista stacji kolejowych w regionie Friuli-Wenecja Julijska zarządzanych przez Rete Ferroviaria Italiana, należący do Ferrovie dello Stato.

</doc>
<doc id="2341454" url="https://pl.wikipedia.org/wiki?curid=2341454" title="The Biggest Ragga Dancehall Anthems 2007">
The Biggest Ragga Dancehall Anthems 2007

The Biggest Ragga Dancehall Anthems 2007 – dziewiąty album z serii kompilacji "The Biggest Ragga Dancehall Anthems", wydany 7 października 2007 roku przez londyńską wytwórnię Greensleeves Records. 
17 października 2007 roku album osiągnął 11. miejsce w cotygodniowym zestawieniu najlepszych albumów reggae magazynu Billboard (ogółem był notowany na liście przez 2 tygodnie).

</doc>
<doc id="2341457" url="https://pl.wikipedia.org/wiki?curid=2341457" title="Aware">
Aware

 – szkoda, żal, smutek, nieszczęście, współczucie, patos.
Kategoria estetyczna starożytnej sztuki japońskiej, opisuje japońską wrażliwość na piękno. Termin pochodzi prawdopodobnie od wykrzyknika あはれ "Afare!" (w języku polskim oddaje się słowem "Ach!"), które nie ma nic wspólnego z estetyką. "Aware" nabrało znaczenia w połowie X wieku, w okresie Heian. Od okresu Heian piękno "aware" nieustannie ewoluowało. Według osiemnastowiecznego filozofa Norinagi Motooriego (1730–1801), zrozumienie tego terminu jest niezbędne dla zrozumienia japońskiej tradycji.
Początkowo "aware" oznaczało uczucie smutku, melancholii czy żalu, spowodowanego świadomością nietrwałości zjawisk na świecie. W X wieku w tym nastroju zostały napisane wiersze, zebrane w "Man’yōshū" i "Ise monogatari". Z czasem "aware" zaczęło oznaczać także przyjemność, zadowolenie i oczarowanie. Najbardziej złożoność pojęcia widać w jedenastowiecznym dziele Murasaki Shikibu "Genji monogatari". W trakcie badań nad nim Keita Kitayama (1884–1966), a za nim Ivan Morris (1925–1976), wyodrębnili siedem grup wyrazów, które przybliżają zrozumienie terminu "aware":
Według definicji Sen’ichi Hisamatsu (1894–1976), "aware" miało podobne znaczenie, co środkowostarożytna kategoria estetyczna "mono no aware", określająca elegancję, patos, piękno emocji i harmonię. W jego rozumowaniu "aware" objaśniało wyciszone i kontrolowane uczucia, a między rozumem i emocjami zachodzi równowaga. Iwona Kordzińska-Nawrocka, badaczka literatury epoki Heian, terminem "aware" nazywa zdolność do syntonii, wzruszenie i uczuciowość. 
Badaczka twórczości Bashō Matsuo (1644–1694), poety żyjącego i tworzącego w okresie Edo, Agnieszka Żuławska-Umeda, podjęła próbę kompleksowego zdefiniowania terminu jako piękna, które rodzi się wskutek wspólnego przeżywania, co pomaga w odkrywaniu prawd, niewymagających skomplikowanego wyjaśnienia.
Na przełomie XVII i XVIII wieku "aware" zmieniło swój charakter. Przyczyniła się do tego twórczość dramaturga Monzaemona Chikamatsu (1653–1725) oraz osiemnastowieczne sztuki "jōruri". Uczucie smutku zostało zastąpione gwałtowną rozpaczą i bólem, jaki powoduje nieszczęście. W tym znaczeniu "aware" zbliżyło się do zachodniego tragizmu.

</doc>
<doc id="2341458" url="https://pl.wikipedia.org/wiki?curid=2341458" title="The Biggest Ragga Dancehall Anthems 2009">
The Biggest Ragga Dancehall Anthems 2009

The Biggest Ragga Dancehall Anthems 2009 – dziesiąty album z serii kompilacji "The Biggest Ragga Dancehall Anthems", wydany 20 października 2009 roku przez londyńską wytwórnię Greensleeves Records. 

</doc>
<doc id="2341459" url="https://pl.wikipedia.org/wiki?curid=2341459" title="Nikołaj Gamaleja">
Nikołaj Gamaleja

Nikołaj F. Gamaleja (ros. Никола́й Фёдорович Гамале́я, ukr. Мико́ла Фе́дорович Гамалі́я, Mykoła Hamalija, ur. 19 lutego 1859, zm. 29 marca 1949) – rosyjski mikrobiolog. Prowadził badania nad profilaktyką ospy, dżumy i cholery. Wspólnie z Ilją Miecznikowem założył pierwszy w Imperium Rosyjskim instytut pasteurowski do walki z wścieklizną. Jest odkrywcą zjawiska bakteriolizy.
Gamaleja urodził się w Odessie, będącej wówczas częścią Imperium Rosyjskiego. Z pochodzenia był Ukraińcem. Studiował na Wydziale Fizyczno-Matematycznym Uniwersytetu Noworosyjskiego w Odessie, w 1880 został kandydatem nauk przyrodniczych, a w 1883 ukończył Wojskową Akademię Medyczną w Petersburgu. Przez pewien czas pracował w laboratorium Ludwika Pasteura we Francji. Po powrocie do ojczyzny wykorzystał zdobyte umiejętności i doświadczenie tworząc pierwsze rosyjskie stacje bakteriologiczne, m.in. w Odessie. W 1934 otrzymał tytuł Zasłużonego Działacza Nauk RFSRR, w 1939 został członkiem korespondentem Akademii Nauk ZSRR, a w 1940 Honorowym Członkiem Akademii Nauk ZSRR. Od 1945 był członkiem rzeczywistym Akademii Nauk Medycznych ZSRR. W 1943 otrzymał Nagrodę Stalinowską. Był kawalerem dwóch Orderów Lenina (1940 i 1949) i Orderu Czerwonego Sztandaru Pracy (1945).

</doc>
<doc id="2341463" url="https://pl.wikipedia.org/wiki?curid=2341463" title="Stanisław Żółkiewski (wojewoda ruski)">
Stanisław Żółkiewski (wojewoda ruski)

Stanisław Żółkiewski herbu Lubicz (zm. 25 lipca 1588) – kasztelan halicki (1580) i wojewoda ruski (1581), podstarości bełski, ojciec hetmana koronnego Stanisława Żółkiewskiego.
Życiorys.
Był synem Stanisława Żółkiewskiego, podkomorzego bełskiego, bratankiem Mikołaja, chorążego bełskiego. Urodził się około 1520 roku; data ta wynika z inskrypcji na nagrobku, według której żył 68 lat.
Stanisław miał brata Mikołaja. Bracia walczyli wspólnie w czasie wojny Stefana Batorego z Gdańskiem, a także we wszystkich kampaniach przeciwko Iwanowi IV, gdzie Stanisław dowodził jazdą kanclerza Jana Zamoyskiego.
Stanisław był towarzyszem w latach 1536–1537, a następnie rotmistrzem w latach 1563–1566 obrony potocznej. Stanisław odziedziczył po ojcu znaczny majątek – wieś Turynka w ziemi lwowskiej, Wolę i Niestawice w ziemi chełmskiej oraz wraz z bratem został właścicielem trzech innych wsi w ziemi chełmskiej. Dzięki oszczędnej gospodarce powiększał majątek, zakładał folwarki i prowadził nowoczesną gospodarkę towarowo-pieniężną. W 1566 od spokrewnionego z nim Andrzeja Wysockiego nabył wieś Winniki w ziemi lwowskiej, a w posagu żony Zofii Lipskiej z Goraja otrzymał wsie Sawczyn i część Koskowa w ziemi bełskiej. W 1566 od Wysockiego otrzymał cztery dalsze wsie w rejonie Winnik w formie darowizny za spłacenie długów i zaspokojenie roszczeń sukcesorów. Był posłem województwa bełskiego na sejm 1569 roku.
Po śmierci pierwszej żony po roku 1570 ożenił się z Anną Sokołówną, spadkobierczynią Andrzeja Wysockiego i związek ten miał charakter materialny. W 1578 Żółkiewski był właścicielem 17 wsi w ziemi lwowskiej i 6 w ziemiach: bełskiej, przemyskiej i powiecie krasnystawskim. W 1580 od rodu Kamienieckich kupił kolejne 7 miejscowości, w tym Brody, dla których w 1584 uzyskał prawa miejskie. W sąsiedztwie Brodów wzniósł na bagnistym terenie zamek, który nazwał Lubiczem od nazwy rodowego herbu.
Po śmierci drugiej żony ożenił się po raz trzeci z Elżbietą z Drohojowskich, wdową po kasztelanie lwowskim Stanisławie Herburcie i Hieronimie Krzeczkowskim. W posagu wniosła miasteczko Kukizów koło Lwowa, sprzedane później Zebrzydowskim.
Żółkiewski zyskał dużą popularność wśród okolicznej szlachty i kilka razy wybierany był na posła do sejmu. Poseł województwa bełskiego na sejm warszawski 1556/1557 roku, sejm 1569 roku, sejm koronacyjny 1576 roku, sejm 1578 roku. Podpisał akt unii lubelskiej. W czasach Stefana Batorego związał się z obozem politycznym Jana Zamoyskiego, a zarazem służył królowi. Prawdopodobnie z uwagi na karierę nawrócił się z prawosławia i został żarliwym katolikiem. W wierze tej wychowywał trójkę swoich dzieci z pierwszego małżeństwa: Mikołaja, Stanisława i Annę. Historyk Wacław Sobieski uważał jednak, że pogląd o przejściu tego członka rodu z prawosławia na katolicyzm jest błędem pochodzącym od nadinterpretacji źródeł innego historyka Juliana Bartoszewicza a Stanisław Żółkiewski mimo wyznania katolickiego starał się przejściowo jedynie o prawosławne władyctwo dla osiągnięcia korzyści z niego wynikających. Była to częsta praktyka wśród ówczesnych rodów katolickich na Rusi Koronnej i nie może zostać zinterpretowana jako dowód wcześniejszego prawosławnego wyznania.
Dzięki protekcji Zamoyskiego po zmarłym bracie w 1578 został starostą medyckim, w 1580 kasztelanem halickim, w 1581 wojewodą ruskim. Pod koniec życia posiadał ponad 30 wsi i tytuł senatora.
Zmarł w roku 1588 i pochowany został w katedrze lwowskiej.

</doc>
<doc id="2341467" url="https://pl.wikipedia.org/wiki?curid=2341467" title="Wrotycz alpejski">
Wrotycz alpejski



</doc>
<doc id="2341469" url="https://pl.wikipedia.org/wiki?curid=2341469" title="Spirit of St. Louis">
Spirit of St. Louis

Spirit of St. Louis – amerykański samolot rajdowy, skonstruowany dla Charlesa Lindbergha dla dokonania przelotu nad Oceanem Atlantyckim.
Historia.
Samolot był dostosowaną, dla potrzeb planowanego przelotu nad Atlantykiem, wersją seryjnie produkowanego modelu Ryan M-2. Planowana przez Charlesa Lindbergha trasa wytyczona została między Long Island w stanie Nowy Jork, a Paryżem, zaś zakup samolotu sfinansowały organizacje finansowe z Saint Louis, co znalazło odzwierciedlenie w nazwie. Maszyna została oblatana w kwietniu 1927 roku. Miesiąc później 20 maja rozpoczął się trwający 33 i pół godziny lot na liczącej 5800 km trasie Nowy Jork–Paryż. Charles Lindbergh tym lotem jako pierwszy samotny pilot pokonał Atlantyk bez lądowania (przed nim Atlantyk pokonali Brytyjczycy John Alcock i Arthur Whitten Brown na samolocie Vickers Vimy).
Opis konstrukcji.
Jednoosobowa, oszklona kabina pilota pozbawiona była przedniej szyby, której rolę przejął wmontowany peryskop. Samolot miał konstrukcję mieszaną. Był górnopłatem zastrzałowym, którego kadłub stanowiła spawana z rur stalowych kratownica, w przedniej części kryta blachą w tylnej płótnem. Skrzydła, podparte parą zastrzałów z każdej strony kadłuba, były drewnianą konstrukcją dwudźwigarową pokrytą w części sklejką i płótnem. Zarówno w kadłubie jak i w skrzydłach znajdowały się zbiorniki paliwa mogące pomieścić ponad 2000 l paliwa. Powierzchnie sterowe stanowiły nieoprofilowane i podparte zastrzałami, zbudowane na szkielecie z rur stalowych, pokryte płótnem ruchome elementy zewnętrzne samolotu. Stałe podwozie składało się z amortyzowanych gumą, trójgoleniowych dwóch kół i płozy ogonowej. Urządzeniem napędowym było stałe, dwupłatowe, metalowe śmigło.
Dane techniczne.
Napędzany 9 cylindrowym silnikiem gwiazdowym Wright Whirlwind J-5, o mocy 220 KM samolot miał rozpiętość skrzydeł 14 m, długość 8,22 m i wysokość 2,46 m. Powierzchnia nośna wynosiła 30,65 m². Przy ciężarze własnym wynoszącym 967 kg i całkowitym 2329 kg osiągał prędkość przelotową 190 km/h. Prędkość maksymalna wynosiła 207 km/h, zaś minimalna przy pełnym obciążeniu wynosiła 114 km/h. Pułap jaki samolot mógł osiągnąć wynosił 5000 m, zaś zasięg 6615 km.

</doc>
<doc id="2341473" url="https://pl.wikipedia.org/wiki?curid=2341473" title="Japonia na letnich igrzyskach olimpijskich">
Japonia na letnich igrzyskach olimpijskich

Oficjalnie Japończycy uczestniczą w letnich igrzyskach olimpijskich od roku 1912.
Do tej pory Japonia występowała 21 razy na letnich igrzyskach olimpijskich.

</doc>
<doc id="2341476" url="https://pl.wikipedia.org/wiki?curid=2341476" title="William Lloyd Garrison">
William Lloyd Garrison

William Lloyd Garrison (ur. 1805, zm. 1879) – amerykański abolicjonista, dziennikarz i działacz społeczny, ojciec Wendella Phillipsa Garrisona i Francisa Jacksona Garrisona. W 1831 roku założył i następnie był wydawcą gazety „The Liberator”. W 1832 roku założył Towarzystwo Antyniewolnicze Nowej Anglii. W 1833 roku był współzałożycielem Amerykańskiego Towarzystwa Antyniewolniczego, jednej z najbardziej znaczących organizacji dążących do zniesienia niewolnictwa w Stanach Zjednoczonych.
Bliskim współpracownikiem Garrisona był Wendell Phillips, jeden z czołowych abolicjonistów, prawnik i obrońca rdzennych Amerykanów.
Garrison opowiadał się nie tylko za zniesieniem niewolnictwa, ale także za równouprawnieniem kobiet. Wspierał działalność sufrażystek, czyli pierwszych przedstawicielek ruchu kobiecego.
Po wojnie secesyjnej w latach 1861–1865 zaprzestał działalności w związku ze zniesieniem niewolnictwa na terenie Stanów Zjednoczonych.

</doc>
<doc id="2341477" url="https://pl.wikipedia.org/wiki?curid=2341477" title="Epidemia dżumy w Wiedniu (1679)">
Epidemia dżumy w Wiedniu (1679)

Epidemia dżumy w Wiedniu (1679) – nabrała rozmiaru pandemii, prawdopodobnie ofiarą padło około 76 tysięcy osób. 
Epidemia wywołana została przez bakterię "Yersinia pestis", którą przenosiły pchły znajdujące się na czarnych szczurach. Przyczyną rozprzestrzeniania się choroby było również brak higieny oraz gęsta zabudowa miasta. Do Wiednia, w którym krzyżowały się drogi handlowe, przybywało wtedy wielu podróżnych, głównie w celach handlowych, którzy mogli przynieść bakterię do miasta. 
"Lieber Augustin".
Epidemia 1679 roku przyczyniła się do legendy o dobrym Augustynie ("Lieber Augustin"). Augustyn był ulicznym muzykantem, który, jak głosi legenda, pewnej nocy w stanie upojenia alkoholowego wpadł do rynsztoka, po czym trafił do zbiorowej mogiły z ciałami ofiar epidemii. Augustyn nie zaraził się chorobą, co przypisano zbawiennemu wpływowi alkoholu w jego organizmie.
Do dzisiaj Augustyn wspominany jest w ludowej przyśpiewce "Oh du lieber Augustin".

</doc>
<doc id="2341478" url="https://pl.wikipedia.org/wiki?curid=2341478" title="Rzeka dzieciństwa">
Rzeka dzieciństwa

Rzeka dzieciństwa – czwarty studyjny album zespołu reggae Maleo Reggae Rockers wydany 1 lipca 2011 przez Universal Music Polska. Nagrania dotarły do 19. miejsca zestawienia OLiS. 
Płyta zawiera autorskie wersje piosenek m.in. Czesława Niemena, Marka Grechuty, Tadeusza Nalepy czy Seweryna Krajewskiego w wersji reggae oraz Etiudę Rewolucyjną w wersji dub. Na płycie gościnnie występują Wilku, Gutek, Lilu, Ras Luta i 52.
W 2012 roku wydawnictwo uzyskało nominację do nagrody polskiego przemysłu fonograficznego Fryderyka w kategoriach "Album roku hip-hop/reggae/R&amp;B".

</doc>
<doc id="2341479" url="https://pl.wikipedia.org/wiki?curid=2341479" title="Japońskie naloty na Oregon">
Japońskie naloty na Oregon

Japońskie naloty na Oregon – dwukrotna próba podpalenia kompleksów leśnych w amerykańskim stanie Oregon we wrześniu 1942 roku, przez zrzucenie bomb zapalających z wodnosamolotu Yokosuka E14Y "Glen", katapultowanego z japońskiego okrętu podwodnego I-25 pilotowanego przez Nobuo Fujitę. Wobec silnego nasiąknięcia poszycia leśnego po padających wówczas deszczach, japońskie usiłowania zakończyły się niepowodzeniem. Były to jedyne naloty lotnicze na kontynentalną część Stanów Zjednoczonych w okresie II wojny światowej.
Czwarty patrol I-25.
Oceaniczny okręt podwodny Japońskiej Cesarskiej Marynarki Wojennej I-25 (dowódca Tagami Meiji) wyruszył na swój czwarty wojenny patrol 15 sierpnia 1942 roku z bazy w Yokosuce. Kierował się ku wybrzeżom Oregonu, gdzie miał zrealizować tajny projekt planistów floty: bombardowanie amerykańskiego terytorium. Plany tej operacji, częściowo pomyślanej jako odwet za rajd na Tokio z kwietnia tego roku, powstały po zdobyciu na Wake amerykańskich map regionu i na podstawie obserwacji byłego japońskiego konsula w Seattle. Przewidywały one, że przy występujących w Oregonie silnych zachodnich wiatrach istnieje możliwość wywołania potężnych i trudnych do ugaszenia pożarów obszarów leśnych na Zachodnim Wybrzeżu. Poza spowodowaniem potencjalnych strat liczono na wywołanie w społeczeństwie amerykańskim psychozy strachu. Okręt dotarł do amerykańskich wybrzeży w pierwszych dniach września, pozostając w rejonie przylądka Blanco w oczekiwaniu na poprawę stanu morza.
I-25 przewoził w pokładowym hangarze lekki wodnosamolot rozpoznawczy Yokosuka E14Y1, znany w kodzie aliantów jako "Glen". Mógł on przenosić na zamkach podskrzydłowych dwie niewielkie bomby. Aby zwiększyć efekt ich działania, użyto specjalnych bomb zapalających, wypełnionych kulkami z mieszanką zapalającą, które rozsypując się po eksplozji miały wywołać pożar równocześnie na większym obszarze, o promieniu około 100 m.
Pierwszy nalot.
9 września rano morze uspokoiło się na tyle, że możliwe stało się bezpieczne przygotowanie samoloty do startu. Jego załogę stanowili: pilot chorąży Nobuo Fukita oraz obserwator, podoficer Shoji Okuda. Wlecieli oni w głąb górzystego, zalesionego obszaru w rejonie miasta Brookings, zrzucając dwie 76 kilogramowe bomby zapalające. Tylko jedna z nich wybuchła, zaś w mokrym poszyciu pożar szybko wygasł.
Wracający wodnosamolot został zauważony z przepływających w pobliżu amerykańskich statków, których załogi zameldowały o tym lokalnej obronie wybrzeża. Wysłany na patrol samolot Lockheed A-29 przeprowadził 10 września nieskuteczny atak bombami głębinowymi na I-25. Japońska jednostka odniosła jedynie niewielkie uszkodzenia, ale atak skłonił komandora Meiji do większej rozwagi.
Drugi nalot.
Ponieważ drugi nalot postanowiono wykonać pod osłoną nocy, sprzyjające warunki do jego przeprowadzenia nastały dopiero 29 września. Katapultowany samolot, z tą samą załogą, zrzucił dwie bomby zapalające w rejonie położonym bardziej na północ, w pobliżu Port Orford. Skutek był podobny do poprzedniego nalotu: wybuchła jedynie jedna z bomb, zaś powstały pożar wygasł samoistnie w mokrym lesie. Powracający Fujita miał spore kłopoty ze zlokalizowaniem pozycji macierzystego okrętu i udało mu się go odnaleźć dopiero po długich poszukiwaniach, dzięki śladom oleju napędowego na powierzchni morza.
Japoński wodnosamolot został tym razem zauważony nad lądem przez strażników leśnych. Powiadomili oni USAAF, która wysłała przeciwko niemu samoloty myśliwskie P-38 Lightning, te jednak, naprowadzane w złym kierunku, nie zdołały go przechwycić. I-25 powrócił do bazy w Yokosuce 24 października 1942 roku
Materialne szkody powstałe w wyniku obydwu rajdów były znikome. Przyczyniły się do tego długotrwałe jesienne deszcze, po których drzewa i poszycie były nasiąknięte wodą, co uniemożliwiło rozprzestrzenienie się pożarów. Zawiodły także japońskie bomby zapalające, dwie z nich nie eksplodowały, zaś dwie pozostałe uwolniły jedynie część ładunku. Nie powiódł się również zamiar wywołania poczucia zagrożenia u mieszkańców zaatakowanych okolic: naloty przeszły niemal niezauważone, w prasie zachodniego wybrzeża pojawiły się tylko niewielkie wzmianki o zdarzeniu, chociaż niektórzy przypisują im pewną rolę w przyspieszeniu rozpoczęcia amerykańskiej kontrofensywy na Pacyfiku.
Niewątpliwie cztery bomby zrzucone przez Nobuo Fujitę na lasy Oregonu były jedynym przypadkiem nalotu wrogiego samolotu na kontynentalne Stany Zjednoczone w czasie II wojny światowej.

</doc>
<doc id="2341481" url="https://pl.wikipedia.org/wiki?curid=2341481" title="Agent-prowokator">
Agent-prowokator



</doc>
<doc id="2341482" url="https://pl.wikipedia.org/wiki?curid=2341482" title="Yokosuka E14Y">
Yokosuka E14Y

Yokosuka E14Y (amerykańskie oznaczenie kodowe Glen) – lekki wodnosamolot rozpoznawczy Japońskiej Cesarskiej Marynarki Wojennej, przeznaczony do przewożenia i użycia z pokładów okrętów podwodnych. Zaprojektowany pod koniec lat 30., był używany w czasie II wojny światowej w kilku misjach zwiadowczych. We wrześniu 1942 roku Glen pilotowany przez Nobuo Fujitę dwukrotnie dokonał bombardowania terytorium kontynentalnej części Stanów Zjednoczonych.
Projektowanie i budowa.
Yokosuka E14Y powstał w ramach trzeciego planu rozwoju sił podwodnych Cesarskiej Marynarki Wojennej z 1937 roku, na podstawie wymagań 12-Shi na następcę wodnosamolotu Watanabe E9W, dostosowanego do bazowania na nowo projektowanych oceanicznych okrętach podwodnych. Jego głównym projektantem był Mitsuo Yamada z Lotniczego Arsenału Technicznego Marynarki w Yokosuce (Kaigun Koku Gujitsusho, w skrócie Kugisho).
Arsenał w Yokosuce wybudował dwa samoloty prototypowe. Pierwszy lot E14Y, pilotowanego przez porucznika Okhane, odbył się w 1939 roku. Po pomyślnym przejściu prób i wprowadzeniu nieznacznych zmian konstrukcyjnych, mających na celu głównie zmniejszenie masy płatowca i poprawienie stabilności w locie poziomym, wytwórnia Watanabe otrzymała w 1940 roku zamówienie na 10 maszyn serii informacyjnej oraz 126 egzemplarzy produkcyjnych pod długim oznaczeniem Mały Samolot Rozpoznawczy Marynarki Wzór 0 Model 11 (krótkie oznaczenie E14Y1). Produkcja odbywała się w latach 1941–1943.
Opis konstrukcji.
Yokosuka E14Y był dwumiejscowym, wolnonośnym dolnopłatem konstrukcji mieszanej, z dwoma pływakami wspartymi na zastrzałach. Długość samolotu wynosiła 8,68 m (prototypu 8,54 m), rozpiętość 10,96 m, powierzchnia nośna 19 m², wysokość 3,8 m (prototypu 3,68 m). Kadłub miał konstrukcję z rur metalowych, krytą w przedniej części blachami duraluminiowymi, a w tylnej płótnem. Skrzydła i usterzenie miały konstrukcję mieszaną, metalowo-drewnianą, krytą płótnem, pływaki wykonane były w całości z duraluminium. Aby umożliwić bazowanie maszyny w niewielkim hangarze zabudowanym na okrętach podwodnych, skrzydła i usterzenie były składane. Płaty składały się wzdłuż kadłuba do tyłu, usterzenie poziome i górna część pionowego składana i opuszczana w dół. Pływaki były odpinane od zastrzałów i przewożone osobno. Czas przygotowania do lotu przy dobrze wyszkolonej obsłudze wynosił poniżej siedmiu minut.
Dwuosobowa załoga, pilot oraz obserwator, pełniący także funkcję radiooperatora i strzelca pokładowego, zajmowała miejsce w zamkniętej (w prototypie półotwartej) kabinie na grzbiecie kadłuba. W jej tylnej części zainstalowany był na obrotnicy karabin maszynowy Type 92, kal. 7,7 mm, służący do samoobrony. Na zamkach podskrzydłowych można było podwiesić dwie bomby o małym wagomiarze.
Napęd wodnosamolotu stanowił jeden dziewięciocylindrowy silnik gwiazdowy Hitachi GK2 Tempu 12 o mocy maksymalnej 340 hp, chłodzony powietrzem, poruszający dwułopatowym drewnianym śmigłem o stałym skoku. Nadawał on samolotowi prędkość maksymalną 133 węzłów (ok. 246 km/h). "Glen" miał zasięg maksymalny 475 mil morskich (ok. 880 km) i pułap 5420 m.
Użycie operacyjne.
Samoloty Yokosuka E14Y rozpoczęły swój udział w II wojnie światowej 17 grudnia 1941 roku od lotów rozpoznawczych na bazę amerykańską w Pearl Harbor, dla oceny skutków ataku z 7 grudnia. Później były wykorzystywane do kolejnych rekonesansów nad bazami alianckimi na Hawajach, Aleutach, Madagaskarze i w Afryce Wschodniej, Australii (w tym przed atakiem na port w Sydney) oraz Nowej Zelandii i Oceanii. Ponadto były używane do patrolowania japońskich wód macierzystych oraz z pokładów statków handlowych.
Wodnosamolot katapultowany z okrętu podwodnego I-25, z załogą: Nobuo Fujita (pilot) i Shoji Okuda (obserwator), dokonał w dniach 9 i 29 września 1942 roku dwóch nalotów na kompleksy leśne w Oregonie. Za każdym razem zrzucono po dwie bomby zapalające o wagomiarze 76 kg, z zamiarem wywołania pożarów lasów. Z czterech bomb jedynie dwie eksplodowały, ale, ponieważ poszycie leśne było wilgotne po niedawnych deszczach, nie spowodowało to większych szkód. Były to jedyne podczas II wojny światowej naloty lotnicze na kontynentalną część Stanów Zjednoczonych.

</doc>
<doc id="2341486" url="https://pl.wikipedia.org/wiki?curid=2341486" title="T-2 Buckeye">
T-2 Buckeye



</doc>
<doc id="2341487" url="https://pl.wikipedia.org/wiki?curid=2341487" title="Świątynia Xingtian">
Świątynia Xingtian

Świątynia Xingtian () – świątynia znajdująca się w dzielnicy Zhongshan w Tajpej na Tajwanie, poświęcona bogowi wojny Guan Yu, który uważany jest również za patrona biznesmenów. Jedna z najczęściej odwiedzanych świątyń na wyspie (średnio ok. 10 tys. osób dziennie).
Świątynia powstała w 1967 roku. Została wzniesiona na planie prostokąta i zajmuje powierzchnię 7000 m². Charakterystycznym elementem jest stojąca na dziedzińcu duża kadzielnica z dwoma uchwytami w kształcie smoków, zwieńczona dwoma daszkami ozdobionymi smoczymi głowami. Smoki są dominującym motywem zdobniczym w świątyni. Na dziedzińcu znajdują się także stoły ofiarne. W głównym pawilonie mieści się ołtarz z figurą Guan Yu i dwiema czarnymi kolumnami ozdobionych złotymi elementami.
W świątyni obowiązuje wiele zakazów, m.in. prowadzenia jakiejkolwiek działalności komercyjnej, rytualnego palenia specjalnych papierowych pieniędzy oraz wystawiania przedstawień ku czci bóstwa. Obiekt nie został też wyposażony w puszki na jałmużnę.

</doc>
<doc id="2341488" url="https://pl.wikipedia.org/wiki?curid=2341488" title="Reggae Gold 2011">
Reggae Gold 2011

Reggae Gold 2011 – dziewiętnasty album z serii składanek "Reggae Gold", wydawanej przez nowojorską wytwórnię VP Records.
Płyta ukazała się 20 czerwca 2011 roku, wraz z bonusowym CD zawierającym remixy wszystkich utworów, autorstwa panamskiego DJ-a Norie. Produkcją całości zajęli się Chris Chin oraz Joel Chin.
16 lipca 2011 roku album osiągnął 1. miejsce w cotygodniowym zestawieniu najlepszych albumów reggae magazynu Billboard i utrzymał się na szczycie jeszcze przez kolejny tydzień (ogółem był notowany na liście przez 18 tygodni).

</doc>
<doc id="2341490" url="https://pl.wikipedia.org/wiki?curid=2341490" title="Maleo Reggae Rockers &amp; Goście">
Maleo Reggae Rockers &amp; Goście

Maleo Reggae Rockers &amp; Goście – trzeci album koncertowy zespołu reggae Maleo Reggae Rockers wydany 10 grudnia 2010 przez wytwórnię Złoty Melon.
Stanowi on zapis koncertu, który odbył się na XVI Przystanku Woodstock 2010. Na płycie gościnnie występują Ras Luta, Gutek, Robert „Litza” Friedrich, Andy Baron i Getto Priest. 

</doc>
<doc id="2341492" url="https://pl.wikipedia.org/wiki?curid=2341492" title="Synagoga w Osoblasze">
Synagoga w Osoblasze



</doc>
<doc id="2341494" url="https://pl.wikipedia.org/wiki?curid=2341494" title="Spółdzielnia pracy">
Spółdzielnia pracy

Spółdzielnia pracy – spółdzielnia będąca własnością pracowników samodzielnie przez nich zarządzaną. Kontrola ta oznacza, że każdy pracownik-właściciel uczestniczy w podejmowaniu decyzji w sposób demokratyczny, lub tworzony jest zarząd wybierany przez każdego pracownika-właściciela, z których każdy ma jeden głos.
Historia.
Spółdzielnie pracownicze zyskały na znaczeniu w czasie rewolucji przemysłowej jako część ruchu robotniczego. W miarę jak zatrudnienie przenosiło się na tereny przemysłowe, a sektory pracy ulegały zmniejszeniu, robotnicy zaczęli organizować się i kontrolować własne przedsiębiorstwa. Spółdzielnie pracownicze powstały w wyniku „krytycznej reakcji na kapitalizm przemysłowy i skrajności rewolucji przemysłowej”. Niektóre spółdzielnie robotnicze zostały stworzone, aby „radzić sobie ze złem nieokiełznanego kapitalizmu i niepewnością pracy najemnej”.
Filozofia, która legła u podstaw ruchu spółdzielczego, wywodzi się z socjalistycznych pism myślicieli, takich jak Robert Owen i Charles Fourier. Robert Owen, uważany przez wielu za ojca ruchu spółdzielczego, zbił fortunę na handlu bawełną, ale chciał zapewnić swoim pracownikom dobre warunki i dostępu do edukacji dla nich i ich dzieci. Pomysły te zostały z powodzeniem wprowadzone w życie w przędzalniach bawełny w New Lanark w Szkocji. To właśnie tam powstał pierwszy sklep spółdzielczy. Zachęcony tym sukcesem, wpadł na pomysł tworzenia „wiosek spółdzielczych”, w których robotnicy wydobywaliby się z ubóstwa, uprawiając własną żywność, szyjąc własne ubrania i w końcu stając się samorządnymi. Próbował utworzyć takie wspólnoty w Orbiston w Szkocji i w New Harmony w stanie Indiana w Stanach Zjednoczonych, ale obie te wspólnoty zakończyły się niepowodzeniem.
Podobne wczesne eksperymenty przeprowadzono na początku XIX wieku i do 1830 istniało kilkaset spółdzielni. Dr William King sprawił, że pomysły Owena stały się bardziej wykonalne i praktyczne. Wierzył, że należy zaczynać od małych rzeczy i zdawał sobie sprawę, że klasy pracujące będą musiały same zakładać spółdzielnie, więc widział swoją rolę jako instruktora. Założył miesięcznik „The Co-operator”, którego pierwszy numer ukazał się 1 maja 1828. Było to połączenie filozofii spółdzielczej i praktycznych porad dotyczących prowadzenia sklepu na zasadach spółdzielczych.
Ruch współczesny.
Pierwszą udaną organizacją spółdzielczą było założone w Anglii w 1844 należące do konsumentów Rochdale Society of Equitable Pioneers. Pionierzy z Rochdale ustanowili „Zasady roczdelskie”, na podstawie których prowadzili swoją spółdzielnię. Stało się to podstawą do rozwoju i wzrostu nowoczesnego ruchu spółdzielczego. Ponieważ mechanizacja rewolucji przemysłowej zmuszała coraz więcej wykwalifikowanych robotników do popadania w ubóstwo, handlowcy ci postanowili zebrać się razem i otworzyć własny sklep, w którym sprzedawali artykuły spożywcze, na jakie w przeciwnym razie nie mogliby sobie pozwolić.
Mając w pamięci lekcje z wcześniejszych nieudanych prób współpracy, opracowali słynne już zasady roczdelskie i w ciągu czterech miesięcy starali się zebrać po jednym funcie szterlingu na osobę, co dało w sumie 28 funtów kapitału. 21 grudnia 1844 otworzyli sklep z bardzo skromnym asortymentem masła, cukru, mąki, płatków owsianych i kilkoma świecami. W ciągu trzech miesięcy rozszerzyli swoją ofertę o herbatę i tytoń, aż wkrótce zyskali powszechną reputację dostawców wysokiej jakości dóbr.
Międzynarodową organizacją reprezentującą spółdzielnie pracownicze jest CICOPA, która posiada dwie organizacje regionalne: CECOP-CICOPA Europe i CICOPA Americas.
Dziś.
Kiedy obecny ruch spółdzielczy odrodził się w latach sześćdziesiątych, rozwijał się głównie w oparciu o nowy system „własności kolektywnej”, w którym akcje o wartości nominalnej były wydawana jako symbole egalitarnych praw głosu. Zazwyczaj członek może posiadać tylko jeden udział, aby zachować egalitarny etos. Po wprowadzeniu i po okresie próbnym, zwykle po to, aby nowy kandydat mógł zostać oceniony, otrzymuje prawo do zarządzania spółdzielnią bez „własności” w tradycyjnym sensie. W Wielkiej Brytanii system ten znany jest jako wspólna własność ("common ownership").
Niektóre z tych pierwszych spółdzielni nadal istnieją, a większość nowych podąża ich śladem i rozwija relacje kapitałowe, które są bardziej radykalne niż poprzedni system własności udziałów kapitałowych.
W Stanach Zjednoczonych nie ma spójnego ustawodawstwa dotyczącego spółdzielni pracowniczych na poziomie krajowym, a tym bardziej prawa federalnego, więc większość spółdzielni pracowniczych korzysta z tradycyjnego prawa spółdzielczego i próbuje je dostosować do swoich celów. W niektórych przypadkach, członkowie (pracownicy) spółdzielni faktycznie „posiadają” przedsiębiorstwa poprzez zakup udziałów, które reprezentują ułamek wartości rynkowej spółdzielni.
W Wielkiej Brytanii ten typ spółdzielni był tradycyjnie znany jako spółdzielnia producencka; i chociaż pozostawał w cieniu spółdzielni konsumenckich i rolniczych, stanowił również niewielką sekcję w ramach krajowego organu naczelnego, Związku Spółdzielczego. Nowa fala spółdzielni pracowniczych, która pojawiła się w Wielkiej Brytanii w połowie lat 70., dołączyła do Industrial Common Ownership Movement (ICOM) jako odrębna federacja. Dzięki ruchowi alternatywnemu i ekologicznemu oraz politycznemu dążeniu do tworzenia miejsc pracy, sektor osiągnął szczytowy poziom około 2000 przedsiębiorstw. Jednakże tempo wzrostu spadło, sektor skurczył się, a w 2001 ICOM połączył się z Co-operative Union (który był organem federalnym dla spółdzielni konsumenckich), tworząc Co-operatives UK, tym samym ponownie jednocząc sektor spółdzielczy.
W 2006 Rada Spółdzielni Pracowniczych Co-operatives UK napisała i stale aktualizuje kodeks spółdzielni pracowniczych, broszurę, która „określa, czego każdy powinien oczekiwać i w jakich ramach współpracować jako członek spółdzielni pracowniczej”.
W 2018 Google ogłosił grant w wysokości 1 miliona dolarów na zestaw do rozwoju spółdzielni platformowej we współpracy z 5 spółdzielniami pilotażowymi, które wszystkie są własnością pracowników.
Badania.
Trwałość.
Według analizy wszystkich przedsiębiorstw w Urugwaju w latach 1997–2009, spółdzielnie pracownicze mają o 29% mniejsze szanse na zamknięcie po uwzględnieniu zmiennych takich jak przemysł. We Włoszech spółdzielnie pracownicze, które zostały utworzone przez pracowników kupujących przedsiębiorstwo, gdy jest ono zagrożone zamknięciem lub wystawione na sprzedaż, mają 3-letni wskaźnik przeżywalności na poziomie 87%, w porównaniu z 48% wszystkich włoskich przedsiębiorstw. Badanie hiszpańskich i francuskich spółdzielni pracowniczych z 2012 wykazało, że „w czasie kryzysu gospodarczego były one bardziej odporne niż przedsiębiorstwa konwencjonalne”. We Francji trzyletni wskaźnik przeżywalności spółdzielni pracowniczych wynosi 80–90%, w porównaniu z ogólnym wskaźnikiem przeżywalności wszystkich przedsiębiorstw wynoszącym 66%. Podczas kryzysu gospodarczego w 2008 liczba pracowników w spółdzielniach pracowniczych we Francji wzrosła o 4,2%, podczas gdy zatrudnienie w innych przedsiębiorstwach spadło o 0,7%.
Płace.
Badanie z 2006 wykazało, że płace w spółdzielniach we Włoszech były o 15 do 16% niższe niż te, które średnio wypłacały firmy kapitalistyczne, i były bardziej elastyczne, podczas gdy zatrudnienie było bardziej stabilne. Po uwzględnieniu zmiennych, takich jak wykształcenie, wiek, płeć, zawód, branża, lokalizacja, wielkość firmy, koszt kapitału użytkownika, koszty stałe oraz odchylenia w realnej sprzedaży, wartość ta zmieniła się do 14 procent. Autorzy sugerują, że jest to spowodowane tym, że spółdzielnie pracownicze są bardziej skłonne niż firmy kapitalistyczne do obniżania płac zamiast zwalniania pracowników w okresach trudności gospodarczych. Badanie przeprowadzone na wszystkich firmach w Urugwaju wykazało, że przy kontroli takich zmiennych jak branża, wielkość firmy, płeć, wiek i staż pracy, pracownicy zatrudnieni w firmach zarządzanych przez pracowników zarabiają o 3 procent więcej w porównaniu z podobnymi pracownikami zatrudnionymi w firmach konwencjonalnych. Jednakże ta premia płacowa znacznie maleje wraz ze wzrostem wynagrodzenia i staje się ujemna w przypadku osób najlepiej zarabiających.
Według badań Virginie Perotin, która przeanalizowała dwie dekady danych międzynarodowych, tendencja do większej elastyczności płac i stabilności zatrudnienia pomaga wyjaśnić, dlaczego w niektórych badaniach obserwuje się wyższe, a w innych niższe płace w spółdzielniach pracowniczych w porównaniu z przedsiębiorstwami konwencjonalnymi. Badanie przeprowadzone przez The Democracy Collaborative wykazało, że w Stanach Zjednoczonych spółdzielnie pracownicze mogą zwiększyć dochody pracowników o 70–80%.
Różnice płac.
W spółdzielni Mondragon Corporation, największej na świecie spółdzielni pracowniczej, stosunek płac między najniżej i najwyżej zarabiającym wynosił w 2018 1:9. Stosunek ten jest ustalany w demokratycznym głosowaniu przez członków-pracowników.
We Francji stosunek płac pomiędzy najwyżej i najniżej opłacanymi 10% pracowników jest o 14% niższy w spółdzielniach pracowniczych niż w podobnych firmach konwencjonalnych.
Produktywność.
Według badań Virginie Perotin, które dotyczyły danych międzynarodowych na podstawie dwóch dekad, spółdzielnie pracownicze są bardziej produktywne niż konwencjonalne firmy. W innym badaniu z 1987 na temat spółdzielni pracowniczych we Włoszech, Wielkiej Brytanii i Francji stwierdzono „pozytywne” wyniki dot. wydajności. Zauważono również, że spółdzielnie pracownicze nie stają się mniej produktywne, a wręcz stają się większe. Badanie przeprowadzone w 1995 przez spółdzielnie pracownicze w przemyśle drzewnym w Waszyngtonie wykazało, że „spółdzielnie są bardziej wydajne niż główne firmy konwencjonalne o 6-14 procent”.
Satysfakcja pracowników.
Według badań przeprowadzonych na podstawie ankiety wykonanej wśród mieszkańców włoskiej prowincji Trento, spółdzielnie pracownicze są jedyną formą przedsiębiorstwa, która sprzyja zaufaniu społecznemu między pracownikami. Badanie przeprowadzone w Seulu sugeruje, że w tradycyjnych firmach pracownicy stają się mniej zaangażowani w pracę, gdy ich praca staje się coraz bardziej wymagająca; w spółdzielniach pracy tak się nie dzieje. W Stanach Zjednoczonych opiekunki domowe w spółdzielniach pracy były znacznie bardziej zadowolone z pracy niż w innych agencjach. Jedno z badań przeprowadzonych w 1995 w Stanach Zjednoczonych wskazuje również, że „pracownicy, którzy przyjmują zwiększony wpływ i udział w podejmowaniu decyzji dotyczących miejsca pracy, wykazują również większą satysfakcję z pracy”, a badanie przeprowadzone w 2011 we Francji wykazało, że przedsiębiorstwa prowadzone przez pracowników „mają pozytywny wpływ na satysfakcję pracowników z pracy”. Jedno z badań z 2019 wskazuje, że „wpływ na szczęście pracowników jest ogólnie pozytywny”.
Środowisko.
Analiza z 1995 opublikowana w Ecological Economics sugeruje, że „spółdzielnie będą miały tendencję do bardziej efektywnego wykorzystywania zasobów naturalnych i będą mniej zorientowane na wzrost niż korporacje”.
Cechy spółdzielni pracowniczych.
Istnieje wiele definicji określających cechy spółdzielni pracowniczej. CICOPA, Międzynarodowa Organizacja Spółdzielni Producentów Przemysłowych, Rzemieślniczych i Usługowych, podaje 8-stronicową definicję w swojej Światowej Deklaracji Spółdzielni Pracowniczych, która została zatwierdzona przez Zgromadzenie Ogólne Międzynarodowego Związku Spółdzielczego we wrześniu 2005. Poniżej znajduje się część poświęcona podstawowym cechom spółdzielni pracowniczych:
Spółdzielnie pracownicze przestrzegają również zasad i wartości Rochdale, które są zbiorem podstawowych zasad funkcjonowania spółdzielni. Zostały one po raz pierwszy określone przez Rochdale Society of Equitable Pioneers w Rochdale w 1844 i stanowią podstawę ideową, na której do dziś działają spółdzielnie na całym świecie.
Mimo że nie istnieje jedna konkretna definicja spółdzielni pracowniczej, można je uznać za przedsiębiorstwa wytwarzające produkt lub oferujące usługi, które są sprzedawane z zyskiem, gdzie pracownicy są członkami lub pracownikami-właścicielami. Pracownicy-właściciele pracują w przedsiębiorstwie, a jednocześnie zarządzają nim. W przeciwieństwie do tradycyjnych firm, prawo własności i uprawnienia decyzyjne w spółdzielni pracowniczej powinny należeć wyłącznie do pracowników-właścicieli, a ostateczna władza spoczywać w rękach jako całości. Robotnicy-właściciele kontrolują zasoby spółdzielni i proces pracy, takie jak płace czy godziny pracy.
Jak wspomniano powyżej, większość – jeśli nie wszyscy – pracownicy w danej spółdzielni pracowniczej są właścicielami, chociaż mogą być w nich zatrudnieni pracownicy dorywczy lub najemni, z którymi zyski i podejmowanie decyzji niekoniecznie są dzielone w równym stopniu. Często też pracownicy przechodzą okres próbny lub kontrolny (np. trzy lub sześć miesięcy), zanim uzyskają pełne prawa wyborcze.
Partycypacja opiera się na jednym głosie przypadającym na jednego pracownika-właściciela, niezależnie od liczby akcji lub udziałów posiadanych przez każdego pracownika-właściciela. Prawo głosu nie jest związane z inwestycjami lub patronatem w spółdzielni pracowniczej i tylko pracownicy-właściciele mogą głosować nad decyzjami, które ich dotyczą. W praktyce spółdzielnie pracownicze muszą uwzględniać szereg interesów, aby przetrwać. Ku temu niezbędne są eksperymenty z różnymi ustaleniami dotyczącymi głosowania, aby uwzględnić interesy związków zawodowych, władz lokalnych, tych, którzy zainwestowali proporcjonalnie więcej siły roboczej lub poprzez próby łączenia indywidualnych i zbiorowych form własności i kontroli pracowniczej.
Jak zauważają zarówno teoretycy, jak i praktycy, w spółdzielniach pracowniczych znaczenie kapitału powinno być podporządkowane pracy. W istocie, np. Frank Adams charakteryzuje spółdzielnie pracownicze jako „ludowe”, a nie „kapitalistyczne”:
Niemniej jednak, ostatnie wydarzenia w ruchu spółdzielczym zaczęły wyraźniej przesuwać myślenie w kierunku perspektywy wielopodmiotowej. Skutkiem tego były wielokrotne próby opracowania modelowych zasad, które odróżniałyby prawa do kontroli od praw do inwestycji i udziału w zyskach. Spółdzielnie pracownicze były często postrzegane jako alternatywa lub „trzecia droga” wobec zdominowania pracy przez kapitał lub państwo. Spółdzielnie tradycyjnie łączą interesy związane z korzyściami społecznymi w obrębie kapitalistycznego społeczeństwa związanego z prawem własności. Spółdzielnie osiągają połączenie celów społecznych i kapitałowych poprzez demokratyczne zarządzanie kwestiami dystrybucji przez i pomiędzy równymi członkami sprawującymi kontrolę. Demokratyczny nadzór nad decyzjami w celu sprawiedliwego podziału aktywów i innych korzyści oznacza, że własność kapitału jest zorganizowana w taki sposób, aby przynosić korzyści społeczne wewnątrz organizacji. Zewnętrzne korzyści społeczne są również realizowane poprzez zastosowanie zasady operacyjnej współpracy między spółdzielniami.
Krótko mówiąc, spółdzielnie pracownicze są zorganizowane tak, aby służyć potrzebom pracowników-właścicieli poprzez generowanie korzyści (które mogą, ale nie muszą być zyskami) dla pracowników-właścicieli, a nie dla inwestorów zewnętrznych. To ukierunkowanie na pracowników sprawia, że zasadniczo różnią się od innych przedsiębiorstw. Dodatkowe cechy strukturalne i zasady przewodnie spółdzielni dodatkowo odróżniają je od innych modeli biznesowych. Na przykład pracownicy-właściciele mogą nie uznawać, że maksymalizacja zysku jest najlepszym lub jedynym celem dla ich spółdzielni lub mogą stosować się do zasad roczdelskich. Innym przykładem jest to, że spółdzielnie pracownicze, dzięki horyzontalnej strukturze zarządzania i bardziej egalitarnej idei, często dają pracownikom więcej możliwości i większą swobodę w rozwiązywaniu problemów w miejscu pracy.
Zyski (lub straty) wypracowane przez spółdzielnię pracowniczą są dzielone pomiędzy pracowników-właścicieli. Wynagrodzenia z reguły charakteryzują się niewielką różnicą proporcji, która w idealnym przypadku powinna „kierować się zasadami proporcjonalności, solidarności zewnętrznej i solidarności wewnętrznej” (np. proporcja dwa do jednego między najniżej i najwyżej zarabiającym), a często są równe dla wszystkich pracowników. Wynagrodzenie może być obliczane w zależności od umiejętności, stażu pracy lub przepracowanego czasu i może być podnoszone lub obniżane w dobrych lub kryzysowych czasach, aby zapewnić bezpieczeństwo zatrudnienia.
Struktury wewnętrzne.
Spółdzielnie pracownicze mają bardzo zróżnicowane struktury wewnętrzne. Kontrola pracownicza może być sprawowana bezpośrednio lub pośrednio przez pracowników-właścicieli. W przypadku realizacji pośredniej, członkowie reprezentatywnych organów decyzyjnych (np. Rada Dyrektorów) muszą być wybierani przez właścicieli-pracowników (którzy z kolei zatrudniają kierownictwo) i podlegać odwołaniu przez właścicieli-pracowników. Jest to struktura hierarchiczna podobna do struktury konwencjonalnego przedsiębiorstwa, z zarządem i różnymi stopniami kierownictwa, z tą różnicą, że zarząd jest wybierany.
Jeśli jest wykonywana bezpośrednio, wszyscy członkowie spotykają się regularnie, aby podejmować – i głosować nad – decyzjami dotyczącymi sposobu prowadzenia spółdzielni. Bezpośrednie spółdzielnie pracownicze stosują niekiedy konsensus przy podejmowaniu decyzji. Bezpośrednia kontrola pracownicza zapewnia horyzontalną strukturę zarządzania zamiast hierarchicznej. Na tę strukturę wpływają kolektywy aktywistów i organizacje obywatelskie, w których wszyscy członkowie mogą i powinni odgrywać rolę kierowniczą. Struktury takie mogą być powiązane z ideami politycznymi, takimi jak anarchizm, wolnościowy socjalizm, dystrybucjonizm i ekonomia uczestnicząca.
Niektóre spółdzielnie pracownicze praktykują również rotację miejsc pracy lub zrównoważone zespoły stanowisk, aby przezwyciężyć nierówności władzy, a także dać pracownikom szerszy zakres doświadczeń i wgląd w różne stanowiska w miejscu pracy, dzięki czemu są oni w stanie lepiej podejmować decyzje dotyczące całego miejsca pracy. Mondragon Bookstore &amp; Coffeehouse jest dobrym przykładem miejsca pracy, które to robi.
Kolektywy pracownicze.
Termin „kolektyw pracowniczy” jest czasem używany do opisania spółdzielni pracowniczych, które również są kolektywami, czyli są zarządzane bez hierarchii takiej jak rola stałego menedżera.
Wspólna własność jest praktykowana przez dużą liczbę dobrowolnych stowarzyszeń i organizacji non-profit, a także domyślnie przez wszystkie instytucje publiczne. Większość spółdzielni ma pewne elementy wspólnej własności, ale niektóre części ich kapitału mogą być własnością indywidualną.
Spółdzielnie oparte na własności wspólnej.
Definicja.
Zasada wspólnej własności została skodyfikowana w prawie brytyjskim w ustawie Industrial Common Ownership Act 1976, która definiuje „przedsiębiorstwo będące wspólną własnością” jako "organ, w odniesieniu do którego rejestrator wydał (i nie odwołał) zaświadczenie potwierdzające":
Zasada ta jest zazwyczaj wprowadzana w życie poprzez umieszczenie dwóch klauzul w umowie spółki lub w regulaminie towarzystwa przemysłowo-oszczędnościowego:
Prawo brytyjskie jest niechętne wprowadzaniu wspólnej własności, nalegając, aby większość trzech czwartych członków spółki, poprzez podjęcie „specjalnej uchwały”, miała prawo do zmiany umowy spółki. Powyższa większość trzech czwartych odnosi się do większości spółek z ograniczoną odpowiedzialnością, z wyjątkiem tego, że od 2006 możliwe jest ustanowienie altruistycznego rozwiązania w stowarzyszeniu przemysłowo-oszczędnościowym zarejestrowanym jako „community benefit society” („bencom”). Ta ustawowa blokada aktywów nie jest dostępna dla stowarzyszeń zarejestrowanych jako spółdzielnie „bona fide”. Jednak takie ustanowienie zostało również zapisane w spółce interesu wspólnoty (CIC), nowym statusie prawnym, który został wprowadzony w 2005.
Wsparcie finansowe.
Sekcja 1.2 ustawy Industrial Common Ownership Act upoważniła Sekretarza Stanu ds. Przemysłu do udzielania dotacji i pożyczek organom „utworzonym w celu wspierania rozwoju przedsiębiorstw współwłasnościowych lub spółdzielni” do łącznej kwoty 250 000 funtów przez okres pięciu lat, z zastrzeżeniem, że dotacje nie powinny przekraczać 30 000 funtów w danym roku. Dotacje na promowanie przedsiębiorstw będących przedmiotem wspólnej własności przyznano Industrial Common Ownership Movement oraz Scottish Co-operatives Development Committee, natomiast pożyczkami zarządzano za pośrednictwem Common Ownership Finance Ltd. Sekcja ta została uchylona w 2004.
W 1978 r. rząd brytyjski powołał krajową Agencję Rozwoju Spółdzielczości, a w kolejnych latach promowano wspólną własność jako model tworzenia miejsc pracy, zaś około 100 władz lokalnych w Wielkiej Brytanii powołało w tym celu agencje rozwoju spółdzielczości.
Przykłady.
Bardzo znaczący wczesny wpływ na ten ruch miała firma Scott Bader Commonwealth, zajmująca się produkcją kompozytów i specjalistycznych tworzyw polimerowych w Wellingborough, którą właściciel Ernest Bader przekazał pracownikom w ratach w późnych latach 50. do wczesnych 60. W przeciwieństwie do popularnej koncepcji organizacji opartych na wspólnej własności jako małych organizacji, jest to producent zaawansowanych technologicznie chemikaliów, którego obroty przekraczają 100 milionów funtów rocznie od początku lat 90., zatrudniający setki pracowników. W Londynie Calverts jest przykładem spółdzielni pracowniczej o ugruntowanej pozycji, która prowadzi politykę parytetu płac. Jeśli chodzi o ruch kolektywny, jednym z najbardziej udanych przedsięwzięć jest prawdopodobnie Suma Wholefoods w Elland.
Idee spółdzielni pracowniczych.
Opowiadanie się za demokracją w miejscu pracy, zwłaszcza z najpełniejszym wyrazem samorządności pracowniczej, jak ma to miejsce w spółdzielniach pracowniczych, jest zakorzenione w kilku tradycjach intelektualnych i politycznych:
Spółdzielnie pracownicze są również centralnym elementem idei autonomizmu, dystrybucjonizmu, mutualizmu, syndykalizmu, ekonomii uczestniczącej, socjalizmu gildyjnego i socjalizmu wolnościowego między innymi. Idea osiągnięcia demokracji gospodarczej poprzez własność pracowniczą na skalę krajową została przedstawiona przez ekonomistę Toma Wintersa, który twierdzi, że „budowanie gospodarki spółdzielczej jest jednym małym krokiem na drodze do odzyskania bogactwa, które wszyscy wspólnie tworzymy”.
Model biznesowy.
Ekonomiści charakteryzowali spółdzielnię pracowniczą jako przedsiębiorstwo, w którym praca zatrudnia kapitał, a nie kapitał zatrudnia pracę, jak w konwencjonalnych przedsiębiorstwach. Klasyczny wkład teoretyczny do takiego modelu „firmy zarządzanej przez pracę” (LMF) zawdzięcza się Benjaminowi Wardowi i Jaroslavowi Vaněk.
W wersji neoklasycznej celem LMF nie jest maksymalizacja całkowitego zysku, ale raczej dochodu na głowę. Lecz taki scenariusz implikuje „przewrotne” zachowanie, takie jak zwalnianie pracowników, gdy cena produkcji rośnie, aby podzielić zwiększone zyski między mniejszą liczbę członków. Brakuje jednak dowodów na poparcie takiego zachowania; przegląd literatury z zakresu ekonomii empirycznej można znaleźć u Johna P. Bonina, Dereka C. Jonesa and Louisa Puttermana. Zaproponowano jednak alternatywne modele behawioralne. Peter Law zbadał LMF, które oceniają zatrudnienie i dochód. Laureat Nagrody Nobla Amartya Sen zbadał wynagrodzenie według pracy i potrzeb. Inny Laureat Nagrody Nobla James Meade zbadał zachowanie „nieegalitarnego” LMF. Spółdzielnie pracownicze mają zazwyczaj bardziej zawężony rozkład płac, co może potencjalnie odstraszyć pracowników o wysokich kwalifikacjach, powodując „drenaż mózgów” w spółdzielni, ponieważ odchodzą oni w poszukiwaniu wyższych płac gdzie indziej, chociaż efekt ten jest mniejszym problemem w spółdzielni o mniej zawężonym rozkładzie płac. Zatrudnianie menedżerów z firm kapitalistycznych może być bardzo trudne ze względu na niższe płace.
Ogólnie rzecz biorąc, dowody wskazują, że spółdzielnie pracownicze mają wyższą produktywność niż konwencjonalne firmy, chociaż różnica ta może być niewielka. Badania wskazują, że własność pracownicza może poprawić wyniki firmy, zwiększyć stabilność firmy, podnieść wskaźnik trwałości i zmniejszyć liczbę zwolnień w czasie kryzysu, chociaż efekt jest niewielki i tylko średni, co oznacza, że niekoniecznie gwarantuje korzyści. Metanaliza z 2016 wykazała, że własność pracownicza ma niewielki pozytywny wpływ na wyniki firmy, ale nie ma wpływu na wydajność lub wyniki związane ze wzrostem. Niektórzy badacze twierdzą jednak, że chociaż spółdzielnie mogą mieć wyższą wydajność w niektórych okolicznościach, ogólnie rzecz biorąc, różnica w wydajności między spółdzielniami a konwencjonalnymi firmami jest niewielka i że ostatecznie są one średnio tak samo produktywne jak inne. Ekonomiści wyodrębnili grupowanie się spółdzielni pracowniczych poprzez ligi lub „struktury wspierające”. Do regionów, w których można znaleźć duże skupiska spółdzielni pracowniczych wspieranych przez ligi, należą Mondragón w baskijskim regionie Hiszpanii, siedziba Mondragón Cooperative Corporation, oraz we Włoszech chociażby Emilia-Romania. Ligi zapewniają różnego rodzaju korzyści skali, które sprawiają, że spółdzielnie są opłacalne. Ponieważ jednak ligi potrzebują spółdzielni powstaje problem „co było pierwsze: jajko czy kura”, który pomaga wyjaśnić, dlaczego niewiele spółdzielni rozpoczyna działalność. Badania sugerują, że głównym atutem spółdzielni dla jej członków jest bezpieczeństwo zatrudnienia, ponieważ pracownicy mogą faktycznie uniezależnić się od pozornej własności pracowniczej spółdzielni (z powodu mieszanki interesów i bardziej indywidualistycznych wartości obecnych pracowników), co sprawia, że bezpieczeństwo zatrudnienia, szczególnie w niepewnych ekonomicznie czasach, jest głównym czynnikiem przyciągającym. Chociaż sugerowano, że spółdzielnie mogą być rozwiązaniem problemu bezrobocia, badania wskazują, że jest to mało prawdopodobne.
Spółdzielnie pracownicze nie wydają się różnić pod względem innowacyjności lub zdolności zarządzania od firm konwencjonalnych. Pracownicy spółdzielni wykazują wyższy poziom zaangażowania w wykonywane zadania, bardziej pozytywnie oceniają przełożonych oraz większą sprawiedliwość w wysokości otrzymywanego wynagrodzenia i sposobów wypłaty. Zatrudnienie w firmach pracowniczych jest bardziej stabilne niż w firmach konwencjonalnych, które podlegają większym wahaniom. Przypisywano je tradycyjnym firmom ustalającym płace i zmuszającym do zwalniania pracowników w okresach trudności ekonomicznych, ponieważ pracownicy nie zaakceptowaliby obniżki wynagrodzeń, nie mając gwarancji przywrócenia ich pierwotnych wynagrodzeń w późniejszym terminie. W spółdzielni pracownicy mogą zaakceptować obniżenie wynagrodzenia, ponieważ wiedzą, że mogą je przywrócić w późniejszym terminie.
Spółdzielnie mają wyższy wskaźnik przeżywalności niż tradycyjne firmy, co wydaje się wynikać z większej stabilności zatrudnienia i gotowości pracowników do wprowadzania zmian umożliwiających firmie przetrwanie, a nie z innych możliwych wyjaśnień, takich jak większa wydajność lub siła finansowa. Spółdzielnie pracownicze i tradycyjne firmy mają podobne płace po kontroli innych możliwych zmiennych, a wszelkie różnice w płacach wynikają z innych cech poza organizacją firmy. Jeśli pracownicy nie są zadowoleni ze swojej pracy i udziału w niej, mogą wyrazić swoje niezaangażowanie wyższymi wskaźnikami absencji. Menedżerowie mogą powstrzymać się od proponowania kontrowersyjnych, potrzebnych zmian, jeśli czują, że zostałyby one odrzucone przez pracowników.
Spółdzielnie pracownicze na świecie.
Europa.
Ruch spółdzielczy jest dobrze ugruntowany w większości państwach europejskich, a największe ruchy występują we Włoszech, Hiszpanii i Francji.
Statut spółdzielni europejskiej, który obowiązuje od 2006 r., pozwala na tworzenie spółdzielni pracowniczych przez osoby fizyczne lub osoby prawne w różnych państwach Unii Europejskiej. Są to luźne ramy, które pozostawiają wiele szczegółów ustawodawstwu krajowemu państwa, w którym zarejestrowana jest spółdzielnia europejska (ECS). Pozwala ona na posiadanie mniejszości udziałów przez „członków-inwestorów”, którzy nie są pracownikami.
Francja.
Stowarzyszenia robotnicze zostały zalegalizowane w 1848 i ponownie w 1864 r. W 1871 r., podczas Komuny Paryskiej, opuszczone przez właścicieli warsztaty zostały przejęte przez robotników. W 1884 r. powstała izba spółdzielni robotniczych. W 1900 r. Francja miała prawie 250 spółdzielni robotniczych, a w 1910 r. – 500. Ruch ten miewał wzloty i upadki przez cały XX wiek, ze wzrostem w 1936 r., po II wojnie światowej, w latach 1978–1982 i od 1995 r.
W 2004 r. we Francji istniało 1700 spółdzielni pracowniczych z 36 000 osób zatrudnionych. Przeciętna spółdzielnia zatrudniała 21 pracowników. Ponad 60% pracowników było również członkami. Francuskie spółdzielnie pracownicze obejmują dziś kilka dużych organizacji, takich jak Chèque Déjeuner i Acome. Inne spółdzielnie, których nazwy są powszechnie znane stanowią czasopisma „Alternatives économiques” i „Les Dernières Nouvelles d’Alsace”, szkoła jazdy ECF CERCA i producent zabawek „Moulin Roty”.
Włochy.
John Pencavel – i inni – stwierdzili, że na północy Włoch, czyli na obszarze, gdzie znajduje się najwięcej spółdzielni, zatrudniających około ponad 4% siły roboczej, w rzeczywistości płacili swoim pracownikom o 14% mniej niż firmy kapitalistyczne, a ich płace były bardziej zmienne. Stało się tak po skontrolowaniu różnych zmiennych, takich jak wykształcenie, wiek, płeć, zawód, branża, lokalizacja, wielkość firmy, koszt kapitału użytkownika, koszty stałe i odchylenia w rzeczywistej sprzedaży. Ruch spółdzielczy w Emilii-Romanii we Włoszech z powodzeniem łączy dwa rozbieżne nurty filozoficzne: socjalizm i katolicyzm. Z ponad stuletnią historią spółdzielczości, region ten obejmuje ponad 8000 spółdzielni.
Hiszpania.
Jednym z najbardziej znanych na świecie przykładów spółdzielczości pracowniczej jest spółdzielnia Mondragón w Kraju Basków.
Wielka Brytania.
W Wielkiej Brytanii poparcie Partii Pracy dla spółdzielni pracowniczych było największe w latach 70. i 80. ubiegłego wieku, a Tony Benn był ich wybitnym orędownikiem. Niewielka liczba takich spółdzielni powstała w czasie rządu laburzystów w 1974 jako przejęcia pracownicze po bankructwie prywatnej spółki w desperackiej próbie ratowania zagrożonych miejsc pracy. Jednak zmiana struktury własnościowej zazwyczaj nie była w stanie przeciwstawić się niepowodzeniu komercyjnemu, które leżało u jej podstaw. Tak było w szczególności w przypadku najbardziej znanej spółdzielni motocyklowej Meriden w West Midlands, która przejęła aktywa upadającej spółki Triumph, chociaż w tym okresie zdarzały się przypadki udanych wykupów pracowniczych w upaństwowionych branżach, zwłaszcza w National Express. W międzyczasie powstało wiele innych spółdzielni pracowniczych jako firmy typu startup, a pod koniec lat 80. istniało ich około 2000 r. Od tego czasu liczba ta znacznie się zmniejszyła.
Spółdzielnie są zazwyczaj rejestrowane na podstawie ustawy o spółkach z 2006 lub ustawy o spółdzielniach i towarzystwach pożytku publicznego z 2014 (IPS), choć dostępne są również inne formy prawne. Opracowano szereg wzorcowych przepisów umożliwiających spółdzielniom rejestrację na mocy obu ustaw; w przypadku spółdzielni pracowniczych przepisy te ograniczają członkostwo do osób zatrudnionych w zakładzie pracy. Większość kooperatyw pracowniczych to podmioty posiadające osobowość prawną, co ogranicza odpowiedzialność w przypadku niepowodzenia spółdzielni i jej likwidacji.
Największe przykłady brytyjskich spółdzielni pracowniczych to Suma Wholefoods, Essential Trading Co-operative z siedzibą w Bristolu oraz Infinity Foods Cooperative Ltd. z siedzibą w Brighton.
Polska.
W Polsce kwestię spółdzielni pracowniczych reguluje ustawa z dnia 16 września 1982 r. – Prawo spółdzielcze, a konkretnie przepisy Rozdziału III ("Spółdzielnie pracy") w Tytule II ("Przepisy szczególne dla spółdzielni produkcji rolnej, spółdzielni kółek rolniczych i spółdzielni pracy"). Według nich, do założenia spółdzielni pracy wymagane jest 10 osób posiadających zdolność do czynności prawnych. Osoby te następnie muszą zwołać Walne Zgromadzenie wszystkich członków i ustalić statut, a następnie zarejestrować organizację w Krajowym Rejestrze Sądowym.
W Polsce spółdzielnie pracy zrzeszone są w Związku Lustracyjnym Spółdzielni, który to należy do CICOPA (które to wchodzi w skład Międzynarodowego Związku Spółdzielczego.
Wśród bardziej znanych spółdzielni pracy są m.in.: „Majonezy” Spółdzielnia Pracy Produkcyjno-Handlowa w Kętrzynie, Farmaceutyczno-Chemiczna Spółdzielnia Pracy „Galenus”, Wytwórcza Spółdzielnia Pracy „Społem”, Spółdzielnia Inwalidów Świt czy Spółdzielnia Pracy Cukry Nyskie.
Bliski Wschód.
Izrael.
W Izraelu spółdzielnie pracownicze pojawiły się na początku XX wieku wraz z Kibucami. Kibuc to ruch spółdzielczy, który powstał w oparciu o idee syjonistyczne, z zamiarem uprawy ziemi i zwiększenia liczby osiedli żydowskich. W latach 70. Histadrut (Izraelska Federacja Pracy) kontrolowała znaczną liczbę korporacji, w tym największy izraelski bank – Bank Hapoalim (dosł. Bank Robotniczy). W latach 90. Histadrut utracił swoją siłę i wpływy, a wiele spółdzielni pracowniczych zostało sprzedanych lub stało się spółkami publicznymi. Największe przedsiębiorstwo transportu publicznego w Izraelu – Egged do 2019 działało jako spółdzielnia pracownicza. Zatrudniało jednak pracowników, którzy nie byli członkami spółdzielni i otrzymywali niższe wynagrodzenie niż pracownicy-członkowie.
Ameryka Północna.
Stany Zjednoczone.
Na poziomie krajowym.
United States Federation of Worker Cooperatives jest jedyną organizacją w USA reprezentującą interesy spółdzielni pracowniczych na poziomie federalnym, promuje model spółdzielni pracowniczych, jednoczy spółdzielni na konferencjach oraz zapewnienie bazy wsparcia i pomocy technicznej dla społeczności spółdzielni pracowniczych.
Na poziomie lokalnym.
Eastern Conference for Workplace Democracy i Western Worker Co-operative Conference organizują co dwa lata konferencje dla swoich regionów. Ponadto istnieją krajowe i regionalne organizacje non-profit, które koncentrują się na zapewnianiu wsparcia technicznego i pomocy zarówno w tworzeniu nowych spółdzielni pracowniczych (startup), jak i w przekształcaniu istniejących przedsiębiorstw w spółdzielnie pracownicze, zazwyczaj gdy właściciel firmy przechodzi na emeryturę i chce sprzedać przedsiębiorstwo. Do organizacji tych należą Democracy at Work Institute (utworzony przez U.S. Federation of Worker Cooperatives), Cooperative Development Institute, Ohio Employee Ownership Center, Vermont Employee Ownership Center, Rhode Island Center for Employee Ownership, Project Equity i inne.
Cooperation Jackson to federacja spółdzielni z siedzibą w Jackson w Mississippi, która dąży do budowania spółdzielni pracowniczych i innych instytucji działających lokalnie.
Freedom Quilting Bee była godną uwagi spółdzielnią założoną w Alabamie sprzężoną z ruchem praw obywatelskich, i odegrała kluczową rolę w pomaganiu nieuprzywilejowanym czarnym pracownikom w tym obszarze w ucieczce od ubóstwa, gromadząc wystarczająco dużo sukcesów, aby wypełnić zamówienia dla głównych domów towarowych, takich jak Sears, pomagając jednocześnie wzbudzić współczesne zainteresowanie quiltingiem.
Do innych znanych spółdzielni pracowniczych można zaliczyć m.in.: Citybikes Workers' Cooperative, Cheese Board Collective, Little Grill Collective, Green Worker Cooperatives, Alvarado Street Bakery, Hard Times Cafe, Rainbow Grocery Cooperative, AK Press, Bound Together Anarchist Collective Bookstore, Firestorm Books &amp; Coffee, Equal Exchange czy Evergreen Cooperatives.
Kanada.
Spółdzielnie pracownicze w Kanadzie są reprezentowane przez Canadian Worker Co-op Federation (CWCF). Członkowie CWCF są obecni w całej angielskojęzycznej Kanadzie.
Prowincja Ontario posiada własną federację z dobrze rozwiniętymi standardami, natomiast Quebec ma wyraźną historię spółdzielczości pracowniczej i jest obecnie zorganizowane w kilka federacji regionalnych.
Meksyk.
Po rewolcie 1 stycznia 1994 rdzenna ludność w Chiapas rozpoczęła odbudowę swoich zapatystowskich spółdzielni kawowych.
Ameryka Południowa.
Wenezuela.
Hugo Chávez, starając się zdemokratyzować siłę roboczą, założył wiele spółdzielni pracowniczych w chwili objęcia urzędu, czyli w 1998. Do 2006 powstało 100 000 spółdzielni pracowniczych, które reprezentowały około 1,5 miliona pracowników. Od samego początku zadbał o to, aby zapewnić im tani kredyt na rozpoczęcie działalności, szkolenia techniczne oraz szczególne traktowanie przy zakupach towarów i sprzętu przez rząd. Niecały rok później, w 1999 zwiększono liczbę spółdzielni, które otrzymały zachęty podatkowe. W 2005 około 16% siły roboczej było zatrudnionych w tego typu działalnościach, ale spis z 2006 wykazał, że 50% spółdzielni funkcjonowało nieprawidłowo lub zostało utworzonych tylko po to, by uzyskać dostęp do środków publicznych.
Argentyna.
W odpowiedzi na kryzys gospodarczy w Argentynie wielu argentyńskich robotników zajęło pomieszczenia po zbankrutowanych przedsiębiorstwach i zaczęło je prowadzić jako spółdzielnie pracownicze. W 2005 w Argentynie istniało około 200 firm pracowniczych, z których większość powstała w odpowiedzi na kryzys. Film dokumentalny "The Take" opisuje to zjawisko.
Zgodnie z niedawnym oświadczeniem Międzynarodowego Związku Spółdzielczego, firmy spółdzielcze w Argentynie zatrudniają prawie 20 milionów ludzi w wielu sektorach gospodarki, od opieki zdrowotnej po budownictwo mieszkaniowe, pracę w fabrykach i nie tylko. Firm tych przybywa w bardzo szybkim tempie – tylko w 2012 powstało ich ponad 6000.
Azja.
Indie.
Indie posiadają znaczący zestaw praw, zasad i przepisów dotyczących przedsiębiorstw w sektorze spółdzielczym.
Najstarszą indyjską spółdzielnią pracowniczą jest Uralungal Labor Contract Co-operative Society. Zlokalizowana w Kerali, została założona w 1925 przez Palery’ego Chandanmana z pomocą Vagbhadananandy. W 2016 liczyła około 2000 członków. Zespół wykonał ponad cztery tysiące prac. Podjęła się realizacji ponad 100 projektów szklarniowych, w tym projektu Kozhikode Sarovaram, renowacji plaży Kappad, mostu Kozhikode Arayidathupalam, Iringal Craft Village, mostu Edasseri Kadavu oraz rządowej szkoły inżynierskiej Alappuzha.
Sieć India Coffee House została założona przez Coffee Cess Committee w 1936, kiedy to otwarto pierwszy sklep w Bombaju. W latach czterdziestych XX wieku w całych Indiach Brytyjskich było prawie 50 kawiarni. W związku ze zmianą polityki w połowie lat 50., zarząd zdecydował o zamknięciu kawiarni. Zachęceni przez komunistycznego przywódcę Ayillyath Kuttiari Gopalana, pracownicy Coffee Board zainicjowali ruch i zmusili Coffee Board do wyrażenia zgody na przekazanie punktów sprzedaży robotnikom, którzy następnie założyli Indyjską Spółdzielnię Kawową i zmienili nazwę sieci na Indian Coffee House. Spółdzielnia powstała w Bengaluru 19 sierpnia 1957, a inna w Delhi 27 grudnia 1957. Później powstały kolejne w Ballari i Madras (Chennai), które oddzielone od stowarzyszeń macierzystych. Oddział Malviya Marg w Jabalpur służy jako siedziba główna ICWCS. Od października 2018 Indian Coffee House ma swoją 8. filię w Jabalpur.
Do innych spółdzielni pracowniczych działających w Indiach można zaliczyć m.in. Shri Mahila Griha Udyog Lijjat Papad czy Amul.
Porównanie miejsc pracy.
Istnieją znaczące różnice w celach i środkach między firmami, w których kapitał kontroluje pracę lub firmami, w których państwo kontroluje zarówno pracę, jak i kapitał. Różnice te są łatwo zauważalne, gdy mierzy się je na podstawie podstawowych elementów handlu: celu, organizacji, własności, kontroli, źródeł kapitału, podziału zysków, dywidend, praktyk operacyjnych i opodatkowania. Poniższy wykres porównuje elementy komercyjne kapitalizmu, własności państwowej i spółdzielczej własności pracowniczej. Opiera się na zasadach i przepisach amerykańskich.

</doc>
<doc id="2341496" url="https://pl.wikipedia.org/wiki?curid=2341496" title="Linia strzału">
Linia strzału

Linia strzału – prosta stanowiąca przedłużenie osi przewodu lufy broni wycelowanej (przygotowanej do strzału) przed strzałem. Wskutek poruszenia się lufy przy strzale pocisk z reguły nie opuszcza lufy (wyrzutni) zgodnie z linią strzału, lecz wylatuje po linii rzutu.

</doc>
<doc id="2341497" url="https://pl.wikipedia.org/wiki?curid=2341497" title="Quasi-Park Narodowy Tenryū-Okumikawa">
Quasi-Park Narodowy Tenryū-Okumikawa

 – quasi-park narodowy w regionie Chūbu, na Honsiu, w Japonii. 
Park obejmuje tereny usytuowane w prefekturach: Shizuoka, Aichi oraz Nagano, o łącznym obszarze 267,23 km². 
W granicach parku znajdują się m.in.: przełom rzeki Tenryū (w górnym biegu), tama Sakuma, wodospady Atera, góry Chausu i Hōraiji. 
Park jest klasyfikowany jako chroniący krajobraz (kategoria V) według Międzynarodowej Unii Ochrony Przyrody
Obszar ten został wyznaczony jako quasi-park narodowy 1 października 1969 roku. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2341499" url="https://pl.wikipedia.org/wiki?curid=2341499" title="Quasi-Park Narodowy Tenryu-Okumikawa">
Quasi-Park Narodowy Tenryu-Okumikawa



</doc>
<doc id="2341504" url="https://pl.wikipedia.org/wiki?curid=2341504" title="Jindai">
Jindai

Jindai (lub MABES od ang. Magnetic Bearing flywheel Experimental System) – japoński satelita technologiczny. Jego zadaniem było badanie magnetycznego koła zamachowego w warunkach nieważkości. Wyniesiony razem z satelitami Fuji i Ajisai. Wraz z Fuji, pierwszy japoński satelita wyniesiony metodą "na barana" (piggyback), tak jak przy okazji wyniesienia innego, większego satelity (Ajisai).
Satelita planowo pozostał połączony z drugim, ostatnim stopniem rakiety nośnej. Zasilany z akumulatorów Ni-Cd, o pojemności 30Ah. Planowany czas pracy statku wynosił 3 doby.
Nazwa satelity pochodzi od miasta Jindai, siedziby National Aerospace Laboratory, które opracowało statek.

</doc>
<doc id="2341506" url="https://pl.wikipedia.org/wiki?curid=2341506" title="Lista stacji metra praskiego">
Lista stacji metra praskiego



</doc>
<doc id="2341511" url="https://pl.wikipedia.org/wiki?curid=2341511" title="Incydent w czasie lotu FedEx Express 705">
Incydent w czasie lotu FedEx Express 705

Lot FedEx Express 705 – lot samolotem McDonnell Douglas DC-10-30 z 7 kwietnia 1994 roku, podczas którego doszło do próby przejęcia maszyny w celu jej rozbicia. Samolot przewoził sprzęt elektroniczny z Memphis w Tennessee do San Jose w Kalifornii, w Stanach Zjednoczonych.
Przygotowania do porwania.
Auburn Calloway, pracownik firmy FedEx, licząc się z konsekwencjami podania przez niego zafałszowanych danych, obmyślił plan uzyskania odszkodowania z jego polisy na życie (ok. 2,5 mln USD), które planował przeznaczyć na wykształcenie swoich dzieci. Warunkiem wypłaty takiej kwoty była śmierć Callowaya w wyniku wypadku. Dlatego w pokrowcu na gitarę, który wniósł na pokład feralnego lotu, nie znalazły się żadne materiały wybuchowe ani broń palna, a zestaw młotków oraz kusza. Miało to na celu uniemożliwienie wykrycia obrażeń zadanych tymi narzędziami podczas ewentualnej sekcji zwłok załogi wykonanej po katastrofie. Katastrofa miała zostać spowodowana poprzez skierowanie samolotu na główną siedzibę firmy FedEx w Memphis.
Przebieg lotu.
Po wejściu na pokład Calloway próbował dwukrotnie wyłączyć rejestrator głosów w kokpicie. Jednak inżynier pokładowy za każdym razem włączał go z powrotem. Gdy samolot wzniósł się na wysokość ok. 7000 metrów, Calloway wszedł do kabiny pilotów i uderzył młotkiem w głowę wszystkich obecnych tam członków załogi. Po początkowym okresie szoku, zarówno kapitan, jak i inżynier pokładowy nawiązali walkę wręcz w pomieszczeniu za kokpitem. Drugi pilot, który był bardzo ciężko ranny, utrzymywał samolot w powietrzu. W czasie szamotaniny, mimo bardzo poważnych obrażeń, załodze udawało się udaremnić Callowayowi użycie kuszy. Pomoc uzyskali od pierwszego oficera, który w tym czasie tak manewrował samolotem, że walczący mężczyźni znajdowali się czasem na podłodze, a czasem na suficie. To pozwalało udaremnić silnemu i zdrowemu napastnikowi zdobycie przewagi nad słabnącymi z powodu utraty krwi członkami załogi.
W pewnym momencie doszło do sytuacji, gdy kapitan wyrwał młotek z rąk napastnika i uderzył go kilkakrotnie w głowę. W tym czasie pierwszy oficer już zdołał powiadomić ziemię o incydencie. Kapitan, sądząc. że sytuacja jest opanowana, wrócił za stery. aby bezpiecznie sprowadzić samolot na ziemię. Poprosił pierwszego oficera o pomoc przy trzymaniu rannego napastnika, a sam, mimo zalewanej krwią twarzy, zajął się lądowaniem. Pierwszy oficer, pod wpływem mocnego ciosu, został częściowo sparaliżowany i Calloway ponownie przeszedł do kontrataku. Kapitan tymczasem napotkał spore trudności z lądowaniem, ponieważ nie mógł zrzucić paliwa i istniała obawa, że samolot może być za ciężki na lądowanie. Dodatkowo, prędkość była zbyt duża i pospiesznie należało zmienić pas, co wiązało się z dodatkowymi, bardzo trudnymi manewrami w powietrzu. Ignorując wszystkie możliwe sygnały ostrzegawcze dochodzące z urządzeń w kokpicie, kapitan wykonywał ostre skręty, które normalnie nie powinny być wykonywane przez ten samolot. Pod koniec całego procesu lądowania, wznowiła się walka poza kokpitem pomiędzy wycieńczonymi członkami załogi a odzyskującymi siły napastnikiem. Jednak samo lądowanie odbyło się już bez przeszkód i tuż po wylądowaniu na pokład dostały się służby medyczne oraz bezpieczeństwa.
Skutki incydentu.
Wszyscy członkowie załogi odnieśli bardzo poważne obrażenia, m.in. wielokrotne złamania czaszki, oderwane ucho, pęknięcie tętnicy skroniowej, co spowodowało zakończenie kariery lotniczej przez wszystkich trzech uczestników tego lotu. Sam samolot również został lekko uszkodzony, ale nadal służy firmie Fed Ex.
Auburn Calloway został skazany na podwójną karę dożywotniego pozbawienia wolności. W 1994 roku wszyscy członkowie załogi za heroizm uhonorowani zostali przez Air Line Pilots Association nagrodą Gold Medal Award, najwyższym wyróżnieniem dla pilotów cywilnych.

</doc>
<doc id="2341512" url="https://pl.wikipedia.org/wiki?curid=2341512" title="Viatoll">
Viatoll



</doc>
<doc id="2341513" url="https://pl.wikipedia.org/wiki?curid=2341513" title="Longpré-les-Corps-Sts">
Longpré-les-Corps-Sts



</doc>
<doc id="2341515" url="https://pl.wikipedia.org/wiki?curid=2341515" title="Mistrzostwa Włoch w Lekkoatletyce 2011">
Mistrzostwa Włoch w Lekkoatletyce 2011

101. Mistrzostwa Włoch w Lekkoatletyce – zawody lekkoatletyczne, które odbyły się na Stadio Primo Nebiolo w Turynie 25 i 26 czerwca 2011.

</doc>
<doc id="2341518" url="https://pl.wikipedia.org/wiki?curid=2341518" title="Chorwacka Partia Chłopska">
Chorwacka Partia Chłopska

Chorwacka Partia Chłopska (chorw. "Hrvatska seljačka stranka", HSS) – chorwacka partia polityczna o profilu konserwatywnym, agrarnym i chrześcijańsko-demokratycznym, później deklarująca się jako ugrupowanie liberalne.
Historia.
Chorwacka Partia Chłopska powstała 22 grudnia 1904. Założyli ją bracia Stjepan Radić i Antun Radić. HSS stała się organizacją optującą za rozwojem rolnictwa i redystrybucją ziemi między chłopów. Po utworzeniu Królestwa SHS pozostawała w opozycji wobec zdominowanego przez Serbów rządu centralnego. W 1928 lider partii Stjepan Radić został zamordowany w zamachu, a samo ugrupowanie traciło wpływy w okresie rosnącej dyktatury; nowym przywódcą partii został następnie Vladko Maček. Partia została zdelegalizowana w 1941, po zakończeniu II wojny światowej formalnie funkcjonowała na uchodźstwie.
W 1989 HSS została reaktywowana na terytorium Chorwacji. Od 1992 pozostaje reprezentowana w parlamencie krajowym, startując w wyborach parlamentarnych samodzielnie lub w koalicjach. W 1995 i 2000 startowała w koalicji m.in. z Istryjskim Zgromadzeniem Demokratycznym, a w 2007 z Chorwacką Partią Socjalliberalną. Od 2000 do 2003 partia współtworzyła dwa kolejne rządy, na czele których stał Ivica Račan. Ówczesny przywódca HSS, Zlatko Tomčić, stał w tym okresie na czele parlamentu, a w lutym 2000 przez kilkanaście dni pełnił z racji tej funkcji obowiązki prezydenta kraju. W 2008 Chorwacka Partia Chłopska ponownie weszła w skład koalicji rządzącej, wprowadzając swoich ministrów do gabinetu Iva Sanadera i następnie do rządu Jadranki Kosor.
W 2014 wiceprzewodnicząca HSS Marijana Petir z listy koalicyjnej powstałej wokół Chorwackiej Wspólnoty Demokratycznej uzyskała mandat posłanki do Parlamentu Europejskiego VIII kadencji. Chorwacka Partia Chłopska pozostała następnie w ramach centroprawicowej Koalicji Patriotycznej, jednak w 2016 nawiązała współpracę z Socjaldemokratyczną Partią Chorwacji. Współpraca wyborcza z lewicą pozwoliła na zwiększenie reprezentacji parlamentarnej HSS, jednocześnie doprowadziła do konfliktów w partii (z partii odszedł m.in. były przewodniczący Branko Hrg). Porozumienie z socjaldemokratami odnowiono również na potrzeby wyborów w 2020.
Wyniki wyborcze.
Wyniki do Zgromadzenia Chorwackiego:

</doc>
<doc id="2341520" url="https://pl.wikipedia.org/wiki?curid=2341520" title="Quasi-Park Narodowy Ibi-Sekigahara-Yōrō">
Quasi-Park Narodowy Ibi-Sekigahara-Yōrō

 – quasi-park narodowy w regionie Chūbu, na Honsiu, w Japonii. 
Park obejmuje tereny usytuowane w prefekturze Gifu, o obszarze 202,19 km². 
W granicach parku znajdują się m.in.: świątynia buddyjska Kegon-ji, tama Nishidaira na rzece Ibi, wodospady Yōrō, góra Yōrō (859 m n.p.m.) w paśmie górskim Yōrō, góra Ikeda (924), rzeki Makita i Ibi. 
Park jest klasyfikowany jako chroniący krajobraz (kategoria V) według Międzynarodowej Unii Ochrony Przyrody
Obszar ten został wyznaczony jako quasi-park narodowy 28 grudnia 1970 roku. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2341523" url="https://pl.wikipedia.org/wiki?curid=2341523" title="Bitwa pod Norton de Matros">
Bitwa pod Norton de Matros

Bitwa pod Norton de Matros – starcie zbrojne, które miało miejsce w roku 1975. 
Dnia 5 października siły Ludowego Ruchu Wyzwolenia Angoli (MPLA), podjęły próbę zdobycia Nova Lisboa. Na miasto ruszyły 3 kolumny wojskowe z Bengueli, Cela oraz Lobito. Naprzeciwko Angolańczyków z Nova Lisboa wyruszyła kolumna złożona z instruktorów południowoafrykańskich wyposażonych w 3 samochody pancerne i wyrzutnię kierowanych pocisków przeciwpancernych oraz kompania UNITA (Narodowy Związek na rzecz Całkowitego Wyzwolenia Angoli).
Do starcia doszło pod Norton de Matros. Na początku bitwy sukcesy odnosiły siły MPLA, którym udało się zniszczyć wóz dowodzenia Afrykanerów i wywołać panikę wśród niedoświadczonych żołnierzy UNITA. Po jakimś czasie dowódcom udało się jednak zebrać rozproszonych żołnierzy kompanii i przeprowadzić skuteczny kontratak. W jego wyniku siły MPLA utraciły 100 żołnierzy. Sukces pozwolił na utrzymanie przez UNITA miasta Nova Lisboa – drugiego co do wielkości w Angoli.

</doc>
<doc id="2341524" url="https://pl.wikipedia.org/wiki?curid=2341524" title="Ulica Dąbrówki w Katowicach">
Ulica Dąbrówki w Katowicach

Ulica Dąbrówki w Katowicach − jedna z ulic w zachodniej części katowickiej dzielnicy Śródmieście. Ulica rozpoczyna swój bieg od skrzyżowania z ulicą Gliwicką. Następnie krzyżuje się z ul. Opolską i ul. Zabrską. Kończy swój bieg przy skrzyżowaniu ul. Adama Mickiewicza i drogi wyjazdowej z zajezdni PKM Katowice. Ulica Dąbrówki biegnie równolegle do ul. F. W. Grundmanna.
Opis.
W okresie Rzeszy Niemieckiej ulicę nazywano "Augustastraße". Taką też nazwę nosiła w okresie niemieckiej okupacji Polski (1939-1945). W latach 1922−1939 i od 1945 funkcjonuje jako ulica Dąbrówki. W dwudziestoleciu międzywojennym przy ul. Dąbrówki 9 istniały: Miejskie Przedszkole, męska Szkoła Powszechna nr 4 im. ks. Piotra Skargi, koedukacyjna Szkoła Powszechna nr 7 im. Berka Joselewicza, a na rogu ul. Dąbrówki i ul. Opolskiej − zakład mleczarski.
W 2011 wyburzono zabudowania tzw. Załęskiego Przedmieścia (niem. Zalenzer Vorstadt), pochodzące z XIX wieku, zlokalizowane w rejonie ul. Dąbrówki, ul. Opolskiej i ul. Gliwickiej.
Przy ulicy Dąbrówki znajdują się następujące historyczne obiekty:
Droga ma długość 343 m i 3280 m2 powierzchni. Przy ul. Dąbrówki swoją siedzibę posiadają: przedsiębiorstwa wielobranżowe, stowarzyszenie "Katowicki Klub Gospodarczy", redakcja dwumiesięcznika "MM Magazyn Przemysłowy", Akademia Sztuk Pięknych w Katowicach (ul. Dąbrówki 9), Górnośląskie Stowarzyszenie Przewoźników Drogowych, Hutniczo-Górnicza Spółdzielnia Mieszkaniowa (administracja budynków), Państwowa Ogólnokształcąca Szkoła Muzyczna I Stopnia im. S. Moniuszki (ul. Dąbrówki 9), Miejskie Przedszkole nr 9.

</doc>
<doc id="2341525" url="https://pl.wikipedia.org/wiki?curid=2341525" title="Estonia na Letnich Igrzyskach Olimpijskich 1932">
Estonia na Letnich Igrzyskach Olimpijskich 1932

Estonię na Letnich Igrzyskach Olimpijskich 1932 z powodów finansowych reprezentowało tylko 2 zawodników. Nie zdobyli żadnego medalu.
Zawodnicy.
Lekkoatletyka.
Mężczyźni
Zapasy.
Mężczyźni

</doc>
<doc id="2341527" url="https://pl.wikipedia.org/wiki?curid=2341527" title="PZL M28 Bryza">
PZL M28 Bryza



</doc>
<doc id="2341528" url="https://pl.wikipedia.org/wiki?curid=2341528" title="Quasi-Park Narodowy Hida-Kisogawa">
Quasi-Park Narodowy Hida-Kisogawa

 – quasi-park narodowy w regionie Chūbu, na Honsiu, w Japonii.
Park obejmuje tereny usytuowane w prefekturach: Gifu oraz Aichi, o łącznym obszarze 180,75 km².
W granicach parku znajdują się m.in.: gorące źródła w Gero, chram Momotarō-jinja, zamek Inuyama, sztuczny zbiornik Iruka, przełom o długości 12 km na rzece Hida, rzeka Kiso oraz tama i sztuczne jezioro Matsuno.
Park jest klasyfikowany jako chroniący krajobraz (kategoria V) według Międzynarodowej Unii Ochrony Przyrody.
Obszar ten został wyznaczony jako quasi-park narodowy 28 grudnia 1970 roku. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2341531" url="https://pl.wikipedia.org/wiki?curid=2341531" title="Japonia na Letnich Igrzyskach Olimpijskich 1912">
Japonia na Letnich Igrzyskach Olimpijskich 1912

Reprezentacja Cesarstwa Japonii na V Letnich Igrzyskach Olimpijskich w Sztokholmie liczyła dwóch sportowców startujących w jednej z szesnastu dyscyplin sportowych. Chorążym reprezentacji był 26-letni sprinter Yahiko Mishima, a drugim reprezentantem był 20-letni maratończyk Shizō Kanakuri. W swoim debiucie olimpijskim Japończycy nie zdobyli żadnych medali.
Najlepszym wynikiem, jaki osiągnęli reprezentanci Japonii na Letnich Igrzyskach Olimpijskich 1912 było zakwalifikowanie się do półfinału biegu na 400 m mężczyzn Yahiko Mishimy, dla którego były to jedyne igrzyska olimpijskie w karierze.
Liczba japońskich sportowców biorących udział w igrzyskach w Sztokholmie była najmniejsza w historii startów tego kraju na igrzyskach olimpijskich.
Tło startu.
Kiedy baron Pierre de Coubertin formułował zasady nowożytnego olimpizmu chciał by był to ruch na skalę globalną. Jednak żadne azjatyckie państwo nie brało udziału w czterech pierwszych letnich igrzyskach olimpijskich. Kristian Hellström ze Szwedzkiego Komitetu Olimpijskiego wysłał pytanie do japońskiego rządu, czy zdecydują się wziąć udział w V Letnich Igrzyskach Olimpijskich w Sztokholmie. Rząd Japonii nie chcąc ośmieszyć się na arenie międzynarodowej przyjął zaproszenie. Za przygotowania odpowiedzialny był minister edukacji, który poprosił o pomoc Jigorō Kanō, twórcę judo. Kanō, po rozmowie z francuskim ambasadorem w Japonii i przeczytaniu wiadomości przysłanej przez Szwedów, zgodził się zostać członkiem Międzynarodowego Komitetu Olimpijskiego. Minister okazał się niechętnie współpracującą osobą, więc cała odpowiedzialność spadła na ramiona judoki. Stworzył więc Japońskie Stowarzyszenie Wychowania Fizycznego (Nippon Taiiku Kai) oraz Japońskie Stowarzyszenie Sportu Amatorskiego (Dai Nippon Tai-iku Kyokai), którego został prezydentem. Stowarzyszenie zostało następnie przekształcone w Japoński Komitet Olimpijski.
Wyniki.
Lekkoatletyka.
Pierwszą konkurencją z udziałem Japończyków był bieg na 100 metrów. Startował w niej jeden japoński zawodnik — Yahiko Mishima. Eliminacje zostały rozegrane 6 lipca. Mishima wystartował w biegu szesnastym, który okazał się najszybszym z biegów eliminacyjnych. Z nieznanym czasem Japończyk zakończył bieg na ostatnim, piątym miejscu i odpadł z dalszej rywalizacji. Konkurencję wygrał Amerykanin Ralph Craig.
10 lipca zostały rozegrane eliminacje biegu na 200 metrów. Mishima wystartował w biegu trzynastym biegu eliminacyjnym. W biegu tym liczyli się jedynie Amerykanin Young i Brytyjczyk Seedhouse, zaś Japończyk został z tyłu i z nieznanym czasem zajął czwarte miejsce i odpadł z dalszej rywalizacji. Konkurencję wygrał Amerykanin Ralph Craig.
12 lipca rozegrano eliminacje ostatniej konkurencji sprinterskiej z udziałem Mishimy — biegu na 400 metrów. Japończyk wziął udział w czwartym biegu eliminacyjnym. Jego jedynym przeciwnikiem był Szwed Paul Zerling. Przez pierwszą połowę biegu Mishima prowadził, lecz ostatecznie bieg został wygrany przez reprezentanta gospodarzy. Japończyk zakończył bieg z czasem 55,5 sekundy i zakwalifikował się do półfinału. Miał wziąć udział w półfinale czwartym, lecz nie pojawił się na starcie. Konkurencję wygrał Amerykanin Charles Reidpath.
Maraton na igrzyskach w Sztokholmie (rozgrywany na trasie o długości 40,2 km) odbył się 14 lipca przy temperaturze ponad 30 stopni w skali Celsjusza. Wziął w nim udział drugi z zawodników japońskich, Shizō Kanakuri. W okolicach 30. kilometra Japończyk zatrzymał się przy jednym z domów (zamieszkałym przez rodzinę Petre) i poprosił gospodarzy o szklankę wody. Po jej wypiciu zasnął, budząc się dopiero następnego dnia rano. Organizatorzy nie wiedząc gdzie znajduje się Kanakuri o pomoc w poszukiwaniach poprosili policję. Zawstydzony swoim zachowaniem lekkoatleta początkowo odmówił powrotu do ojczyzny. Konkurencję wygrał zawodnik południowoafrykański Kenneth McArthur. W 1967 roku Szwedzki Komitet Olimpijski z okazji 55. rocznicy igrzysk w Sztokholmie zaprosił Kanakuriego do występu w Maratonie Sztokholmskim. Japończyk dokończył swój bieg z igrzysk olimpijskich; czas jaki uzyskał to: 54 lata, 8 miesięcy, 6 dni, 5 godzin, 32 minuty i 20,3 sekundy.
Zawodnicy:

</doc>
<doc id="2341533" url="https://pl.wikipedia.org/wiki?curid=2341533" title="Klub Przyjaciół Siatkówki Siedlce">
Klub Przyjaciół Siatkówki Siedlce



</doc>
<doc id="2341534" url="https://pl.wikipedia.org/wiki?curid=2341534" title="Bitwa o En Gew">
Bitwa o En Gew

Bitwa o En Gew (Bitwa o Ein Gev) – starcie zbrojne, które miało miejsce pomiędzy Siłami Obronnymi Izraela a wojskami syryjskimi o kibuc En Gew podczas I wojny izraelsko-arabskiej (10 czerwca 1948). Bitwa zakończyła się porażką Syryjczyków, którym nie udało się zdobyć kibucu i zniszczyć żydowskiej enklawy na wschodnim wybrzeżu jeziora Tyberiadzkiego.
Tło wydarzeń.
Kibuc En Gew został założony w 1937 na wschodnim brzegu jeziora Tyberiadzkiego, u podnóża Wzgórz Golan. Zajmował on strategiczną pozycję tworząc żydowską enklawę na syryjskim terytorium. Z tego powodu był on od samego początku I wojny izraelsko-arabskiej w maju 1948 ostrzeliwany przez Syryjczyków. W dniu 15 maja przeprowadzono ewakuację wszystkich dzieci i większości kobiet, które przewieziono łodziami na zachodni brzeg jeziora. Tą samą drogą dowożono do kibucu całe zaopatrzenie i posiłki.
Zbliżające się w czerwcu zawieszenie broni, skłoniło syryjskie dowództwo do podjęcia próby zdobycia kibucu En Gew.
Przebieg bitwy.
Rankiem 10 czerwca 1948, Syryjczycy ostrzelali kibuc z artylerii. Następnie osiedle zaatakowała syryjska piechota, którą wspierały samochody pancerne. Kibuc był broniony przez około stu żołnierzy z Brygady Golani. Po ciężkiej walce, Syryjczycy wycofali się. Kibuc zdołał się obronić, był jednak w znacznym stopniu zniszczony.
Reakcje i następstwa.
Utrzymanie kibucu En Gew było ważnym taktycznym zwycięstwem Izraelczyków, ponieważ pozwalało im na utrzymanie strategicznych pozycji obserwacyjnych na wschodnim wybrzeżu jeziora Tyberiadzkiego. Obecność kibucu zmuszała część sił syryjskich do nieustannego utrzymywania pozycji obronnych w tym obszarze, co uniemożliwiało Syryjczykom swobodne planowanie dalszych działań ofensywnych.

</doc>
<doc id="2341538" url="https://pl.wikipedia.org/wiki?curid=2341538" title="Josip Friščić">
Josip Friščić

Josip Friščić (ur. 15 sierpnia 1949 w Suboticy Podravskiej, zm. 23 stycznia 2016 w Koprivnicy) – chorwacki polityk, urzędnik administracji publicznej, parlamentarzysta, żupan, przewodniczący Chorwackiej Partii Chłopskiej w latach 2005–2012.
Życiorys.
Ukończył studia ekonomiczne na Wydziale Organizacji i Informatyki w Varaždinie (jednostce organizacyjnej Uniwersytetu w Zagrzebiu). Od 1971 pracował w administracji lokalnej Koprivnicy, zajmując się kwestiami oświaty. W 1989 powierzono mu funkcję sekretarza miejskiego ds. edukacji, w późniejszych latach obejmował kolejne kierownicze stanowiska w administracji. W 1992 wstąpił do Chorwackiej Partii Chłopskiej.
W 2001 objął stanowisko żupana żupanii koprivničko-križevačkiej. Urząd ten sprawował nieprzerwanie przez siedem lat. W międzyczasie w 2003 został wybrany do parlamentu (nie objął mandatu), a w 2005 stanął na czele HSS. Po wyborach w 2007 zasiadał w Zgromadzeniu Chorwackim VI kadencji, obejmując funkcję jego wiceprzewodniczącego. W wyborach w 2011 uzyskał reelekcję do parlamentu jako jedyny przedstawiciel HSS, ostatecznie zrezygnował z niego na rzecz Damira Bajsa.
Josip Friščić był żonaty, miał córkę.

</doc>
<doc id="2341540" url="https://pl.wikipedia.org/wiki?curid=2341540" title="Francisco Silva">
Francisco Silva

Francisco Andrés "Gato" Silva Gajardo (ur. 11 lutego 1986 w Quillocie) – chilijski piłkarz grający na pozycji defensywnego pomocnika.
Kariera klubowa.
Francisco Silva zawodową karierę w 2006 w klubie CD Universidad Católica, którego jest wychowankiem. W Universidad Católica występuje do chwili obecnej (z krótką przerwą na wypożyczenie do drugoligowego Provincialu Osorno. Z Universidadem zdobył mistrzostwo Chile w 2010.
Kariera reprezentacyjna.
Silva w reprezentacji Chile zadebiutował w 2007. Po czteroletniej przerwie powrócił do niej w 2011 i został powołany na turniej Copa América.

</doc>
<doc id="2341544" url="https://pl.wikipedia.org/wiki?curid=2341544" title="Kuże (Litwa)">
Kuże (Litwa)

Kuże () − wieś na Litwie, w okręgu wileńskim, w rejonie solecznickim, w gminie Butrymańce. W 2011 roku liczyła 41 mieszkańców. 

</doc>
<doc id="2341545" url="https://pl.wikipedia.org/wiki?curid=2341545" title="Katalog Dolidze">
Katalog Dolidze

Katalog Dolidze – katalog astronomiczny zawierający 47 gromad otwartych zestawiony przez astronoma V. M. Dolidze w 1961 roku.

</doc>
<doc id="2341546" url="https://pl.wikipedia.org/wiki?curid=2341546" title="Kuże">
Kuże

Zobacz też:

</doc>
<doc id="2341547" url="https://pl.wikipedia.org/wiki?curid=2341547" title="Quasi-Park Narodowy Aichi Kōgen">
Quasi-Park Narodowy Aichi Kōgen

 – quasi-park narodowy w regionie Chūbu, na Honsiu, w Japonii. 
Park obejmuje tereny usytuowane w prefekturze Aichi, o obszarze 217,05 km². 
W granicach parku znajduje się góra Sanage, góra Iimori, rzeka Tomoe oraz tama Yahagi.
Park jest klasyfikowany jako chroniący obszar dzikiej natury (kategoria Ib) według Międzynarodowej Unii Ochrony Przyrody
Obszar ten został wyznaczony jako quasi-park narodowy 28 grudnia 1970 roku. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2341549" url="https://pl.wikipedia.org/wiki?curid=2341549" title="Łowkieniki (rejon solecznicki)">
Łowkieniki (rejon solecznicki)

Łowkieniki (lit. "Laukininkai") − wieś na Litwie, w gminie rejonowej Soleczniki, 5 km na zachód od Butrymańców, zamieszkana przez 16 ludzi. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2341552" url="https://pl.wikipedia.org/wiki?curid=2341552" title="1040 (film)">
1040 (film)

1040 – amerykański film dokumentalny z 2010 roku skupiający się na sytuacji szybkiego rozwoju społeczno-gospodarczego Azji oraz doniosłych zmianach religijnych w obszarze znanym jako „Okno 10/40” – rejonie państw położonych pomiędzy 10. a 40. równoleżnikiem, znanym obecnie z największych prześladowań chrześcijan.

</doc>
<doc id="2341553" url="https://pl.wikipedia.org/wiki?curid=2341553" title="Quasi-Park Narodowy Mikawa-wan">
Quasi-Park Narodowy Mikawa-wan

 – quasi-park narodowy w Japonii, usytuowany wokół zatoki Mikawa (Mikawa-wan) w regionie Chūbu, na Honsiu, w prefekturze Aichi. 
Park obejmuje północne wybrzeże zatoki, wyspy na niej oraz część obejmujących ją półwyspów: Chita i Atsumi, o obszarze 94,43 km². W granicach parku znajduje się m.in. przylądek Irago.
Park jest klasyfikowany jako chroniący krajobraz (kategoria V) według Międzynarodowej Unii Ochrony Przyrody
Obszar ten został wyznaczony jako quasi-park narodowy 10 kwietnia 1958 roku. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2341556" url="https://pl.wikipedia.org/wiki?curid=2341556" title="Maciuny (rejon solecznicki)">
Maciuny (rejon solecznicki)

Maciuny (lit. "Maciūnai") − wieś na Litwie, w gminie rejonowej Soleczniki, 2 km na południe od Butrymańców, zamieszkana przez 16 ludzi. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2341557" url="https://pl.wikipedia.org/wiki?curid=2341557" title="Tō-ji">
Tō-ji

 – jedna z najstarszych i najważniejszych świątyń buddyjskich w Japonii, w Kioto; w 1994 roku wpisana na listę światowego dziedzictwa UNESCO jako część zespołu zabytkowego dawnego Kioto, Uji i Ōtsu.
Historia.
Świątynię wzniesiono w Kioto w 607 roku w pobliżu południowej bramy miasta, zwanej Rashōmon, na polecenie cesarza Kammu po przeniesieniu stolicy z Nary. Druga ze świątyń w tej okolicy, Sai-ji (Świątynia Zachodnia), nie zachowała się. 
Tō-ji była największą świątynią Heian-kyō. W roku 804, po swym powrocie z Chin, sławny mnich Kūkai (774–835) umieścił w niej przywiezione dzieła sztuki buddyjskiej. Na terenie kompleksu Tō-ji przechowywanych jest do dziś wiele cennych zabytków sztuki japońskiej, m.in. rzeźby sakralne i rękopisy. Zespół sakralny składa się z kilkunastu budowli, z których większość to wysokiej klasy zabytki. Najsłynniejszą z nich jest zbudowana w roku 826 pięciokondygnacyjna pagoda o wysokości 57 m, najwyższa na terenie Japonii. Pięciokrotnie zniszczona przez pożary, obecnie istniejąca została odbudowana w 1643 roku. Główny pawilon ("kondō"), pochodzący z VIII w., również zniszczony przez pożar w roku 1486, zrekonstruowano na początku XVII wieku.

</doc>
<doc id="2341561" url="https://pl.wikipedia.org/wiki?curid=2341561" title="Plac Małostrański">
Plac Małostrański

Plac Małostrański (czeski: "Malostranské náměstí") – plac znajdujący się w centrum dzielnicy Malá Strana, w Pradze, w części miasta Praga 1. W rzeczywistości są to dwa place, przedzielone kościołem i powiązane blokiem budynków.
W górnej (północnej) części placu wznosi się „morowa” kolumna Św. Trójcy.
W latach 1858-1919 na placu znajdował się pomnik feldmarszałka Josepha Radetzkiego, a sam plac nosił jego imię.

</doc>
<doc id="2341562" url="https://pl.wikipedia.org/wiki?curid=2341562" title="To-ji">
To-ji



</doc>
<doc id="2341564" url="https://pl.wikipedia.org/wiki?curid=2341564" title="Mackiszki (gmina Butrymańce)">
Mackiszki (gmina Butrymańce)

Mackiszki (lit. "Mackiškės") − wyludniona wieś na Litwie, w gminie rejonowej Soleczniki, 6 km na południe od Butrymańców. Przed II wojną światową w Polsce, w powiecie lidzkim województwa nowogródzkiego. W latach 1925−9 siedziba gminy.

</doc>
<doc id="2341567" url="https://pl.wikipedia.org/wiki?curid=2341567" title="Język ch'orti'">
Język ch'orti'

Język ch’orti’ – jeden z języków majańskich używany w Gwatemali (w gminach Jocotán i d’Olopa w departamencie Chiquimula oraz w departamencie Zacapa) i w Hondurasie (w departamencie Copán) przez około 30 tysięcy Majów Ch’orti’.
Zapis.
Do zapisu języka ch’orti’ używa się zmodyfikowanego alfabetu łacińskiego. Ortografia ch’orti’ oparta jest częściowo na ortografii języka hiszpańskiego.
Fonetyka.
Tabele przedstawiają fonemy języka ch’orti’ (po prawej) oraz ich zapis (po lewej).

</doc>
<doc id="2341568" url="https://pl.wikipedia.org/wiki?curid=2341568" title="Narkuszki">
Narkuszki

Narkuszki (lit. "Narkuškės") − wieś na Litwie, w gminie rejonowej Soleczniki, 3 km na południe od Butrymańców, zamieszkana przez 3 osób. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2341569" url="https://pl.wikipedia.org/wiki?curid=2341569" title="Carlos Muñoz Rojas">
Carlos Muñoz Rojas

Carlos Andrés Muñoz Rojas (ur. 21 kwietnia 1989 w Valparaíso) – chilijski piłkarz grający na pozycji napastnika.
Kariera klubowa.
Carlos Muñoz zawodową karierę w 2007 w klubie Santiago Wanderers, którego jest wychowankiem. W Santiago Wanderers występuje do chwili obecnej (z krótką przerwą na wypożyczenie do trzecioligowego Uniónu Quilpué. Dotychczas w lidze chilijskiej rozegrał 62 spotkania, w których strzelił 27 bramek.
Kariera reprezentacyjna.
Muñoz w reprezentacji Chile zadebiutował w 29 marca2011 w wygranym 2-0 wyjazdowym towarzyskim meczu z reprezentacji Kolumbii, gdy w 63 min. zastąpił Héctora Mancille. W tym samym roku został powołany na turniej Copa América.

</doc>
<doc id="2341570" url="https://pl.wikipedia.org/wiki?curid=2341570" title="Herotilapia multispinosa">
Herotilapia multispinosa



</doc>
<doc id="2341571" url="https://pl.wikipedia.org/wiki?curid=2341571" title="Heros multispinosus">
Heros multispinosus



</doc>
<doc id="2341572" url="https://pl.wikipedia.org/wiki?curid=2341572" title="Klasztor św. Mikołaja w Exeter">
Klasztor św. Mikołaja w Exeter

Klasztor św. Mikołaja w Exeter, założony w 1087 roku przez zakon benedyktynów. W roku 1535 miało tu miejsce zdarzenie, która jest uznawane za zarzewie rebelii modlitewników. Grupa miejscowych kobiet, na wieść o robotnikach usuwających katolickie malowidła ze sklepienia kościoła klasztornego, wtargnęła do kościoła i zablokowała prace. Kobiety musiały zostać usunięte z kościoła siłą przez wojsko.

</doc>
<doc id="2341604" url="https://pl.wikipedia.org/wiki?curid=2341604" title="Barbus tetrazona">
Barbus tetrazona



</doc>
<doc id="2341605" url="https://pl.wikipedia.org/wiki?curid=2341605" title="Nowosady (gmina Butrymańce)">
Nowosady (gmina Butrymańce)

Nowosady (lit. "Naujasėdžiai") − wieś na Litwie, w gminie rejonowej Soleczniki, 7 km na południowy zachód od Butrymańców, zamieszkana przez 65 osób. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2341607" url="https://pl.wikipedia.org/wiki?curid=2341607" title="Libeňský zámeček">
Libeňský zámeček

Libeňský zámeček – budynek znajdujący się w Pradze, w dzielnicy Libeň. Obecnie mieści się tu Urząd Miejski Pragi 8.
Historia.
Na miejscu obecnego zamku niegdyś stała gotycka twierdza. Z niej zostały zachowane jedynie piwnice, ściany parteru skrzydła południowego i zachodniego. W 1595 r. Eliška Hoffmannová zakupiła twierdzę i zleciła przebudowę na renesansowy pałac ozdobiony sgraffito. 25 czerwca 1608 roku w zamku został podpisany traktat pokojowy (tzw. pokój Libeński) między Rudolfem II i jego bratem Maciejem.
W 1662 roku zamek zakupiło Stare Miasto i przebuowało na styl barokowy. Zamek służył jako rezydencja letnia burmistrza Starego Miasta, od tego czasu przetrwała herb Starego Miasta nad portalem wejściowym. Ponadto zostały umieszczone podobizny znamienitych gości Starego Miasta m.in. Marii Teresy i cesarza Leopolda II.
Kolejna przebudowa miała miejsce w 1769-1770 w stylu rokoko, pod kierunkiem architekta Józefa Prachnera. Została do niego dobudowana kaplica Niepokalanego Poczęcia. W kaplicy sufit zdobią malowidła ścienne malarza Ignaca Raaba.

</doc>
<doc id="2341610" url="https://pl.wikipedia.org/wiki?curid=2341610" title="Rotangowiec">
Rotangowiec

Rotangowiec, garlica szarogłowa ("Cryptophaps poecilorrhoa") – gatunek ptaka z rodziny gołębiowatych (Columbidae). Jest jedynym przedstawicielem rodzaju "Cryptophaps". Gatunek bardzo słabo poznany. Wielkością przypomina grzywacza. Zamieszkuje lasy tropikalne Indonezji. Żywi się prawdopodobnie nasionami palm. Nie jest gatunkiem zagrożonym. Nie wyróżnia się podgatunków.
Morfologia.
Rotangowiec jest gatunkiem bardzo słabo poznanym. Na razie obserwuje się tylko pojedyncze osobniki, zazwyczaj siedzące w koronach drzew. Wielkością podobny jest do grzywacza, ale ogon ma dłuższy i krótsze skrzydła. Osiąga długość ciała do 47 cm. Wyglądem przypomina kukułkę. Upierzenie głowy, szyi i piersi jest szare z jaśniejszym czołem. Brzuch jest brązowy z ciemnym rysunkiem. Plecy, skrzydła oraz górna część ogona są szaroczarne. Na końcu ogona widoczny jasny pasek. Obie płcie są do siebie podobne.
Występowanie i biotop.
Rotangowiec jest endemicznym gatunkiem występującym tylko na jednej indonezyjskiej wyspie Sulawesi (Celebes). Jego naturalne środowisko stanowią tropikalne i subtropikalne lasy deszczowe położone na zboczach gór na wysokości 950–2300 m.
Pokarm.
Prawdopodobnie żywi się nasionami palm.
Rozród.
Biologia rozrodu tego gatunku nie została poznana.
Zagrożenia i ochrona.
Z powodu występowania jedynie na jednej wyspie mającej 189 216 km² powierzchni, gatunek ten może mieć ograniczony zasięg występowania, mimo tego nie uważa się, aby osiągnął próg zagrożenia na podstawie kryterium wielkości zasięgu. Liczebność populacji nie została określona, jednak również uważa się, że nie osiągnęła progu zagrożenia, mimo że nie jest on pospolitym gołębiem i spotyka się go stosunkowo rzadko. Ponieważ nie ma dowodów na istnienie jakichkolwiek spadków oraz zagrożeń gatunku, liczebność populacji wydaje się być stabilna. Dlatego gatunek jest uważany za niezagrożony.

</doc>
<doc id="2341614" url="https://pl.wikipedia.org/wiki?curid=2341614" title="Carolinum (Praga)">
Carolinum (Praga)

Carolinum (także Karolinum) – kompleks budynków – najstarsze kolegium uniwersyteckie w Europie Środkowej – mieści się na Starym Mieście w Pradze, rogu Targu Owocowego i ulicy Żelaznej, na południe od Rynku Staromiejskiego. Wpisane pod numerem 109. na listę Narodowych zabytków kultury Republiki Czeskiej.
W jego bezpośrednim sąsiedztwie znajduje się Stavovské divadlo.

</doc>
<doc id="2341620" url="https://pl.wikipedia.org/wiki?curid=2341620" title="Mate Granić">
Mate Granić

Mate Granić (ur. 19 września 1947 w Baškiej Vodzie) – chorwacki polityk, lekarz i wykładowca akademicki. Długoletni wicepremier i minister spraw zagranicznych, parlamentarzysta, współtwórca i przewodniczący Centrum Demokratycznego. Aktywny uczestnik rokowań pokojowych, które zakończyły konflikty zbrojne po rozpadzie Jugosławii.
Życiorys.
W 1971 ukończył studia medyczne na Uniwersytecie w Zagrzebiu, pozostał następnie pracownikiem naukowym tej uczelni. W 1985 uzyskał stopień naukowy doktora, specjalizował się w zakresie chorób wewnętrznych. Kierował oddziałem klinicznym, w 1989 został prodziekanem wydziału lekarskiego, a w 1990 objął stanowisko dziekana tej jednostki Uniwersytetu w Zagrzebiu. Zaczął też prowadzić gościnne wykłady na uczelniach zagranicznych w Stanach Zjednoczonych i w Niemczech. Pełnił funkcję doradcy Światowej Organizacji Zdrowia.
W 1990 zaangażował się w działalność Chorwackiej Wspólnoty Demokratycznej (HDZ). Stał się jednym z liderów tej formacji, a w 1993 jej wiceprzewodniczącym. W 1991 premier Franjo Gregurić powierzył mu urząd wicepremiera. Sprawował go nieprzerwanie do 2000, także w trzech kolejnych rządach, na czele których stali Hrvoje Šarinić, Nikica Valentić i Zlatko Mateša. W dwóch ostatnich gabinetach (od 1993) zajmował jednocześnie stanowisko ministra spraw zagranicznych. Brał aktywny udział w negocjacjach pokojowych na Bałkanach, które zakończyło podpisanie Układu w Dayton. Rok wcześniej sygnował porozumienie waszyngtońskie, prowadzące do zawieszenia broni w trakcie wojny w Bośni i Hercegowinie. Również w okresie jego urzędowania Chorwacja przystąpiła także do Rady Europy.
W 2000 wystartował jako reprezentant HDZ w wyborach prezydenckich. Zajął w nich z wynikiem 22,5% głosów trzecie miejsce, co zostało odebrane jako porażka obozu rządzącego. Odszedł wkrótce z rządu, przechodząc do pracy w parlamencie IV kadencji (2000–2003). Również w 2000 opuścił HDZ i z grupą zwolenników utworzył Centrum Demokratyczne. Przed wyborami parlamentarnymi w 2003 zawiązał koalicję DC z Chorwacką Partią Socjalliberalną, która zdobyła trzy mandaty w Zgromadzeniu Chorwackim. Mate Granić znalazł się poza parlamentem, na stanowisku przewodniczącego Centrum Demokratycznego zastąpiła go w tym samym roku Vesna Škare-Ožbolt.
Mate Granić wkrótce odszedł z tej partii i wycofał się z życia publicznego. W 2004 utworzył prywatną firmę konsultingową. Rok później zaczął doradzać Chorwackiej Partii Prawa, a w 2007 kandydował bez powodzenia z jej listy do parlamentu. Po porażce ponownie zrezygnował z aktywności politycznej, zajął się działalnością akademicką (m.in. jako dziekan w wyższej szkole dziennikarstwa).
Mate Granić jest żonaty, ma troje dzieci. Jego brat Goran Granić również pełnił funkcję wicepremiera.

</doc>
<doc id="2341623" url="https://pl.wikipedia.org/wiki?curid=2341623" title="Stare Probostwo na Hradczanach">
Stare Probostwo na Hradczanach

Stare Probostwo (czeski: "Staré proboštství") – oznaczenie budynku położonego w pobliżu Katedry Świętego Wita w III. dziedzińcu Zamku Praskiego. Jest to barokowa budowla, która w połowie XVII została przebudowana z pierwotnie romańskiej formy z I połowy XI wieku. Obecnie budynek wykorzystywany jest przez Kancelarię Prezydenta.
Nad wejściem do budynku jest namalowany znak proboszcza Jana Františka z Aschenfeldu, który zlecił przebudowę obiektu. W południowo-zachodnim narożniku znajduje się pomnik z piaskowca Świętego Wacława wykonany przez Jan Jiří Bendla. Ponadto na południowej fasadzie znajduje się tablica pamiątkowa, zaprojektowana przez architekta Pavla Janáka, poświęcona ofiarom okupacji hitlerowskiej.

</doc>
<doc id="2341624" url="https://pl.wikipedia.org/wiki?curid=2341624" title="Mistrzostwa Nigerii w Lekkoatletyce 2011">
Mistrzostwa Nigerii w Lekkoatletyce 2011

65. Mistrzostwa Nigerii w Lekkoatletyce – zawody lekkoatletyczne, które odbywały się od 23 do 25 czerwca 2011 w Calabar.

</doc>
<doc id="2341625" url="https://pl.wikipedia.org/wiki?curid=2341625" title="Lobsang Njandak">
Lobsang Njandak

Lobsang Njandak (ur. 1965 w Kalimpong) - tybetański polityk i działacz społeczny.
Studiował na Punjab University w stanie Chandigarh w Indiach. Działał w Kongresie Młodzieży Tybetańskiej, zasiadał w zarządzie tej organizacji (m.in. jako sekretarz generalny 1992 - 1995), był również członkiem kierownictwa Narodowej Demokratycznej Partii Tybetu. Sprawował mandat deputowanego tybetańskiego parlamentu na uchodźstwie. Od 2001 do 2006 był "kalonem" w kierowanym przez Lobsanga Tenzina rządzie emigracyjnym. Stał kolejno na czele Departamentu Informacji i Stosunków Międzynarodowych, Departamentu Finansów oraz Departamentu Zdrowia. We wrześniu 2008 objął stanowisko przedstawiciela Dalajlamy na Ameryki.

</doc>
<doc id="2341628" url="https://pl.wikipedia.org/wiki?curid=2341628" title="Biatlonista">
Biatlonista



</doc>
<doc id="2341629" url="https://pl.wikipedia.org/wiki?curid=2341629" title="Dyskografia Slade">
Dyskografia Slade

Dyskografia Slade brytyjskiego zespołu glam rockowego.
Albumy.
Kompilacje.
Źródła:

</doc>
<doc id="2341632" url="https://pl.wikipedia.org/wiki?curid=2341632" title="František Karel Studnička">
František Karel Studnička

František Karel Studnička (ur. 25 listopada 1870 w Pradze, zm. 2 sierpnia 1955 tamże) – czeski lekarz, biolog, anatom, histolog, embriolog, historyk nauki. Syn Františka Josefa Studnički. Członek Czechosłowackiej Akademii Nauk, członek korespondent Międzynarodowej Akademii Historii Nauk w Paryżu. Profesor zoologii i mikroskopii w Instytucie Technicznym w Brnie, profesor histologii i embriologii na Uniwersytecie Masaryka w Brnie, i na Uniwersytecie Karola w Pradze. Twórca tzw. teorii egzoplazmatycznej. Autor licznych prac naukowych w językach czeskim, niemieckim, francuskim, angielskim, m.in. klasycznej monografii poświęconej przysadce mózgowej, podręczników mikroskopii i histologii, rozpraw historycznych na temat Purkyněgo.

</doc>
<doc id="2341633" url="https://pl.wikipedia.org/wiki?curid=2341633" title="Tenis ziemny na Igrzyskach Małych Państw Europy 2011">
Tenis ziemny na Igrzyskach Małych Państw Europy 2011

Tenis ziemny na Igrzyskach Małych Państw Europy 2011 – turniej tenisowy, który był rozgrywany w dniach 1–4 czerwca 2011 roku podczas igrzysk małych państw Europy w Liechtensteinie. Zawodnicy zmagali się na obiektach Tenniscenter Bannholz. Tenisiści rywalizowali w pięciu konkurencjach: singlu i deblu mężczyzn oraz kobiet oraz w grze mieszanej.

</doc>
<doc id="2341637" url="https://pl.wikipedia.org/wiki?curid=2341637" title="Jerzy Falczewski">
Jerzy Falczewski



</doc>
<doc id="2341639" url="https://pl.wikipedia.org/wiki?curid=2341639" title="Katastrofa tramwajowa w Dnieprodzierżyńsku">
Katastrofa tramwajowa w Dnieprodzierżyńsku

Katastrofa tramwajowa w Dnieprodzierżyńsku – poważny wypadek, który miał miejsce 2 lipca 1996 roku, spowodowany awarią tramwaju w Dnieprodzierżyńsku (obecnie Kamieńskie) w obwodzie dniepropetrowskim na Ukrainie.
Przebieg wydarzeń.
2 lipca 1996 roku około godziny 18 tramwaj KTM-5 (o numerze taborowym 1044) jechał po trasie nr 2a w dół ulicą Czapajewa (dziś Doroszenki), w kierunku Prospektu Anoszkina. W wagonie (przepełnionego w godzinach szczytu) tramwaju znajdowało się ponad 150 osób. Na bardzo stromym zjeździe w pojeździe przestał działać system hamowania. Tramwaj cały czas nabierał prędkości i po dwóch kilometrach nieprawidłowej jazdy wykoleił się, uderzając w niewysokie, betonowe ogrodzenie.
W momencie uderzenia wykolejone podwozie zatrzymało się, ale metalowy korpus wagonu, po oderwaniu się od podwozia, przemieszczał się dalej, odrywając od podłogi siedzenia razem z pasażerami i zatrzymał się kilkadziesiąt metrów od budynku szkoły średniej. Według relacji świadków zdarzenia, prędkość tramwaju w momencie uderzenia wynosiła co najmniej 70 km/h. W rezultacie katastrofy zginęły 34 osoby (29 na miejscu zdarzenia i 5 kolejnych w szpitalu). Wśród ofiar śmiertelnych było 20 kobiet i jedno dziecko. Ponad 100 osób doznało obrażeń różnego stopnia. Kilka osób zginęło lub doznało silnych obrażeń w wyniku paniki, wyskakując w biegu z jadącego z dużą prędkością tramwaju przez rozbite okna. Jest to najtragiczniejsza katastrofa w dotychczasowej historii elektrycznego transportu na Ukrainie.
Przyczyny awarii.
Za pośrednią przyczynę tak dużej liczby ofiar uznano betonowe ogrodzenie na zakręcie, zbudowane w celu ochrony znajdującej się nieopodal szkoły. Gdyby było ono wyższe – zatrzymałoby cały wagon, a tak zatrzymało jedynie podwozie, a nadwozie wagonu siłą inercji przemieszczało się dalej. Za bezpośrednią przyczynę uznano nieprawidłową pracę obwodów niskiego napięcia w wagonie. Jak oznajmił po wypadku dziennikarzom naczelnik zajezdni tramwajowej, Andriej Riazancew, wagon pochodził z 1991 roku i przez długi czas kursował po trasie linii nr 9, gdzie był eksploatowany w znacznie trudniejszych warunkach, niż na linii nr 2a. Dokumentację wagonu uznano za zgodną z wszelkimi normami i nie odnotowano jakichkolwiek zgłoszeń zagrożenia bezpieczeństwa. Odmienny pogląd w tej kwestii przedstawiła dyspozytor, zwracając uwagę na nieodpowiednie dla takich tras hamulce. Jednakże komisja powypadkowa nie doszukała się w działaniach personelu obsługującego te tramwaje jakichkolwiek naruszeń. Zwrócono jedynie uwagę, że tak trudnej trasy nie powinna obsługiwać dwudziestoletnia praktykantka. Ostatecznie za winnych tragedii uznano motorniczą (20-letnia kobieta) i kilku innych pracowników, odpowiedzialnych za stan techniczny tego wagonu. Odwołany ze stanowiska został również mer miasta.

</doc>
<doc id="2341641" url="https://pl.wikipedia.org/wiki?curid=2341641" title="Amaranthe">
Amaranthe

Amaranthe – szwedzki zespół muzyczny, założony w 2008 roku w Göteborgu. Formacja zadebiutowała albumem "Amaranthe", który trafił do sprzedaży w 2010 roku. Grupa prezentująca mariaż muzyki heavymetalowej i popowej szybko zyskała na popularności, ciesząc się największym sukcesem komercyjnym w rodzimej Szwecji oraz Finlandii. Charakterystyczną cechą zespołu pozostaje troje wokalistów, w tym jeden śpiewający tzw. growlem. 
Historia.
Zespół został założony w 2008 roku w Göteborgu pod nazwą Avalanche przez wokalistę Jake'a E Berga, członka formacji Dreamland oraz gitarzystę Olofa Mörcka, znanego z występów w grupie Dragonland. Muzycy do współpracy zaprosili wokalistę Andy'ego Solveströma, członka deathmetalowej grupy Within Y, wokalistkę Elize Ryd oraz duńskiego perkusistę Mortena Løwe Sørensena, wówczas członka grupy Panzerchrist. W maju 2009 roku zespół został zmuszony do zmiany nazwy na Amaranthe ze względu na kwestie prawne. Także w 2009 roku ukazało się pierwsze demo Amaranthe pt. "Leave Everything Behind". 
W 2010 roku do składu dołączył basista Johan Andreassen. Wkrótce potem muzycy podpisali kontrakt wydawniczy z wytwórnią muzyczną Spinefarm Records. 13 kwietnia 2011 roku ukazał się debiutancki album formacji zatytułowany "Amaranthe". Nagrania były promowane teledyskami do utworów "Hunger", "Amaranthine" i "1.000.000 Lightyears". Ponadto grupa odbyła europejską trasę koncertową The Pandemonium Tour 2011 poprzedzając amerykańską formację Kamelot. Natomiast pod koniec roku grupa wzięła udział w tournée European Outbreak 2011 u boku zespołów Hammerfall, Death Destruction i Vicious Rumors. 
W 2012 roku zespół otrzymał nagrodę Bandit Rock Awards w kategorii Swedish Breakthrough of the Year. Muzycy wystąpili także podczas licznych festiwali na całym świecie, m.in. takich jak: Metallsvenskan i Gothenburg Winter Metal w Szwecji, Ritual Open Air w Chile, Myötätuulirock i Qstock w Finlandii oraz Wacken Open Air w Niemczech. 13 marca 2013 roku do sprzedaży trafił drugi album studyjny zespołu pt. "The Nexus". Wydawnictwo dotarło do 12. miejsca zestawienia Billboard Heatseekers Albums w Stanach Zjednoczonych znalazłszy 1,5 tys. nabywców. W ramach promocji do pochodzących z płyty piosenek "The Nexus", "Burn with Me" i "Invincible" powstały teledyski, które wyreżyserował Patric Ullaeus. Wkrótce potem z zespołu odszedł Solveström, którego zastąpił Henrik Englund, związany także z formacją Scarpoint. Na przełomie marca i kwietnia grupa dała szereg występów podczas Nordic Nexus of Nemesis Tour wraz z grupą Stratovarius.
Na początku 2014 roku zespół występował jako główny wykonawca podczas The Invincible European Tour w Europie. Następnie we wrześniu muzycy udali się do Stanów Zjednoczonych gdzie występowali przed holenderską formacją Within Temptation. 21 października, także 2014 roku do sprzedaży trafił trzeci album formacji zatytułowany "Massive Addictive". Produkcja dotarła m.in. do 105. miejsca amerykańskiej listy przebojów Billboard 200 w Stanach Zjednoczonych sprzedając się w nakładzie 3,4 tys. egzemplarzy w przeciągu tygodnia od dnia premiery. Nagrania były promowane teledyskami do utworów "Drop Dead Cynical", "Digital World" i "True" w reżyserii Patrika Ullaeusa. Pierwsza z piosenek trafiła także na listę przebojów Billboardu - Mainstream Rock Songs w USA gdzie uplasowała się na 27. miejscu.
W 2015 roku grupa koncertowa w ramach Massive Addictive Europe Tour wspierania przez zespoły Engel i Santa Cruz. Następnie 30 października została wydana pierwsza kompilacja nagrań grupy pt. "Breaking Point: B-Sides 2011-2015". Na płycie znalazły się m.in. utwory z repertuaru zespołu w akustycznych aranżacjach. Natomiast pod koniec roku sekstet koncertował w Stanach Zjednoczonych i Kanadzie wraz z Butcher Babies. Wiosną i latem 2016 roku grupa wystąpiła podczas festiwali Rock on Green Festival w Wielkiej Brytanii, Sweden Rock Festival w Szwecji, Graspop Metal Meeting w Belgii oraz Granito Rock w Hiszpanii. 21 października tego samego roku ukazał się czwarty album studyjny zespołu pt. "Maximalism". Materiał uplasował się na 169. miejscu listy Billboard 200 znalazłszy niespełna 4 tys. nabywców w przeciągu tygodnia od dnia premiery. Premierę płyty poprzedził singel pt. "That Song", który trafił do sprzedaży 21 września tego samego roku. Ponadto do piosenki powstał teledysk, który wyreżyserował Patric Ullaeus.

</doc>
<doc id="2341643" url="https://pl.wikipedia.org/wiki?curid=2341643" title="Mistrzostwa Bahamów w Lekkoatletyce 2011">
Mistrzostwa Bahamów w Lekkoatletyce 2011

Mistrzostwa Bahamów w Lekkoatletyce 2011 – zawody lekkoatletyczne, które odbyły się we Freeport 24 i 26 czerwca.

</doc>
<doc id="2341645" url="https://pl.wikipedia.org/wiki?curid=2341645" title="Premijer Liga (1994/1995)">
Premijer Liga (1994/1995)



</doc>
<doc id="2341646" url="https://pl.wikipedia.org/wiki?curid=2341646" title="Premijer Liga (1995/1996)">
Premijer Liga (1995/1996)



</doc>
<doc id="2341647" url="https://pl.wikipedia.org/wiki?curid=2341647" title="Premijer Liga (1996/1997)">
Premijer Liga (1996/1997)



</doc>
<doc id="2341649" url="https://pl.wikipedia.org/wiki?curid=2341649" title="Premijer Liga (1997/1998)">
Premijer Liga (1997/1998)



</doc>
<doc id="2341650" url="https://pl.wikipedia.org/wiki?curid=2341650" title="Premijer Liga (1998/1999)">
Premijer Liga (1998/1999)



</doc>
<doc id="2341651" url="https://pl.wikipedia.org/wiki?curid=2341651" title="Premijer Liga (1999/2000)">
Premijer Liga (1999/2000)



</doc>
<doc id="2341652" url="https://pl.wikipedia.org/wiki?curid=2341652" title="Premijer Liga (2000/2001)">
Premijer Liga (2000/2001)



</doc>
<doc id="2341653" url="https://pl.wikipedia.org/wiki?curid=2341653" title="Premijer Liga (2001/2002)">
Premijer Liga (2001/2002)



</doc>
<doc id="2341654" url="https://pl.wikipedia.org/wiki?curid=2341654" title="Premijer Liga (2002/2003)">
Premijer Liga (2002/2003)



</doc>
<doc id="2341655" url="https://pl.wikipedia.org/wiki?curid=2341655" title="Premijer Liga (2003/2004)">
Premijer Liga (2003/2004)



</doc>
<doc id="2341656" url="https://pl.wikipedia.org/wiki?curid=2341656" title="Plac Bohaterów Getta we Wrocławiu">
Plac Bohaterów Getta we Wrocławiu

Plac Bohaterów Getta – jeden z placów Starego Miasta we Wrocławiu, obecnie zachowany w szczątkowej postaci.
Nazwa.
Plac Bohaterów Getta w swojej historii kilkakrotnie zmieniał nazwę, po raz pierwszy wzmiankowany był jako "Judenplatz" czyli plac Żydowski, w roku 1824. W okresie porządkowania przez radę miejską nazewnictwa ulic i numeracji domów w mieście nadano mu nazwę "Carlsplatz" – plac Karola na cześć cesarza Karola IV, było to więc nawiązanie do nazwy sąsiedniej ulicy "Carlsstrasse", dzisiejszej Kazimierza Wielkiego, pod koniec XIX wieku zmieniono sposób pisania nazwy i zamiast litery „C” zaczęto używać „K”. Kolejna zmiana nazwy miała miejsce w roku 1929, w dniu 30 kwietnia nazwę placu przemianowano na "Lassalleplatz" dla uczczenia pamięci Ferdynanda Lassalle’a - założyciela niemieckiej socjaldemokracji, który urodził się przy tym placu w roku 1825 w domu pod numerem 2. Ta nazwa nie utrzymała się zbyt długo, gdyż wkrótce po objęciu władzy w Niemczech przez nazistów plac powrócił do starej nazwy "Karlsplatz", miało to miejsce w dniu 31 marca 1933 r. W 1945, gdy Wrocław znalazł się w granicach Polski zarząd miasta nadał placu polską nazwę nawiązującą do jej najstarszej historycznej postaci – "plac Żydowski", jednak już w roku następnym w dniu trzeciej rocznicy powstania w getcie warszawskim – 19 kwietnia plac Żydowski przemianowano na "plac Bohaterów Getta", która to nazwa obowiązuje do dziś.
Położenie.
Pierwotnie plac Bohaterów Getta usytuowany w miejscu wewnętrznej linii murów miejskich był węzłem, w którym łączyło się kilka ulic i zaułków Starego Miasta: Kazimierza Wielkiego, Krupnicza, św. Antoniego, Złote Koło, Białoskórnicza, Psie Budy i Szajnochy, a po zasypaniu w roku 1866 Czarnej Oławy łączyły się ze sobą jeszcze dwie ulice powstałe w jej miejscu – Zaułek Ruski i ulica Siedmiu Kół. W połowie lat 70 XX wieku, po wybudowaniu Trasy W-Z większość powierzchni placu zajęły dwie jezdnie i torowisko tramwajowe, zachowała się jedynie północna jego część łącząca ulice Szajnochy i Psie Budy.
Historia.
Przez większą część swojej historii plac Bohaterów Getta był wąskim skrawkiem ziemi pomiędzy zabudowaniami wspomnianych wyżej sąsiednich ulic, w jego wschodniej części znajdował się Młyn Siedmiu Kół. Plac nie posiadał wówczas swojej własnej nazwy a domy znajdujące się w jego otoczeniu wiązano z pobliskimi ulicami i zaułkami. W roku 1744 król pruski Fryderyk II Wielki, który trzy lata wcześniej włączył Śląsk wraz z Wrocławiem do swego państwa, wydał specjalny dekret regulujący sprawy żydowskie w mieście, była w nim mowa min. o czterech zajazdach w których przybywający do Wrocławia kupcy żydowscy mogli się zatrzymywać, były to "Pokoyhof", "Zajazd Pod Złotym Jelonkiem", "Zajazd Pod Złotym Kołem" i "Szkoła Szermiercza". Wszystkie te zajazdy mieściły się przy ulicach bezpośrednio sąsiadujących z placem, toteż stał się on wkrótce skupiskiem wrocławskich i przyjezdnych Żydów. Właśnie w czasach Fryderyka II powstała pierwsza nazwa placu – "Judenplatz".
Po zburzeniu Młyna Siedmiu Kół w roku 1814, w jego miejscu powstały kolejne domy mieszkalne. W roku 1825 domom przy ówczesnym placu Karola nadano numery. Numerem 1 oznaczono kamienicę na rogu ulicy Psie Budy, dalej przeciwnie do ruchu wskazówek zegara oznaczono kolejnych pięć domów, ostatni – z numerem 6 stał w miejscu gdzie plac styka się z dzisiejszą ulicą Krupniczą. W XIX wieku plac Karola był ciągle znaczącym ośrodkiem życia religijnego i gospodarczego Żydów, w domu nr 3 mieściła się w latach 1832-1892 Synagoga Bialska. Pod koniec tegoż stulecia wyburzono część domów, dzięki czemu powierzchnia placu się zwiększyła. W latach 1887-91 we wschodniej części placu przy narożniku ulicy Szajnochy wzniesiono okazały gmach miejskiej kasy oszczędności i biblioteki miejskiej według projektu Richarda Plüddemanna, dzisiaj mieści się w nim Biblioteka Uniwersytecka.
Zabudowa placu nie przetrwała II wojny światowej, nie zachował się żaden z budynków mieszkalnych i od tej pory plac Bohaterów Getta nie posiada żadnych punktów adresowych. W dniu 19 kwietnia 1963 r. z okazji obchodów dwudziestej rocznicy powstania w getcie warszawskim w centralnej części placu uroczyście odsłonięto pomnik poświęcony pamięci powstańców walczących w getcie. Pomnik ma bardzo prosta formę, tworzą go granitowa ścina z napisem "1943 kwiecień 1963" oraz leżąca przed nią płyta z napisem w języku polskim i jidysz o treści "Bojownikom Getta Warszawskiego, bojownikom za naszą i waszą wolność, społeczeństwo Wrocławia". Projekt pomnika opracowali wrocławscy działacze Towarzystwa Społeczno-Kulturalnego Żydów. W czasie budowy Trasy W-Z w latach siedemdziesiątych XX w. powierzchnia placu Bohaterów Getta znacznie się zmniejszyła, została zredukowana praktycznie do postaci niewielkiego skweru i deptaka pomiędzy budynkiem Biblioteki Uniwersyteckiej a kamienicami ulicy Psie Budy. Zmniejszenie powierzchni placu wiązało się też z koniecznością przeniesienia pomnika, znajduje się on dziś pośrodku skweru obok kamienicy Psie Budy 18-19.

</doc>
<doc id="2341657" url="https://pl.wikipedia.org/wiki?curid=2341657" title="Premijer Liga (2004/2005)">
Premijer Liga (2004/2005)



</doc>
<doc id="2341658" url="https://pl.wikipedia.org/wiki?curid=2341658" title="Premijer Liga (2005/2006)">
Premijer Liga (2005/2006)



</doc>
<doc id="2341659" url="https://pl.wikipedia.org/wiki?curid=2341659" title="Premijer Liga (2006/2007)">
Premijer Liga (2006/2007)



</doc>
<doc id="2341660" url="https://pl.wikipedia.org/wiki?curid=2341660" title="Premijer Liga (2007/2008)">
Premijer Liga (2007/2008)



</doc>
<doc id="2341661" url="https://pl.wikipedia.org/wiki?curid=2341661" title="Premijer Liga (2008/2009)">
Premijer Liga (2008/2009)



</doc>
<doc id="2341662" url="https://pl.wikipedia.org/wiki?curid=2341662" title="Jacob de Wit">
Jacob de Wit

Jacob de Wit (ur. 19 grudnia 1695 w Amsterdamie, zm. 12 listopada 1754 tamże) – holenderski malarz, rytownik i kolekcjoner.
Biografia.
W trzynastym roku życia podjął studia malarskie w Akademii Malarstwa w Antwerpii i w 1714 został członkiem tamtejszej gildii św. Łukasza. Był wielbicielem flamandzkiego malarza Petera Paula Rubensa, szkicował jego dzieła m.in. w kościele jezuitów pw. Ignacego Loyoli (obecnie Carolus Borromeuskerk), po zniszczeniu kościoła przez pożar w 1718 szkice Wita stały się cennym dokumentem historycznym. W 1715 malarz powrócił do Amsterdamu i pracował tam do końca życia.
Jacob de Wit znany jest przede wszystkim z wielu prac dekoracyjnych, które wykonał w kościołach, budynkach publicznych i domach prywatnych, m.in. plafonów w Huis ten Bosch w Hadze. Poruszał głównie tematykę religijną, alegoryczną i antyczną, a jego styl odznaczał się rokokową lekkością i żywą kolorystyką.
Inną specjalnością artysty były malowidła "on grisaille", były to monochromatyczne imitacje marmurowych reliefów, które zawieszano nad drzwiami lub kominkami. Te iluzjonistyczne przedstawienia stały się tak popularne w Holandii, że w języku niderlandzkim nazwano je "witjes", upamiętniając tym samym nazwisko ich twórcy.
Jacob de Wit miał kilku uczniów, wśród których najbardziej znani są Jan de Groot, Dionys van Nijmegen, Jan Punt, Pieter Tanjé, oraz bracia Frans i Jacob Xavery.
Liczne prace artysty znajdują się głównie w budynkach i kolekcjach holenderskich m.in. w Rijksmuseum w Amsterdamie, Haarlemie i Hadze.

</doc>
<doc id="2341664" url="https://pl.wikipedia.org/wiki?curid=2341664" title="Premijer Liga (2009/2010)">
Premijer Liga (2009/2010)



</doc>
<doc id="2341665" url="https://pl.wikipedia.org/wiki?curid=2341665" title="Premijer Liga (2010/2011)">
Premijer Liga (2010/2011)



</doc>
<doc id="2341666" url="https://pl.wikipedia.org/wiki?curid=2341666" title="Tohru Fukuyama">
Tohru Fukuyama



</doc>
<doc id="2341667" url="https://pl.wikipedia.org/wiki?curid=2341667" title="Toru Fukuyama">
Toru Fukuyama



</doc>
<doc id="2341668" url="https://pl.wikipedia.org/wiki?curid=2341668" title="Konwencja kolońska">
Konwencja kolońska

Konwencja kolońska – dokument określający definicję piwa o nazwie Kölsch oraz regulujący sprzedaż i dystrybucję tego piwa. Konwencja podpisana została przez 24 kolońskie browary i opublikowana w niemieckim Monitorze Federalnym 25 czerwca 1985. Konwencja stwierdza, że Kölsch to lokalna specjalność i pod tą nazwą warzone może być jedynie w mieście Kolonia przez browary, które ratyfikowały konwencję. Dokument określa również naczynie, w jakim należy serwować piwo kolońskie – jest to cylindryczna szklanica o prostych ściankach o pojemności 0,2 l. W 1997 r. Unia Europejska ratyfikowała Konwencję kolońską zapewniając piwu kolońskiemu prawną ochronę jego nazwy na obszarze Unii Europejskiej.
Treść Konwencji – fragmenty.
Reguły konkurencji Związku Browarów Kolońskich – Konwencja Kolońska – opublikowane w Monitorze Federalnym z dnia 25.06.1985 r.
Preambuła
"Nazwa Kölsch jest od dawien dawna jakościowym oznaczeniem pochodzenia geograficznego dotyczącym jasnego, klarownego, pełnego, wysoko odfermentowanego i wytworzonego zgodnie z Prawem Czystości piwa górnej fermentacji z wyraźnym profilem chmielowym. Oznaczenie to zostało uznane i potwierdzone przez właściwe kręgi gospodarcze, urzędy administracji publicznej, sądy oraz międzypaństwowe umowy dotyczące ochrony oznaczeń pochodzenia geograficznego. Walne zebranie członków Związku Browarów Kolońskich, mając na celu ochronę nazwy „Kölsch“ jako jakościowego oznaczenia pochodzenia geograficznego jak również wspieranie zachowania zgodnego z uczciwą konkurencją oraz przeciwdziałanie nieuczciwej konkurencji w związku z wykorzystywaniem oznaczenia „Kölsch”, w szczególności natomiast zapobiegając niebezpieczeństwu wprowadzenia w błąd, pomyłki i rozwodnieniu oraz niezgodnemu wykorzystaniu oznaczenia pochodzenia, uchwaliło jednogłośnie poniższe reguły konkurencji. Po zatwierdzeniu tych reguł przez Federalny Urząd Ochrony Konkurencji i Konsumentów obowiązują one wszystkich członków Związku Browarów Kolońskich."
§ 1
Pochodzenie oznaczenia
(1) "Oznaczenie Kölsch jest kwalifikowanym oznaczeniem pochodzenia geograficznego."
(2) "Oznaczenia Kölsch można używać wyłącznie w odniesieniu do jasnego, pełnego, wysoko odfermentowanego, klarownego piwa górnej fermentacji o wyraźnym profilu chmielowym, które wytworzone zostało zgodnie z Prawem czystości na obszarze pochodzenia piwa Kölsch i odpowiada zwyczajowo wytworzonemu na tym obszarze i rozprowadzanemu pod określeniem Kölsch piwu górnej fermentacji. Miejscem pochodzenia piwa Kölsch jest obszar miasta Kolonia. Do obszaru pochodzenia zalicza się ponadto te browary znajdujące się poza granicami miasta Kolonia, które już przed wejściem w życie niniejszych reguł konkurencji, stosując dla swoich wyrobów określenie Kölsch osiągnęły znaczący dorobek".

</doc>
<doc id="2341671" url="https://pl.wikipedia.org/wiki?curid=2341671" title="Inese Aizstrauta">
Inese Aizstrauta

 
Inese Aizstrauta (ur. 23 lipca 1957) – łotewska architekt, samorządowiec i polityk, burmistrz Jurmale (2005–2006), w 2011 posłanka na Sejm X kadencji. Od 2014 posłanka na Sejm XI kadencji. 
Życiorys.
W 1984 ukończyła studia z dziedziny architektury w Ryskim Instytucie Technicznym im. Arvīdsa Pelšego. W latach 1976–1992 zatrudniona w Instytucie Projektowania „Lauku projekts”, następnie zaś pracowała m.in. jako główny architekt w urzędzie gminy Jurmała i Sala. W 2005 została wybrana w skład rady miejskiej Jurmały z listy Nowej Ery. W latach 2005–2006 stała na czele rady miejskiej uzdrowiska. W wyborach w 2009 bez powodzenia ubiegała się o reelekcję jako liderka listy Łotewskiej Partii Zielonych. W wyborach w 2010 bezskutecznie ubiegała się o mandat posłanki z listy Związku Zielonych i Rolników. Mandat w Sejmie X kadencji objęła po rezygnacji z niego Andrisa Bērziņša. 23 stycznia 2014 powróciła do parlamentu po trzyletniej przerwie.
Jest członkiem zarządu Towarzystwa Dziedzictwa Aspazji (A"spazijas mantojuma biedrība"). Od 1988 działa w Związku Architektów ("Arhitektu savienība"). 
Zamężna, ma córkę.

</doc>
<doc id="2341674" url="https://pl.wikipedia.org/wiki?curid=2341674" title="Madars Lasmanis">
Madars Lasmanis

 
Madars Lasmanis (ur. 1979) – łotewski polityk, poseł na Sejm VIII, IX i X kadencji. 
Życiorys.
W 2005 ukończył studia z dziedziny biologii na Uniwersytecie Łotewskim. Sprawował funkcję przewodniczącego organizacji "Samorząd Studencki" ("Studentu pašpārvalde"). W latach 2005–2006 wykonywał mandat posła na Sejm wybranego z listy Nowej Ery. Posłem był również w okresie 2009–2010. 1 lipca 2011 po raz trzeci objął mandat poselski.

</doc>
<doc id="2341676" url="https://pl.wikipedia.org/wiki?curid=2341676" title="Zamek Starý hrad">
Zamek Starý hrad

Zamek Starý hrad – zamek we wsi Nezbudská Lúčka w północnej Słowacji, w dolinie Wagu u północnych podnóży Małej Fatry, obecnie w ruinie. 
Ruiny zamku można zwiedzać, prowadzi przez nie główny czerwony szlak turystyczny Małej Fatry, można też do węzła szlaków w Podhradském (po północnej stronie zamku) podejść szlakiem niebieskim.
Historia.
Najstarsze znane źródła o tym zamku pochodzą z 1267 r, wówczas nazywał się on zamkiem Varin ("hrad Varin"). Z tego najstarszego okresu pochodzi zachowana do dzisiaj wieża obronna. Zamek zbudowany został na skałach w miejscu, w którym trakt handlowy przechodził brodem z prawej strony Wagu na jego lewy brzeg. Zadaniem zamku była ochrona tego traktu oraz pobieranie myta od podróżujących nim.Później, gdy wybudowano na drugiej stronie Wagu Zamek Strečno, stracił znaczenie i zaczęto go nazywać Starým hradem.
Najpierw zamek był własnością przodków rodu Balassych, potem stał się własnością Mateusza Czaka (słow. "Matuš Čak"). Podobno było to bezprawne przejęcie i po śmierci Czaka zamek znów wrócił w posiadanie rodu Balassych, a później króla. W XIV wieku na zamku stacjonowało wojsko, i wówczas został on rozbudowany; wybudowano na potrzeby żołnierzy kilka budynków mieszkalnych i gospodarczych. W roku 1397 kasztelanem zamku był polski rycerz Piotr Wągl, który dzierżył go w imieniu Ścibora ze Ściborzyc. W XV wieku zamek stał się własnością rodu Pongráczów, którzy w latach 1529-1553 prowadzili wojnę z Zamkiem w Strecznie. W XV w. wybudowali w jego górnej części piętrowy pałac w stylu gotyckim i zamieszkiwali go do XVI wieku, później przenieśli się do obronnego kasztelu w Krasňanach. Jeszcze do początku XVII wieku w Starým hradzie przebywali wartownicy. Później jednak, gdy opuścili go, zamek zaczął popadać w ruinę.

</doc>
<doc id="2341678" url="https://pl.wikipedia.org/wiki?curid=2341678" title="Henryk Brun">
Henryk Brun

Henryk Stanisław Brun (ur. 15 kwietnia 1888 w Warszawie, zm. 21 czerwca 1940 w Palmirach) – polski przemysłowiec, poseł na Sejm RP z ramienia BBWR, Prezes Stowarzyszenia Kupców Polskich i Naczelnej Rady Zrzeszeń Kupiectwa Polskiego.
Rodzina.
Syn Stanisława Gustawa i Marii ze Speissów (1859-1937). Obie rodziny należały do burżuazji warszawskiej wyznania ewangelicko-augsburskiego (luterańskiego).
Jego pierwszą żoną była Zofia z d. Sznuk 1 voto Zarębska (1889-1935). Jego drugą żoną była Julia z d. Cerawska (1894-1973). Bywa często mylony ze swoim starszym bratem Stefanem Henrykiem (1880-1973). 
Życiorys.
Ukończył Wyższą Szkołę Handlową w Dreźnie. W 1920 jako ochotnik wstąpił do artylerii konnej i walczył w wojnie polsko-bolszewickiej. Był współwłaścicielem firmy „Krzysztof Brun i Syn” i Towarzystwa Przemysłowo-Handlowego „Block i Brun”. Pełnił funkcję prezesa zarządu Fabryki Wyrobów Metalowych „Pelikan SA”. Równocześnie wchodził w skład zarządu fabryki „Wulkan SA”, Towarzystwa dla Handlu Rurami, był członkiem Rady Banku Polskiego. Od 1928 członek sekcji ds. gospodarczych i sekcji ds. samorządowych i administracyjnych Regionalnej Grupy BBWR w Warszawie. Będąc wiceprezesem Izby Przemysłowo-Handlowej w Warszawie zainicjował powstanie Instytutu Praktycznej Wiedzy Handlowej im. Senatora Stanisława Gustawa Bruna. W 1936 został wybrany na prezesa Stowarzyszenia Kupców Polskich w Warszawie i jednocześnie prezesa Rady Naczelnej Zrzeszeń Kupiectwa Polskiego. Rok później został przewodniczącym Kongresu Kupiectwa Polskiego. W 1937 wszedł w skład prezydium Sektora Miejskiego OZN. We wrześniu 1939 został kierownikiem Wydziału Gospodarczego Komendy Głównej Straży Obywatelskiej.
Aresztowanie i śmierć.
Henryka Brun uwięziono 11 kwietnia 1940 ponieważ będąc reprezentantem polskich sfer gospodarczych odmówił podpisania zgody na „niewymuszone” opodatkowanie na rzecz hitlerowskich Niemiec i przekazania „darowizny” warszawskich ewangelików na budowę domu wypoczynkowego SS lub też na Niemiecki Czerwony Krzyż. Przebywał na Pawiaku. 
Zginął zamordowany przez Niemców podczas akcji eksterminacji polskiej inteligencji, tzw. Zbrodni w Palmirach. Jego grób symboliczny znajduje się na Cmentarzu Ewangelicko-Augsburskim w Warszawie przy ul. Młynarskiej (aleja 24, grób 5).

</doc>
<doc id="2341679" url="https://pl.wikipedia.org/wiki?curid=2341679" title="Muzeum Obrony Wybrzeża w Świnoujściu">
Muzeum Obrony Wybrzeża w Świnoujściu

Muzeum Obrony Wybrzeża w Świnoujściu – muzeum zlokalizowane na terenie Fortu Gerharda – pruskiego fortu nadbrzeżnego, zbudowane w połowie XIX wieku.
W muzeum znajdują się eksponaty związane z historią rozwoju obrony wybrzeża, ze szczególnym uwzględnieniem historii rozwoju fortyfikacji nadbrzeżnych. Liczba prezentowanych eksponatów przekracza 3000. Muzeum organizuje imprezy o charakterze edukacyjnym i popularyzacyjnym historię. Muzeum prowadzi działania mające na celu rewitalizację innych zabytkowych fortyfikacji nadbrzeżnych zlokalizowanych w Świnoujściu.
Historia.
Muzeum Obrony Wybrzeża w Świnoujściu funkcjonuje na terenie XIX-wiecznego Fortu Gerharda. Fort należy do najlepiej zachowanych do obecnych czasów pruskich, nadbrzeżnych fortów artyleryjskich w Europie. Położony na wyspie Wolin, administracyjnie należy do Świnoujścia. Wybudowany został w latach 1848-1859, przeznaczony do obrony portu przed nieprzyjacielską flotą. Dwukondygnacyjna, owalna ridita po 1863 r. otoczona wraz ze wschodnim fragmentem wałów ziemnych fosą wodną. Od 1881 r. ufortyfikowana bateria nadbrzeżna z zachodnią lawą artyleryjską i wschodnią galerią dla dział oraz kazamatami, wyposażona dodatkowo w dwie kaponiery. W latach 70. XIX w. dwukondygnacyjna redita, została przebudowana na budynek koszarowy.
Zwodzony most przez fosę wiódł do głównego wejścia reduty i dalej na dziedziniec fortu. W latach 1876-1881 uwagę obrońców przekierowano bardziej na północ, włączając w obszar fortu jego obecną część zachodnią – dawniej baterię dział polowych. Na zachodniej lawie i na wschodniej galerii artyleryjskiej przewidzano 11 stanowisk ogniowych dla dział, na których zainstalowano jedynie 4 armaty nadbrzeżne Kruppa kalibru 21 cm, oraz 7 armat 15 cm. Fort uzbrojony był również w artylerię polową i później w karabiny maszynowe. Na południowym i północnym odcinku fosy zbudowano 2 schrony (kaponiery) strzeleckie połączone podziemnymi tunelami z dziedzińcem fortu. Z kolei na przełomie XIX i XX doprowadzono łączność telegraficzną oraz kolej wąskotorową.
Po I wojnie światowej obiekt przeszedł pod zarząd niemieckiej marynarki wojennej, pełniąc jednocześnie rolę pomocniczą aż do końca II wojny światowej. Po wojnie używany przez Rosjan, od 1962 r. przekazany miastu. Od opuszczenia obiektu przez Rosjan przez kilka lat pełnił funkcje magazynów, a później został opuszczony. W 2001 roku został wydzierżawiony przez fascynatów, którzy na jego terenie prowadzą inicjatywy związaneh z tzw. żywą historią. W Forcie rezyduje historyczny komendant Twierdzy Morskiej, a po całym obiekcie oprowadzają przebrani w pruskie mundury studenci.
Powstanie muzeum.
Muzeum powstało w 2001 roku. Pierwotnie funkcjonowało jako mała ekspozycja tematyczna z eksponatami zgromadzonymi na potrzeby wystawy prezentującej historię Twierdzy Świnoujście. Osobowość prawną Muzeum uzyskało w 2010 r. – po uzgodnieniu przez Ministra Kultury i Dziedzictwa Narodowego statutu placówki. Aktualnie (2020) w kolekcji muzeum znajduje się ponad 300 eksponatów.
Status prawny i struktura organizacyjna muzeum.
Działalność Muzeum regulują ustawa o muzeach, ustawa o organizowaniu i prowadzeniu działalności kulturalnej oraz własny statut. Muzeum podlega Ministrowi Kultury i Dziedzictwa Narodowego. Zgodnie ze statutem muzeum jest instytucją kultury, której organizatorem jest prywatny fundator zapewniający środki potrzebne do jego utrzymania i rozwoju.
Wewnętrznie zasady pracy Muzeum są określone w Regulaminie Organizacyjnym.
Kolekcja i jej pochodzenie.
Jest to największe prywatne muzeum w Polsce, którego kolekcja ciągle się powiększa. Większość muzealiów stanowią eksponaty zakupione przez muzeum od kolekcjonerów z Polski i zagranicy. Część eksponatów została również przekazana jako darowizny lub depozyty Wojewódzkiego Konserwatora Zabytków z siedzibą w Szczecinie (wrak pojazdu Sd.Kfz. 7/2, szczątki brytyjskiego bombowca z II wojny światowej). Eksponaty prezentowane są na 5 wystawach:
W fortowej kolekcji jest ponad 3000 eksponatów,
Na szczególną uwagę zasługują:

</doc>
<doc id="2341680" url="https://pl.wikipedia.org/wiki?curid=2341680" title="Jeździectwo na Letnich Igrzyskach Olimpijskich 1996">
Jeździectwo na Letnich Igrzyskach Olimpijskich 1996

Jeździectwo na letnich Igrzyskach Olimpijskich w Atlancie rozgrywane było w dniach 23 lipca - 4 sierpnia w Georgia International Horse Park oddalonym o 50 km od Atlanty. W rywalizacji wzięło udział 217 jeźdźców, w tym 66 kobiet, z 30 krajów.

</doc>
<doc id="2341681" url="https://pl.wikipedia.org/wiki?curid=2341681" title="Światowy Dzień Ludności">
Światowy Dzień Ludności

Światowy Dzień Ludności, ang. "World Population Day" - coroczne święto, ustanowione przez Zgromadzenie Ogólne ONZ (rezolucja E/2007/24), obchodzone 11 lipca.
Z inicjatywą obchodów wystąpiła Rada Zarządzająca UNDP w 1989 roku (decyzja 89/46), w rocznicę tzw. "Dnia Pięciu Miliardów" obchodzoną w 1987 roku, kiedy to liczba ludności świata osiągnęła pięć miliardów.
Obchody z udziałem UNFPA, który ściśle współpracuje z UNDP, mają na celu zwrócenie uwagi opinii publicznej na pilny charakter i wagę problemów ludnościowych, zwłaszcza w kontekście planów i programów rozwoju, oraz na potrzebę znalezienia odpowiednich środków zaradczych. Każdego roku przewodzi im inne hasło. 
W 2010 roku tematem przewodnim Międzynarodowego Dnia Ludności było "Każdy się liczy".
W swoim przesłaniu z tej okazji Sekretarz Generalny ONZ powiedział:

</doc>
<doc id="2341685" url="https://pl.wikipedia.org/wiki?curid=2341685" title="Rynek Małostrański">
Rynek Małostrański



</doc>
<doc id="2341690" url="https://pl.wikipedia.org/wiki?curid=2341690" title="Ewangelia sukcesu">
Ewangelia sukcesu



</doc>
<doc id="2341692" url="https://pl.wikipedia.org/wiki?curid=2341692" title="Czecz">
Czecz

Czecz lub Czeczko (bułg. Чеч, Чечко) – historyczny i geograficzny region w Macedonii na Półwyspie Bałkańskim, położony na pograniczu Bułgarii i Grecji. Miejscowa ludność żyje w 60 wioskach i w większości składa się z Pomaków (bułgarskich muzułmanów).
Geografia.
Region Czecz jest częścią krainy historyczno-geograficznej Macedonia (Macedonia Pirińska i Macedonia Egejska). Leży w południowo-zachodniej części Rodopów i północnej części gór Falakro (grec. Φαλακρό, bułg. Боздаг, "Bozdag"). Historycznie obszar dzieli się na "Czecz Newrokopski" i "Czecz Dramski". Część dramska jest całkowicie w Grecji, a newrokopska jest podzielona między Grecję i Bułgarię.
Bułgarski geograf Wasil Kynczow (Васил Кънчов) uznał za wschodnią granicę regionu rzekę Dospat, a za zachodnią – rzekę Dabnicę. W bułgarskiej części regionu znajdują się wsie z gmin Satowcza, Dospat i wschodniej części gminy Gyrmen. Wszystkie wsie w bułgarskiej części Czecza są pomackie z wyjątkiem największych z nich: Satowczy i Dolenu, zamieszkanych przez mieszaną ludność chrześcijańsko-muzułmańską. Centrum greckiej części jest wioska Potamoi (Борово, "Borowo") u ujścia rzeki Dospat. Grecki Czecz leży na obszarze demosów Newrokopi i Drama (w tym dawny demos Sideronero). W latach 20. XX w. z greckiej części Czecza w ramach grecko-tureckiej wymiany ludności wysiedlono ludność słowiańską wyznającą islam do Turcji (Tracja Wschodnia), do Tracji (Tracja Zachodnia) oraz w niektóre regiony Bułgarii. Opuszczone tereny zasiedlili greccy ekspatrianci z Turcji.
Osadnictwo.
Bułgaria
Grecja
Ludność.
15 grudnia 2007 r. w bułgarskiej części Czecza żyło 48 970 mieszkańców, z których większość to Pomacy. W greckiej części w 2001 r. żyło 2553 ludzi, w większości prawosławnych Greków. Według Wasyla Kynczowa w 1900 r. skład etniczny przedstawiał się następująco: 5897 Bułgarzy, 5667 Pomacy, 1151 Turcy, 23 Wołosi i 10 Romowie – razem 12 748 osób.

</doc>
<doc id="2341694" url="https://pl.wikipedia.org/wiki?curid=2341694" title="Audio-Video">
Audio-Video



</doc>
<doc id="2341696" url="https://pl.wikipedia.org/wiki?curid=2341696" title="Against tha Grain">
Against tha Grain

Against tha Grain – czwarty album studyjny rapera Kurupta. Album został wydany w sierpniu 2005 roku.

</doc>
<doc id="2341698" url="https://pl.wikipedia.org/wiki?curid=2341698" title="Jurij Piwowarow">
Jurij Piwowarow

Jurij Siergiejewicz Piwowarow (ros. Юрий Сергеевич Пивоваров ; ur. 25 kwietnia 1950 w Moskwie) – rosyjski politolog, historyk, absolwent Moskiewskiego Państwowego Instytutu Stosunków Międzynarodowych, profesor Rosyjskiej Akademii Nauk.
Od 2010 r. kieruje katedrą politologii komparatystycznej MGU im. Łomonosowa. W sferze jego zainteresowań badawczych leży przede wszystkim historia rosyjskiej myśli politycznej i państwowości oraz kultura polityczna tego kraju. Uznany autor szeregu prac naukowych i artykułów.

</doc>
<doc id="2341699" url="https://pl.wikipedia.org/wiki?curid=2341699" title="Yodo">
Yodo

, występuje także pod nazwami i – rzeka w Japonii, na głównej wyspie Honsiu ("Honshū"). 
Jej długość wynosi 75,1 km, a powierzchnia dorzecza to 8240 km². Jedyna rzeka wypływająca z jeziora Biwa, największego słodkowodnego jeziora w Japonii. Płynie w kierunku południowo-zachodnim, przepływa przez Osakę i uchodzi do zatoki Osaka. Jest wykorzystywana do nawadniania i produkcji energii elektrycznej.
W okresie siogunatu Tokugawa (1603–1866) stanowiła jeden z głównych szlaków transportowych i komunikacyjnych.

</doc>
<doc id="2341708" url="https://pl.wikipedia.org/wiki?curid=2341708" title="Chodków (przystanek kolejowy)">
Chodków (przystanek kolejowy)

Chodków – przystanek kolejowy w Łążku, w województwie świętokrzyskim, w Polsce.

</doc>
<doc id="2341717" url="https://pl.wikipedia.org/wiki?curid=2341717" title="35 Dywizjon Rakietowy Obrony Powietrznej">
35 Dywizjon Rakietowy Obrony Powietrznej

35 Skwierzyński dywizjon rakietowy Obrony Powietrznej – oddział Wojsk Obrony Przeciwlotniczej Sił Powietrznych stacjonujący w Skwierzynie, podporządkowany 3 Warszawskiej Brygadzie Rakietowej Obrony Powietrznej.
Historia i powstanie.
Zgodnie z postanowieniami ujętymi w "Planie zamierzeń organizacyjnych i dyslokacyjnych Sił Zbrojnych Rzeczypospolitej Polskiej na 2010 r., oraz głównych kierunkach zmian organizacyjnych na 2011 r." i rozkazem Dowódcy SP nr PF 211 z dnia 8 września 2010 jednostki dyslokowane w garnizonie Libiąż (17. dr OP), w garnizonie Oświęcim (72. i 73. dr OP) oraz 61 Skwierzyński pułk rakietowy Obrony Powietrznej zostaną rozformowane. Na bazie części środków etatowych rozformowanych jednostek sformowany zostanie 35. dywizjon rakietowy Obrony Powietrznej dyslokowany w Skwierzynie.
30 czerwca 2011 roku 61. pułk rakietowy OP został rozformowany. Na skwierzyńskim rynku odbyło się uroczyste zakończenie działalności pułku połączone z przekazaniem sztandaru, wyróżniającej nazwy i dziedziczonych tradycji nowo powstałemu 35 Skwierzyńskiemu dywizjonowi rakietowemu Obrony Powietrznej.
W 2015 roku, z okazji święta dywizjonu wydano pamiątkowy medal poświęcony skwierzyńskim przeciwlotnikom.
Podczas uroczystych obchodów 5. rocznicy sformowania 35 Skwierzyńskiego dywizjonu rakietowego Obrony Powietrznej, trzem wewnętrznym drogom na terenie skwierzyńskich koszar nadano rangę ulic imienia trzech nieżyjących dowódców 61 Brygady: gen. bryg. Stanisława Czepielika, płk. Andrzeja Szerszyńskiego i płk. Zdzisława Kostrzewy.
24 października 2018 podczas obchodów święta dywizjonu, rozkazem dowódcy garnizonu Skwierzyna jednej z wewnętrznych dróg na terenie kompleksu koszarowego nadano rangę ulicy imienia mjr. Witolda Kowalczyka – żołnierza 61 Brygady, który pełniąc służbę w misji stabilizacyjnej ONZ w byłej Jugosławii, 23 czerwca 1994 zginął podczas wykonywania patrolu saperskiego.
Tradycje dywizjonu.
30 czerwca 2011 dywizjon przejął sztandar 61 Skwierzyńskiej Brygady Rakietowej Obrony Powietrznej oraz przyjął nazwę wyróżniającą "Skwierzyński" i dziedzictwo tradycji:
Równocześnie dzień 25 października ustanowiony został dorocznym Świętem 35 Skwierzyńskiego dywizjonu rakietowego Obrony Powietrznej.
Decyzją Ministra Obrony Narodowej nr 295/MON z 28 września 2012 wprowadzono odznakę pamiątkową i oznakę rozpoznawczą dywizjonu.
10 września 2021 roku na Rynku w Skwierzynie odbyła się uroczystość nadania sztandaru 35. dywizjonowi ufundowanego przez społeczeństwo Skwierzyny. Rodzicami chrzestnymi zostali: p. Irena Małecka, emerytowania pielęgniarka, wieloletnia pracownica 61. Brygady, 61. pułku i 35. dywizjonu oraz gen. bryg. Stefan Mordacz, były dowódca brygady.
Wyposażenie.
35 dr OP używa zestawy krótkiego zasięgu S-125 Newa SC i armaty przeciwlotnicze ZU-23-2. W 2022 roku do jednostki dostarczono przeciwlotniczy zestaw rakietowo-artyleryjski bardzo krótkiego zasięgu PSR-A Pilica.

</doc>
<doc id="2341718" url="https://pl.wikipedia.org/wiki?curid=2341718" title="McDonnell Douglas MD-95">
McDonnell Douglas MD-95



</doc>
<doc id="2341719" url="https://pl.wikipedia.org/wiki?curid=2341719" title="Private Eye">
Private Eye

„Private Eye” – brytyjski opiniotwórczy dwutygodnik satyryczny, poświęcony aktualnym wydarzeniom na świecie i w Wielkiej Brytanii, wytykający postaciom publicznym ich niekompetencję, brak efektywności, korupcję i egoizm.
Historia magazynu datuje się od połowy lat 50. XX wieku, kiedy uczniowie Shrewsbury School (założonej w XVI wieku szkoły w Shrewsbury w zachodniej Anglii), Richard Ingrams i Paul Foot wraz z kolegami zaczęli wydawać swoją szkolną gazetkę. Później, kiedy trafili na Uniwersytet Oksfordzki dołączyli do nich inni studenci, z którymi wspólnie redagowali swoje pismo. W tym okresie utrwalił się tytuł czasopisma, a dzięki wsparciu finansowemu właściciela klubu studenckiego studencka gazeta zyskała podstawę do przejścia na profesjonalizm, co nastąpiło w 1961 r. Pierwszym redaktorem naczelnym był jeden z założycieli pisma, Richard Ingrams. W 1986 roku zastąpił go Ian Hislop.
„Private Eye” należy do najlepiej sprzedających się czasopism tego typu na rynku brytyjskim: w drugiej połowie roku 2009 sprzedaż magazynu była najlepsza od 1992 r. i wyniosła średnio 210 218 egzemplarzy.

</doc>
<doc id="2341720" url="https://pl.wikipedia.org/wiki?curid=2341720" title="Solanum americanum">
Solanum americanum



</doc>
<doc id="2341725" url="https://pl.wikipedia.org/wiki?curid=2341725" title="Lawrence Daniel Huculak">
Lawrence Daniel Huculak



</doc>
<doc id="2341727" url="https://pl.wikipedia.org/wiki?curid=2341727" title="Będziemyśl (przystanek kolejowy)">
Będziemyśl (przystanek kolejowy)

Będziemyśl – przystanek kolejowy we wsi Będziemyśl gm. Sędziszów Małopolski, w województwie podkarpackim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="2341728" url="https://pl.wikipedia.org/wiki?curid=2341728" title="Alaksandr Tamkowicz">
Alaksandr Tamkowicz

Alaksandr Leanidawicz Tamkowicz (; , "Aleksandr Leonidowicz Tomkowicz"; ur. 9 listopada 1963 w Oszmianie, zm. 4 marca 2022 w Mińsku) – białoruski dziennikarz i autor książek; od 1998 roku był wiceprezesem Białoruskiego Stowarzyszenia Dziennikarzy.
Życiorys.
Urodził się 9 listopada 1963 roku w Oszmianie, w obwodzie grodzieńskim Białoruskiej SRR, ZSRR. W 1987 roku ukończył studia na Wydziale Dziennikarstwa Lwowskiej Wyższej Szkoły Wojskowo-Politycznej. W latach 1987–1991 pracował w gazecie „Wo Sławu Rodiny”, a w 1991 – „Zwiazda”. W tym samym roku został zastępcą redaktora naczelnego tygodnika „Swobodnyje Nowosti”. Przez wiele lat publikował na łamach „Nowego Czasu”. Od 1998 roku pełnił funkcję wiceprezesa Białoruskiego Stowarzyszenia Dziennikarzy. W czasie wyborów prezydenckich w 1999 roku był aktywistą w kampanii wyborczej Michaiła Czyhira. Drugi kandydat w tych wyborach, Zianon Pazniak, oskarżył go o przekupienie dziennikarzy w celu poparcia Czyhira.
Alaksandr Tamkowicz zmarł 4 marca 2022 roku w Szpitalu Nr 3 w Mińsku, po długiej chorobie nowotworowej.
Twórczość.
Alaksandr Tamkowicz był autorem książek o tematyce politycznej i społecznej:
Narodowość i język.
Alaksandr Tamkowicz w jednej z książek określił swoją narodowość następująco:
Pisząc to użył słowa, które w języku białoruskim oznacza Litwina w znaczeniu historycznym – człowieka uznającego za swoją ojczyznę Wielkie Księstwo Litewskie (nie mylić z Litwinem w znaczeniu współczesnym). W młodości posługiwał się językiem rosyjskim. Język białoruski biegle opanował dopiero w dorosłym życiu, w czasie dziennikarskiej pracy zawodowej, gdy współpracował z gazetą „Nowy Czas”.
Życie prywatne.
Alaksandr Tamkowicz był żonaty, miał córkę.

</doc>
<doc id="2341729" url="https://pl.wikipedia.org/wiki?curid=2341729" title="Madonny kaszubskie">
Madonny kaszubskie

Madonny kaszubskie – określenie używane wobec dwóch figurek (trzecia – Madonny Morskiej zaginęła) przedstawiających Matkę Bożą, uchodzących za cudowne: Madonny Sianowskiej i Madonny Swarzewskiej. 
Obie miejscowości, w których znajdują się te rzeźby, stanowią cel pielgrzymek, przy czym Sianowo jest miejscem pielgrzymek z Kaszub środkowych, a Swarzewo – z Kaszub północnych. Natomiast Część Kaszubów z obszarów południowych pielgrzymuje do Piaseczna, by się pokłonić ukoronowanej 8 września 1968 roku przez kard. Karola Wojtyłę Królowej Pomorza. Żadna z Madonn nie ma więc charakteru "ogólnokaszubskiego". 
8 września 1937 roku bp Stanisław Okoniewski, w asyście ks. bpa Konstantyna Dominika, ukoronował Matkę Boska Swarzewską na "Królową Polskiego Morza i Opiekunkę Kaszubskich Rybaków".
Bp Kazimierz Kowalski, w asyście kaszubskiego pisarza ks. Franciszka Gruczy i ks. Bigusa, 4 września 1966 roku ukoronował Matkę Boską Sianowską na "Królową Kaszub".
Madonna Sianowska.
Figurka Matki Bożej Sianowskiej jest niższa od Swarzewskiej, jej wysokość wynosi zaledwie 48,5 cm; wykonana została z lipowego drewna na początku XV wieku. Nie wiadomo, kiedy i skąd trafiła do Sianowa. Legenda mówi, że znaleziono ją w krzaku paproci przy drodze. W 1939 roku figurkę wysłano, może do Pelplina, w celu zabezpieczenia przed ewentualnymi działaniami wojennymi. Na dwa lata ślad po niej zaginął, dopiero w 1941 roku z Torunia do parafii została przesłana w przesyłce. Znajduje się w ołtarzu głównym w Sanktuarium Królowej Kaszub w Sianowie.
Wierni przybywają do Sianowa w dnie odpustów, w niedziele i w soboty po 16 lipca i po 8 września, podobnie jak do Swarzewa. Ponieważ ryglowy kościółek nie mieścił coraz liczniejszych pielgrzymów, na placu przykościelnym wznoszono ołtarz polowy. Potrzeby odpustowe były coraz większe, więc proboszcz, ks. Waldemar Piepiórka, na łące przy kościele wzniósł kaplicę, architektonicznie nawiązującą do stylu kościółka. W dniach odpustów i innych ważnych świąt uroczysta procesja wyrusza właśnie ku tej kaplicy, a trawiasty teren wypełnia od 1986 roku coraz liczniejsza rzesza wiernych, licząca czasem nawet ponad 10 tysięcy wiernych. Replika figurki Matki Bożej Sianowskiej jest w Kanadzie – Wilno (Ontario).
Madonna Swarzewska.
Jest gotycką rzeźbą drewnianą z połowy XV wieku (wysokość 66 cm). Kult Matki Boskiej Swarzewskiej odnotowano już w XVI w. Znajdowała się w kościele w Helu, ale po przejściu jego mieszkańców na protestantyzm została z kościoła usunięta około 1580 roku i w nieznanych okolicznościach trafiła do Swarzewa. W miejscu, w którym ją odnaleziono, w 1775 roku wzniesiono kaplicę. Znajduje się tu kopia figury Matki Boskiej i tablica z wierszowanym opisem jej historii. 
Pierwsza masowa pielgrzymka z północnych Kaszub ruszyła w 1776 roku. Odpusty odbywają się w najbliższą niedzielę po 16 lipca (Matki Boskiej Szkaplerznej) i 8 września (Matki Boskiej Siewnej). W historię figurki wpisała się również druga wojna światowa. W 1939 roku miejscowy proboszcz, ks. Wojciech Pronobis, polecił ją zakopać mieszkańcowi Wielkiej Wsi. Na ołtarzu umieszczono imitację figurki. O mistyfikacji dowiedział się komisarz biskupi w Wejherowie i hitlerowiec ks. Karl Knop. Przy pomocy gestapo doprowadził do odkopania oryginału, który umieścił na swojej plebanii. Do Swarzewa rzeźba wróciła w 1945 roku.
Madonna Morska.
Gipsowa rzeźba Madonny Morskiej jest obecnie zaginiona. Przed 1939 rokiem miała się znajdować w jednej z kaplic nadmorskich, być może w Dębkach. Madonna Morska, znana tylko za zdjęć, przedstawiała Maryję okrytą powłóczystą szatą i rozwianym welonem, spod których przezierało jej ciało. Tą figurą zgorszony był nie tylko wielewski proboszcz, ale i wierni Kaszubi, którzy uznali ją za prowokację.

</doc>
<doc id="2341732" url="https://pl.wikipedia.org/wiki?curid=2341732" title="Granica południowoafrykańsko-zimbabweńska">
Granica południowoafrykańsko-zimbabweńska

Granica południowoafrykańsko-zimbabweńska – granica międzypaństwowa dzieląca terytoria Republiki Południowej Afryki i Zimbabwe o długości 225 kilometrów.
Początek granicy na zachodzie to trójstyk granic Botswany, RPA i Zimbabwe (ujście rzeki Shashe do rzeki Limpopo). Następnie granica biegnie w kierunku wschodnim opierając swój bieg o koryto rzeki Limpopo dochodząc do trójstyku granic RPA, Zimbabwe i Mozambiku (Pafuri).
Granica powstała w 1980 roku po proklamowaniu niepodleglości przez Zimbabwe. Poprzednio była to granica RPA i brytyjskiej kolonii Rodezja Południowa.

</doc>
<doc id="2341735" url="https://pl.wikipedia.org/wiki?curid=2341735" title="Trzciana (stacja kolejowa)">
Trzciana (stacja kolejowa)

Trzciana – stacja kolejowa we wsi Trzciana, w województwie podkarpackim, w Polsce.
W roku 2017 stacja obsługiwała 100–149 pasażerów na dobę.

</doc>
<doc id="2341736" url="https://pl.wikipedia.org/wiki?curid=2341736" title="Lista języków wirtualnej maszyny javy">
Lista języków wirtualnej maszyny javy



</doc>
<doc id="2341738" url="https://pl.wikipedia.org/wiki?curid=2341738" title="Aleksandr Tomkowicz">
Aleksandr Tomkowicz



</doc>
<doc id="2341739" url="https://pl.wikipedia.org/wiki?curid=2341739" title="++">
++



</doc>
<doc id="2341740" url="https://pl.wikipedia.org/wiki?curid=2341740" title="--">
--



</doc>
<doc id="2341741" url="https://pl.wikipedia.org/wiki?curid=2341741" title="Świlcza (przystanek kolejowy)">
Świlcza (przystanek kolejowy)

Świlcza – przystanek kolejowy we wsi Świlcza, w województwie podkarpackim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="2341744" url="https://pl.wikipedia.org/wiki?curid=2341744" title="Jolanta Bryła">
Jolanta Bryła

Jolanta Bryła – polska prof. nadzw. dr hab., profesor Uniwersytetu im. Adama Mickiewicza na Wydziale Nauk Politycznych i Dziennikarstwa, w Zakładzie Stosunków Międzynarodowych.
Życiorys.
Absolwentka Instytutu Nauk Politycznych i Dziennikarstwa na Wydziale Nauk Społecznych UAM w Poznaniu oraz Podyplomowego Studium Wiedzy o Ameryce Północnej w Centrum Studiów nad Pokojem i Współpracą Międzynarodową UAM. Aktualnie wykłada międzynarodowe stosunki polityczne oraz negocjacje międzynarodowe.
Zainteresowania badawcze obejmują stosunki międzynarodowe, w szczególności mechanizmy globalnego zarządzania, różne aspekty relacji między państwami o niejednakowych potencjałach oraz zmiany w dystrybucji potęgi w systemie międzynarodowym.
Wybrane publikacje.
W dorobku publikacyjnym J. Bryły znajdują się m.in.:

</doc>
<doc id="2341746" url="https://pl.wikipedia.org/wiki?curid=2341746" title="Manchester United F.C. w sezonie 2011/2012">
Manchester United F.C. w sezonie 2011/2012

Sezon 2011/12 jest dla Manchesteru United 20 sezonem w Premier League, i 37 sezonem z rzędu w najwyższej klasie rozgrywkowej w Anglii.
United rozpoczął sezon od wygranej w meczu o Tarczę Wspólnoty z Manchesterem City 7 sierpnia na Wembley.
W Premier League przystąpił do obrony tytułu lecz ta sztuka mu się nie udała, bowiem The Citizens wyprzedzili Czerwone Diabły dzięki lepszemu bilansowi bramek.
W rozgrywkach europejskich, United wystartowało po raz 16 z rzędu w Lidze Mistrzów, lecz niespodziewanie odpadł po raz pierwszy od 6 lat w fazie grupowej. Za zajęcie 3 miejsca w grupie awansował do Ligi Europejskiej. Rozgrywki rozpoczęli o 1/16 finału. Po słabej grze odpadli w 1/8 finału z Athletic Bilbao, zaliczając dwie porażki.
W Pucharze Ligi „Czerwone Diabły” zostały wyeliminowane w piątej rundzie (ćwierćfinale) przez Crystal Palace 30 listopada 2011.
W Pucharze Anglii odpadł w czwartej rundzie w której przegrał z Liverpoolem. W trzeciej rundzie pokonał Manchester City, w tym meczu z emerytury powrócił Paul Scholes.
W tym sezonie 25-lecie pracy na stanowisku managera Manchesteru United obchodził Sir Alex Ferguson.
Transfery.
Przyszli
Odeszli

</doc>
<doc id="2341747" url="https://pl.wikipedia.org/wiki?curid=2341747" title="Granica mozambicko-zimbabweńska">
Granica mozambicko-zimbabweńska

Granica mozambicko-zimbabweńska to granica międzypaństwowa dzieląca terytoria Mozambiku i Zimbabwe o długości 1231 kilometrów.
Początek granicy to trójstyk granic Zambii, Zimbabwe i Mozambiku nad rzeką Zambezi.
Następnie granica biegnie linią prostą do równoleżnika 16°S, w kierunku wschodnim by po dotarciu do rzeki Mucumbura przybrać kierunek południowo-wschodni dochodząc do rzeki Mazoe, którą przecina i przybiera kierunek południowy i krętą linią dochodzi do rzeki Save (Sabi) przecina ją by od miejscowości Mavue, linią prostą w kierunku południowo-zachodnim dojść do trójstyku granic Mozambiku, Zimbabwe i RPA nad rzeką Limpopo w Pafuri.

</doc>
<doc id="2341748" url="https://pl.wikipedia.org/wiki?curid=2341748" title="Rudna Wielka (stacja kolejowa)">
Rudna Wielka (stacja kolejowa)

Rudna Wielka – przystanek kolejowy w Rudnej Wielkiej, w województwie podkarpackim, w Polsce.
W roku 2017 przystanek obsługiwał 10–19 pasażerów na dobę.
Przed przebudową linii w 2015 była to stacja kolejowa.

</doc>
<doc id="2341753" url="https://pl.wikipedia.org/wiki?curid=2341753" title="Granica mozambicko-tanzańska">
Granica mozambicko-tanzańska

Granica mozambicko-tanzańska – granica międzypaństwowa dzieląca terytoria Mozambiku i Tanzanii o długości 756 kilometrów.
Początek granicy to trójstyk granic Malawi, Tanzanii i Mozambiku nad jeziorem Niasa. Następnie granica biegnie linią prostą w kierunku wschodnim i dociera do rzeki Rovuma, która płynie w kierunku wschodnim. Granica kończy się przy ujściu rzeki do Oceanu Indyjskiego pomiędzy mozambickim Namuiranga i tanzańskim Mwambo.
Granica powstała w 1885, rozdzielając Portugalską Afrykę Wschodnią z Niemiecką Afryką Wschodnią. W 1919 roku u ujścia rzeki Ruvuma granica uległa zmianie. Traktatem wersalskim tzw. Trójkąt Kionga przekazany został Mozambikowi. Granica w obecnej postaci powstała po proklamowaniu niepodległości przez Mozambik w 1975 roku.

</doc>
<doc id="2341754" url="https://pl.wikipedia.org/wiki?curid=2341754" title="Tetraodon fluviatilis">
Tetraodon fluviatilis



</doc>
<doc id="2341758" url="https://pl.wikipedia.org/wiki?curid=2341758" title="Squash na Igrzyskach Małych Państw Europy 2011">
Squash na Igrzyskach Małych Państw Europy 2011

Squash na Igrzyskach Małych Państw Europy 2011, odbył się w dniach 31 maja-6 czerwca w hali "Squash House" w Vaduz. Tabelę medalową wygrali zawodnicy z Malty, którzy sięgnęli aż po cztery złote medale – wygrywając tym samym we wszystkich konkurencjach.

</doc>
<doc id="2341759" url="https://pl.wikipedia.org/wiki?curid=2341759" title="Guillermo García Cantú">
Guillermo García Cantú

Guillermo García Cantú (ur. 24 sierpnia 1960 w Monterrey) – meksykański aktor. Swoją karierę aktorską rozpoczął w wieku 25 lat.

</doc>
<doc id="2341760" url="https://pl.wikipedia.org/wiki?curid=2341760" title="Granica Demokratycznej Republiki Konga i Republiki Konga">
Granica Demokratycznej Republiki Konga i Republiki Konga

Granica Demokratycznej Republiki Konga i Republiki Konga – granica międzypaństwowa o długości 467 kilometrów.
Początek granicy na południu to trójstyk granic Angoli (Kabinda), Republiki Kongo i Demokratycznej Republiki Konga w masywie Mayombe, następnie granica biegnie linią krętą w kierunku północno-wschodnim i dociera do rzeki Kongo (miejscowość Pioka).
Biegnie następnie w kierunku północno-wschodnim opierając się o koryto rzeki Kongo, następnie rzeką Ubangi na północ do trójstyku granic Demokratycznej Republiki Kongo, Republiki Kongo i Republiki Środkowoafrykańskiej.

</doc>
<doc id="2341761" url="https://pl.wikipedia.org/wiki?curid=2341761" title="Maria Kamińska (językoznawca)">
Maria Kamińska (językoznawca)

Maria Kamińska (ur. 29 lipca 1930 w Warszawie, zm. 9 czerwca 2011 w Łodzi) – profesor zwyczajny dr hab., językoznawczyni, polonistka, członek Międzynarodowej Komisji Socjolingwistycznej, Komitetu Językoznawstwa PAN, Towarzystwa Naukowego KUL, redakcji Rozpraw Komisji Językowej Łódzkiego Towarzystwa Naukowego.
Życiorys.
W Uniwersytecie Łódzkim od r. 1957 do 2008. W latach 1972–1981 prodziekan, w latach 1981–1987 dziekan Wydziału Filologicznego Uniwersytetu Łódzkiego. Kierownik Katedry Historii Języka Polskiego i Filologii Słowiańskiej w latach 1981–1999, Katedry Historii Języka Polskiego w latach 1999–2001.
Autorka prac naukowych z dziedziny językoznawstwa polskiego, głównie w zakresie historii języka, dialektologii, onomastyki i socjolingwistyki.
Opublikowała m.in. monografie: "Nazwy miejscowe dawnego województwa sandomierskiego", cz. 1–2, (1964, 1965), "Gwary Polski centralnej", Wrocław 1968, "Psałterz floriański. Monografia językowa", cz. 1–2, Łódź 1981, 1991, zbiór artykułów "Polszczyzna mówiona mieszkańców Łodzi i okolic w ujęciu socjolingwistycznym", Łódź 2005, "Wybór tekstów języka mówionego mieszkańców Łodzi i regionu łódzkiego", Łódź 1989 i 1992. Ponadto zredagowała prace zbiorowe "Miasto – teren koegzystencji pokoleń" (1997), "Wielkie miasto. Czynniki integrujące i dezintegrujące" (1993). 
Należała do założycieli uniwersyteckiego Ośrodka Badawczego Myśli Chrześcijańskiej, którym kierowała. Była członkiem dwóch zespołów synodalnych w Archidiecezji łódzkiej: do spraw świeckich oraz do spraw nauczycieli akademickich.
W 1996 odznaczona medalem "Pro Ecclesia et Pontifice".
Pochowana 1 lipca 2011 na łódzkim Cmentarzu na Zarzewie.

</doc>
<doc id="2341762" url="https://pl.wikipedia.org/wiki?curid=2341762" title="Black Mafia Life">
Black Mafia Life

Black Mafia Life – trzeci studyjny album amerykańskiej grupy hip-hopowej Above the Law. Kompozycja okazała się prawdziwym sukcesem, którego osiągnęli bez pomocy Dr. Dre. Magazyn Rolling Stone ocenił płytę jako 4.5 na 5 gwiazdek. Gościnnie występują tacy goście jak 2Pac, Eazy-E czy MC Ren.

</doc>
<doc id="2341764" url="https://pl.wikipedia.org/wiki?curid=2341764" title="59th Street">
59th Street

59th Street – stacja metra nowojorskiego, na linii N i R. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami 53rd Street, Eighth Avenue i Bay Ridge Avenue. Została otwarta 22 czerwca 1915.

</doc>
<doc id="2341765" url="https://pl.wikipedia.org/wiki?curid=2341765" title="Eighth Avenue (stacja metra)">
Eighth Avenue (stacja metra)

Eighth Avenue – stacja metra nowojorskiego, na linii N. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami 59th Street i Fort Hamilton Parkway. Została otwarta 22 czerwca 1915.

</doc>
<doc id="2341768" url="https://pl.wikipedia.org/wiki?curid=2341768" title="Todoroki Arena">
Todoroki Arena

 – wielofunkcyjna hala sportowa położona w Kawasaki, w prefekturze Kanagawa, w Japonii.
Główna arena ma 2872 m² (wymiary 53,6 na 53,6 m) i może pomieścić 6500 osób. Arena boczna ma 1525 m² (wymiary 29 na 47 m) i może pomieścić 340 osób.

</doc>
<doc id="2341777" url="https://pl.wikipedia.org/wiki?curid=2341777" title="Samsung Galaxy Mini S5570">
Samsung Galaxy Mini S5570



</doc>
<doc id="2341778" url="https://pl.wikipedia.org/wiki?curid=2341778" title="Prawdziwa historia">
Prawdziwa historia



</doc>
<doc id="2341779" url="https://pl.wikipedia.org/wiki?curid=2341779" title="Granica kongijsko-ugandyjska">
Granica kongijsko-ugandyjska

Granica kongijsko-ugandyjska – granica międzypaństwowa o długości 765 kilometrów, dzieląca terytoria Demokratycznej Republiki Kongo i Ugandy.
Początek granicy na północy to trójstyk granic Sudanu, Demokratycznej Republiki Konga i Ugandy. Następnie biegnie ona w kierunku południowo-wschodnim i dociera do Jeziora Alberta; przecina je i biegnie w kierunku południowo-zachodnim. Następnie opiera się o rzekę Semliki, biegnie przez góry Ruwenzori (Góra Stanleya 5110 m n.p.m.), dochodzi do Jeziora Edwarda i do styku granic Demokratycznej Republiki Konga, Ugandy i Rwandy w górach Wirunga.

</doc>
<doc id="2341780" url="https://pl.wikipedia.org/wiki?curid=2341780" title="Maria Kamińska">
Maria Kamińska



</doc>
<doc id="2341785" url="https://pl.wikipedia.org/wiki?curid=2341785" title="Ciepła woda pod czerwonym mostem">
Ciepła woda pod czerwonym mostem

 – japoński komediodramat z 2001 roku w reżyserii Shohei Imamury.
Opis fabuły.
Tokijski biznesmen, Yosuke Sasano, którego firma zbankrutowała, jest bez pracy i perspektyw. Skłócony z żoną, Tomoko, chwile wytchnienia odnajduje w rozmyślaniach o dziwnej historii, którą opowiedział mu przed śmiercią jego przyjaciel Tarō. Nie wierzy w opowieść o ukrytym skarbie, ale zafascynowany legendą wsiada do pociągu i jedzie do wioski rybackiej.
Obsada.
i inni

</doc>
<doc id="2341788" url="https://pl.wikipedia.org/wiki?curid=2341788" title="Bitwa o Granadę (1856)">
Bitwa o Granadę (1856)

Bitwa o Granadę – starcie zbrojne, które miało miejsce w 1856 r. w trakcie wojny Nikaragui z koalicją państw Ameryki Środkowej (1856–1857).
W październiku 1856 r. armia sprzymierzonych składająca się z sił Kostaryki, Gwatemali, Hondurasu i Salwadoru dowodzona przez generała Bellosa, podeszła pod stolicę Nikaragui Granadę, rozpoczynajac jej oblężenie. Miasta broniło 421 żołnierzy pod dowództwem generała Charlesa Fredericka Henningsena. 
Atak na miasto rozpoczął się dnia 22 listopada 1856 r. Wojska koalicji w zaciętych walkach ulicznych stopniowo wypierały obrońców ku centrum. Wycofujące się wojska Henningsena wysadzajac dom po domu cofały się w stronę jeziora Nikaragua. 26 listopada w mieście ocalały jedynie katedra, oraz kilka budynków mieszkalnych. Obrońcy zaminowali m.in. klasztor, który wyleciał w powietrze po tym jak wkroczyli do niego żołnierze sprzymierzonych. W międzyczasie z sił przysłanych przez Williama Walkera do pomocy obrońcom (160 ludzi), do miasta dotarło 116 ludzi.
14 grudnia Henningsen po uprzedniej ewakuacji rannych i cywilów, wycofał się do Rivas. Łącznie straty obrońców wyniosły 124 zabitych i rannych. 120 żołnierzy zmarło od chorób, 40 zdezerterowało a 2 dostało się do niewoli. 

</doc>
<doc id="2341789" url="https://pl.wikipedia.org/wiki?curid=2341789" title="Varese (stacja kolejowa)">
Varese (stacja kolejowa)

Varese (wł: "Stazione di Varese") – stacja kolejowa w Varese, w prowincji Varese, w regionie Lombardia, we Włoszech.
Zaządzanie infrastrukturą jest obowiązkiem Rete Ferroviaria Italiana, a powierzchnie usługowe zarządzane są przez Centostazioni.
Historia.
Stacja została otwarta 26 września 1865 wzdłuż linii kolejowej do Gallarate. Była stacją czołową aż do 1894 roku, kiedy to została wybudowana linia do Porto Ceresio.
Od 1906-1955 na placu istniała stacja końcowa kolejki Interurban SIVE.

</doc>
<doc id="2341790" url="https://pl.wikipedia.org/wiki?curid=2341790" title="Copa América 2011 Grupa A">
Copa América 2011 Grupa A

Grupa A jest jedną z trzech grup krajów konkurujących w Copa América 2011.

</doc>
<doc id="2341791" url="https://pl.wikipedia.org/wiki?curid=2341791" title="Port lotniczy Krasnokamiensk">
Port lotniczy Krasnokamiensk

Port lotniczy Krasnokamieńsk (ICAO: UIAE) – port lotniczy położony 7 km na południe od Krasnokamieńska, w Kraju Zabajkalskim, w Rosji.

</doc>
<doc id="2341793" url="https://pl.wikipedia.org/wiki?curid=2341793" title="Korończyk">
Korończyk

Korończyk ("Microgoura meeki") – wymarły gatunek ptaka z rodziny gołębiowatych (Columbidae). Był dużym gołębiem rozmiarów kurczaka, z charakterystycznym pióropuszem na głowie. Zamieszkiwał lasy tropikalne Wysp Salomona. Wyginął na skutek drapieżnictwa zdziczałych psów i kotów.
Historia.
Korończyk jest jedynym przedstawicielem rodzaju "Microgoura". Został on odkryty w 1904 roku przez Alberta Stewarta Meeka, który ustrzelił 6 tych gołębi i znalazł jedno jajo na wyspie Choiseul w archipelagu Wysp Salomona, gdzie prawdopodobnie był on gatunkiem endemicznym. Zdobycze zostały przekazane do Muzeum Historii Naturalnej w Tring, gdzie gatunek został opisany przez lorda Waltera Rothschilda, który nadał mu łacińską nazwę "Microgoura meeki", na cześć odkrywcy. Angielska nazwa gołębia, "Choiseul Pigeon", pochodzi natomiast od nazwy wyspy, na której został odkryty. Lokalnie, przez mieszkańców wyspy nazywany jest "Kukuru-ni-lua", co oznacza gołębia ziemi.
Ze względu na trudności finansowe Rothschilda, pięć skór ptaków zostało sprzedanych do Amerykańskiego Muzeum Historii Naturalnej w Nowym Jorku, gdzie znajduje się również znany obraz tego gołębia namalowany przez Johna Gerrarda Keulemansa.
W późniejszych ekspedycjach badawczych w latach 1927 i 1929, pomimo poszukiwań i wywiadów z mieszkańcami nie odnotowano żadnego osobnika, i ostatecznie 1994 roku został on wpisany na listę gatunków wymarłych. Jego wyginięcie było prawdopodobnie spowodowane polowaniami i drapieżnictwem zdziczałych psów i kotów sprowadzonych na wyspę.
Opis gatunku.
Gołąb ten miał w przybliżeniu 30 cm długości i wielkością przypominał kurczaka. Na czubku głowy znajdował się charakterystyczny pióropusz, podobnie jak u korońców. Twarz była koloru czarnego, zakończona czerwonym odcieniem. Reszta głowy, wierzch ciała i skrzydła były oliwkowo-brązowe. Brzuch miał kasztanowy, a ogon ciemnobrązowy z odcieniem purpury. Górna część dzioba była czarna, natomiast dolna czerwona. Czerwone były również nogi. Nie wiadomo, czy istniały różnice między płciami. Nieznane są również jego zwyczaje żywieniowe, rozród i zachowanie. Prawdopodobnie był gatunkiem leśnym, zamieszkującym tropikalne i subtropikalne lasy nizinne.

</doc>
<doc id="2341797" url="https://pl.wikipedia.org/wiki?curid=2341797" title="Shōta">
Shōta

 – męskie imię japońskie.
Możliwa pisownia.
Shōta można zapisać używając wielu różnych znaków kanji i może znaczyć m.in.:

</doc>
<doc id="2341799" url="https://pl.wikipedia.org/wiki?curid=2341799" title="Międzynarodowy Dzień Spółdzielczości">
Międzynarodowy Dzień Spółdzielczości

Międzynarodowy Dzień Spółdzielczości, ang. "International Co-operative Day", ICA – coroczne święto obchodzone w pierwszą sobotę lipca ustanowione przez Zgromadzenie Ogólne ONZ w 1994 roku (rezolucja 49/155 z 23 grudnia).
W 1995 roku Sejm Rzeczypospolitej Polskiej proklamował dzień 1 lipca dniem spółdzielczości.

</doc>
<doc id="2341801" url="https://pl.wikipedia.org/wiki?curid=2341801" title="Hotchkiss">
Hotchkiss

Hotchkiss – francuska firma zbrojeniowa i motoryzacyjna.
Historia.
Firma została założona w 1887 w Viviez przez Benjamina Berkeleya Hotchkissa. Zaczynała produkcję od działek szybkostrzelnych, broni strzeleckiej i amunicji zaprojektowanych w większości przez właściciela firmy. Po jego śmierci przekształciła się w spółkę angielsko–francuską, a później w spółkę francuską. Wzorując się na patencie zakupionym od austriackiego rotmistrza A. Odkoleka w 1897 opracowała swój pierwszy 8 mm karabin maszynowy Hotchkiss wz. 1897, a w późniejszym czasie jego udoskonalone wersje Hotchkiss wz.1900, Hotchkiss wz.1907 i Hotchkiss wz.1914. Karabiny te o kalibrze 8 mm zostały wprowadzone do uzbrojenia Francji; (7,65 mm) Belgii i Turcji; (7 mm) Hiszpanii, Meksyku i Urugwaju; (6,5 mm) Japonii, Norwegii, Szwecji i Portugalii. Opracowano lekki karabin maszynowy wz.1909 (lżejsza wersja karabinu maszynowego wz.1907), który pod nazwą "Benét–Mercie wz.1909" wprowadzono do uzbrojenia armii francuskiej, brytyjskiej, greckiej, amerykańskiej i norweskiej. W czasie I wojny światowej w Lyon–Montplaisir oraz w Anglii (Coventry) powstały filie firmy, a w 1922 przeniesiono wytwórnię do Levallois–Perret. Filie jej założono w podparyskich miejscowościach St. Denis i Clichy. Oprócz broni strzeleckiej firma w okresie międzywojennym produkowała także czołgi (Hotchkiss H-35), a po II wojnie światowej transportery opancerzone.

</doc>
<doc id="2341803" url="https://pl.wikipedia.org/wiki?curid=2341803" title="Yoshiko Yoshiizumi">
Yoshiko Yoshiizumi

, wcześniej Yoshiko Kasai – japońska skoczkini narciarska, dwunasta zawodniczka Mistrzostw Świata 2011 w Oslo. Od 2003 członkini reprezentacji Japonii w skokach narciarskich.
W zawodach Pucharu Kontynentalnego zadebiutowała 8 lutego 2005, gdy w konkursie rozegranym w Schönwaldzie zajęła 14. miejsce. W karierze nigdy nie stanęła na podium tych zawodów, a jej największym osiągnięciem jest zajęcie 5. miejsca w letnim konkursie Pucharu Kontynentalnego rozegranym 11 sierpnia 2005 roku w Pöhla.
25 lutego 2011 wzięła udział w konkursie o mistrzostwo świata w Oslo i zajęła w nim 12. miejsce.
4 lutego 2012 w Hinzenbach zadebiutowała w Pucharze Świata kobiet, zajmując 16. miejsce. Jednocześnie zdobyła pierwsze punkty PŚ.
W 2013, po ślubie, rozpoczęła starty pod nowym nazwiskiem.

</doc>
<doc id="2341806" url="https://pl.wikipedia.org/wiki?curid=2341806" title="Copa América 2011 Grupa B">
Copa América 2011 Grupa B

Grupa B jest jedną z trzech grup krajów konkurujących w Copa América 2011.

</doc>
<doc id="2341808" url="https://pl.wikipedia.org/wiki?curid=2341808" title="Copa América 2011 Grupa C">
Copa América 2011 Grupa C

Grupa C jest jedną z trzech grup krajów konkurujących w Copa América 2011.
Urugwaj v Chile.
Man of the Match:
Alexis Sánchez (Chile)
Asystenci sędziego:
Nicolás Yegros (Paragwaj)
Efraín Castro (Boliwia)
Arbiter dodatkowy:
Raúl Orosco (Boliwia)

</doc>
<doc id="2341810" url="https://pl.wikipedia.org/wiki?curid=2341810" title="Quasi-Park Narodowy Suzuka">
Quasi-Park Narodowy Suzuka

 – quasi-park narodowy w regionie Kinki na Honsiu w Japonii.
Park obejmuje tereny usytuowane w dwóch prefekturach: Mie oraz Shiga, o łącznym obszarze 298,21 km².. W granicach parku znajdują się m.in.: dolina rzeki Uga oraz pasma górskie Suzuka i Yōrō.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 22 lipca 1968. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2341812" url="https://pl.wikipedia.org/wiki?curid=2341812" title="Tenis stołowy na Igrzyskach Małych Państw Europy 2011">
Tenis stołowy na Igrzyskach Małych Państw Europy 2011

Tenis stołowy na Igrzyskach Małych Państw Europy 2011, odbył się w dniach 31 maja-4 czerwca w "Dreifachturnhalle" w Triesen. Tabelę medalową wygrali zawodnicy z Luksemburga, którzy dodatkowo zdominowali wszystkie konkurencje kobiece.

</doc>
<doc id="2341818" url="https://pl.wikipedia.org/wiki?curid=2341818" title="Michaił Szulgin">
Michaił Szulgin

Michaił Aleksandrowicz Szulgin (; ur. 1851, zm. po 1893) – rosyjski anatom i histolog, profesor Imperatorskiego Uniwersytetu Noworosyjskiego w Odessie, uczeń Aleksandra Kowalewskiego.

</doc>
<doc id="2341819" url="https://pl.wikipedia.org/wiki?curid=2341819" title="Magia (singel Kalafiny)">
Magia (singel Kalafiny)

Magia – dziewiąty singel zespołu Kalafina, wydany 16 lutego 2011 roku. Została także wydana limitowana edycja anime. Tytułowy utwór został wykorzystany jako ending w anime "Puella Magi Madoka Magica".
Singel osiągnął 7 pozycję w rankingu Oricon, sprzedano egzemplarzy.
Lista utworów.
Wszystkie utwory zostały skomponowane i napisane przez Yuki Kajiura.
Dysk pierwszy 
Dysk drugi 
Limitowana edycja anime 

</doc>
<doc id="2341822" url="https://pl.wikipedia.org/wiki?curid=2341822" title="Mežotne">
Mežotne

Mežotne (hist. niem. "Mesothen") – miasto historyczne na Łotwie położone w odległości ok. 10 km na zachód od Bauska
i ok. 40 km na południe od stolicy kraju Rygi na obszarze dawnej Semigalii na lewym brzegu rzeki Lelupy niedaleko granicy z Litwą.
Już w końcu X wieku wzniesiono zamek na dwóch pagórkach nad brzegiem Lelupy. Miejscowość pojawia się jako „Medsuna“ na arabskiej mapie z roku 1154. W roku 1220 zamek zajęty przez zbuntowanych Semigalczyków został oblężony i zdobyty przez Zakon kawalerów mieczowych. W latach 1225-1251 był siedzibą nowo ustanowionego biskupstwa. Po klęsce w roku 1236 w Bitwie pod Szawlami zakon kawalerów mieczowych połączył się z zakonem krzyżackim i Mežotne dostało się pod władzę Krzyżaków.
Ostatni mistrz krajowy inflanckiej gałęzi zakonu krzyżackiego Gotthard Kettler oddał obszar w roku 1561 jako świeckie księstwo Kurlandia i Semigalii pod polskie lenno. Po wymarciu dynastii Kettlerów 1737 władzę objął Ernest Jan Biron, a miasto dostało się po trzecim rozbiorze Polski pod władzę Rosji.
W latach 1921-1940 Mežotne należało do Republiki Łotewskiej, 1940-1990 do Związku Radzieckiego, a następnie do wolnej Łotwy.
Zabytki.
Pałac wzniesiony w latach 1797-1802 według projektu architekta Giacomo Quarenghiego dla Amalii Charlotty von Lieven, guwernantki Aleksandra i Konstantego, synów cara Pawła I. Katarzyna II Wielka, matka Pawła I darowała teren pod budowę i pokryła koszty budowy z wdzięczności za opiekę nad wnukami.
Rodzina Niemców bałtyckich Lievenów zajmowała pałac do roku 1921, kiedy to została wywłaszczona w ramach reformy rolnej. Obecnie wyremontowany w latach 1958-1996 pałac służy rządowi Łotwy do celów reprezentacyjnych, częściowo jako hotel.

</doc>
<doc id="2341823" url="https://pl.wikipedia.org/wiki?curid=2341823" title="Quasi-Park Narodowy Wakasa-wan">
Quasi-Park Narodowy Wakasa-wan

 – quasi-park narodowy w Japonii, regionie Kinki, na Honsiu.
Park obejmuje tereny usytuowane w dwóch prefekturach: Fukui oraz Kioto, o łącznym obszarze 211,82 km².. W granicach parku znajdują się: plaże wśród sosnowego lasu Kehi-no-matsubara, widokowe skały nadmorskie Sotomo, trzy elektrownie jądrowe: Tsuruga, Monju oraz Fugen.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 1 czerwca 1955. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2341826" url="https://pl.wikipedia.org/wiki?curid=2341826" title="Walancina Tryhubowicz">
Walancina Tryhubowicz

Walancina Andrejeuna Tryhubowicz (; , "Walentina Andriejewna Trygubowicz"; ur. 13 stycznia 1947 w Bobrujsku) – białoruska dziennikarka i polityk, współzałożycielka i w latach 1989–1996 aktywistka Białoruskiego Frontu Ludowego; działaczka religijna pracująca na rzecz pojednania różnych odłamów prawosławia na Białorusi; od 1995 roku współzałożycielka i współprzewodnicząca Społecznego Centrum Naukowo-Analitycznego „Białoruska Perspektywa”.
Życiorys.
Urodziła się 13 stycznia 1947 roku w Bobrujsku, w obwodzie bobrujskim Białoruskiej SRR, ZSRR. W 1970 roku ukończyła zaocznie Wydział Dziennikarstwa Białoruskiego Uniwersytetu Państwowego im. Lenina.
W latach 1964–1967 pracowała w redakcji gazety „Sława Pracy” w Kopylu, a po ukończeniu studiów, w latach 1970–1983, w redakcji gazety „Hołas Radzimy” w Mińsku. Od 1983 roku była kierownikiem działu sztuki plastycznej w czasopiśmie „Mastactwa”. Jej publikacje ukazywały się także w innych pismach periodycznych na Białorusi i w krajach sąsiednich. Występowała na antenie radia i telewizji, poruszając tematykę współczesnej białoruskiej sztuki plastycznej i komentując procesy społeczne zachodzące na terytorium byłego Związku Radzieckiego.
Działalność społeczna i polityczna.
Na początku lat 70. związała się ze środowiskiem inteligencji o poglądach narodowych. Uczestniczyła w organizowanych przez nią świętach folklorystycznych, dyskusjach i wystawach. Po odkryciu przez Zianona Pazniaka masowych grobów ofiar represji stalinowskich w Kuropatach, w czerwcu 1988 roku uczestniczyła w zorganizowanym tam wiecu protestacyjnym. Brała udział w marszu „Dziady-88”, który został brutalnie rozpędzony przez milicję. W czerwcu 1989 roku uczestniczyła w zjeździe założycielskim Białoruskiego Frontu Ludowego „Odrodzenie” (BFL) w Wilnie. W latach 1989–1996 była członkinią Sejmu BFL (organu zarządzającego). W latach 1989–1995 wchodziła w nim w skład Komisji ds. Kontaktów z Zagranicą. W latach 1995–1999 była członkinią Rady Założycieli Społecznego Centrum Naukowo-Analitycznego „Białoruska Perspektywa”, a od października 1998 roku jedną z jego trzech współprzewodniczących. Od marca tego samego roku była redaktorką biuletynu „Biełaruskaja Pierspiektywa”.
Działalność religijna.
Walancina Tryhubowicz w 1992 roku działała na rzecz utworzenia prawosławnego Bractwa Trzech Męczenników Wileńskich, wchodziła w skład jego Rady Kierowniczej, a także kolegium redakcyjnego pisma „Prawosławie”. W 1992 roku koordynowała wizytę na Białorusi delegacji odrodzonej na emigracji Białoruskiej Cerkwi Autokefalicznej na czele z metropolitą Mikołajem. Delegacja została przyjęta przez metropolitę Filareta, głowę Egzarchatu Białoruskiego Patriarchatu Moskiewskiego Rosyjskiego Kościoła Prawosławnego oraz przewodniczącego Rady Najwyższej Republiki Białorusi Stanisłaua Szuszkiewicza. Spotykała się także wielokrotnie z przedstawicielami różnych grup społecznych. W zamiarze organizatorów wizyty, miała ona być początkiem wyważonego i spokojnego dialogu między wyznaniami prawosławnymi.
Życie prywatne.
Walancina Tryhubowicz ma dwóch synów.

</doc>
<doc id="2341827" url="https://pl.wikipedia.org/wiki?curid=2341827" title="Walentina Trygubowicz">
Walentina Trygubowicz



</doc>
<doc id="2341828" url="https://pl.wikipedia.org/wiki?curid=2341828" title="Japonia na Letnich Igrzyskach Olimpijskich 1920">
Japonia na Letnich Igrzyskach Olimpijskich 1920

Na Letnich Igrzyskach Olimpijskich 1920 reprezentowało Japonię 15 sportowców (15 mężczyzn) w 4 dyscyplinach.
Skład kadry.
Lekkoatletyka.
Konkurencje biegowe
Pływanie.
Mężczyźni
Skoki do wody.
Mężczyźni

</doc>
<doc id="2341829" url="https://pl.wikipedia.org/wiki?curid=2341829" title="Juraś Hubarewicz">
Juraś Hubarewicz



</doc>
<doc id="2341837" url="https://pl.wikipedia.org/wiki?curid=2341837" title="Quasi-Park Narodowy Tango-Amanohashidate-Ōeyama">
Quasi-Park Narodowy Tango-Amanohashidate-Ōeyama

 – quasi-park narodowy w regionie Kinki na Honsiu w Japonii.
Park obejmuje tereny usytuowane w prefekturze Kioto. W granicach parku znajdują się: zatoki Miyazu i Wakasa, pięć jezior Mikata, wzgórze Gorō-ga-dake (301 m), latarnia morska na przylądku Kyō-ga-misaki oraz mierzeja Ama-no-hashidate.
Obszar ten został wyznaczony jako quasi-park narodowy 3 sierpnia 2007 roku, tym samym jest to najnowszy quasi-park narodowy w Japonii. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2341839" url="https://pl.wikipedia.org/wiki?curid=2341839" title="Léon Gaumont">
Léon Gaumont

Léon Gaumont (ur. 10 maja 1864 w Paryżu - zm. 9 sierpnia 1946 w Sainte-Maxime) – francuski wynalazca, przemysłowiec i jeden z pionierów kinematografii. W 1898 roku założył wytwórnię filmową Gaumont, obecnie najstarszą i największą wytwórnię filmową we Francji. W 1902 roku w wyniku połączenia w zsynchronizowaną całość kinematografu i fonografu, stworzył podstawy filmu dźwiękowego.

</doc>
<doc id="2341841" url="https://pl.wikipedia.org/wiki?curid=2341841" title="Morro do Chapéu">
Morro do Chapéu

Morro do Chapéu – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Jacobina.

</doc>
<doc id="2341843" url="https://pl.wikipedia.org/wiki?curid=2341843" title="Neocube">
Neocube

Neocube - zabawka składająca się z namagnesowanych kulek o średnicy najczęściej 5 mm (spotykane są również 6 mm i 7 mm), z których można budować różnego rodzaju skomplikowane struktury (również przestrzenne). Jest to możliwe dzięki zastosowaniu w niej magnesów neodymowych wytwarzających bardzo silne pole magnetyczne. Zostały wprowadzone na rynek w 2015 roku.
Komplet do zabawy może składać się 216 kulek, z których można zbudować sześcian o bokach 6x6x6 kulek, 125 (5x5x5), 64 (4x4x4) lub 27 (3x3x3). Im więcej kulek, tym bardziej skomplikowane kształty można budować.

</doc>
<doc id="2341844" url="https://pl.wikipedia.org/wiki?curid=2341844" title="Ourolândia">
Ourolândia

Ourolândia – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Jacobina.

</doc>
<doc id="2341845" url="https://pl.wikipedia.org/wiki?curid=2341845" title="Rainer Maria Woelki">
Rainer Maria Woelki



</doc>
<doc id="2341848" url="https://pl.wikipedia.org/wiki?curid=2341848" title="Piritiba">
Piritiba

Piritiba – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Jacobina.

</doc>
<doc id="2341852" url="https://pl.wikipedia.org/wiki?curid=2341852" title="Ponto Novo">
Ponto Novo

Ponto Novo – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Jacobina.

</doc>
<doc id="2341854" url="https://pl.wikipedia.org/wiki?curid=2341854" title="Stunt 101">
Stunt 101

Stunt 101 - debiutancki singiel amerykańskiej grupy hip-hopowej G-Unit. Został wydany w 2003 roku. Utwór pochodzi z ich debiutanckiego albumu pt "Beg for Mercy".
Teledysk.
Do singla powstał teledysk. W klipie obok członków G-Unit, występuje także Brandy Norwood. To właśnie z nią 50 Cent podczas akcji teledysku najpierw flirtuje, a następnie ucieka samochodem sportowym skradzionym z salonu samochodowego.

</doc>
<doc id="2341856" url="https://pl.wikipedia.org/wiki?curid=2341856" title="Quixabeira">
Quixabeira

Quixabeira – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Jacobina.

</doc>
<doc id="2341857" url="https://pl.wikipedia.org/wiki?curid=2341857" title="São José do Jacuípe">
São José do Jacuípe

São José do Jacuípe – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Jacobina.

</doc>
<doc id="2341859" url="https://pl.wikipedia.org/wiki?curid=2341859" title="Saúde">
Saúde

Saúde – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Jacobina.

</doc>
<doc id="2341860" url="https://pl.wikipedia.org/wiki?curid=2341860" title="Eugeniusz Gołąbek">
Eugeniusz Gołąbek

Eugeniusz Gołąbek, kasz. Eùgeniusz Gòłąbk (ur. 26 sierpnia 1949 w Gdańsku-Osowej) – polski pisarz i znawca kaszubszczyzny, z zawodu technik elektryk.
Jego szeroki wachlarz zainteresowań obejmuje m.in. literaturę, językoznawstwo, muzykę i historię.
Życiorys.
Jest autorem tłumaczenia na język kaszubski Pisma Świętego – Nowego Testamentu (1993) z Biblii Tysiąclecia, psalmów ("Knéga psalmów" – 1999) oraz fragmentów ksiąg Starego Testamentu, które weszły w skład lekcjonarza "To je Słowo Bożé" (2007). Jest współautorem kaszubskiego modlitewnika (opracowanego wspólnie z Eugeniuszem Pryczkowskim) "Më trzimómë z Bogã" (1998).
Opracował m.in. "Rozmówki polsko-kaszubskie" (1992), zasady pisowni kaszubskiej ("Wskôzë kaszëbsczégò pisënkù" – 1997), "Kaszëbsczi słowôrz normatiwny", czyli "Kaszubski słownik normatywny" (2005). Zajmował się także redakcją książek kaszubskojęzycznych, m.in. B. Jażdżewskiego "Wspomnienia kaszubskiego gbura" (1999) oraz tegoż autora "Jôrmark w Borzëszkach" (2003), H. Derdowskiego "O panu Czorlińsczim, co do Pucka po séce jachôł" (2007), H. Hewelta "Nie odéńda bez pożegnaniô"(1996), J. Berthelki „Pielgrzymki morskie” (1999), A. Chrabkowskiego "Jak jô bëł bogati" (2007). W latach 80. XX w. pisywał po kaszubsku felietony do czasopisma „Pomerania”. Przez wiele lat był działaczem Zrzeszenia Kaszubsko-Pomorskiego. Jako muzyk amator gra na kilku instrumentach, m.in. saksofonie, tubie, gitarze basowej oraz instrumentach klawiszowych.
W 1988 roku wyróżniony Medalem Stolema.

</doc>
<doc id="2341862" url="https://pl.wikipedia.org/wiki?curid=2341862" title="Nissan Pathfinder">
Nissan Pathfinder

Nissan Pathfinder – samochód osobowy należący do segmentu SUV (I generacja - kompaktowy SUV, II i III - średniej wielkości) produkowany przez japońską firmę Nissan od roku 1986. Gabarytowo plasuje się w gamie modeli producenta pomiędzy Murano a Armadą i Patrolem, cenowo zaś między Xterrą a Murano. Został wprowadzony na rynek jako następca modelu Bushmaster i konkurent dla Toyoty 4Runner.
Pierwsza generacja produkowana była w latach 1986-1995. Pod nazwą Pathfinder model rozprowadzany był wyłącznie na terenie Ameryki Północnej, w Europie znany był jako Nissan Terrano. Samochód występował w 2- i 4-drzwiowej wersji nadwozia. Moc przenoszona mogła być na oś tylną lub na obie osie. Do napędu służyły benzynowe silniki R4 (2,4 l) i V6 (3,0 l) oraz wysokoprężny motor R4 2.7 (wolnossący jak i turbodoładowany). Mogły zostać one połączone z 3- lub 4-biegową automatyczną bądź 5-biegową manualną skrzynią biegów.
Druga generacja pojawiła się na rynku w roku 1996. Charakteryzowała się bardziej zaokrąglonymi kształtami nadwozia. Zwiększone zostały gabaryty nadwozia, przez co samochód został sklasyfikowany w segmencie średniej wielkości SUV-ów, rolę reprezentanta kompaktów przejął model Xterra. Dostępna była jedynie wersja 4-drzwiowa. Do napędu służyły benzynowe silniki V6 o pojemności 3,3 i 3,5 l oraz turbodoładowane diesle (R4 2.7, 3.0, 3.2). Dostępne przekładnie to 4-biegowy automat oraz 5-biegowa skrzynia manualna.
Nissan Pathfinder III R51 (od 2005).
Trzecia generacja produkowana jest od 2005 roku. Oparta została na płycie podłogowej Nissan F-Platform. Do napędu użyto benzynowych jednostek V6 4.0 i V8 5.6 oraz wysokoprężnych R4 2.5 i V6 3.0. Moment obrotowy przenoszony był na napędzaną oś poprzez 5-biegową automatyczną (od 2011 roku również 7-biegową automatyczną) bądź 6-biegową manualną skrzynię biegów.

</doc>
<doc id="2341863" url="https://pl.wikipedia.org/wiki?curid=2341863" title="Serrolândia">
Serrolândia

Serrolândia – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Jacobina.

</doc>
<doc id="2341864" url="https://pl.wikipedia.org/wiki?curid=2341864" title="Gaumont">
Gaumont

Gaumont – francuskie przedsiębiorstwo z branży kinematograficznej, założone w 1895 roku przez Léona Gaumonta. Jest to jedna z najstarszych wytwórni filmowych na świecie. W swojej historii firma zajmowała się wytwarzaniem sprzętu fotograficznego i filmowego, a także produkcją i dystrybucją filmową.
Historia.
W roku 1895 francuski przedsiębiorca Léon Gaumont nabył firmę zajmującą się produkcją sprzętu optycznego i fotograficznego od Féliksa Richarda. Gaumont, zainteresowany samym wynalazkiem kinematografu, zlecił skonstruowanie podobnego urządzenia inżynierowi Georges’owi Demenÿ. Opracowany przez Demenÿ’ego aparat, tzw. chronoskop, zasilany był taśmą filmową o szerokości 58 mm. Niedługo później, w roku 1897, produkowane przez Gaumonta urządzenie zaadaptowano do używania z opracowanym przez Edisona standardem taśmy 35 mm i wprowadzono do seryjnej produkcji.
Okres kina niemego.
W roku 1905 Gaumont zorganizował studio filmowe w paryskiej dzielnicy Buttes-Chaumont, gdzie realizowano zdjęcia do większości ówczesnych filmów produkowanych przez jego wytwórnię. W roku 1911 nabył z kolei paryską salę widowiskową Hippodrome, przemianowując ją na Gaumont Palace, reklamowany jako „największe kino na świecie”. Niedługo po nabyciu Gaumont Palace przedsiębiorstwo weszło w posiadanie szeregu ekskluzywnych kin paryskich.
Do roku 1908 powstało 14 zagranicznych oddziałów Gaumont. W tym właśnie roku zainicjowany przez Edisona trust Motion Picture Patents Company ograniczył import filmów francuskich do Stanów Zjednoczonych. W tym okresie firma Gaumont założyła w Nowym Jorku studio filmowe realizujące krótkie filmy dźwiękowe w systemie nazywanym Chronophone. Tuż przed I wojną światową Gaumont była drugą najbardziej aktywną wytwórnią filmową we Francji, zaraz po jej najsilniejszym rywalu Pathé-Frères.
Gaumont od samego początku istnienia wynalazku realizował popularne wówczas aktualności i trawelogi, wynajmując je właścicielom kin za odpowiednią opłatą. Początkowo filmy realizowała przeważnie jego sekretarka, Alice Guy, która została tym samym pierwszą w historii kobietą reżyserującą i produkującą filmy. W roku 1906 Guy wyreżyserowała jeden z najbardziej wystawnych i najdroższych filmów Gaumont: "Narodziny, życie i śmierć Chrystusa", mający konkurować z filmem "Żywot i męka Jezusa Chrystusa" (1903) produkcji Pathé. Rok później Guy wyjechała razem z Herbertem Blaché (swoim późniejszym mężem) do Stanów Zjednoczonych popularyzować system Chronophone oraz realizować filmy dźwiękowe.
Około roku 1905 w firmie Gaumont zatrudnienie znalazło szereg realizatorów filmowych, w tym m.in. Louis Feuillade, Étienne Arnaud, Roméo Bosetti oraz Léonce Perret. Feuillade od 1907 roku kierował produkcją filmową wytwórni – reżyserował, jak również nadzorował pracę zespołu scenarzystów, aktorów i realizatorów. W Gaumont produkowano wówczas m.in. filmy biblijne, historyczne i taneczne, melodramaty oraz westerny. Współpracującym z Gaumont twórcą filmów animowanych był Émile Cohl. Po roku 1909 filmy produkowane przez Gaumont nabrały poważniejszego tonu, analogicznie do zyskującego wówczas na popularności Film d’art oraz utrzymanych w estetyce realizmu filmów Pathé. Perret i Feuillade realizowali w tym okresie wiele melodramatów, m.in. "Gardien de la Camargue" (1910) oraz "Le Coeur et l’argent" (1912).
W roku 1938 firma Gaumont, kierowana wówczas przez Louisa Alberta, ogłosiła upadłość. Jej majątek został przejęty, a samo przedsiębiorstwo zreorganizowano pod nazwą "Société des Nouveaux Établissements Gaumont".
Okres po drugiej wojnie światowej.
Mimo ogłoszenia upadłości pod koniec dwudziestolecia międzywojennego, firma zdołała w latach powojennych utrzymać silną pozycję na rynku francuskim. W latach 70. tworzyła razem z Pathé monopolistyczny układ, w ramach którego obydwa przedsiębiorstwa podzieliły między siebie cały francuski rynek dystrybucji filmowej. Od roku 1975 firmą Gaumont kierował Nicolas Seydoux. Układ Gaumont-Pathé został rozbity w roku 1983 za sprawą interwencji ministra kultury w rządzie socjalistów, Jacka Langa.
Współczesna działalność.
Druga połowa lat 80. jest okresem, w którym wytwórnie francuskie otrzymywały od państwa szereg zachęt gospodarczych, nakłaniających je do konkurowania z ekspansją hollywood i produkowania własnych blockbusterów. Odbywało się to w ramach tzw. „planu Langa”, kierowanego przez ministra kultury. Od 1986 roku Gaumont stał się ważnym francuskim ośrodkiem produkującym wysokobudżetowe kino popularne, wchodząc w umowy koprodukcyjne ze stacjami telewizyjnymi (Canal+, TF1) oraz ze studiami hollywoodzkimi. Gaumont produkowało filmy uznanych reżyserów francuskich, w tym Claude’a Berri oraz Luca Bessona. Filmy "Jean de Florette" (1986), "Manon u źródeł" (1986) oraz "Wielki błękit" (1988) okazały się sukcesami kasowymi.
W roku 1993 nieoczekiwanie duży sukces kasowy osiągnęła wyprodukowana przez Gaumont komedia "Goście, goście", pomimo konkurencji ze strony z wysokobudżetowych filmów takich jak "Germinal" lub "Park Jurajski". W tym okresie również zacieśniała się współpraca pomiędzy Gaumont a Pathé w dziedzinie produkcji i dystrybucji filmowej, prowadząc stopniowo do integracji wertykalnej, zwiększenia udziału telewizji w budżetach filmowych, a także wyraźniejszej tendencji do realizowania filmów o wysokim budżecie. Jednym z rezultatów tej współpracy jest koprodukowany m.in. przez Gaumont i Pathé film Luca Bessona "Piąty element" (1997), jeden z najdroższych i najbardziej dochodowych w historii francuskiej kinematografii.
W 2001 roku, po kasowej porażce filmu "Goście w Ameryce", Nicolas Seydoux postanowił ratować sytuację finansową firmy łącząc sieć kin Gaumont z kinami Pathé we wspólne przedsięwzięcie typu joint venture – nową sieć nazwano Europalaces. Zacieśnianie więzi pomiędzy obydwoma firmami postępowało i w roku 2003 zbiory Gaumont i Pathé zostały połączone we wspólne archiwum filmowe, dając obydwu firmom prawa do dystrybuowania klasyki filmu francuskiego. Kina Europalaces obsłużyły z kolei w 2005 roku 40% widowni francuskiej. W 2010 roku sieć przemianowano na Les Cinémas Gaumont Pathé. Dziś sieć ta obecna jest na rynkach Francji, Holandii, Szwajcarii i Belgii.
Największym dotychczasowym sukcesem kasowym Gaumont jest realizowany w koprodukcji film "Nietykalni", który zarobił w kinach na całym świecie ponad 484 miliony dolarów, osiągając tym samym najwyższy wynik kasowy filmu francuskojęzycznego w historii i przebijając wcześniejszy rekord 263 milionów dolarów ustanowiony przez "Piąty element" (1997), a także deklasując rekord kasowy 274 milionów dolarów ustanowiony w kategorii produkcji nieanglojęzycznych przez film "" (2001).
Gaumont angażuje się również w produkcję telewizyjną. W początkowym okresie działalności oddziału Gaumont Television popularność zyskał zrealizowany w języku angielskim serial "Nieśmiertelny" (1992), który stał się niezwykle popularny w Stanach Zjednoczonych. Firma wyprodukowała m.in. serial animowany "Oggy i karaluchy" (zrealizowany przez studio Xilam). Wśród francuskojęzycznych produkcji Gaumont Television wyróżnić można seriale kryminalne "Glacé" (2016) oraz "L'Art du Crime" (2017). Oprócz tego Gaumont International Television, oddział firmy z siedzibą w Los Angeles, produkuje szereg seriali dla telewizji i platform streamingowych: "Hannibal" (2013, NBC), "Narcos" (2015, Netflix), "Nie ma jak w rodzinie" (2015, Netflix).

</doc>
<doc id="2341865" url="https://pl.wikipedia.org/wiki?curid=2341865" title="Várzea do Poço">
Várzea do Poço

Várzea do Poço – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Jacobina.

</doc>
<doc id="2341866" url="https://pl.wikipedia.org/wiki?curid=2341866" title="Várzea Nova">
Várzea Nova

Várzea Nova – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Jacobina.

</doc>
<doc id="2341868" url="https://pl.wikipedia.org/wiki?curid=2341868" title="Quasi-Park Narodowy Biwako">
Quasi-Park Narodowy Biwako

 – quasi-park narodowy w regionie Kinki na Honsiu w Japonii.
Park obejmuje tereny usytuowane w prefekturach Shiga oraz Kioto, o łącznym obszarze 976,72 km². 
W czerwcu 1993 r. tereny podmokłe nad jeziorem Biwa, o łącznej powierzchni 65 984 ha, zostały wpisane na listę konwencji ramsarskiej.

</doc>
<doc id="2341870" url="https://pl.wikipedia.org/wiki?curid=2341870" title="Mikroregion Adamantina">
Mikroregion Adamantina

Mikroregion Adamantina – mikroregion w brazylijskim stanie São Paulo należący do mezoregionu Presidente Prudente.

</doc>
<doc id="2341871" url="https://pl.wikipedia.org/wiki?curid=2341871" title="Nautilus (1801)">
Nautilus (1801)



</doc>
<doc id="2341874" url="https://pl.wikipedia.org/wiki?curid=2341874" title="Mistrzostwa Jamajki w Lekkoatletyce 2011">
Mistrzostwa Jamajki w Lekkoatletyce 2011

Mistrzostwa Jamajki w Lekkoatletyce 2011 – zawody lekkoatletyczne, które odbywały się od 23 do 26 czerwca w Kingston.
Impreza była kwalifikacją do reprezentacji kraju na mistrzostwa świata, które na przełomie sierpnia i września odbywały się w Korei Południowej. W zawodach nie wziął udziału rekordzista świata Usain Bolt.

</doc>
<doc id="2341877" url="https://pl.wikipedia.org/wiki?curid=2341877" title="Mikroregion Andradina">
Mikroregion Andradina

Mikroregion Andradina – mikroregion w brazylijskim stanie São Paulo należący do mezoregionu Araçatuba.

</doc>
<doc id="2341880" url="https://pl.wikipedia.org/wiki?curid=2341880" title="Paul Felske">
Paul Felske

Paul Felske (ur. 28 stycznia 1838 w Książkach k. Wąbrzeźna zm. 12 grudnia 1914 w Malborku) – pedagog i poeta niemiecki.
Dość wcześnie stracił całą rodzinę – gdy miał 17 lat stracił matkę, w 1855 roku zmarła jego żona Luise i ich jedyne dziecko. Rok później rozpoczął naukę w Seminarium Nauczycielskim w Malborku, później jako nauczyciel pracował m.in. w Chojnicach i Kałdowie. W swojej poezji wracał do wspomnień z dzieciństwa, wiersze są pełne religii i miłości dla ojczyzny. W 1901 roku napisał wiersz, który przeszedł do historii. To „Westpreussenlied” (Pieśń o Prusach Zachodnich). Jego przyjaciel, Hugo Hartman napisał do słów muzykę, a utwór szybko zdobył popularność. Zyskał rangę hymnu Prus Zachodnich i śpiewany jest do dziś przez dawnych mieszkańców tych ziem.

</doc>
<doc id="2341881" url="https://pl.wikipedia.org/wiki?curid=2341881" title="Mikroregion Araçatuba">
Mikroregion Araçatuba

Mikroregion Araçatuba – mikroregion w brazylijskim stanie São Paulo należący do mezoregionu Araçatuba.

</doc>
<doc id="2341884" url="https://pl.wikipedia.org/wiki?curid=2341884" title="Mikroregion Auriflama">
Mikroregion Auriflama

Mikroregion Auriflama – mikroregion w brazylijskim stanie São Paulo należący do mezoregionu São José do Rio Preto.

</doc>
<doc id="2341886" url="https://pl.wikipedia.org/wiki?curid=2341886" title="Tarninówka">
Tarninówka

Tarninówka – wódka owocowa, wytwarzana ze spirytusu rektyfikowanego, alkoholowego wyciągu (nalewu) z owoców tarniny i śliwy domowej oraz domieszek aromatyczno-smakowych, cukru i wody. Płyn jest klarowny o barwie brązowej, owocowym zapachu i cierpkim smaku. Wódka w ofercie handlowej zawierała ok. 40% alkoholu.

</doc>
<doc id="2341887" url="https://pl.wikipedia.org/wiki?curid=2341887" title="Mikroregion Dracena">
Mikroregion Dracena

Mikroregion Dracena – mikroregion w brazylijskim stanie São Paulo należący do mezoregionu Presidente Prudente.

</doc>
<doc id="2341890" url="https://pl.wikipedia.org/wiki?curid=2341890" title="Prezydencja Polski w Radzie Unii Europejskiej">
Prezydencja Polski w Radzie Unii Europejskiej



</doc>
<doc id="2341891" url="https://pl.wikipedia.org/wiki?curid=2341891" title="The Potteries">
The Potteries

The Potteries (również Staffordshire Potteries) – kraina geograficzno-historyczna w Anglii, w północnej części hrabstwa Staffordshire, obejmująca miasto Stoke-on-Trent oraz jego najbliższe okolice. Historycznie do krainy należało sześć miast – Burslem, Fenton, Hanley, Longton, Stoke i Tunstall, które w 1910 roku zostały połączone w obecne Stoke-on-Trent. Obszar ten słynie z produkcji ceramiki, skąd wzięła się jego nazwa (ang. "pottery" – warsztat ceramiczny).
Początki garncarstwa na tym obszarze sięgają co najmniej XIII wieku, a jego gwałtowny rozwój miał miejsce w XVIII wieku, gdy kraina stała się ogólnokrajowym centrum produkcji ceramiki. Powstały wówczas pierwsze fabryki, należące do przedsiębiorstw Wedgwood (zał. Josiah Wedgwood), Spode (zał. Josiah Spode) i Mintons (zał. Thomas Minton).
Od krainy swoją nazwę wzięła aglomeracja miasta Stoke-on-Trent – The Potteries Urban Area, w skład której wchodzą również miasta Newcastle-under-Lyme oraz Kidsgrove.
Kraina opisana została w licznych powieściach Arnolda Bennetta, m.in. "Anna z pięciu miast" ("Anna of the Five Towns"), "The Old Wives' Tale" oraz w trylogii "Clayhanger", "Hilda Lessways" i "These Twain".

</doc>
<doc id="2341893" url="https://pl.wikipedia.org/wiki?curid=2341893" title="Staffordshire Potteries">
Staffordshire Potteries



</doc>
<doc id="2341896" url="https://pl.wikipedia.org/wiki?curid=2341896" title="Karl Gegenbaur">
Karl Gegenbaur

Karl Gegenbaur (1826-1903) – niemiecki zoolog i anatom. Jeden z twórców anatomii porównawczej. Autor prac dotyczących między innymi pochodzenia kończyn oraz czaszki. Profesor Uniwersytetu w Jenie i Uniwersytetu w Heidelbergu. Laureat Medalu Copleya.
Był zdecydowanym zwolennikiem teorii ewolucji sformułowanej przez Charlesa Darwina. Odkrycia Gegenbaura, zwłaszcza zaś stworzenie anatomii porównawczej, stały się ważnymi argumentami w dyskusji dla rzeczników teorii ewolucji.
Karl Gegenbaur w roku 1870 przedefiniował dla potrzeb biologii ewolucyjnej pojęcie homologii, które do biologii porównawczej wprowadził w połowie XIX wieku Richard Owen. Zasady homologii i analogii narządów stanowią podstawowe kryteria w anatomii porównawczej.
Dzieło Gegenbaura "Grundzüge der vergleichenden Anatomie" z 1859 roku (po ang. "Elements of Comparative Anatomy") było ówcześnie uznanym podręcznikiem morfologii ewolucyjnej.

</doc>
<doc id="2341897" url="https://pl.wikipedia.org/wiki?curid=2341897" title="Leonard Pociej">
Leonard Pociej

Leonard Pociej herbu Waga (ur. ok. 1730, zm. 14 lipca 1774) – oboźny wielki litewski w latach 1752-1771, strażnik wielki litewski w latach 1771-1774, starosta oteśnicki w 1746 roku, starosta olkienicki, lejpuński i rohaczewski.
Uczył się w warszawskim Collegium Nobilium.
Był posłem z województwa witebskiego na sejm 1750 roku. Był posłem z województwa witebskiego na sejm 1752 roku. Wybrany posłem na sejm 1756 roku z powiatu witebskiego. Poseł powiatu witebskiego na sejm 1761 roku. Był posłem na sejm 1762 roku. Członek konfederacji generalnej Wielkiego Księstwa Litewskiego w 1764 roku . Był posłem na sejm konwokacyjny (1764) z województwa witebskiego.. Jako pułkownik i poseł województwa witebskiego na sejm elekcyjny był elektorem Stanisława Augusta Poniatowskiego w 1764 roku z województwa witebskiego, jako deputat podpisał jego "pacta conventa". W 1766 roku był posłem na Sejm Czaplica z województwa witebskiego.
W 1759 roku odznaczony Orderem Orła Białego.
Pochowany w kaplicy grobowej Pociejów w kościele dominikanów Św. Ducha w Wilnie.

</doc>
<doc id="2341899" url="https://pl.wikipedia.org/wiki?curid=2341899" title="Leonard Pociej (ujednoznacznienie)">
Leonard Pociej (ujednoznacznienie)



</doc>
<doc id="2341905" url="https://pl.wikipedia.org/wiki?curid=2341905" title="Satu Makela-Nummela">
Satu Makela-Nummela



</doc>
<doc id="2341906" url="https://pl.wikipedia.org/wiki?curid=2341906" title="Satu Mäkelä-Nummela">
Satu Mäkelä-Nummela

Satu Mäkelä-Nummela (ur. 26 października 1970 w Orimattili) – fińska strzelczyni specjalizująca się w trapie, złota medalistka olimpijska z Pekinu.
12 stycznia 2009 roku została wybrana sportowcem roku w Finlandii poprzedniego roku.
Jest żoną Mattiego Nummeli, który również był strzelcem i uczestnikiem trzech igrzysk olimpijskich.
Igrzyska olimpijskie.
Na igrzyskach zadebiutowała w 2008 roku w Pekinie. W finale pobiła nowy rekord olimpijski, co dało jej złoty medal olimpijski. W kolejnych latach nie udało się zakwalifikować do finałów.

</doc>
<doc id="2341907" url="https://pl.wikipedia.org/wiki?curid=2341907" title="Anatolij Ciuciunou">
Anatolij Ciuciunou

Anatol Dzmitryjewicz Ciuciunou (, , "Anatolij Dmitrijewicz Tiutiunow"; ur. 21 września 1949 w Bielenowie) – białoruski inżynier automatyk i polityk, deputowany do Rady Najwyższej Republiki Białorusi XIII kadencji, w latach 1996–2000 deputowany do Izby Reprezentantów Republiki Białorusi I kadencji.
Życiorys.
Młodość i praca.
Urodził się 20 grudnia 1963 roku we wsi Bielenowo, w rejonie sieneńskim obwodu witebskiego Białoruskiej SRR, ZSRR. Ukończył Woroneski Instytut Inżynieryjno-Budowlany w Rosyjskiej FSRR, uzyskując wykształcenie inżyniera automatyka. W latach 1973–1986 pracował jako inżynier, główny energetyk, główny inżynier, dyrektor Mińskiej Fabryki Ceramicznej. W latach 1986–1994 pełnił funkcję dyrektora generalnego Zjednoczenia Produkcyjnego „Minskstrojmatieriały”. Od 1994 roku był prezesem – dyrektorem generalnym firmy „Kieramin”.
Działalność parlamentarna.
W drugiej turze uzupełniających wyborów parlamentarnych 10 grudnia 1995 roku został wybrany na deputowanego do Rady Najwyższej Republiki Białorusi XIII kadencji z aerafłockiego okręgu wyborczego nr 238 miasta Mińska. 19 grudnia 1995 roku został zarejestrowany przez centralną komisję wyborczą, a 9 stycznia 1996 roku zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Polityki Ekonomicznej i Reform. Był bezpartyjny, należał do popierającej prezydenta Alaksandra Łukaszenkę frakcji „Zgoda”. Od 3 czerwca był przewodniczącym grupy roboczej Rady Najwyższej ds. współpracy z parlamentem Ukrainy. Poparł dokonaną przez prezydenta kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Pełnił w niej funkcję członka Komisji ds. Ekonomiki. Zgodnie z Konstytucją Białorusi z 1994 roku jego mandat deputowanego Rady Najwyższej formalnie zakończył się 9 stycznia 2001 roku; kolejne wybory do tego organu jednak nigdy się nie odbyły. Jego kadencja w Izbie Reprezentantów I kadencji zakończyła się 21 listopada 2000 roku.
Życie prywatne.
Anatol Ciuciunou jest żonaty.

</doc>
<doc id="2341910" url="https://pl.wikipedia.org/wiki?curid=2341910" title="Anatolij Tiutiunow">
Anatolij Tiutiunow



</doc>
<doc id="2341911" url="https://pl.wikipedia.org/wiki?curid=2341911" title="František Josef Gerstner">
František Josef Gerstner

František Josef Gerstner (ur. 1756, zm. 1832) – czeski inżynier, matematyk i fizyk. Zaprojektował linię kolejową Czeskie Budziejowice-Mauthausen, która została zbudowana przez jego syna. Był profesorem Uniwersytetu Karola w Pradze. Jego synem był inżynier František Anton Gerstner.

</doc>
<doc id="2341912" url="https://pl.wikipedia.org/wiki?curid=2341912" title="Quasi-Park Narodowy Bitwy o Okinawę">
Quasi-Park Narodowy Bitwy o Okinawę

 – quasi-park narodowy na Okinawie, w Japonii, obejmujący tereny walk i upamiętniający bitwę z II wojny światowej (kwiecień–czerwiec 1945 r.).
Park obejmuje tereny usytuowane na południowym krańcu Okinawy, o łącznym obszarze 31,27 km². 
Podczas drugiej wojny światowej tereny te były miejscem walk o Okinawę, między Japończykami a siłami Stanów Zjednoczonych i Wielkiej Brytanii. Dla upamiętnienia tamtych wydarzeń stworzono w tym miejscu Park i Muzeum Pamięci i Pokoju.

</doc>
<doc id="2341920" url="https://pl.wikipedia.org/wiki?curid=2341920" title="Miwa">
Miwa

 – żeńskie imię japońskie, może być używane jako nazwisko.
Możliwa pisownia.
Miwa można zapisać, używając wielu różnych znaków kanji i może znaczyć m.in.:

</doc>
<doc id="2341926" url="https://pl.wikipedia.org/wiki?curid=2341926" title="6 Batalion Dowodzenia Sił Powietrznych">
6 Batalion Dowodzenia Sił Powietrznych

6 Batalion Dowodzenia Sił Powietrznych (6 bdow SP) – oddział Wojsk Łączności Sił Powietrznych stacjonujący w Śremie.
Historia i powstanie.
Jednostka została sformowana 1 lipca 2007 w wyniku przeformowania 6 Pułku Dowodzenia Sił Powietrznych w batalion, który od 1 lipca 2007 do 26 czerwca 2008 podporządkowany był Dowództwu Sił Powietrznych, a od 26 czerwca 2008 podlega bezpośrednio pod Centrum Wsparcia Teleinformatycznego Sił Powietrznych. Do zadań batalionu należało zabezpieczenie i rozwinięcie Stanowiska Dowodzenia Dowództwa Sił Powietrznych oraz zapewnienie sprawnej łączności pomiędzy jednostkami Sił Powietrznych.
23 grudnia 2013 roku Batalion został podporządkowany dowódcy 9 Brygady Wsparcia Dowodzenia Dowództwa Generalnego Rodzajów Sił Zbrojnych w Białobrzegach.
Tradycje batalionu.
Decyzją nr 619/MON z 27 grudnia 2007 roku batalion dziedziczy i kultywuje tradycje następujących jednostek:
Tą samą decyzją ustalono święto jednostki na dzień 26 maja.
Decyzją nr 193/MON Ministra Obrony Narodowej z dnia 3 lipca 2013 roku wprowadzono wzór oznaki rozpoznawczej.
Decyzją nr 108/MON Ministra Obrony Narodowej z dnia 2 kwietnia 2015 roku wprowadzono odznakę pamiątkową.

</doc>
<doc id="2341929" url="https://pl.wikipedia.org/wiki?curid=2341929" title="Pierwszy pokój toruński">
Pierwszy pokój toruński



</doc>
<doc id="2341931" url="https://pl.wikipedia.org/wiki?curid=2341931" title="Drugi pokój toruński">
Drugi pokój toruński



</doc>
<doc id="2341933" url="https://pl.wikipedia.org/wiki?curid=2341933" title="Kwas weratrowy">
Kwas weratrowy

Kwas weratrowy – organiczny związek chemiczny, 3,4-dimetoksypochodna kwasu benzoesowego. Występuje w różnych gatunkach ciemiężycy ("Veratrum"), m.in. w "Veratrum sabadilla", oraz w nasionach sabadyli lekarskiej ("Schoenocaulon officinale"). Stosowany jest do otrzymywania innych związków.
Otrzymywanie.
Kwas weratrowy można otrzymać poprzez utlenianie aldehydu weratrowego nadmanganianem potasu.
Może także zostać otrzymany poprzez ciąg reakcji składający się z trzech etapów:

</doc>
<doc id="2341934" url="https://pl.wikipedia.org/wiki?curid=2341934" title="Kwas weratrynowy">
Kwas weratrynowy



</doc>
<doc id="2341935" url="https://pl.wikipedia.org/wiki?curid=2341935" title="Witold Dynowski">
Witold Dynowski

Witold Dynowski (ur. 23 sierpnia 1903 w Harbinie, zm. 31 lipca 1986 w Warszawie) – polski etnolog, profesor Uniwersytetu Warszawskiego.
Życiorys.
Urodził się 23 sierpnia 1903 w Harbinie (Chiny), w rodzinie Eugeniusza (budowniczy kolei wschodnio-chińskiej, wiceburmistrz Harbinu) i Heleny z Wachowiczów. Ukończył gimnazjum w Harbinie i zdał maturę (1921). Był założycielem i komendantem drużyny harcerskiej (1918–1920). W okresie młodości przebywał w Mongolii.
Po powrocie do Polski w 1922 rozpoczął studia prawnicze na Uniwersytecie Warszawskim. W 1924 przeniósł się do Wilna, na wydział humanistyczny (filozofia i etnografia) Uniwersytetu Stefana Batorego (doktorat w 1927). Należał do grona uczniów Cezarii Baudouin de Courtenay Ehrenkreutz Jędrzejewiczowej. Przed wojną został adiunktem Katedry i Zakładu Etnografii Polski na Uniwersytecie Warszawskim. Prowadził rozpoczęte w Wilnie badania przemian kulturowych na Wileńszczyźnie (Izolacja cywilizacyjna województwa wileńskiego i nowogródzkiego). Po wojnie, w 1946 habilitował się pracą na temat Żmudzi i Auksztoty i jako docent objął w 1949 połączone Katedry Etnografii Polski oraz Etnografii i Etnologii. Od 1953 był profesorem Uniwersytetu Warszawskiego.
Od 1953 organizator i wieloletni kierownik działu etnografii, następnie Zakładu Etnografii Polskiej i Powszechnej Polskiej Akademii Nauk. Od 1958 redaktor Etnografii Polskiej i Polskiego Atlasu Etnograficznego. W latach sześćdziesiątych i siedemdziesiątych zorganizował i prowadził polsko-mongolską ekspedycję badawczą.
Profesor Dynowski przeszedł na emeryturę w końcu lat 70. Prowadzenie Katedry przejęła jego uczennica Zofia Sokolewicz. 
Pochowany na Cmentarzu Prawosławnym na Woli (kwatera 69-1-6).
Upamiętnienie.
W 2006 studenci i absolwenci Instytutu Etnologii i Antropologii Kulturowej Uniwersytetu Warszawskiego założyli Stowarzyszenie „Pracownia Etnograficzna” im. Witolda Dynowskiego.

</doc>
<doc id="2341937" url="https://pl.wikipedia.org/wiki?curid=2341937" title="José Antonio Hermida">
José Antonio Hermida

José Antonio Hermida Ramos (ur. 24 sierpnia 1978 w Puigcerdá) – hiszpański kolarz, srebrny medalista olimpijski, wielokrotny medalista mistrzostw świata i Europy w kolarstwie górskim, czterokrotnie drugi i dwa razy trzeci w klasyfikacji generalnej Pucharu Świata w kolarstwie górskim.
Kariera.
Pierwszy sukces w karierze José Antonio Hermida osiągnął w 1996 roku, kiedy podczas mistrzostw świata MTB w Cairns zdobył złoty medal w cross-country juniorów. Na rozgrywanych trzy lata później mistrzostwach świata w Åre wspólnie z Roberto Lezaunem, Margaritą Fullaną i Carlosem Colomą zdobył złoty medal w sztafecie. Hiszpanie zostali tym samym pierwszymi mistrzami świata w tej konkurencji. Podczas mistrzostw świata w Sierra Nevada w 2000 roku drużyna hiszpańska w składzie: Roberto Lezaun
Margarita Fullana, Iñaki Lejarreta i Hermida obroniła tytuł w sztafecie. Na tych samych mistrzostwach zdobył także złoto w kategorii U-23, podobnie jak na rozgrywanych w tym samym roku mistrzostwach Europy w Rhenen. Hiszpan wystąpił wtedy również na igrzyskach olimpijskich w Sydney, zajmując czwarte miejsce w cross-country. Walkę o brązowy medal przegrał z Christophem Sauserem ze Szwajcarii. W 2001 zdobył kolejne dwa medale: brązowy w sztafecie na mistrzostwach świata w Vail oraz srebrny indywidualnie na mistrzostwach Europy w St. Wendel. Następnie był pierwszy indywidualnie na ME w Zurychu, trzeci w sztafecie na ME 2003 w Grazu, pierwszy indywidualnie i trzeci w sztafecie podczas ME 2004 w Wałbrzychu, a na mistrzostwach świata w Livigno w 2005 roku ponownie zwyciężył w sztafecie, a indywidualnie zajął trzecie miejsce. W międzyczasie wystąpił na igrzyskach olimpijskich w Atenach, zdobywając srebrny medal. Wyprzedził go tylko Francuz Julien Absalon, a trzecie miejsce zajął Holender Bart Brentjens. Na następny sukces musiał poczekać trzy lata, kiedy na ME w Kapadocji zwyciężył w cross-country. Z igrzysk w Pekinie w 2008 roku wrócił bez medalu (10. miejsce), jednak na rozgrywanych rok później ME w Zoetermeer był drugi za Ralphem Näfem ze Szwajcarii. Kolejny medal zdobył podczas mistrzostwach świata w Mont-Sainte-Anne w 2010 roku, gdzie indywidualnie był najlepszy. Hermida był także czwarty na igrzyskach w Londynie w 2012 roku, przegrywając walkę o podium z Włochem Marco Aurelio Fontaną o 4 sekundy. Na podium stanął za to na mistrzostwach świata w Pietermaritzburgu w 2013 roku. W cross-country był trzeci, za Szwajcarem Nino Schurterem i Niemcem Manuelem Fumicem.
Ponadto wielokrotnie stawał na podium zawodów Pucharu Świata w kolarstwie górskim, odnosząc sześć zwycięstw. W sezonach 2001, 2005, 2007 i 2009 był drugi w klasyfikacji generalnej, natomiast w sezonach 2006 i 2008 zajmował trzecie miejsce.
Hermida jest również mistrzem Hiszpanii w kolarstwie górskim z 2004 roku oraz w kolarstwie przełajowym z 2007 i 2008 roku. W latach 2010 i 2011 zdobywał srebrne medale mistrzostw kraju w kolarstwie przełajowym.

</doc>
<doc id="2341938" url="https://pl.wikipedia.org/wiki?curid=2341938" title="Domicjan (ujednoznacznienie)">
Domicjan (ujednoznacznienie)



</doc>
<doc id="2341940" url="https://pl.wikipedia.org/wiki?curid=2341940" title="Väinö Markkanen">
Väinö Markkanen

Väinö Markkanen (ur. 29 maja 1929, zm. 10 czerwca 2022) – fiński strzelec sportowy. Złoty medalista olimpijski z Tokio.
Specjalizował się w strzelaniu z pistoletu. Zawody w 1964 były jego jedynymi igrzyskami i triumfował w pistolecie dowolnym na dystansie 50 metrów. Był medalistą mistrzostw świata i Europy oraz wielokrotnym mistrzem Finlandii.

</doc>
<doc id="2341941" url="https://pl.wikipedia.org/wiki?curid=2341941" title="Vaino Markkanen">
Vaino Markkanen



</doc>
<doc id="2341943" url="https://pl.wikipedia.org/wiki?curid=2341943" title="Mikrosieć elektroenergetyczna">
Mikrosieć elektroenergetyczna

Mikrosieć elektroenergetyczna (ang. "micro-grid") – zbiór urządzeń wytwórczych, zasobników i odbiorników energii elektrycznej połączonych we wspólną sieć, mającą na celu zapewnienie niezawodnej dostawy energii elektrycznej oraz zminimalizowanie jej kosztu. Mikrosieci mogą być prądu przemiennego lub prądu stałego.
Mikrosieć tworzą mikroźródła oraz odbiory, które mogą pracować jako jedna całość, dostarczając energię elektryczną i ciepło.
Mikrosieci projektowane są na moce do kilku megawatów, a wszystkie urządzenia w mikrosieci znajdują się w niewielkiej odległości od siebie.
Sterowanie mikrosiecią zawiera regulację napięcia, sterowanie przepływami mocy, rozdziałem (ewentualnie ograniczeniem) obciążenia podczas wydzielania wyspy, zabezpieczenia oraz stabilność. Układy sterowania pozwalają na współpracę mikrosieci z siecią energetyki zawodowej lub na pracę wyspową, z łagodnym przejściem z jednego trybu pracy do drugiego. Mikrosieć stanowi, z punktu widzenia reszty systemu elektroenergetycznego, zamkniętą, sterowalną całość (jednostkę), która zaspokaja lokalne potrzeby. Jest to zatem sztuczna (wirtualna) elektrownia.
Dostępne technologie energoelektroniczne i przesyłowe pozwalają na dołączanie do mikrosieci szeregu źródeł energii, zarówno odnawialnej, jak i konwencjonalnej (generatory Diesla, powszechna sieć elektroenergetyczna). W mikrosieci wykorzystuje się też zasobniki energii: akumulatory, superkondensatory, koła zamachowe.
Mikrosieć stanowi, z punktu widzenia reszty systemu elektroenergetycznego, zamkniętą, sterowalną całość (jednostkę), która zaspokaja lokalne potrzeby. Jest to zatem sztuczna (wirtualna) elektrownia (ang. "virtual power plant"). Wykorzystanie mikrosieci jest próbą odpowiedzi na problemy integracji źródeł rozproszonych z systemem elektroenergetycznym i należy do szerszej klasy rozwiązań określanych mianem „inteligentnych” (ang. "smart"), takich jak: systemy (sieci) „inteligentne” (ang. "smart grids"), „inteligentne” układy pomiarowe (ang. "smart metering"), „inteligentne” przedsiębiorstwo energetyczne (ang. "smart utility").

</doc>
<doc id="2341945" url="https://pl.wikipedia.org/wiki?curid=2341945" title="DB Schenker Rail Rybnik">
DB Schenker Rail Rybnik



</doc>
<doc id="2341946" url="https://pl.wikipedia.org/wiki?curid=2341946" title="DB Schenker Rail Zabrze">
DB Schenker Rail Zabrze

DB Schenker Rail Zabrze S.A. (pierwotnie PTK Holding) – nieistniejące obecnie przedsiębiorstwo transportu kolejowego utworzone na początku 2007 roku z połączenia dwóch spółek: PTKiGK Zabrze i KP Kuźnica Warężyńska. W latach 2007-2011 był to jeden z największych prywatnych przewoźników kolejowych w Polsce. Siedziba spółki mieściła się w Zabrzu. W 2011 roku połączone z DB Cargo Polska.
Historia.
Spółka DB Schenker Rail Zabrze powstała 2 stycznia 2007 roku jako Przedsiębiorstwo Transportu Kolejowego Holding SA (PTK Holding). W chwili powołania głównym udziałowcem w PTK Holding była spółka Trawipol, do której należało również górnośląskie przedsiębiorstwo transportowe PTKiGK Rybnik.
Po utworzeniu PTK Holding spółka Trawipol ogłosiła chęć zbycia swoich udziałów. W niecałe pół roku kontrolę nad przedsiębiorstwem poprzez wykup akcji przejął niemiecki koncern branży chemicznej PCC SE. Od tego czasu rozpoczęto integrację PTK Holding z polskim przewoźnikiem kolejowym PCC Rail i holdingiem PCC Logistics.
W 2009 roku spółka PTK Holding wraz z grupą PCC Logistics została kupiona przez niemiecki koncern transportowy DB Schenker, będący częścią grupy kapitałowej Deutsche Bahn, a odpowiedzialny w niej za dział przewozów towarowych. W 2010 roku zmieniono nazwę firmy na DB Schenker Rail Zabrze. W 2011 roku w ramach konsolidacji spółek przedsiębiorstwo DB Schenker Rail Zabrze zostało połączone z DB Cargo Polska.
Charakterystyka.
Spółka DB Schenker Rail Zabrze zatrudniała około 1300 osób. Podstawowym zakresem działalności firmy były przewozy kolejowe ładunków w kraju i zagranicą. W ramach usług przewozowych firma zajmowała się również spedycją i logistyką. Posiadała terminal kontenerowy w Gliwicach, a także była współwłaścicielką portu w Świnoujściu.
Firma dysponowała własnym zapleczem naprawczym taboru kolejowego w postaci trzech zakładów zlokalizowanych w: Pyskowicach, Rudzie Śląskiej i Dąbrowie Górniczej. Tabor kolejowy DB Schenker Rail Zabrze stanowiło około 100 lokomotyw spalinowych i elektrycznych oraz ponad 2500 wagonów.
W 2010 r. PTK Holding posiadała m.in. 5 lokomotyw spalinowych serii BR232 (numery: 06, 08, 10, 11, 12).

</doc>
<doc id="2341950" url="https://pl.wikipedia.org/wiki?curid=2341950" title="Waldstadion Frankfurt">
Waldstadion Frankfurt



</doc>
<doc id="2341957" url="https://pl.wikipedia.org/wiki?curid=2341957" title="Athboy">
Athboy

Athboy (irl. "Baile Átha Buí") – miasto w hrabstwie Meath w Irlandii w pobliżu granicy z hrabstwem Westmeath; miasto leży na skrzyżowaniu z dróg N51 i R154. W spisie z 2011 r. populacja miasta wynosiła 2 397

</doc>
<doc id="2341960" url="https://pl.wikipedia.org/wiki?curid=2341960" title="Mikroźródło">
Mikroźródło

Mikroźródło (ang. "micro-source") – jednostka wytwórcza generacji rozproszonej (zwykle wyposażona w układy energoelektroniczne) o stosunkowo niewielkiej mocy, nieprzekraczającej zazwyczaj 50 kW. Mikroźródła wraz z odbiorami tworzą mikrosieci energii elektrycznej. 
Do mikroźródeł zaliczyć można następujące jednostki o niewielkich mocach rzędu kilowatów:
Mikroinstalacja.
Według ustawy o odnawialnych źródłach energii z dnia 20 lutego 2015 r. (): mikroinstalacja – jest to instalacja odnawialnego źródła energii o łącznej zainstalowanej mocy elektrycznej nie większej niż 50 kW, przyłączona do sieci elektroenergetycznej o napięciu znamionowym niższym niż 110 kV albo o mocy osiągalnej cieplnej w skojarzeniu nie większej niż 150 kW, w której łączna moc zainstalowana elektryczna jest nie większa niż 50 kW. Stan prawny na 04.03.2019 r.

</doc>
<doc id="2341961" url="https://pl.wikipedia.org/wiki?curid=2341961" title="Jan Paczkowski">
Jan Paczkowski

Jan Paczkowski (ur. 26 stycznia 1852, zm. 9 września 1928 w Poznaniu) – wielkopolski przemysłowiec, działacz gospodarczy i społeczny, obywatel podpoznańskiej gminy starołęckiej.
Życiorys.
Urodził się w rodzinie Józefa (zarządcy majątku) i Eleonory z Plewkiewiczów. Rodzice matki, Józef Plewkiewicz i Anna z Winnickich byli właścicielami bądź dzierżawcami podgnieźnieńskich włości w Przyborowie, Pawłowie, Doruchowie i Kawiarach. Jego młodszym bratem był znakomity polski archiwista prof. Józef Paczkowski.
Mając lat 24, w 1876 roku, poślubił Marię Brzeziecką, która przy narodzinach drugiego dziecka zmarła (w 1878 r. w Kłecku) pozostawiając go wraz z dziećmi, Melanią (1876-1968), w przyszłości zamężną Kraszkowską i Romualdem (1878-1940), przyszłym prawnikiem i profesorem Uniwersytetu Poznańskiego. Prawdopodobnie w 1881 roku osiadł w Poznaniu.
Nie wiadomo, w jakich okolicznościach i kiedy poznał dr Romana Maya, właściciela i zarazem twórcę zakładów chemicznych w Starołęce, produkujących nawozy sztuczne (dziś: Zakłady Chemiczne Luboń S.A.), w każdym razie został jego współpracownikiem, a wkrótce wspólnikiem i członkiem rodziny, gdyż w 1884 roku pojął za żonę jego siostrę Klarę. W roku 1887 niespodziewana śmierć Maya spowodowała, że przejął zarząd nad rozwijającym się zakładem, którym w imieniu współwłaścicieli kierował aż do 1927 roku, kiedy to przez pogarszający się stan zdrowia zmuszony został do rezygnacji z zajmowanego stanowiska.
Z pasją oddawał się nie tylko prowadzeniu zakładu, który pod jego kierownictwem zdobył europejską renomę, ale także licznym obowiązkom, jakie na nim ciążyły z racji aktywnego uczestnictwa w życiu poznańskiej społeczności. Już w 1885 roku został wybrany do Komisji Szkolnej prezentującej władzom miasta oczekiwania polskiej społeczności w zakresie wychowania i edukacji oraz mającej wspierać i propagować działania rozwijające nauczanie w języku polskim. Był członkiem Towarzystwa Naukowej Pomocy, Czytelni Ludowych, spółki Teatr Polski i spółki budowlanej Pomoc oraz wielu innych. W 1913 roku został członkiem kółka rolniczego Św. Wojciecha w Poznaniu/ Nie sposób wymienić wszystkich organizacji, towarzystw i inicjatyw społecznych, w których brał udział, ale zawsze dał się poznać jako zaangażowany obrońca polskich interesów.
Jako wyraz zaufania i uznania dla jego działalności można potraktować jego wybór w 1906 roku na członka rady gminy starołęckiej, z którą był związany nie tylko przez działalność kierowanej przez siebie fabryki, ale także jako ofiarny członek społeczności. Powtórnie został wybrany do rady w roku 1919, w pierwszych po odzyskaniu niepodległości wyborach.
Uczestniczył w życiu Poznania i Starołęki nie tylko swoją osobą, ale i majątkiem, wspierając organizacje, w których działał i inicjatywy współobywateli. Jedną z najważniejszych była sprawa wybudowania nowego kościoła, którego brak rosnąca społeczność starołęcka odczuwała coraz dotkliwiej. Z jednej strony odległość od położonego na drugim brzegu Warty kościoła parafialnego w Głuszynie i wynikające z tego położenia trudności komunikacyjne, a z drugiej ograniczone możliwości parafii Głuszyńskiej w sprawowaniu opieki duszpasterskiej nad stale rosnącą liczbą parafian skłoniły ówczesnego proboszcza ks. prałata Antoniego Stychla do rozpoczęcia starań o postawienie w obrębie Starołęki odrębnego kościoła i utworzenie nowej parafii. Punktem zwrotnym w procesie realizacji tego zamiaru była decyzja Jana Paczkowskiego o przekazaniu na ten cel zakupionego przez siebie terenu. Jako znakomity przedsiębiorca i zarządca Paczkowski, chcąc zobligować wszystkie zainteresowane strony do maksymalnego wysiłku na rzecz postawienia kościoła, zakreślił ostateczny termin rozpoczęcia budowy, po którym, jeśli nie zostanie przynajmniej wmurowany kamień węgielny, przekazany teren stanie się na powrót jego własnością. Podobne warunki postawiły władze gminy mające budowę współfinansować. Niestety wybuch I wojny światowej pokrzyżował ambitne plany i spowodował odroczenie ich realizacji na wiele lat, bo aż do roku 1949. Efektów swojej ofiarności Jan Paczkowski oglądać już nie mógł. Zmarł po długiej chorobie pochowany został na ówczesnym cmentarzu św. Marcina przy ulicy Bukowskiej. Kiedy w latach czterdziestych cmentarz zlikwidowano, szczątki Jana i Klary Paczkowskich (zmarła w 1932 r.) przeniesiono na cmentarz przy ulicy Samotnej w Poznaniu. Dopiero w 2004 roku, dzięki staraniom potomków, przeniesiono je do grobowca rodzinnego na cmentarzu parafii św. Antoniego Padewskiego w Starołęce, a w 2010 roku w kościele odsłonięto pamiątkową tablicę.

</doc>
<doc id="2341964" url="https://pl.wikipedia.org/wiki?curid=2341964" title="Moynalty">
Moynalty

Moynalty (irl. "Maigh nEalta") – wieś położona w północno-zachodniej części hrabstwa Meath w Irlandii. Znajduje się na skrzyżowaniu dróg R194 i R164 i leży 8 km na północ od Kells, w pobliżu granicy z hrabstwem Cavan.

</doc>
<doc id="2341965" url="https://pl.wikipedia.org/wiki?curid=2341965" title="Pentti Linnosvuo">
Pentti Linnosvuo

Pentti Tapio Aleksi Linnosvuo (ur. 17 marca 1933 w Vaasa, zm. 13 lipca 2010 w Helsinkach) – fiński strzelec sportowy. Trzykrotny medalista olimpijski.
Specjalizował się w strzelaniu z pistoletu. Brał udział w pięciu igrzyskach olimpijskich (IO 52, IO 56, IO 60, IO 64, IO 68), na trzech zdobywał medale. W 1956 triumfował w pistolecie dowolnym (50 metrów), na kolejnych olimpiadach zdobywał medale w pistolecie szybkostrzelnym: srebro w 1960 i złoto w 1964. Był medalistą mistrzostw siata w 1954. W latach 1951-1967 zdobył szesnaście tytułów mistrza kraju.

</doc>
<doc id="2341977" url="https://pl.wikipedia.org/wiki?curid=2341977" title="Jeździectwo na Letnich Igrzyskach Olimpijskich 1992">
Jeździectwo na Letnich Igrzyskach Olimpijskich 1992

Jeździectwo na letnich Igrzyskach Olimpijskich w Barcelonie odbywało się od 28 lipca do 6 sierpnia. Wystąpiło 215 zawodników w tym 67 kobiet z 35 państw. Najmłodszym zawodnikiem był Rodrigo Pessoa (19 lat) z Brazylii, natomiast najstarszym zawodnikiem był jego ojciec Nelson Pessoa Filho (56 lat). Najwięcej medali zdobyli Niemcy.

</doc>
<doc id="2341981" url="https://pl.wikipedia.org/wiki?curid=2341981" title="Chelonodon fluviatilis">
Chelonodon fluviatilis



</doc>
<doc id="2341983" url="https://pl.wikipedia.org/wiki?curid=2341983" title="Crayracion fluviatilis">
Crayracion fluviatilis



</doc>
<doc id="2341984" url="https://pl.wikipedia.org/wiki?curid=2341984" title="Dichotomycter fluviatilis">
Dichotomycter fluviatilis



</doc>
<doc id="2341985" url="https://pl.wikipedia.org/wiki?curid=2341985" title="Tetrodon fluviatilis">
Tetrodon fluviatilis



</doc>
<doc id="2341986" url="https://pl.wikipedia.org/wiki?curid=2341986" title="Antoni Józef Poniński (marszałek)">
Antoni Józef Poniński (marszałek)

Antoni Józef Poniński herbu Łodzia, pseud.: "Eques Polonus, Joannes Maximilianus Królikiewicz, Sacrae Regiae Majestatis Secretarius", (ur. koniec XVII w., zm. 8 lipca 1742) – marszałek starej laski na sejmie pacyfikacyjnym w Warszawie w 1735 roku, marszałek Walnej Rady konfederacji warszawskiej w latach 1734–1735, marszałek prosaskiej konfederacji warszawskiej w 1733 roku, wojewoda poznański w latach 1738–1742, referendarz koronny w latach 1735–1738, starosta piotrkowski w latach 1734–1738, instygator koronny w latach 1732–1735, szambelan królewski, podpułkownik królewski i nadworny poeta.
Życiorys.
Urodzony u schyłku wieku XVII. Pisarz wojskowy w 1725 roku. Referendarz koronny, instygator koronny, a od roku 1738 wojewoda poznański. W okresie walk o tron pomiędzy Augustem II Mocnym a Stanisławem Leszczyńskim stanął po stronie Leszczyńskiego, by następnie przejść do obozu saskiego, a potem zostać nawet nadwornym poetą Augusta II. W 1733 roku posłował do Szwecji i Danii z oznajmieniem o śmierci Augusta II. Był marszałkiem elekcji Augusta III Sasa i jego elektorem w 1733 roku. W 1734 roku uczestniczył w oblężeniu Gdańska. Marszałek sejmu 1735. Poseł na sejm nadzwyczajny pacyfikacyjny 1736 roku z ziemi wieluńskiej.
Według Estreichera zmarł 8 lipca 1742, inne źródła sugerują rok 1744.
Odznaczenia.
W roku 1734 odznaczony Orderem Orła Białego.
Twórczość.
Ważniejsze utwory.
Bibliografię całej twórczości Ponińskiego podają: J. M. Królikiewicz "Sarmatides seu satyrae cuiusdam equitis poloni"; Estreicher XXV (1913), 49-53.

</doc>
<doc id="2341987" url="https://pl.wikipedia.org/wiki?curid=2341987" title="Centrum Spotkania Kultur w Lublinie">
Centrum Spotkania Kultur w Lublinie

Centrum Spotkania Kultur (CSK) – instytucja kultury w Lublinie. Budowa siedziby CSK rozpoczęła się w 1974, a jej uroczyste zakończenie miało miejsce 22 listopada 2015.
Historia.
Historia Centrum Spotkania Kultur sięga roku 1974, kiedy w Lublinie rozpoczęto budowę teatru i filharmonii, mających mieścić się w pokaźnym obiekcie zajmującym docelowo trzy sale widowiskowe o łącznej liczbie około 2300 miejsc. Początkowy zamysł autorstwa między innymi ówczesnego dyrektora Teatru Osterwy w Lublinie Kazimierza Brauna zakładał powstanie niewielkiego teatru, ale w nowoczesnym – jak na ówczesne czasy PRL – stylu. Jednak wskutek decyzji podjętych w PZPR oraz warszawskich planistów zdecydowano się na budowę zdecydowanie większego gmachu. Projektantem został Stanisław Bieńkuński. Decyzję o budowie władze podjęły w 1972 roku, a budowa ruszyła właśnie w 1974.
Powierzchnia teatru przekracza 10 tysięcy metrów kwadratowych. Miało tam powstać centrum telewizyjno-teatralne, opera i pomieszczenia dla instytucji kulturalnych. Budowę jednak szybko przerwano i dlatego budynek otrzymał nazwę „Teatru w Budowie”. Przez wiele lat budynek stał niedokończony. Miasto nie otrzymało odpowiednich dotacji finansowych i w latach 80. oraz 90. środki z budżetu państwa wykorzystywane były w większości na utrzymywanie i zabezpieczanie realizowanego obiektu. W latach 1996–2000 ukończono remont części gmachu i przeniesiono lubelski Teatr Muzyczny oraz Lubelską Filharmonię. Część pomieszczeń od strony ulicy Grottgera zaadaptowano na sale ćwiczeniowe Uniwersytetu Marii Curie-Skłodowskiej w Lublinie.
Nowy gmach.
Na przełomie października i listopada 2012 przystąpiono do rozbiórki części nieużytkowej gmachu, celem budowy w jej miejsce Centrum Spotkania Kultur. Koniec budowy zaplanowano na 2015 rok. CSK uznano za priorytetową inwestycją kulturalną w Lublinie, a jej założenia programowe opracował związany z Teatrem NN Tomasz Pietrasiewicz. W tej instytucji kultury pozostaną sale Teatru Muzycznego i Filharmonii Lubelskiej, ale powstanie także nowa sala teatralna na 1000 miejsc. Ponadto w gmachu znajdą się sale seminaryjne, konferencyjne, galeria sztuki, multimedialna biblioteka, sale klubowe oraz restauracje. Na dachu powstały zielone ogrody.
22 listopada 2015 odbyło się uroczyste zakończenie budowy połączone z widowiskiem multimedialnym „Upadek Muru Lubelskiego” i odsłonięciem tablicy z nazwą Placu Teatralnego. Plac powstały po rozbiórce ogrodzenia budowy ma ok. 2,5 tys. m², oddziela centrum Lublina od miasteczka akademickiego i ma pełnić te same funkcje, co CSK.
Według wstępnych założeń instytucja ma być otwarta na małe miasteczka i młodzież, a jej misyjną działalnością ma być w dużej mierze edukacja kulturalna. CSK ma pomóc budować wizerunek Lublina i regionu w oparciu o ekologię, o kulturę bycia we współczesnym świecie i kulturę jego rozumienia. Pietrasiewicz postulował stworzenie medialabu, w którym młodzież będzie mogła eksperymentować z nowoczesną technologią. Instytucja ma być także miejscem, które przyciągnie różne środowiska: od Orkiestry św. Mikołaja, przez fanów fantastyki ze Stowarzyszenia Cytadela Syriusza, nowy cyrk, artystów graffiti i hiphopowców, szachistów, aż po kino niezależne. Lubelskie centrum ma być otwarte także na inne spektakle, wystawy czy festiwale.

</doc>
<doc id="2341990" url="https://pl.wikipedia.org/wiki?curid=2341990" title="FineReader">
FineReader

ABBYY FineReader – program służący do rozpoznawania znaków (OCR), stworzony przez firmę ABBYY.
FineReader został zaprojektowany z myślą o konwertowaniu zeskanowanych obrazków, fotografii dokumentów i plików PDF do edytowalnego formatu, takich jak Microsoft Word, Microsoft Excel, Microsoft PowerPoint, Rich Text Format, HTML lub pliki tekstowe.

</doc>
<doc id="2341992" url="https://pl.wikipedia.org/wiki?curid=2341992" title="Teatr w Budowie">
Teatr w Budowie



</doc>
<doc id="2341995" url="https://pl.wikipedia.org/wiki?curid=2341995" title="Quasi-Park Narodowy Murō-Akame-Aoyama">
Quasi-Park Narodowy Murō-Akame-Aoyama

 – quasi-park narodowy w regionie Kinki, na wyspie Honsiu ("Honshū"), w Japonii.
Park obejmuje tereny usytuowane w prefekturze Nara, o obszarze 263,08 km².. Na terenie parku znajduje się m.in.: 48 wodospadów Akame, płaskowyż Aoyama, góra Miune.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 28 grudnia 1970. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2342008" url="https://pl.wikipedia.org/wiki?curid=2342008" title="Antoni Józef Poniński">
Antoni Józef Poniński



</doc>
<doc id="2342015" url="https://pl.wikipedia.org/wiki?curid=2342015" title="Quasi-Park Narodowy Kongō-Ikoma-Kisen">
Quasi-Park Narodowy Kongō-Ikoma-Kisen

 – quasi-park narodowy w regionie Kinki na Honsiu w Japonii.
Park obejmuje tereny usytuowane w dwóch prefekturach: Osaka oraz Nara, o łącznym obszarze 231,19 km².. Na terenie parku znajdują się m.in.: świątynia buddyjska Chōgosonshi-ji, niezwykły masyw skalny Donzurubō, pozostałości po zamku Iimoriyama. Najwyższe góry to: Kongō (1 125 m n.p.m.), Yamato-Katsuragi (959), Izumi-Katsuragi (866), Ikoma (642), Iwawaki (897), Mikuni (886), Makio (600 m), Nijō (517), Takayasu (488), Shigi (437).
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 10 kwietnia 1958. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2342022" url="https://pl.wikipedia.org/wiki?curid=2342022" title="Avro RJ70">
Avro RJ70



</doc>
<doc id="2342023" url="https://pl.wikipedia.org/wiki?curid=2342023" title="Avro RJ85">
Avro RJ85



</doc>
<doc id="2342025" url="https://pl.wikipedia.org/wiki?curid=2342025" title="Filharmonia Lubelska">
Filharmonia Lubelska



</doc>
<doc id="2342026" url="https://pl.wikipedia.org/wiki?curid=2342026" title="Filharmonia w Lublinie">
Filharmonia w Lublinie



</doc>
<doc id="2342029" url="https://pl.wikipedia.org/wiki?curid=2342029" title="Szamil Abdraszytow">
Szamil Abdraszytow

Szamil Manusypowicz Abdraszytow (, tatar. "Şamil Mөnasip uğlı Ğabderəşitov", ur. 19 maja 1921 w Orenburgu, zm. 4 maja 1944 w Sewastopolu) – as myśliwski Radzieckich Sił Powietrznych z 17 potwierdzonymi zwycięstwami w II wojnie światowej, Tatar.
W 1939 roku ukończył Wojskową Szkołę Lotniczą w Orenburgu, od grudnia 1941 roku służył na dalekim wschodzie. 
Shamil Abdraszytow w okresie od kwietnia 1942 do śmierci w maju 1944 roku służył w 402 pułku lotnictwa myśliwskiego ZSRR. Latał na samolotach Jak-1 i Jak-9. Pierwsze zwycięstwo lotnicze odniósł 11 września 1943 roku nad samolotem Focke-Wulf Fw 189. Zginął 4 maja 1944 roku. Jego samolot Jak-9 został zestrzelony ogniem artylerii przeciwlotniczej na południe od Sewastopolu. 2 sierpnia 1944 roku pośmiertnie został odznaczony tytułem Bohatera Związku Radzieckiego. Był także odznaczony Orderem Lenina, Orderem Czerwonego Sztandaru, Orderem Aleksandra Newskiego, Orderem Wojny Ojczyźnianej I klasy (20 grudnia 1943), Orderem Czerwonej Gwiazdy (26 września 1943) i medalami.
Jego imieniem nazwano ulicę w rodzinnym mieście.

</doc>
<doc id="2342030" url="https://pl.wikipedia.org/wiki?curid=2342030" title="Tarcza Wspólnoty 2010">
Tarcza Wspólnoty 2010

W 2010 roku odbył się 88 mecz o Tarczę Wspólnoty, w którym zmierzyli się zwycięzca Premier League i Pucharu Anglii – Chelsea i zdobywca drugiego miejsca w Premier League z poprzedniego sezonu – Manchester United. Mecz został rozegrany na Wembley w Londynie, 8 sierpnia 2010. Manchester United wygrał mecz 3–1 po golach Antonio Valencii, Javiera Hernándeza i Dimityra Berbatowa. Dla Chelsea honorowego gola strzelił Salomon Kalou. Manchester United po raz 18 sięgnął po Tarczę Wspólnoty.
Chelsea podeszła do meczu jako posiadacz trofeum, który zdobyła w 2009 roku. O Tarczę zazwyczaj walczą zwycięzcy Premier League i FA Cup, ale ponieważ Chelsea wygrała obydwie rozgrywki, Manchester United zagrał tu dzięki drugiemu miejscu w Premier League. To już trzeci pojedynek w przeciągu czterech lat o samą Tarczę Wspólnoty.

</doc>
<doc id="2342041" url="https://pl.wikipedia.org/wiki?curid=2342041" title="Quasi-Park Narodowy Yamato-Aogaki">
Quasi-Park Narodowy Yamato-Aogaki

 – quasi-park narodowy w regionie Kinki na Honsiu w Japonii.
Park obejmuje tereny usytuowane w dwóch prefekturach: Wakayama oraz Nara, o łącznym obszarze 57,42 km²..
Na terenie parku znajdują się m.in. świątynie buddyjskie: Byakugō-ji, Shōryaku-ji, Chōgaku-ji, Enshō-ji, Hase-dera, a także chramy shintō: Ōmiwa-jinja, Isonokami Jingū. Znajdują się tam także kurhany-grobowce kofun.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 28 grudnia 1970. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2342043" url="https://pl.wikipedia.org/wiki?curid=2342043" title="Pływanie na Igrzyskach Małych Państw Europy 2011">
Pływanie na Igrzyskach Małych Państw Europy 2011

Pływanie na Igrzyskach Małych Państw Europy 2011 odbyło się w dniach 31 maja – 3 czerwca w "Schwimmbad Mühleholz" w Vaduzie. Pływacy z Islandii zdominowali tabelę medalową w tej konkurencji, zdobywając 14 złotych, 14 srebrnych oraz 14 brązowych medali. 

</doc>
<doc id="2342044" url="https://pl.wikipedia.org/wiki?curid=2342044" title="Collector Swedish Open 2011">
Collector Swedish Open 2011

Tenisowy turniej WTA Collector Swedish Open 2011 odbywał się w dniach 4 – 10 lipca w szwedzkim Båstad na kortach ziemnych. Pula nagród wynosiła 220 000 dolarów.

</doc>
<doc id="2342045" url="https://pl.wikipedia.org/wiki?curid=2342045" title="Jesień w Warszawie">
Jesień w Warszawie

 – japoński, oparty na faktach, telewizyjny film dramatyczny z 2003 roku. 
Opis fabuły.
Akcja dzieje się w 1922 roku. Polski Komitet Ratunkowy za zgodą japońskiego rządu, przewozi z Syberii do Japonii ponad trzy tysiące dzieci, sieroty po polskich zesłańcach. W tym samym czasie do Władywostoku zostaje wysłany dziennikarz, Takanori, mający relacjonować przebieg akcji ratunkowej.
Twórcy.
Film wyreżyserował Hiroki Hayashi, w oparciu o scenariusz Seikena Tamukaia, a muzykę skomponował Toshiyuki Honda.
Obsada.
Ponadto wystąpili: Kanako Irie, Keiju Kobayashi, Yūma Kusakawa, Katsuyuki Murai, Miho Ninagawa, Megumi Satō i Hiroyuki Sumiwaka.

</doc>
<doc id="2342046" url="https://pl.wikipedia.org/wiki?curid=2342046" title="František Antonín Gerstner">
František Antonín Gerstner

František Antonín Gerstner (niem. "Franz Anton Ritter von Gerstner"; ur. 1793, zm. 12 kwietnia 1840) – austriacki inżynier, narodowości czeskiej. 
Życiorys.
Kierował budową pierwszych linii kolejowych w Imperium Rosyjskim i Austrii. Był profesorem Uniwersytetu Technicznego w Wiedniu. Kierował budową linii kolejowej Czeskie Budziejowice-Mauthausen, którą zaprojektował jego ojciec inżynier František Josef Gerstner. W 1836 roku zaprojektował pierwszą linię kolejową w Rosji - Kolej Carskosielską.

</doc>
<doc id="2342047" url="https://pl.wikipedia.org/wiki?curid=2342047" title="Get Your Heart On">
Get Your Heart On



</doc>
<doc id="2342049" url="https://pl.wikipedia.org/wiki?curid=2342049" title="Quasi-Park Narodowy Suigo-Tsukuba">
Quasi-Park Narodowy Suigo-Tsukuba



</doc>
<doc id="2342051" url="https://pl.wikipedia.org/wiki?curid=2342051" title="Buteoninae">
Buteoninae



</doc>
<doc id="2342052" url="https://pl.wikipedia.org/wiki?curid=2342052" title="Harpiinae">
Harpiinae



</doc>
<doc id="2342054" url="https://pl.wikipedia.org/wiki?curid=2342054" title="Accipitrinae">
Accipitrinae



</doc>
<doc id="2342055" url="https://pl.wikipedia.org/wiki?curid=2342055" title="Aquilinae">
Aquilinae



</doc>
<doc id="2342056" url="https://pl.wikipedia.org/wiki?curid=2342056" title="Puma yagouaroundi">
Puma yagouaroundi



</doc>
<doc id="2342060" url="https://pl.wikipedia.org/wiki?curid=2342060" title="Paulo Garcés">
Paulo Garcés

Paulo Andrés Garcés Contreras (ur. 2 sierpnia 1984 w Parral) – chilijski piłkarz grający na pozycji bramkarza.
Kariera klubowa.
Paulo Garcés zawodową karierę w 2003 w klubie CD Universidad Católica, którego jest wychowankiem. W Universidad Católica zadebiutował w lidze chilijskiej w 2003 w meczu z Santiago Wanderers.
Od 2004 był czterokrotnie wypożyczany do innych klubów Deportes Puerto Montt 2004 i 2007, meksykańskiego drugoligowca Lobos BUAP i Evertonu Viña del Mar w 2008). Z Universidadem zdobył mistrzostwo Chile w 2010. Dotychczas w lidze chilijskiej rozegrał 103 spotkania.
Kariera reprezentacyjna.
Garcés w reprezentacji Chile zadebiutował 23 stycznia 2011 w zremisowanym 1-1 towarzyskim meczu z reprezentacji USA. W tym samym roku został powołany na turniej Copa América.

</doc>
<doc id="2342072" url="https://pl.wikipedia.org/wiki?curid=2342072" title="Gianfranco Gardin">
Gianfranco Gardin

Gianfranco Agostino Gardin OFMConv (ur. 15 marca 1944 w San Polo di Piave) – włoski duchowny katolicki, arcybiskup, biskup Treviso w latach 2009–2019.
Życiorys.
21 marca 1970 otrzymał święcenia kapłańskie w zakonie franciszkanów konwentualnych. Po święceniach i studiach specjalistycznycb został wykładowcą zakonnego seminarium w Padwie. W 1988 wybrany prowincjałem, zaś w latach 1995–2001 pełnił funkcję generała swojego zakonu. W 2000 został przewodniczącym Unii Przełożonych Generalnych. W 2005 objął funkcję redaktora naczelnego pisma "Posłaniec Świętego Antoniego".
10 lipca 2006 został mianowany przez Benedykta XVI sekretarzem Kongregacji ds. Instytutów Życia Konsekrowanego i Stowarzyszeń Życia Apostolskiego oraz arcybiskupem tytularnym "Cissa". Sakry biskupiej 26 sierpnia 2006 udzielił mu kardynał Angelo Sodano. W 2007 papież zmienił mu stolicę tytularną na "Torcello".
18 grudnia 2009 został mianowany biskupem Treviso zachowując tytuł arcybiskupa "ad personam". 6 lipca 2019 przeszedł na emeryturę.

</doc>
<doc id="2342076" url="https://pl.wikipedia.org/wiki?curid=2342076" title="Quasi-Park Narodowy Chokai">
Quasi-Park Narodowy Chokai



</doc>
<doc id="2342080" url="https://pl.wikipedia.org/wiki?curid=2342080" title="George Pelecanos">
George Pelecanos

George Pelecanos (ur. 18 lutego 1957 w Waszyngtonie) – pracował jako kucharz, pomywacz, barman i sprzedawca damskiego obuwia, zanim w 1982 roku opublikowano jego pierwszą książkę. Napisał szesnaście powieści kryminalnych, których akcja rozgrywa się w Waszyngtonie i jego okolicach. Jest laureatem wielu literackich nagród, m.in. Raymonda Chandlera (we Włoszech), Falcon w Japonii oraz Grand Prix Du Roman Noir we Francji.
Swojego talentu nie ogranicza jedynie do pisania kryminałów, lecz pracuje również w branży filmowej jako producent i scenarzysta.

</doc>
<doc id="2342081" url="https://pl.wikipedia.org/wiki?curid=2342081" title="Thomas C. Wasson">
Thomas C. Wasson

Thomas Campbell Wasson (ur. 8 lutego 1896 w Great Falls; zm. 23 maja 1948 w Jerozolimie) – amerykański polityk i dyplomat, członek Komisji Rozejmu ONZ w Palestynie. 
Został zamordowany podczas swojej służby jako Konsul Generalny Stanów Zjednoczonych w Jerozolimie.
Wczesne lata.
Wasson urodził się w 1896 w Great Falls. Był synem Edmunda Atwill Wassona i Mary (DeVeny) Wasson.
Kariera wojskowa.
Podczas I wojny światowej służył w United States Army.
Kariera dyplomatyczna.
W latach 1925-1929 Wasson pełnił funkcję wicekonsula Stanów Zjednoczonych w Melbourne, Australia. W 1932 został wicekonsulem w Puerto Cortés, Honduras. W 1936 po raz pierwszy został mianowany konsulem we Florencji, Włochy. W 1938 objął funkcję konsula w Lagos, Nigeria.
W kwietniu 1948 został powołany na stanowisko Konsula Generalnego Stanów Zjednoczonych w Jerozolimie, Mandat Palestyny. Była to szczególnie trudna misja dyplomatyczna, ponieważ trwała Wojna domowa w Mandacie Palestyny. Gdy 15 maja 1948 wybuchła I wojna izraelsko-arabska, Wasson zaangażował się w działalność Komisji Rozejmu w Palestynie. W dniu 22 maja została przyjęta Rezolucja Rady Bezpieczeństwa ONZ nr 49. Wasson wziął w tym dniu udział w posiedzeniu Komisji Rozejmu, która odbyła się we francuskim konsulacie w Jerozolimie. Po zakończeniu posiedzenia, Wasson udał się w drogę powrotną do amerykańskiego konsulatu. Tuż po godzinie 14.00, podczas przechodzenia przez ulicę Wauchope (obecnie Abrahama Lincolna) został śmiertelnie postrzelony z broni o kalibrze 7,62 milimetra. Kula weszła do klatki piersiowej przez prawe ramię. Tego samego dnia Wasson zmarł w "Hadassah English Mission Hospital" w Jerozolimie. Ciało zmarłego przewieziono do Stanów Zjednoczonych.
Obie strony żydowsko-arabskiego konfliktu wzajemnie oskarżyły się o to zabójstwo. Artykuł w brytyjskim dzienniku The Scotsman z 25 maja, zacytował oświadczenie izraelskiego rządu, że Wasson "został zabity przez arabską kulę". Wojskowy gubernator Jerozolimy, Josef Dov napisał: "Niestety, pan Wasson został zastrzelony 22 maja przez arabskiego snajpera". Natomiast amerykański dziennik New York Post zacytował wypowiedź jordańskiego króla Abdullaha I, który oskarżył Izraelczyków o zastrzelenie Wassona. Śledztwo nigdy nie zdołało ustalić sprawców zamachu, którzy do tej pory są nieznani.

</doc>
<doc id="2342086" url="https://pl.wikipedia.org/wiki?curid=2342086" title="Kuku (danie)">
Kuku (danie)

Kuku (fa. کوکو) – danie kuchni perskiej podobne do włoskiej frittaty lub omletu. W Iranie popularnych jest wiele rodzajów kuku, doprawionych różnymi dodatkami np. kuku sabzi (zielone kuku) z mieszanką różnych ziół (szczypiorek, cebula dymka, kolendra, koper, kozieradka).

</doc>
<doc id="2342087" url="https://pl.wikipedia.org/wiki?curid=2342087" title="Quasi-Park Narodowy Zao">
Quasi-Park Narodowy Zao



</doc>
<doc id="2342090" url="https://pl.wikipedia.org/wiki?curid=2342090" title="Frankenbahn">
Frankenbahn

Frankenbahn – linia kolejowa o długości 180 km w północnej Badenii-Wirtembergii i Dolnej Frankonii, która łączy Stuttgart z Würzburgiem. Nazwa pochodzi od regionu Frankonii, przez który przechodzi linii. Linia jest teraz zelektryfikowana i prawie na całej długości dwutorowa.

</doc>
<doc id="2342094" url="https://pl.wikipedia.org/wiki?curid=2342094" title="Felipe Gutiérrez">
Felipe Gutiérrez

Felipe Alejandro Gutiérrez Leiva (ur. 8 października 1990 w Valparaíso) – chilijski piłkarz grający na pozycji środkowego pomocnika.
Kariera klubowa.
Felipe Gutiérrez zawodową karierę w 2009 w klubie CD Universidad Católica, którego jest wychowankiem. W Universidad Católica występuje do chwili obecnej. Z Universidadem zdobył mistrzostwo Chile w 2010. Od lata 2012 roku jest zawodnikiem holenderskiego klubu FC Twente
Kariera reprezentacyjna.
Gutiérrez w reprezentacji Chile zadebiutował 30 maja 2010 w wygranym 1-0 meczu z reprezentacją Irlandii Północnej, gdy w 89 min. zastąpił Matíasa Fernándeza. W 2011 został powołany na turniej Copa América.

</doc>
<doc id="2342098" url="https://pl.wikipedia.org/wiki?curid=2342098" title="Kościół Matki Bożej Częstochowskiej w Kasinie Wielkiej">
Kościół Matki Bożej Częstochowskiej w Kasinie Wielkiej

Kościół Matki Bożej Częstochowskiej w Kasinie Wielkiej – murowana świątynia rzymskokatolicka w Kasinie Wielkiej, pełniąca funkcję kościoła parafialnego miejscowej parafii.
Kościół został wybudowany za probostwa ks. Mariana Juraszka, który dostał polecenie od kard. Karola Wojtyły, aby w Kasinie wybudować nowy kościół. Fakt ten upamiętnia obraz na bocznej ścianie kościoła przedstawiający Jana Pawła ll, a w tle nowy kościół Matki Boskiej Częstochowskiej.
Zezwolenie na budowę nowego kościoła w Kasinie uzyskano 2 grudnia 1980. 14 sierpnia 1982 kardynał Franciszek Macharski poświęcił plac pod budowę kościoła. 13 września 1987 wmurowano kamień węgielny i odprawiona została w jeszcze budowanej świątyni pierwsza msza święta.
Uroczystego poświęcenia kościoła dokonał kardynał Macharski 22 lipca 1999.
W ołtarzu głównym umieszczono duży kamienny krzyż, obok którego wisi obraz Matki Bożej Bocheńskiej, przeniesiony ze starego kościoła. Kościół posiada dwie kaplice, Miłosierdzia Bożego i Matki Boskiej Fatimskiej. W kościele wisi wiele obrazów.

</doc>
<doc id="2342102" url="https://pl.wikipedia.org/wiki?curid=2342102" title="Władysław Dziewulski (historyk)">
Władysław Dziewulski (historyk)

Władysław Dziewulski (ur. 16 lutego 1904 w Moskwie, zm. 6 lutego 1981 w Opolu) – polski historyk.
Życiorys.
Urodził się w rodzinie Polaka, oficera armii carskiej. W roku 1927 ukończył studia na wydziale prawa Uniwersytetu Warszawskiego, by następnie podjąć pracę w administracji państwowej. Pracując w latach 1931–1939 jako referendarz w Urzędzie Wojewódzkim Pomorskim, rozpoczął pierwsze badania naukowe. Okupację hitlerowską spędził w Warszawie, skąd został w roku 1944 wywieziony na roboty przymusowe do Berlina. Studia ukończył na Uniwersytecie Warszawskim. W młodości należał do prosanacyjnego Legionu Młodych. Po wojnie u schyłku lat 40. XX wieku był wicestarostą bystrzyckim, a następnie przeniósł się do Wrocławia, gdzie podjął się pracy badawczej w oddziale wrocławskim Instytutu Zachodniego oraz Pracowni Konserwacji Zabytków.
W 1957 roku osiedlił się w Opolu. Zatrudnił się w Instytucie Śląskim, oraz w Wyższej Szkole Pedagogicznej, gdzie sprawował m.in. funkcję kierownika Katedry Historii Śląska, prodziekana, a następnie dziekana Wydziału Filologiczno-Historycznego. Stopień doktora uzyskał w 1951 r. na Uniwersytecie Wrocławskim (docentura w 1959 r.). Wraz z prof. Alojzym Gembalą uważany jest za ojca opolskiej nauki historycznej.
Podczas wydarzeń marcowych w 1968 roku zaangażował się w obronę studentów, w wyniku czego został odsunięty od pracy dydaktycznej i skierowany wyłącznie do pracy naukowej w Instytucie Śląskim. Wniosek o nadanie Dziewulskiemu tytułu profesora został z przyczyn politycznych zablokowany przez ówczesne Ministerstwo Oświaty i Szkolnictwa Wyższego. W 1974 r. przeszedł na emeryturę.
Został odznaczony Krzyżem Oficerskim Orderu Odrodzenia Polski (1946).
Pochowany w grobowcu rodzinnym na cmentarzu w Toruniu.
Publikacje naukowe.
Jest autorem ponad 150 artykułów i recenzji naukowych oraz kilku monografii:

</doc>
<doc id="2342105" url="https://pl.wikipedia.org/wiki?curid=2342105" title="Quasi-Park Narodowy Myogi-Arafune-Saku Kogen">
Quasi-Park Narodowy Myogi-Arafune-Saku Kogen



</doc>
<doc id="2342108" url="https://pl.wikipedia.org/wiki?curid=2342108" title="Louis Georges Gouy">
Louis Georges Gouy

Louis Georges Gouy (1854-1926) – francuski fizyk. Prowadził badania głównie w dziedzinie optyki. Jako pierwszy badacz zaobserwował dyfrakcję światła pod dużymi kątami, utrwalając w ten sposób pogląd na falową naturę światła. Był profesorem uniwersytetu w Lyonie.

</doc>
<doc id="2342118" url="https://pl.wikipedia.org/wiki?curid=2342118" title="Quasi-Park Narodowy Noto Hanto">
Quasi-Park Narodowy Noto Hanto



</doc>
<doc id="2342132" url="https://pl.wikipedia.org/wiki?curid=2342132" title="1Mw">
1Mw



</doc>
<doc id="2342133" url="https://pl.wikipedia.org/wiki?curid=2342133" title="Quasi-Park Narodowy Kōya-Ryūjin">
Quasi-Park Narodowy Kōya-Ryūjin

 – quasi-park narodowy w regionie Kinki na Honsiu ("Honshū"), w Japonii.
Park obejmuje tereny usytuowane w dwóch prefekturach: Wakayama oraz Nara, o łącznym obszarze 191,98 km².. Na terenie parku znajduje się zespół gór Kōya-san.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 23 marca 1967. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2342140" url="https://pl.wikipedia.org/wiki?curid=2342140" title="System dwunastu rang">
System dwunastu rang

 – hierarchiczna drabina stopni dworskich, wprowadzona w 603 roku przez księcia Shōtoku, w oparciu o system stosowany na dworze dynastii Sui w Chinach. Wprowadzenie tego systemu rang miało na celu stworzenie szans i wykorzystanie talentów osób spoza kręgów arystokracji, przy jednoczesnym zachowaniu pozycji wpływowych rodów.
W systemie "kan’i-jūnikai" każdy funkcjonariusz państwowy przyporządkowany był do jednej z dwunastu rang, różniących się między sobą kształtem i kolorem, będącego oznaką prestiżu, nakrycia głowy. Rangi były pogrupowane w pary po dwie, tworząc klasy. Każda klasa miała swój kolor i przypisaną inną cnotę konfucjańską:
W roku 647 system zmodyfikowano do postaci 13-rangowej. Ostatecznie został zniesiony wraz z wprowadzeniem w 701 roku systemu "ritsuryō".

</doc>
<doc id="2342141" url="https://pl.wikipedia.org/wiki?curid=2342141" title="Bank Kwilecki, Potocki i Spółka">
Bank Kwilecki, Potocki i Spółka

Bank Kwilecki, Potocki i Spółka (pierwsza nazwa: "Bank Rolniczo-Przemysłowy Kwilecki, Potocki i Spółka") – polski bank (początkowo spółka komandytowa), założony w 1870, z siedzibą w Poznaniu.
Początkowo w nazwie banku figurowała także część "z oddziałem we Wronkach" (do 1890). Pewne zmiany prawne nastąpiły w 1912, m.in. firma stała się spółką akcyjną. Bank obsługiwał klientów indywidualnych, czynności hipoteczne, a także sprawy związane z handlem zbożowym. W tej ostatniej kategorii był najsilniejszą polską instytucją finansową do lat 90. XIX wieku. 
Kryzys firmy rozpoczął się w początkach XX wieku, kiedy to skoncentrowała się ona na działalności handlowo-komisowej. Z czasem z nazwy zniknęło słowo "Bank" i od 1914 zajęto się hurtowym handlem zbożami. Koncesję bank stracił w 1946.
Organizacją kierowali kolejno: Mieczysław Kwilecki z Huby-Oporowo, Hektor Kwilecki z Kwilcza, Henryk Hedinger, Kazimierz Hącia i Stanisław Waszyński.
Siedziba.
Siedziba banku mieściła się przy Al. Marcinkowskiego 19, w Hotelu Francuskim na rogu Al. Marcinkowskiego 13 i ul. Podgórnej (od 1910), Al. Marcinkowskiego 11 (w nieistniejącej kamienicy Kurta Rehfelda) (po 1918), w Hotelu Bazar przy ul. Paderewskiego 8 i Al. Marcinkowskiego 10. Bank posiadał też oddziały, m.in. w Gdańsku przy "Hundegasse" 85 (ob. ul. Ogarna) (1921–1939), który powstał na bazie przejętego Domu Handlowego i Komisowego „Ceres”, Inowrocławiu, Katowicach, Warszawie i Wilnie.

</doc>
<doc id="2342143" url="https://pl.wikipedia.org/wiki?curid=2342143" title="Quasi-Park Narodowy Aichi Kogen">
Quasi-Park Narodowy Aichi Kogen



</doc>
<doc id="2342145" url="https://pl.wikipedia.org/wiki?curid=2342145" title="Tajfun Helen">
Tajfun Helen

Tajfun Helen – cyklon tropikalny, który we wrześniu 1972 roku nawiedził Japonię, powodując śmierć 87 osób oraz straty szacowane na 102 miliony dolarów. 
Historia tajfunu.
13 września w okolicach Wyspy Guam na obszarze niskiego ciśnienia uformował się sztorm tropikalny Helen. Następnego dnia sztorm przekształcił się w tajfun, który zaczął się kierować, ku wybrzeży Japonii. 15 września, tajfun osiągnął najwyższą zanotowaną prędkość 185 km/h i tego samego dnia natarł na wschodnie wybrzeże Japonii. Tajfun przedarł się przez ląd w okolicach Osaki i dotarł do Morza Japońskiego. 17 września, tajfun stracił na sile, a następnie całkowicie zanikł. 
Skutki.
Tajfun Helen spowodował straty oszacowane na 102 miliony dolarów. Na Morzu Japońskim, tajfun zatopił kilka łodzi rybackich, powodując śmierć 24 rybaków. Wiele innych jednostek zostało wyrzuconych na brzeg. Łączna liczba ofiar śmiertelnych tajfunu to 87 osób. Ponadto, tajfun poważnie uszkodził lub całkowicie zniszczył ponad 70 tysięcy budynków. Wywołał również liczne lawiny błotne.

</doc>
<doc id="2342147" url="https://pl.wikipedia.org/wiki?curid=2342147" title="Japonia na Letnich Igrzyskach Olimpijskich 1924">
Japonia na Letnich Igrzyskach Olimpijskich 1924

Na Letnich Igrzyskach Olimpijskich 1924 reprezentowało Japonię 19 sportowców (19 mężczyzn) w 4 dyscyplinach.
Skład kadry.
Lekkoatletyka.
Konkurencje biegowe
Konkurencje techniczne
Pływanie.
Mężczyźni

</doc>
<doc id="2342149" url="https://pl.wikipedia.org/wiki?curid=2342149" title="Raising Hell (wideo Iron Maiden)">
Raising Hell (wideo Iron Maiden)

Raising Hell – wideo koncertowe heavy metalowego zespołu Iron Maiden, wydane w maju 1994. Album został nagrany 28 sierpnia 1993, w brytyjskim studiu filmowym Pinewood Studios i wyemitowany w systemie pay-per-view w Ameryce Północnej. Wideo zostało wydane w dwóch formatach: VHS i DVD przez BMG (w Stanach Zjednoczonych) i EMI (pozostała reszta świata).

</doc>
<doc id="2342154" url="https://pl.wikipedia.org/wiki?curid=2342154" title="Quasi-Park Narodowy Meiji no Mori Minō">
Quasi-Park Narodowy Meiji no Mori Minō

 – quasi-park narodowy w regionie Kinki na Honsiu w Japonii.
Park obejmuje tereny usytuowane w prefekturze Osaka, o obszarze 9,63 km². Na terenie parku znajduje się wodospad Minō oraz grób mnicha Kaijō, który założył świątynię buddyjską Katsuō-ji.
Pomimo niewielkiej odległości od metropolii Osaka, w parku rośnie 1 300 gatunków roślin i zamieszkuje 3 500 gatunków owadów. Park jest również znany jako raj dla dużej liczby ptaków, zwierząt, ryb i małp, które są chronione przez prawo.
Quasi-Park Narodowy Meiji-no-Mori-Minō Tokai poprzez Tokai Nature Trail ("Tōkai Shizen Hodō"), długodystansową trasę pieszą o długości 1697 km, prowadzącą przez 11 prefektur jest połączony z Quasi-Parkiem Narodowym Meiji no Mori Takao w Tokio. Wędrówka wzdłuż całego szlaku zajmuje od 40 do 50 dni.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 11 grudnia 1967. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2342159" url="https://pl.wikipedia.org/wiki?curid=2342159" title="Long Road Out of Eden">
Long Road Out of Eden

Long Road Out of Eden – ostatni, siódmy studyjny album rockowego zespołu Eagles, wydany w 2007 roku. Album ten jest wydaniem dwupłytowym.
W Polsce album uzyskał certyfikat platynowej płyty.

</doc>
<doc id="2342160" url="https://pl.wikipedia.org/wiki?curid=2342160" title="Szahr-e Ghumes">
Szahr-e Ghumes

Szahr-e Ghumes pers. شهرقومس - stanowisko archeologiczne w Iranie, w ostanie Semnan, zazwyczaj identyfikowane ze starożytnym Hekatompylos.
Stanowisko Szahr-e Ghumes rozciąga się w kierunku od północnego zachodu do południowego wschodu na długość około 4,8 km i maksymalną szerokość 2,1 km. Można na jego terenie wyróżnić cztery rejony: A, który zawiera wiele elementów z epoki żelaza i okresu achemenidzkiego, podobnie zresztą jak części rejonu B, zawierającego poza tym przedmioty pochodzenia hellenistycznego, ale przede wszystkim partyjskiego; C - położony na północnym skraju stanowiska i zawierający ceramikę z okresu sasanidzkiego oraz D, rozciągający się na północnym zachodzie stanowiska i zawierający przede wszystkim ceramikę z okresu od XI do XIII wieku. Stąd można wysnuć wniosek, że pierwsi osadnicy przybyli na to miejsce prawdopodobnie na początku I tysiąclecia p.n.e., a ostatni mieszkańcy zginęli podczas najazdu Mongołów. Jednak nie było ono stale zamieszkiwane i prawdopodobnie z powodu tego, iż główne źródło zaopatrzenia w wodę pochodziło z północy lub północnego zachodu, można zaobserwować stopniowe przemieszczanie się osadnictwa w tych kierunkach.
Istnieje szereg argumentów przemawiających za identyfikacją Szahr-e Ghumes z antycznym Hekatompylos. Przede wszystkim znajduje się w nim szereg struktur i przedmiotów z okresu partyjskiego. Większość jego obszaru jest datowana na okres pomiędzy III a I w. p.n.e. i jest ono "jak dotąd największym znanym stanowiskiem w Iranie z tego specyficznego okresu, oczywiście stanowiącym pozostałości ważnego i bardzo rozległego miasta". W późniejszym okresie miasto zostało w większości opuszczone, co jest zgodne z przekazami antycznymi, które od I w. p.n.e. jako stolicę Partów wskazują Ktezyfon. Generalnie Szahr-e Ghumes nie ma charakteru tepe - w wielu miejscach grubość warstwy archeologicznego depozytu nie przekracza 1m. Także umiejscowienie stanowiska odpowiada położeniu Hekatompylos, jakie wskazują Strabon i Pliniusz Starszy. Wiemy, że w okresie sasanidzkim głównym miastem prowincji Ghumes (przez Greków nazywanej Komisene) było Szahrestan-i Qomesz, co należy uznać za wczesną formę obecnej nazwy Szahr-e Ghumes. Zaś według sasanidzkiej geografii Szahrestaniha-i Eran niegdyś znajdowała się tam rezydencja Partów.
Według Appiana Hekatompylos założył Seleukos I (312/311 - 281 p.n.e.), jednak wydaje się, że w rzeczywistości tylko nadał on grecką nazwę już wcześniej istniejącemu perskiemu miastu, które pojawia się w źródłach w kontekście pościgu Aleksandra Macedońskiego (336 - 323 p.n.e.) za Dariuszem III (336 - 330 p.n.e.) w lecie 330 p.n.e. Grecka nazwa Hekatompylos (koine Ἑκατόμπυλο) oznacza "miasto o stu bramach". W rzeczywistości miasto miało bez wątpienia mniej bram i jego nazwę należy uznać za określenie wskazujące na to, że miało ich wyjątkowo dużo. Wraz z podbojem satrapii Partii przez Parnów ok. 238 p.n.e. Hekatompylos znalazło się pod ich panowaniem. Kiedy Antioch III Wielki (222 - 187 p.n.e.) zaatakował Partów w roku 209 p.n.e., miasto poddało się mu bez walki. Po zawarciu przez niego pokoju z Partami według wszelkiego prawdopodobieństwa powróciło jednak pod ich władzę. To najprawdopodobniej po tych wydarzeniach, gdzieś w ostatnich latach III w. p.n.e., Hekatompylos stało się królewską rezydencją Partów. Najstarsza wzmianka o takim statusie miasta znajduje się u Strabona, który cytuje Apollodorosa z Artemity, żyjącego w Królestwie Partów na przełomie II i I w p.n.e. Hekatompylos przestało być królewską rezydencją gdzieś na przełomie II i I w. p.n.e., po tym jak Partowie podbili Mezopotamię. Strabon pisze że w jego czasach (koniec I w. p.n.e.) zimową rezydencją Partów był Ktezyfon, a letnią Ekbatana. Gdzieś wtedy większość rejonu A w Szahr-e Ghumes została opuszczona. Według piszącego pod koniec I w. p.n.e. Izydora z Charaksu w eparchii Komisene (w której leżało Hekatompylos) w jego czasach było osiem wsi, ale żadnego miasta.
Według przywołanego już powyżej Szahrestaniha-i Eran "stolica prowincji Qomes [Qomesz] [Szahrestan-i Qomes, można też przekładać jako "królewskie miasto Qomes"], o Pięciu Wieżach, została zbudowana przez Ażi Dahaka. Znajdowała się tam rezydencja Partów. Podczas panowania Jazdgirda [I] (399 - 421), syna Szapura [III] (383 - 388), została ona uczyniona warownią regionu, broniącą go przed grabiącymi Czolami". Odwołanie się do legendarnego Ażi Dahaka jako założyciela miasta świadczy o tym, że Sasanidzi zdawali sobie sprawę z jego starożytności. Wzmianka o uczynieniu z Ghumesu warowni sugeruje jego ponowne założenie. Pomimo panowania greckiego nazwy miejscowe okresu achemenidzkiego zazwyczaj przetrwały do czasów Sasanidów. Zakładając, że tak stało się także w przypadku Ghumesu, staroperską formę jego nazwy możemy zrekonstruować jako "*Qomisza". Najprawdopodobniej eparchia Komisene otrzymała swoją nazwę właśnie od achemenidzkiego *Qomisza, co było bardzo częstą praktyką w okresie hellenistycznym. Możliwy źródłosłów tej nazwy to staroperski rdzeń "qā", "qau" - "pustość", "czynić pustym", stąd "*Qomisza" oznaczałaby "otwarte, odkryte miejsce". 
Sasanidzki "Qomesz" bronił regionu przed Heftalitami i Turkami. Za panowania Hormizda IV (579 - 590) Ghumes stał się siedzibą partyjskiego rodu Mihran, do którego należał zabity przez niego spahbed Pahlaw. Za syna Hormizda, Chosrowa II (590 - 628), miasto było siedzibą spahbeda Chorasanu, Karena z Nahawandu. Znajdowała się też w nim bardzo czczona świątynia ognia. Być może jednak za panowania Sasanidów Ghumes był niczym więcej niż frontową warownią, ponieważ nie znaleziono w nim żadnych monet. Pod koniec panowania Sasanidów Ghumes utracił status stolicy regionu na rzecz Damghanu. Arabowie zajęli całą prowincję w roku 643. Miasto ucierpiało w wyniku trzęsienia ziemi w roku 856, dane archeologiczne wskazują jednak na to, że było nadal zamieszkane. Obecność ceramiki z okresu seldżuckiego sugeruje, że zostało ono zniszczone dopiero w trakcie najazdu mongolskiego. Także lokalna tradycja przypisuje zniszczenie miasta Mongołom i wiemy, że w roku 1220 prowincję Ghumes zaatakował wódz Czyngis-chana (1206 - 1227) Sübeetej.

</doc>
<doc id="2342161" url="https://pl.wikipedia.org/wiki?curid=2342161" title="Hekatompylos">
Hekatompylos



</doc>
<doc id="2342168" url="https://pl.wikipedia.org/wiki?curid=2342168" title="Quasi-Park Narodowy Genkai">
Quasi-Park Narodowy Genkai

 – quasi-park narodowy w regionie Kiusiu ("Kyūshū"), w Japonii.
Park obejmuje tereny usytuowane w trzech prefekturach: Fukuoka, Saga i Nagasaki, o łącznym obszarze 105,61 km².

</doc>
<doc id="2342170" url="https://pl.wikipedia.org/wiki?curid=2342170" title="Parafia Nawiedzenia Najświętszej Maryi Panny w Kasince Małej">
Parafia Nawiedzenia Najświętszej Maryi Panny w Kasince Małej

Parafia Nawiedzenia Najświętszej Maryi Panny – parafia rzymskokatolicka, należąca do dekanatu Mszana Dolna w archidiecezji krakowskiej. Opiekę nad nią sprawują księża diecezjalni.
Odpust parafialny obchodzony jest w święto Nawiedzenia NMP, przypadające w pierwszą niedzielę lipca. 
Proboszczem parafii jest ks. prałat Tadeusz Dziedzic.

</doc>
<doc id="2342180" url="https://pl.wikipedia.org/wiki?curid=2342180" title="Rugby Wrocław">
Rugby Wrocław

Klub Sportowy Rugby Wrocław – wrocławska drużyna rugby union, założona w 2005 roku.
Historia.
W 2004 dwóch animatorów rugby 7, Jarosław Konopacki i Robert Smolański, założyło Wrocławski Klub Rugby. Trenerem drużyny został Paweł Rodziejczak (zawodnik Posnanii). Następnie na Politechnice Wrocławskiej zajęcia z rugby rozpoczął Tomasz Knap. Drużyny nawiązały współpracę i w kolejnym roku Wrocławski Klub Rugby, w którym grali studenci Politechniki, przystąpił do rozgrywek Polskiej Ligi Rugby 7.
W 2006 drużyna zakończyła sezon w lidze na 28 miejscu spośród 51 sklasyfikowanych drużyn. Powołano sekcję rugby 7 przy AZS Politechnika Wrocławska i zespół zaczął występować w lidze pod tym szyldem. W 2007 drużyna awansowała do turnieju finałowego ligi, w którym zajęła szóste miejsce. Dzięki temu w sezonie 2007/2008 drużyna przystąpiła do rozgrywek Ekstraligi Rugby 7. W finałowym turnieju drużyna zajęła czwarte miejsce. W kolejnym sezonie z powodu kłopotów finansowych drużyna wycofała się z Ekstraligi i z powrotem przystąpiła do rozgrywek Polskiej Ligi Rugby 7.
W kwietniu 2011 zarejestrowano Klub Sportowy Rugby Wrocław i odtąd drużyna występowała pod taką nazwą. W finale Polskiej Ligi Rugby 7 w tym roku zajęła dziewiąte miejsce. W 2013 drużyna zakończyła rozgrywki w Polskiej Lidze Rugby 7 na szóstym miejscu.
W latach 2013–2016 klub występował w rozgrywkach ligowych rugby piętnastoosobowego, na trzecim poziomie rozgrywek:
W sezonie 2018/2019 drużyna zajęła piąte miejsce w Pucharze Polski w rugby 7 i dziesiąte w mistrzostwach Polski w rugby 7, a w kolejnym sezonie – czwarte miejsce w Pucharze Polski w rugby 7 oraz szóste w mistrzostwach Polski w tej odmianie rugby. W 2021 zajęła w mistrzostwach Polski siódme miejsce.
Władze.
Prezesem klubu jest Bartosz Ryś. Trenerami drużyny seniorów są Tomasz Knap i Konrad Niedźwiedź.

</doc>
<doc id="2342181" url="https://pl.wikipedia.org/wiki?curid=2342181" title="Strażów (stacja kolejowa)">
Strażów (stacja kolejowa)

Strażów – stacja kolejowa we wsi Strażów, w województwie podkarpackim, w Polsce.
W roku 2017 stacja obsługiwała 200–299 pasażerów na dobę.

</doc>
<doc id="2342183" url="https://pl.wikipedia.org/wiki?curid=2342183" title="Puchar Świata w kolarstwie górskim 2010">
Puchar Świata w kolarstwie górskim 2010



</doc>
<doc id="2342185" url="https://pl.wikipedia.org/wiki?curid=2342185" title="Puchar Świata w kolarstwie górskim 2008">
Puchar Świata w kolarstwie górskim 2008



</doc>
<doc id="2342186" url="https://pl.wikipedia.org/wiki?curid=2342186" title="Puchar Świata w kolarstwie górskim 2009">
Puchar Świata w kolarstwie górskim 2009



</doc>
<doc id="2342189" url="https://pl.wikipedia.org/wiki?curid=2342189" title="Krzemienica (przystanek kolejowy)">
Krzemienica (przystanek kolejowy)

Krzemienica – przystanek kolejowy w Krzemienicy, w województwie podkarpackim, w Polsce.
W roku 2017 przystanek obsługiwał 200–299 pasażerów na dobę.

</doc>
<doc id="2342191" url="https://pl.wikipedia.org/wiki?curid=2342191" title="Mistrzostwa Europy w Szermierce 2011">
Mistrzostwa Europy w Szermierce 2011

Mistrzostwa Europy w Szermierce 2011 – 24. edycja mistrzostw Europy odbyła się w English Institute of Sport w Sheffield (Wielka Brytania) w dniach 14–19 lipca 2011.
Rezultaty.
Mężczyźni.
Floret indywidualnie.
14 lipca
Floret drużynowo.
17 lipca
Szpada indywidualnie.
15 lipca
Szpada drużynowo.
18 lipca
Szabla indywidualnie.
16 lipca
Szabla drużynowo.
19 lipca
Kobiety.
Szabla indywidualnie.
14 lipca
Szabla drużynowo.
17 lipca
Floret indywidualnie.
15 lipca
Floret drużynowo.
18 lipca
Szpada indywidualnie.
16 lipca
Szpada drużynowo.
19 lipca

</doc>
<doc id="2342194" url="https://pl.wikipedia.org/wiki?curid=2342194" title="Lista stacji i przystanków kolejowych w Hesji">
Lista stacji i przystanków kolejowych w Hesji

Lista stacji i przystanków kolejowych w Hesji.
Reszta stacji posiada kategorię 6 lub 7.

</doc>
<doc id="2342197" url="https://pl.wikipedia.org/wiki?curid=2342197" title="Kacper Gonciarz">
Kacper Gonciarz

Kacper Gonciarz (ur. 31 sierpnia 1992 w Radomiu) – polski siatkarz, grający na pozycji rozgrywającego.
Sukcesy klubowe.
młodzieżowe.
Ogólnopolska Olimpiada Młodzieży:
Mistrzostwa Polski Kadetów:
Mistrzostwa Polski Juniorów:
seniorskie.
I liga:
Sukcesy reprezentacyjne.
Olimpijski Festiwal Młodzieży Europy:

</doc>
<doc id="2342199" url="https://pl.wikipedia.org/wiki?curid=2342199" title="Głuchów (przystanek kolejowy)">
Głuchów (przystanek kolejowy)

 Głuchów – przystanek kolejowy w Głuchowie, w województwie podkarpackim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="2342207" url="https://pl.wikipedia.org/wiki?curid=2342207" title="Słobity (przystanek kolejowy)">
Słobity (przystanek kolejowy)

Słobity – nieczynny przystanek kolejowy w miejscowości Słobity-Stacja, w województwie warmińsko-mazurskim, w Polsce. Znajduje się na linii nr 204. Malbork – Mamonovo.

</doc>
<doc id="2342210" url="https://pl.wikipedia.org/wiki?curid=2342210" title="Kunihiko Kodaira">
Kunihiko Kodaira

 – japoński matematyk.
Życiorys.
W 1938 ukończył studia matematyczne, a w 1941 - fizyczne na Uniwersytecie Tokijskim. Po studiach pracował na tej uczelni. W 1949 przyjął zaproszenie Hermanna Weyla do Institute for Advanced Study w Princeton, gdzie pracował do 1961. Potem pracował na Johns Hopkins University oraz Stanford University, by w 1967 wrócić do Tokio.
Zajmował się geometrią algebraiczną, między innymi przestrzeniami Hilberta i rozmaitością riemannowską.

</doc>
<doc id="2342211" url="https://pl.wikipedia.org/wiki?curid=2342211" title="Kosina (przystanek kolejowy)">
Kosina (przystanek kolejowy)

Kosina – przystanek kolejowy w Kosinie, w województwie podkarpackim, w Polsce.
W roku 2017 przystanek obsługiwał 150–199 pasażerów na dobę.

</doc>
<doc id="2342215" url="https://pl.wikipedia.org/wiki?curid=2342215" title="Rogóżno koło Łańcuta">
Rogóżno koło Łańcuta

Rogóżno koło Łańcuta – stacja kolejowa w Rogóżnie, w województwie podkarpackim, w Polsce.
W roku 2017 stacja obsługiwała 100–149 pasażerów na dobę.

</doc>
<doc id="2342216" url="https://pl.wikipedia.org/wiki?curid=2342216" title="Rajgród (przystanek kolejowy)">
Rajgród (przystanek kolejowy)

Rajgród – dawny przystanek kolejowy.

</doc>
<doc id="2342217" url="https://pl.wikipedia.org/wiki?curid=2342217" title="Dokładność pomiarów olfaktometrycznych">
Dokładność pomiarów olfaktometrycznych

Dokładność pomiarów olfaktometrycznych – precyzja i poprawność pomiarów stężenia zapachowego, kontrolowana w ramach regularnych ocen wewnątrzlaboratoryjnych i okresowych testów międzylaboratoryjnych.
W Europie olfaktometryczne pomiary stężenia odorantów w próbkach gazów emitowanych do atmosfery są wykonywane metodą olfaktometrii dynamicznej, zgodnie z normą PN-EN 13725 (dosłowne tłumaczenie EN 13725:2003). Parametry poprawności i precyzji wyznacza się z użyciem materiału odniesienia ("n"-butanolu), dla którego ustalono „przyjętą wartość odniesienia” ("EROM").
Wyznaczone parametry porównuje się ze wskazanymi w normie kryteriami jakości, które zostały zwalidowane podczas "Międzylaboratoryjnego Porównania Olfaktometrycznego" (ang. "Interlaboratory Comparison for Olfactometry), ICO" w roku 1996.
O wykonaniu pomiarów w laboratorium zgodnie z PN-EN 13725 można mówić, jeżeli spełnienie jej wymagań potwierdzono w czasie opisanych w normie prób eksploatacyjnych. Próby powinny być wykonywane jako „badania biegłości” (ang. "proficiency testing") – międzylaboratoryjne badania porównawcze, koordynowane przez certyfikowaną jednostkę zewnętrzną.
Podstawy olfaktometrii.
Olfaktometryczne pomiary stężenia zapachowego są jedną z metod analizy sensorycznej. Są wykonywane zgodnie normą europejską, wydaną przez Europejski Komitet Normalizacyjny (ang. "European Committee for Standardization") w roku 2003, a w roku 2005 uznaną przez Polski Komitet Normalizacyjny za PN-EN (U). Dwa lata później została wydana wersja polskojęzyczna: PN-EN 13725:2007 „Jakość powietrza – Oznaczanie stężenia zapachowego metodą olfaktometrii dynamicznej”.
W czasie pomiarów strumień próbki badanego gazu jest rozcieńczany strumieniem czystego powietrza z użyciem olfaktometru dynamicznego. Określa się wartość stopnia rozcieńczenia, po którym jest osiągany zespołowy próg wyczuwalności zapachu. Stężenie zapachowe (wynik pojedynczego pomiaru) jest średnią geometryczną z co najmniej 8 lub 12 zgodnych wyników oznaczeń indywidualnych (co najmniej 4 osoby, co najmniej 2 lub 3 cykle prezentacji jednej serii rozcieńczeń, zależnie od regulaminu laboratorium).
Pojęcia dotyczące jakości pomiarów.
Kontrolę jakości pomiarów olfaktometrycznych wykonuje się tak, jak w przypadku innych pomiarów. Ogólne zasady postępowania i pojęcia zdefiniowano w normach międzynarodowych (ISO) i europejskich (EN), np. PN-ISO 5725-1:2002, PN-ISO 5725-2:2002, PN-ISO 5725-3:2002, PN-ISO 5725-4:2002, PN-ISO 6879:2000, EN ISO/IEC 17000:2006, PN-EN ISO 9169:2011, PN-EN 45020:2009.
W przypadku olfaktometrii normalizacja była zadaniem trudnym, ponieważ jedna „wartość rzeczywista” stężenia zapachowego zanieczyszczeń powietrza nie istnieje. Jest to związane z dużym zróżnicowaniem wrażliwości węchu w populacji ogólnej na zapach różnych związków chemicznych i ich mieszanin. Z tego powodu:
"Dokładność pomiaru" stężenia zapachowego ("c"od [ouE/m³]) to stopień zgodności między uzyskanym wynikiem a przyjętą wartością odniesienia, określoną na podstawie rzeczywistego stężenia "n"-butanolu w próbce. W przypadku obliczeń dotyczących zbioru wyników badań bierze się pod uwagę wspólny błąd systematyczny (obciążenie).
"Badania powtarzalności" są wykonywane w ustalonych warunkach: ta sama metoda, identyczny materiał doświadczalny, to samo laboratorium, ten sam operator, to samo wyposażenie. Analizowany jest zbiór niezależnych wyników uzyskanych w krótkich odstępach czasu. "Granicę powtarzalności" zdefiniowano zakładając, że jest akceptowane prawdopodobieństwo 0,05 wystąpienia różnicy między dwoma wynikami pomiarów. Granicą powtarzalności jest minimalna wartość różnicy, która spełnia ten warunek (definicja zgodna z ISO 5725).
"Badania odtwarzalności" wykonuje się stosując jednakowe metody i materiały doświadczalne, ale w różnych laboratoriach, z użyciem różnego wyposażenia i przez różnych operatorów. "Granicę odtwarzalności" zdefiniowano analogicznie jak granicę powtarzalności.
Powtarzalność i odtwarzalność pomiarów olfaktometrycznych jest zależna od:
Badania jakości laboratorium.
W normie PN-EN 13725 określono wymagania dotyczące warunków i sposobów prowadzenia pomiarów olfaktometrycznych. Najdokładniej opisano sposoby kontrolowania:
W wielu sytuacjach dokładność pomiarów jest ściśle związana z jakością stosowanego sprzętu i prawidłowością procedury pobierania próbek (np. jakość sond i pojemników na próbki). Przyczyną dużych błędów mogą być procesy zachodzące w czasie pobierania próbek gorących i wilgotnych. W tych przypadkach badany gaz jest wstępnie rozcieńczany (dynamicznie lub statycznie) przed wprowadzeniem do worków na próbki, co stanowi pierwszy etap analizy olfaktometrycznej.
Jakość olfaktometru i innych urządzeń rozcieńczających.
Kalibrację olfaktometru i innych urządzeń rozcieńczających wykonuje się co najmniej raz w roku (częściej, jeżeli taka potrzeba wynika z historii kalibracji przechowywanej w archiwum). Dla danej serii rozcieńczeń określa się parametry dokładności i niestabilności, które są porównywane z wymaganiami PN-EN 13725.
W czasie kalibracji są stosowane:
Oznaczenia wykonuje się co najmniej 10-krotnie dla co najmniej pięciu ustawień jednej serii rozcieńczeń.
Określana jest dokładność rozcieńczenia, wyrażana przez:
W czasie badań dokładności rozcieńczania (poprawności i precyzji) dla każdego z wybranych ustawień oblicza wartości średnie formula_9 oraz 95% przedział ufności dla dokładności tych rozcieńczeń:
gdzie:
Ustalono, że dokładność formula_16 serii rozcieńczeń powinna spełniać warunek:
Dla niestabilności rozcieńczenia ("I"d) ustalono kryterium:
Sprawność sensoryczna zespołu.
Zgodnie z PN-EN 13725 węch członków zespołu, pełniącego funkcję czujnika pomiarowego, jest oceniany z wykorzystaniem "n"-butanolu. Określana jest wysokość indywidualnego progu wyczuwalności zapachu tego związku ("ITE""n"-butanol; ang. "Individual Threshold Estimate") i zmienność progu.
Muszą spełniać następujące kryteria:
Zgodność z kryteriami jest systematycznie sprawdzana, a wyniki wszystkich oznaczeń "ITE""n"-butanol są archiwizowane. W olfaktometrycznych badaniach próbek środowiskowych lub przemysłowych mogą uczestniczyć tylko te osoby, które w czasie ostatnich 10–20 pomiarów "ITE""n"-butanol spełniały kryteria selekcji.
Wewnątrzlaboratoryjne badania eksploatacyjne.
Wewnątrzlaboratoryjne badania dokładności są wykonywane przede wszystkim z użyciem certyfikowanego odorantu odniesienia ("n"-butanol), dla którego jest znana wartość oczekiwana formula_19 zastępująca „wartość rzeczywistą” stężenia zapachowego.
Określana jest dokładność, wyrażana przez:
W czasie wewnętrznej kontroli jakości pomiarów wykonuje się co najmniej formula_22 pomiarów stężenia zapachowego w próbce i oblicza wartość średnią formula_23 oraz 95% przedział ufności dla obciążenia wewnątrzlaboratoryjnego:
gdzie:
Kryteria dokładności i powtarzalności określono stosując zmienną pomiarową formula_30
Dodatkowo określono kryterium precyzji (granica powtarzalności) jako:
Wewnątrzlaboratoryjne badania jakości pomiarów stężenia zapachowego w próbkach zawierających inne odoranty ograniczają się do określania precyzji. Ustalenie poprawności (obciążenia) nie jest możliwe, ponieważ nie jest dostępna wartość oczekiwana. Przyjmuje się, że poprawność jest taka sama jak w czasie oznaczeń z użyciem "n"-butanolu.
Badania międzylaboratoryjne.
Zaleca się, aby oznaczenia dokładności laboratorium były organizowane przez niezależne certyfikowane jednostki, zajmujące się przygotowaniem i dystrybucją próbek, równocześnie analizowanych w różnych laboratoriach („test okrężny”, "ring-test"). Badania umożliwiają ustalenie dokładności oznaczeń stężenia zapachowego w próbkach zawierających n-butanol, inne czyste związki chemiczne lub mieszaniny odorantów (np. w próbkach środowiskowych). W przypadku stosowania odorantów innych niż n-butanol za wartość oczekiwaną uznaje się średnią z wyników uzyskiwanych w różnych laboratoriach.
Międzylaboratoryjne badania zgodności wyników pomiarów olfaktometrycznych były prowadzone w Holandii i w Niemczech od lat 80. XX w. Od roku 2003 koordynuje je prywatna firma OLFAtec GmbH (Niemcy), która uzyskała akredytację zgodnie z EN ISO/IEC 17020:2004.
Wyniki ICO 2000, 2003, 2005, 2007, 2011.
Międzylaboratoryjne badania olfaktometryczne były prowadzone na dużą skalę już w latach 80. XX w., głównie w Niemczech i Holandii. Ich wyniki zostały wykorzystane w ramach prac Grupy Roboczej WG2 Odours w Europejskim Komitecie Normalizacyjnym, kierowanej przez A.P. van Harrevelda, w czasie opracowywania projektu normy.
W badaniach wykonanych na podstawie projektu z roku 2000 uczestniczyło 31 laboratoriów z czterech krajów Europy Środkowej. Wykonywano testy z użyciem trzech czystych związków chemicznych ("n"-butanol, siarkowodór, tetrahydrotiofen) oraz naturalnej mieszaniny odorantów (zapach kawy). Stwierdzono, że laboratoria pracujące zgodnie z nowym standardem uzyskują większą niż inne powtarzalność i odtwarzalność.
W roku ustanowienia EN 13725:2003 w ICO uczestniczyło 51 laboratoriów z 12 krajów, a w roku 2005 – 47 laboratoriów z 15 krajów. W zakres testu "RV Standard" (test zgodności wyników, skrót "RV" od niem. "Ringversuch") wchodziło oznaczenie stężenia zapachowego w 4 próbkach, dostarczonych przez "OLFAtec GmbH", zawierających "n"-butanol (dwa różne stężenia) oraz THT i "SFREE" (nawaniacze gazu miejskiego). Porównując liczbę poprawnych wyników uzyskanych w poszczególnych laboratoriach, stwierdzono duży postęp w czasie dwóch lat. W roku 2003 cztery poprawne wyniki uzyskano w 8 (ok. 16%), a w roku 2005 w 18 laboratoriach (ok. 38%).
Trudniejsze okazało się uzyskanie potwierdzenia wymaganej powtarzalności i poprawności oznaczeń stężenia "n"-butanolu. W roku 2005 do testu "RV PLUS" (10 próbek o różnym stężeniu "n"-butanolu w azocie) przystąpiło 10 laboratoriów. Tylko dwa z nich uzyskały potwierdzenie zgodności z kryterium powtarzalności ("r") i poprawności ("A"), a trzy dodatkowe spełniały jedno z kryteriów ("r" lub "A").
W 2007 roku w badaniu biegłości z użyciem "n"-butanolu uczestniczyło 29 laboratoriów. Wszystkie kryteria statystyczne EN 13725 spełniło 12 z nich. Wśród laboratoriów, które nie uzyskały wymaganej dokładności znalazły się jednostki akredytowane zgodnie z ISO 17025, co potwierdza potrzebę stosowania ICO.
W 2011 w analogicznych badaniach wzięło udział 35 zespołów olfaktometrycznych z 14 krajów (Niemcy, Dania, Wielka Brytania, Belgia, Francja, Włochy, Holandia, Hiszpania, Austria, Kanada, Chile, Estonia, Szwajcaria i – po raz pierwszy – Polska). Oba kryteria spełniło 19 laboratoriów. Laboratorium z Polski znalazło się wśród siedmiu, które spełniły tylko jedno z nich. Żadnego kryterium nie spełniło 9 zespołów.

</doc>
<doc id="2342218" url="https://pl.wikipedia.org/wiki?curid=2342218" title="Stromatoporoidea">
Stromatoporoidea



</doc>
<doc id="2342222" url="https://pl.wikipedia.org/wiki?curid=2342222" title="Grzęska (przystanek kolejowy)">
Grzęska (przystanek kolejowy)

Grzęska – przystanek kolejowy w Grzęsce, w województwie podkarpackim, w Polsce.
W roku 2017 przystanek obsługiwał 100–149 pasażerów na dobę.

</doc>
<doc id="2342224" url="https://pl.wikipedia.org/wiki?curid=2342224" title="Canon EOS D60">
Canon EOS D60

Canon EOS D60 − półprofesjonalna lustrzanka cyfrowa japońskiej firmy Canon. Pochodzi z serii EOS (Electro Optical System). Jej premiera miała miejsce 22 lutego 2002 roku. Jest następcą modelu D30 wyposażonego w 3 megapikselową matrycę CMOS. Posiada matrycę o rozdzielczości 6,29 megapikseli. W modelu tym zastosowany jest zaawansowany tryb E-TTL − tryb pomiaru siły błysku. Pole obrazowe matrycy wynosi 22,7 x 15,1 mm, co daje mnożnik efektywnej ogniskowej obiektywów o wartości 1,6.

</doc>
<doc id="2342225" url="https://pl.wikipedia.org/wiki?curid=2342225" title="Port lotniczy Araksos">
Port lotniczy Araksos

Port lotniczy Araksos – międzynarodowy port lotniczy położony w pobliżu miasta Patra w Grecji.

</doc>
<doc id="2342228" url="https://pl.wikipedia.org/wiki?curid=2342228" title="Iłarion">
Iłarion



</doc>
<doc id="2342229" url="https://pl.wikipedia.org/wiki?curid=2342229" title="Złącze instalacji elektrycznej">
Złącze instalacji elektrycznej

Złącze instalacji elektrycznej (ang. "origin of the electrical installation") – urządzenie elektryczne, w którym następuje połączenie wspólnej sieci elektrycznej rozdzielczej z instalacją elektryczną odbiorcy. Jest więc punktem rozdziału między siecią rozdzielczą należącą do dostawcy energii a instalacją elektryczną należącą do właściciela budynku. Instalacja może mieć więcej niż jedno złącze. W złączu zazwyczaj znajduje się główne zabezpieczenie (zwarciowe) instalacji budynku, które powinno przerwać zasilanie tylko wtedy, gdy jest to absolutnie konieczne, tzn. w razie zwarcia przed kolejnymi zabezpieczeniami w instalacji albo w razie ich uszkodzenia. 
Jeżeli od złącza odchodzi więcej niż jedna wewnętrzna linia zasilająca to za złączem powinna znajdować się rozdzielnica główna w której zlokalizowane są zabezpieczenia poszczególnych linii oraz zabezpieczenia obwodów administracyjnych (w przypadku budynków wielorodzinnych).
Według przepisów i norm instalacja elektryczna powinna być zasilana z oddzielnego złącza. Dopuszcza się natomiast zastosowanie jednego złącza w przypadku budynków mieszkalnych bliźniaczych lub szeregowych. 
W Polsce zalecane jest instalowanie złączy na zewnątrz budynków, głównie we wnękach lub skrzynkach z drzwiczkami zamykanymi na klucz, w sposób dogodny dla obsługi. W innych krajach natomiast złącza najczęściej lokalizuje się w specjalnych pomieszczeniach w piwnicach budynków. 
W pobliżu złącza powinna znajdować się główna szyna wyrównawcza (GSU), do której powinny być przyłączone wszystkie metalowe instalacje i elementy konstrukcyjne budynku, uziomy fundamentowe, uziomy instalacji odgromowej i inne metalowe elementy połączone z ziemią.
W budynkach wielorodzinnych rozdzielnice główne instaluje się możliwie zaraz za złączem, w dzielonym do tego pomieszczeniu (w piwnicy, na parterze lub na podeście klatki schodowej). Rodzaj oraz miejsce zainstalowania złącza zależy również od sposobu doprowadzenia przyłącza oraz jego rodzaju (kablowe lub napowietrzne).
Złącza kablowe ZK są jednymi z najważniejszych elementów kablowej sieci elektroenergetycznej. Służą do rozdziału energii elektrycznej oraz do zabezpieczenia przed skutkami zwarć i przeciążeń w sieciach kablowych niskiego napięcia. 
W zależności od zastosowania w liniach kablowych nn stosuje się:
Wykonywane są najczęściej w wersji wolnostojącej lub do zamontowania na elewacji budynku. Zgodnie z normą N-SEP-E-002, złącze kablowe instaluje się na ścianach zewnętrznych budynków w miejscach łatwo dostępnych, we wnęce ściany zewnętrznej budynku od strony sieci zasilającej. Dolna krawędź wnęki lub skrzynki złącza powinna znajdować się na wysokości, co najmniej 15 cm od poziomu terenu. W przypadku przyłączy napowietrznych złącza instaluje się na wysokości około 1,5 m nad poziomem terenu. Dla budynków jednorodzinnych dostawca energii wymaga zwykle, aby obok złączą zainstalowanego na granicy posesji zainstalowana była szafka pomiarowa. W takich przypadkach pomiędzy szafką pomiarową a tablicą rozdzielczą odbiorcy, prowadzona jest również wewnętrzna linia zasilająca.

</doc>
<doc id="2342230" url="https://pl.wikipedia.org/wiki?curid=2342230" title="Hilarion (metropolita kijowski)">
Hilarion (metropolita kijowski)

Hilarion, cs. "Иларион", Iłarion, st.rus. "Ларион Рѹсин" (zm. 1054, 1067 lub ok. 1088) – pierwszy metropolita kijowski wywodzący się z Rusi.
Życiorys.
Przed objęciem urzędu metropolity służył w cerkwi domu książecego na Berestowie. Wyróżniał się pobożnością oraz posiadanym wykształceniem. Według hagiografii prowadził życie ascetyczne: wykopał dla siebie pieczarę nad brzegiem Dniepru i spędzał w niej długie godziny na modlitwie. Śluby mnisze miał złożyć przed św. Antonim Pieczerskim. Polski XIX-wieczny historyk Eustachy Iwanowski zapisał, iż w 1051 „pierwszy zaczął kopać pieczary i sprzeciwiał się jawnie Konstantynopolitańskiej syzmie”. Wymieniona data 1051 jest datą wyboru Hilariona na urząd metropolity kijowskiego. Był to pierwszy przypadek wyboru na ten urząd duchownego pochodzenia ruskiego, którego wskazał sobór lokalnych biskupów (pod decydującym wpływem Jarosława Mądrego). Do tej pory metropolici byli Grekami wyznaczanymi przez patriarchę Konstantynopola. Jarosław Mądry doprowadził do wyboru i intronizacji Hilariona (jednego z jego najbliższych współpracowników), nie uzyskując zgody patriarchy, który pozostawał zwierzchnikiem wszystkich administratur chrześcijańskich na ziemiach ruskich, stąd część historyków uważa ten fakt za symboliczny wyraz zerwania przez Ruś zależności kanonicznej od Patriarchatu Konstantynopolitańskiego; w rzeczywistości jednak trwała ona jednak nadal.
Dalsza działalność Hilariona nie jest opisywana w źródłach. Istnieją jedynie wzmianki informujące, iż przywiązywał on znaczną wagę do kształcenia społeczeństwa. Metropolita nie uczestniczył w pogrzebie Jarosława Mądrego w 1054, zaś pod datą 1055 jest już w kronikach wymieniany metropolita Efrem, z pochodzenia Grek. W związku z tym część badaczy jest zdania, iż Hilarion zmarł na krótko po objęciu urzędu (być może w 1053). Zdaniem M. Prysełkowa Hilarion mógł złożyć śluby mnisze wielkiej schimy z imieniem Nikon, osiedlić się w Monasterze Kijowsko-Pieczerskim i tam uczestniczyć w tworzeniu latopisu, nazwanego następnie Pieczerskim, powstałego w 1073. Według innych badaczy po porozumieniu z Bizancjum w 1052 Jarosław Mądry był zmuszony usunąć Hilariona z urzędu metropolity i zgodzić się na wyznaczenie jego następcy-Greka.
W historii literatury staroruskiej Hilarion zapisał się jako autor kazania zatytułowanego "Słowo o zakonie i łasce" (oryg. "Слово о законе и благодати", które najprawdopodobniej napisał i wygłosił jeszcze przed przyjęciem chirotonii biskupiej. W pierwszej części mowy głosi wyższość chrześcijaństwa nad judaizmem, w drugiej – gloryfikuje Włodzimierza Wielkiego oraz Jarosława Mądrego, który prawdopodobnie słuchał opisywanego kazania. Wystąpienie Hilariona, naśladujące bizantyńskie tzw. kazania uroczyste, stało się następnie wzorcem dla innych ruskich duchownych.
Hilarion został uznany za świętego przez Kościół prawosławny; jego wspomnienie przypada 28 lipca (według kalendarza juliańskiego).

</doc>
<doc id="2342231" url="https://pl.wikipedia.org/wiki?curid=2342231" title="Welsh Open 2002">
Welsh Open 2002

Regal Welsh Open 2002 – profesjonalny rankingowy turniej snookerowy.
Rozegrany został w dniach 23 - 27 stycznia 2002 w Cardiff International Arena w Cardiff.
W finale Paul Hunter pokonał Kena Doherty’ego 9-7 i zdobył swój drugi rankingowy tytuł.

</doc>
<doc id="2342233" url="https://pl.wikipedia.org/wiki?curid=2342233" title="Puchar Panamerykański w piłce siatkowej kobiet">
Puchar Panamerykański w piłce siatkowej kobiet

Puchar Panamerykański w piłce siatkowej kobiet (ang. Pan-American Women's Volleyball Cup, fr. Coupe panaméricaine de volley-ball féminin) - siatkarski turniej organizowany corocznie od 2002 roku przez Konfederację Piłki Siatkowej Ameryki Północnej, Centralnej i Regionu Karaibów (NORCECA) oraz Pan American Volleyball Union (PVU). Od 2010 roku poza drużynami zrzeszonymi w NORCECA udział biorą także reprezentacje zrzeszone w CSV. 
Turniej jest kwalifikacją do World Grand Prix.

</doc>
<doc id="2342240" url="https://pl.wikipedia.org/wiki?curid=2342240" title="Mieczysław Pemper">
Mieczysław Pemper

Mieczysław Pemper (ur. 24 marca 1920, zm. 7 czerwca 2011) – polski działacz społeczny, z zasymilowanej rodziny żydowskiej z Krakowa, który pomógł Oskarowi Schindlerowi ocalić od zagłady 1200 Żydów.
Pemper był więźniem, tłumaczem, kancelistą i stenografem w obozie płaszowskim u komendanta obozu Amona Götha. Przekazał informację o planowej zagładzie Oskarowi Schindlerowi.
Po wojnie Pemper był świadkiem w procesach nazistowskich zbrodniarzy wojennych w Polsce, m.in. w procesie Amona Götha. Potem przeniósł się do Niemiec i osiedlił w Augsburgu. W 2001 r. otrzymał Federalny Krzyż Zasługi.
W roku 2006 wydał książkę pod tytułem "Prawdziwa historia listy Schindlera" ().

</doc>
<doc id="2342241" url="https://pl.wikipedia.org/wiki?curid=2342241" title="Papuasek">
Papuasek

Papuasek ("Trugon terrestris") – gatunek ptaka z rodziny gołębiowatych (Columbidae). Jest dużym gołębiem przypominającym kuraka. Zamieszkuje lasy tropikalne Nowej Gwinei. Prowadzi dość naziemny tryb życia. Nie jest często spotykany, jednak nie jest gatunkiem zagrożonym.
Taksonomia.
Po raz pierwszy gatunek opisał George Robert Gray w 1849. Holotyp pochodził z Triton Bay w północno-zachodniej Nowej Gwinei. Papuasek jest jedynym przedstawicielem rodzaju Trugon. Należy do słabo poznanych gatunków, od 1990 opublikowano zaledwie 3 prace naukowe na jego temat. Pokrewieństwo z innymi gatunkami niejasne; możliwe, że jest blisko spokrewniony z rodzajem "Otidiphaps".
Podgatunki.
IOC wyróżnia 3 podgatunki "T. terrestris":
Morfologia.
Gołąb ten osiąga długość ciała 31–35 cm, masę ciała 323–400 g. Długość skrzydła 165–180 mm, ogona – 95–127 mm, dzioba – 22–25 mm, skoku – 40–45 mm. Wierzch ciała jest ciemny od szaroniebieskiego do szaroczarnego, skrzydła i wierzch ogona mogą być ciemnobrązowawe. Brzuch jest koloru brzoskwiniowego. Nogi czerwone. Na głowie widoczny jest charakterystyczny czubek z piór. Ważną cechą są również białe policzki. Dziób ma żółty na czubku, zaś czarny u nasady. Oczy przeważnie intensywnie czerwone.
Ekologia.
Ptak ten występuje na Nowej Gwinei – na terytoriach należących zarówno do Indonezji, jak i Papui-Nowej Gwinei, ale może być nieobecny na niektórych dużych obszarach, takich jak Sepik-Ramu i w rejonach północno-wschodnich Nowej Gwinei. Jego naturalne środowisko stanowią nizinne, wilgotne lasy tropikalne i subtropikalne, choć może występować do wysokości 650 m n.p.m., a w górach Arfak nawet 1000 m n.p.m.
Przebywa głównie na ziemi. Zjada nasiona i owoce, z których usuwa miąższ i zjada pestki; może, w przypadku jagód, zjadać również i miąższ. Gniazda znajdowano od lutego do października, niezależnie od pory roku. Znosi tylko jedno jajo. Wysiadują oba ptaki z pary, przypuszczalnie samiec wysiaduje w ciągu dnia.
Status zagrożenia.
Gatunek posiada duży zasięg występowania. Wielkość populacji nie została określona liczbowo, jednak mimo że nie jest często spotykany, nie zauważa się zbliżenia do progu zagrożenia w kryteriach stosowanych przez IUCN. Rozmieszczenie ptaków jest dość nierównomiernie, występują zwykle w bardzo małym zagęszczeniu, które jest szacowane na jednego osobnika na 10 ha. Trend populacji uważa się za stabilny, ponieważ brak jest dowodów na jakiekolwiek spadki liczebności oraz istotne zagrożenia. Co prawda wiele lasów w obrębie jego występowania jest zagrożonych wycinką, jednak nieznana jest tolerancja gatunku na wylesienia. Z tych powodów gołąb ten nie jest uważany za gatunek zagrożony i w klasyfikacji IUCN znajduje się (2016) w kategorii LC ("Least Concern" – najmniejszej troski).

</doc>
<doc id="2342242" url="https://pl.wikipedia.org/wiki?curid=2342242" title="Wampir z Gałkówka">
Wampir z Gałkówka



</doc>
<doc id="2342246" url="https://pl.wikipedia.org/wiki?curid=2342246" title="Kościół św. Marcina Biskupa w Łużnej">
Kościół św. Marcina Biskupa w Łużnej

Kościół pw. św. Marcina Biskupa w Łużnej – zabytkowy kościół parafialny w dekanacie łużniańskim diecezji tarnowskiej, w powiecie gorlickim województwa małopolskiego.
Historia.
Kościół został zbudowany w latach 1865-1872. W 1904 r. kościół został konsekrowany przez biskupa K.J. Fischera. Później był on kilkakrotnie odnawiany, zwłaszcza po I wojnie światowej, podczas której został poważnie uszkodzony.
Architektura kościoła.
Kościół neogotycki, trójnawowy, z węższym prezbiterium zbudowany głównie z cegły z użyciem kamienia. Na przedłużeniu bocznych naw usytuowano dwie symetryczne kaplice i przybudówki zakrystyjne. Przy froncie dwie czteroboczne wieże, które w górnych kondygnacjach przechodzą w ośmioboczne. Wieże nakryte ostrosłupowymi hełmami. Ściany kościoła na zewnątrz opięte są uskokowymi przyporami. Prezbiterium i nawa główna pokryte są dachem dwuspadowym, zaś nawy boczne i przybudówki dachem pulpitowym. Wnętrze nakryte jest sklepieniami krzyżowo-żebrowymi. Nad główną nawą usytuowano wieżyczkę na sygnaturkę. Dachy i hełmy wież pokryte blachą miedzianą.
Wnętrze kościoła.
Ołtarze główny i boczne neogotyckie z drugiej połowy XIX w. W ołtarzu głównym rzeźba Chrystusa Ukrzyżowanego. Natomiast ołtarze w bocznych kaplicach wykonano w XVIII w. w stylu późnobarokowym według tradycji w Żytomierzu lub Żółkwi. Marmurową chrzcielnicę oraz neogotycka ambonę wykonano również pod koniec XIX w. Na chórze umieszczone są 14-głosowe organy wybudowane przez Jana Śliwińskiego ze Lwowa około 1900 r. Były one przebudowywane w późniejszym czasie prawdopodobnie przez nowosądeckich organmistrzów. W kościele również jest barokowy krucyfiks z XVII w., pochodzący prawdopodobnie z kaplicy braci polskich w Woli Łużańskiej. Wnętrze kościoła zdobią również stare obrazy: Matka Boska z Dzieciątkiem, późnorenesansowy z przełomu XVI i XVII w.; Chrystus ogrodnik, renesansowy z XVII w.; św. Jan Chrzciciel, renesansowy z pierwszej połowy XVII w.; św. Anna nauczająca Marię, barokowy z pierwszej ćwierci XVIII w.; św. Marcin Biskup, późnobarokowy z pierwszej połowy XVIII w.; Ecce homo, barokowy z XVIII w. Na wieżach zawieszone są trzy dzwony: Marcin, Maria oraz Józef, odlane w Bielsku-Białej w 1947 r., które zastąpiły trzy poprzednie zagrabione przez Niemców w 1941 r., wiszące ówcześnie na nieistniejącej już, wolno-stojącej, drewnianej dzwonnicy umiejscowionej w południowo-wschodniej części placu kościelnego.

</doc>
<doc id="2342247" url="https://pl.wikipedia.org/wiki?curid=2342247" title="APŁ Jurij Dołgoruki">
APŁ Jurij Dołgoruki



</doc>
<doc id="2342254" url="https://pl.wikipedia.org/wiki?curid=2342254" title="When the Sun Goes Down">
When the Sun Goes Down

When Sun Goes Down – trzeci album studyjny amerykańskiej grupy muzycznej Selena Gomez &amp; the Scene. Wydawnictwo ukazało się 24 czerwca 2011 roku w Polsce, z kolei w Stanach Zjednoczonych nagrania ukazały się cztery dni później. Teraz artystka pracuje nad czwartym albumem studyjnym lecz bez the Scene. Premierę "When Sun Goes Down" poprzedził wydany 8 marca singel „Who Says”. Reżyserem teledysku był Chris Applebaum. Drugim singlem promującym ten album był wydany 7 czerwca „Bang, bang, bang”. 'A trzecim i ostatnim singlem promującym płytę był wydany 17 czerwca „Love You Like A Love Song”, który potem został wyreżyserowany przez Josepha Kosinskiego.
Nagrania dotarły do 11. miejscu listy OLiS w Polsce. 19 października 2011 roku album uzyskał w Polsce status złotej płyty.

</doc>
<doc id="2342267" url="https://pl.wikipedia.org/wiki?curid=2342267" title="Man'yōsen">
Man'yōsen

 − nazwa linii tramwajowej, łączącej japońskie miasta Takaoka i Shinminato.
Historia.
Pierwszy fragment linii na trasie Rokutoji (Toyama) – Koshinokara otwarto w 1924. W 1948 wybudowano linię Takaoka – Yonejimaguchi, a w 1951 wybudowano linię od Yonejimaguchi do Rokutoji. W 1980 zlikwidowano linię Rokutoji – Koshinokara. Z powodu malejących przewozów planowano zlikwidować linię. W 2001 miasta Takaoka i Shinminato utworzyły spółkę Manyosen Company, która od 2002 zarządza linią. 
Tabor.
Tabor składa się z 10 wagonów starszej konstrukcji. Dodatkowo w firmie Bombardier Transportation w 2004 zamówiono 2 dwuczłonowe tramwaje. 

</doc>
<doc id="2342269" url="https://pl.wikipedia.org/wiki?curid=2342269" title="Młodzieżowe Mistrzostwa Polski w Lekkoatletyce 2011">
Młodzieżowe Mistrzostwa Polski w Lekkoatletyce 2011

28. Młodzieżowe Mistrzostwa Polski w Lekkoatletyce – zawody lekkoatletyczne dla sportowców w wieku 20–22 lata, które odbyły się 2 i 3 lipca 2011 na stadionie AWFiS w Gdańsku. 

</doc>
<doc id="2342274" url="https://pl.wikipedia.org/wiki?curid=2342274" title="Inkwizycja papieska we Włoszech">
Inkwizycja papieska we Włoszech

Inkwizycja papieska we Włoszech działała od jej ustanowienia przez Grzegorza IX w 1232 roku do XVI wieku, gdy w wyniku reform zapoczątkowanych przez papieża Pawła III w latach 1541–1542 została ona przekształcona w inkwizycję rzymską.
Można przyjąć następującą periodyzację dziejów inkwizycji we Włoszech:
Z wyjątkiem pierwszego okresu, dzieje inkwizycji we Włoszech są rozpatrywane oddzielnie w każdej z prowincji ustanowionych w 1254, z tym, że obejmujące wyłącznie terytoria należące do Państwa Kościelnego prowincje Lacjum, Umbria, Romania i Marchia Ankońska są rozpatrywane łącznie.
Początki inkwizycji we Włoszech (do 1254 roku).
Włochy były w XII i XIII wieku jednym z głównych ośrodków manichejskiej herezji katarów oraz radykalnego odłamu sekty waldensów, zwanego „ubogimi Lombardczykami”. Rozwojowi ruchów heretyckich sprzyjała sytuacja polityczna kraju, w szczególności faktyczna autonomia miast na północy, którą te utrzymywały dzięki rywalizacji między papiestwem a cesarstwem o dominację w Italii. Procesarskie stronnictwa gibelinów rywalizowały z propapieskimi gwelfami o władzę w poszczególnych miastach i regionach. Heretycy byli w tych okolicznościach naturalnymi sprzymierzeńcami obozu procesarskiego. Głównym ośrodkiem herezji katarskiej była Lombardia, ale w pozostałych częściach Włoch sekta ta także miała swych zwolenników. Wielu północnowłoskich feudałów było protektorami heretyków, najpotężniejszym wśród nich był Ezzelino da Romano z Marchii Trewizańskiej. Także w wielu miastach gibelińskie władze sprzyjały herezji. Jeszcze około 1250 roku szacowano, że warstwa przywódcza sekty we Włoszech liczy około 2500 osób. Z kolei waldensi osiadli głównie w dolinach alpejskich.
Kroki represyjne wobec heretyków włoskich Kościół zaczął podejmować pod koniec XII wieku. W 1199 roku Innocenty III w liście do władz miejskich Viterbo porównał herezję do zbrodni obrazy majestatu i nakazał karanie heretyków konfiskatą dóbr. W 1220, 1224 i 1231 roku cesarz Fryderyk II Hohenstauf wydał dekrety antyheretyckie, wprowadzając karę śmierci przez spalenie na stosie za wyznawanie herezji. W 1224 roku biskupi Brescii, Modeny i Rimini zostali mianowani komisarzami apostolskimi w Lombardii z zadaniem zwalczania wpływów herezji, a w 1228 roku w tym rejonie przebywał legat papieski kardynał Goffredo Castiglioni. Począwszy od 1227 roku papież Grzegorz IX zaczął wyznaczać do misji antyheretyckich we Włoszech dominikanów. Nie byli oni jeszcze inkwizytorami w ścisłym tego słowa znaczeniu i współczesne dokumenty nie tytułują ich w ten sposób, ich zadania polegały na głoszeniu kazań przeciw heretykom i nakłanianiu władz miejskich do wprowadzania ustawodawstwa antyheretyckiego, a tylko sporadycznie występują w związku z postępowaniami sądowymi wobec podejrzanych o herezję. Organizowali także katolickie stowarzyszenia o profilu antyheretyckim.
W 1231 roku senator Rzymu Annibaldo spalił w Rzymie nieznaną liczbę heretyków i wprowadził nowy statut, wzorowany na ustawach cesarskich, ustanawiający dla heretyków karę śmierci na stosie. Statut ten zatwierdził papież Grzegorz IX i nakazał dominikanom doprowadzenie do jego inkorporacji w prawie innych miast w północnych i środkowych Włoszech.
Pierwszym włoskim inkwizytorem został dominikanin Alberyk, mianowany 3 listopada 1232 inkwizytorem Lombardii, była to jednak nominacja odosobniona. Aż do połowy lat 40. XIII wieku nic nie wiadomo o działalności inkwizycyjnej dominikanów, rozumianej jako przeprowadzanie postępowań sądowych przeciwko heretykom, choć w niektórych miastach inspirowali oni prześladowania podejmowane przez władze miejskie lub biskupów. Dopiero w latach 1243–1245 w Toskanii procesy przeciwko heretykom przeprowadził Ruggiero Calcagni, oficjalnie tytułowany w dokumentach jako papieski inkwizytor, który nieco wcześniej (w 1239 roku) bez powodzenia próbował zorganizować represje wobec katarów w Orvieto. Następnie papież Innocenty IV mianował inkwizytorami Lombardii Giovanniego Schio da Vicenza (w 1247 roku) oraz Piotra z Werony i Bibiana z Bergamo (w 1251 roku), a Wincentego z Mediolanu i Jana z Vercelli inkwizytorami Wenecji (w 1251 roku).
Zabójstwo Piotra z Werony w okolicach Como w 1252 roku stało się impulsem do nadania włoskiej inkwizycji bardziej zorganizowanej formy. W bulli "Ad extirpanda" z 15 maja 1252 papież zobowiązał władze świeckie w całej Italii do współpracy z inkwizytorami w zwalczaniu herezji. Tego samego dnia w bulli "Cum tibi" nadał prowincjałowi lombardzkiemu dominikanów prawo mianowania i odwoływania inkwizytorów w swojej prowincji zakonnej. Dwa lata później w bulli "Cum super inquisitione" (2 czerwca 1254) Innocenty IV podzielił Włochy na osiem prowincji inkwizytorskich: Lombardię, Marchię Trewizańską, Toskanię, Romanię, Marchię Ankońską, Umbrię, Lacjum i Królestwo Sycylii. Lombardia i Królestwo Sycylii zostały powierzone dominikanom, natomiast pozostałe sześć franciszkanom. Prawo mianowania i odwoływania inkwizytorów w tych prowincjach uzyskali miejscowi prowincjałowie danego zakonu, a także ich przełożeni generalni. Od tego momentu inkwizycja we Włoszech nabrała stałego charakteru.
Okres 1254-ok. 1310.
Lombardia.
Prowincja inkwizytorska Lombardia obejmowała obszar od Bolonii i Ferrary aż do Marchii Genueńskiej i Piemontu. Na mocy bulli z 29 maja 1254 miało w niej działać czterech inkwizytorów, jednak już w 1256 roku papież Aleksander IV polecił dominikańskiemu prowincjałowi zwiększenie ich liczby do ośmiu. Najbardziej znany spośród nich jest Raniero Sacconi, były katar, uczeń Piotra z Werony, który napisał traktat przeciwko katarom, będący jednym z najcenniejszych i najbardziej wiarygodnych źródeł wiedzy o tej sekcie.
Pomimo licznej obecności heretyków o działalności inkwizycji w trzynastowiecznej Lombardii wiadomo bardzo niewiele z uwagi na skromny zasób zachowanej dokumentacji. Prawdopodobnie do końca lat 60. akcję antyheretycką na większą skalę blokowali gibelińscy możnowładcy, w tym cesarski wikariusz Lombardii Uberto Pallavicini. W 1259 roku w wyniku zamieszek inkwizytor Raniero Sacconi został wygnany z Mediolanu. Jednym z jego nielicznych sukcesów w tym okresie było zmuszenie do uległości mediolańskiego szlachcica Roberto da Giussano, pana zamku Gatta, w 1254 roku. Nawet ostateczne pokonanie Hohenstaufów przez Karola d’Anjou w 1268 roku i śmierć Uberto Pallavicino w 1269 roku, choć ułatwiły inkwizycji działanie, nie oznaczały końca oporu ze strony heretyków. W 1277 roku inkwizytor Pagano da Lecco został zamordowany w Valtellinie (diecezja Como), a w 1279 roku w Parmie, po spaleniu dwóch kobiet doszło do rozruchów, w wyniku których dominikanie zostali wygnani z miasta na kilka lat. Ostatecznie jednak pod koniec XIII wieku w niemal całej Lombardii inkwizytorzy zdołali wyeliminować wpływy kataryzmu. Do ostatniej większej serii procesów doszło w Bolonii w latach 1291–1299.
Pod koniec XIII wieku, w związku z zanikiem kataryzmu, inkwizytorzy Lombardii zaczęli kierować swą uwagę w kierunku innych ruchów heretyckich. W 1260 roku niejaki Gerard Segarelli założył apokaliptyczną sektę zwaną braćmi apostolskimi lub apostolikami. Została ona potępiona w 1285 roku i dziewięć lat później doszło do pierwszych procesów w Parmie. Sam Segarelli został spalony w 1300 roku w Parmie i jego następcą został Dulcyn. Stanął on na czele rewolty w północno-zachodniej Lombardii, stłumionej przez krucjatę w 1307 roku. Lokalne znaczenie miała niewielka mediolańska sekta czcicieli zmarłej w 1281 roku mistyczki Guglielmy da Milano, rozbita przez inkwizycję w 1300 roku.
W 1303 roku doszło do podziału dominikańskiej prowincji Lombardia na Lombardię Górną (zachodnią) i Lombardię Dolną (wschodnią). Formalnie nie przełożyło się to na podział lombardzkiej prowincji inkwizytorskiej, niemniej papież Benedykt XI w 1304 roku zarządził, że liczba inkwizytorów w tej prowincji ma wzrosnąć z ośmiu do dziesięciu, przy czym siedmiu będzie wyznaczał prowincjał Lombardii Górnej, a trzech prowincjał Lombardii Dolnej, każdy na terenie swojej prowincji zakonnej.
Marchia Trewizańska.
Prowincja inkwizytorska Marchia Trewizańska obejmowała obszar patriarchatu Akwilei (łącznie z południowym Tyrolem) i na zachód sięgała aż do jeziora Garda. Do 1259 roku represje przeciw heretykom w tym rejonie były blokowane przez gibelińskiego możnowładcę Ezzelino da Romano, sojusznika Uberto Pallavicino, ale po jego śmierci w 1259 roku sytuacja zmieniła się na korzyść inkwizycji. Od 1254 roku sprawowanie urzędu inkwizycji w tej prowincji spoczywało w rękach franciszkanów, najwyraźniej jednak nie od razu przejęli to zadanie. W Vicenzy jeszcze w 1260 główną rolę w zwalczaniu miejscowych heretyków odgrywał biskup Bartłomiej z Vicenzy. Znane są imiona 25 franciszkańskich inkwizytorów działających w tej prowincji między 1262 a 1308 rokiem. Ich największym sukcesem było doprowadzenie do upadku Sirmione, jednego z ostatnich centrów kataryzmu we Włoszech. W 1276 roku ekspedycja zbrojna schwytała około 170 członków warstwy przywódczej sekty, z czego wielu dwa lata później (13 lutego 1278) spalono na stosie w Weronie.
Od 1289 roku jurysdykcja inkwizytorów Marchii Trewizańskiej została rozciągnięta na Republikę Wenecką, choć władzom Republiki udało się ograniczyć ich samodzielność poprzez narzucenie asysty trzech świeckich urzędników ("tre Savi dell’eresia").
Na początku XIV wieku franciszkańscy inkwizytorzy w Vicenzy i Padwie zostali oskarżeni o nadużycia finansowe. W wyniku przeprowadzonego dochodzenia papież Bonifacy VIII w 1302 roku zadecydował o przekazaniu tych dwóch okręgów dominikanom. Od tej pory okręgi Padwy i Vicenzy, mimo że pozostały w granicach prowincji Marchii Trewizańskiej, podlegały dominikańskiemu prowincjałowi Lombardii Dolnej. Dominikańscy inkwizytorzy w Padwie w pierwszej dekadzie XIV wieku przeprowadzili liczne procesy przeciwko zwolennikom Segarelliego i Dulcyna.
Toskania.
Innocenty IV przydzielił Toskanię franciszkanom i upoważnił ich prowincjała do mianowania w tej prowincji dwóch inkwizytorów. Od około 1275 roku przynajmniej jeden z inkwizytorów rezydował na stałe we Florencji, podczas gdy drugi inkwizytor nie miał na stałe ustalonej siedziby (Prato, Piza, Arezzo, Fucecchio lub Siena). Między 1258 a 1311 rokiem znanych jest 21 franciszkańskich inkwizytorów, w tym 7 działających we Florencji. Wielkim sukcesem zakończyło się śledztwo przeprowadzone w 1282 roku przez inkwizytora Florencji Salomone da Lucca; wielu członków warstwy przywódczej sekty katarów ujawniło się wówczas i podporządkowało Kościołowi. W 1286 roku papież Honoriusz IV ogłosił amnestię dla wszystkich heretyków w Toskanii, którzy w określonym terminie się ujawnią. Mieli wówczas otrzymać jedynie prywatną pokutę, bez żadnych konsekwencji dla ich praw publicznych czy majątkowych. Ci, którzy do tej pory zostali dotknięci takimi konsekwencjami, zostali od nich zwolnieni. Przypuszczalnie dzięki tym środkom doszło do ostatecznego wykorzenienia herezji katarskiej w Toskanii, gdyż w 1289 roku papież Mikołaj IV nie wymienił jej wśród regionów Włoch zarażonych herezją i wymagających działalności inkwizycji.
W 1285 roku jurysdykcję inkwizytorów Toskanii rozszerzono na Sardynię.
Państwo Kościelne.
Państwo Kościelne zostało podzielone na cztery prowincje inkwizytorskie: Lacjum, Umbrię, Romanię i Marchię Ankony, przy czym wszystkie zostały przydzielone franciszkanom. W Lacjum od początku miało działać dwóch inkwizytorów, w pozostałych trzech prowincjach początkowo po jednym, ale od 1258 roku w Umbrii i Marchii Ankony, a od 1259 roku w Romanii także działało po dwóch inkwizytorów. Najważniejszym odnotowanym epizodem walki z herezją w tych prowincjach było śledztwo przeprowadzone w Orvieto przez inkwizytorów Benvenuto da Orvieto i Bartolomeo da Amelia w latach 1268/69. Najdłużej ośrodkami herezji pozostawały Viterbo oraz posiadłości Castro Siriani koło Anagni, które złamały dopiero ekspedycje zbrojne za pontyfikatu Mikołaja III (lata 1277–1280).
Królestwo Sycylii.
Pomimo że Królestwo Sycylii formalnie już w 1254 roku zostało objęte jurysdykcją inkwizycyjną dominikanów, dopiero pokonanie i egzekucja Konradyna Hohenstaufa i objęcie władzy przez Karola d’Anjou w 1268 roku umożliwiło faktycznie wprowadzenie inkwizycji na południu Italii. W latach 1269–1271 mianowano w królestwie pięciu inkwizytorów, w tym czterech dominikanów i jednego franciszkanina, co oznacza, że podział półwyspu między zakony nie był ściśle przestrzegany. Skąpo zachowana dokumentacja wskazuje na intensywną działalność inkwizycji w ciągu pierwszych kilku lat, ale równocześnie na jej całkowitą zależność od pomocy króla i jego urzędników, m.in. inkwizytorzy nie dysponowali własnymi więzieniami. Karol II organizował zresztą prześladowania heretyków na własną rękę, bez oglądania się na władze kościelne (np. w Abruzji w latach 1269/70).
Słabość organizacyjna neapolitańskiej inkwizycji spowodowała, że nie podjęła ona skutecznych działań, gdy na przełomie XIII i XIV wieku do Kalabrii i Apulii zaczęli emigrować waldensi.
W 1310 roku inkwizytorzy na Sycylii i w Brindisi uczestniczyli w przesłuchaniach templariuszy.
Okres ok. 1310–1542.
Lombardia.
W Lombardii po rozbiciu sekt katarów ok. 1300 roku i apostolików w 1307 roku jedyną herezją mającą większą liczbę wyznawców był waldyzm. Waldensi zamieszkiwali głównie doliny piemonckie i to ten rejon był głównym ośrodkiem działalności inkwizycji w XIV i XV wieku. Do procesów waldensów w Piemoncie dochodziło w latach 1312-14, 1335, 1373, 1387-88, 1395, ok. 1416/17, ok. 1440 i 1509-10, jednak na dłuższą metę nie były one zbyt skuteczne. Co więcej, waldensi nie wahali się podejmować akcji odwetowych i kilku inkwizytorów piemonckich zostało przez nich zabitych. Generalnie w drugiej połowie XV wieku lokalne władze świeckie i kościelne przyjęły politykę faktycznej tolerancji wobec waldensów, warunkowaną jedynie płaceniem przez nich dziesięcin, uczestnictwem w katolickich obrzędach i nie wyznawaniem swych poglądów publicznie.
Pomimo znaczącego spadku aktywności XIV i początek XV wieku to okres formowania się w Lombardii stałych, ściśle rozgraniczonych okręgów inkwizytorskich. Około 1474 była podzielona na jedenaście okręgów:
Zmniejszona aktywność inkwizycji spowodowała, że w niektórych regionach prawa dotyczące postępowania z heretykami i przywileje inkwizycji poszły w zapomnienie, co wkrótce doprowadziło do konfliktów inkwizytorów z władzami świeckimi (np. w połowie XV wieku w Brescii). W lipcu 1458 roku papież Kalikst III w reakcji na coraz częściej powtarzające się odmowy współpracy z inkwizytorami ze strony władz świeckich potwierdził obowiązywanie bull "Ad extirpanda" z 1252 roku. Rok później wśród lombardzkich dominikanów została formalnie utworzona Kongregacja Lombardzka, reprezentująca zreformowaną (tzw. obserwancką) gałąź zakonu. Od tego czasu obsada trybunałów inkwizycyjnych przez blisko sto lat była przedmiotem rywalizacji między dominikanami z gałęzi obserwanckiej i konwentualnej. Ubocznym efektem tej rywalizacji było zwiększanie liczby inkwizytorów w tej prowincji i tworzenie dodatkowych okręgów inkwizytorskich. W 1515 roku było aż 18 takich okręgów.
Odnowienie dawnych przywilejów i zwiększanie liczby inkwizytorów nie wiązało się z jakimś generalnym zwiększeniem aktywności lombardzkiej inkwizycji jako takiej. Wielu inkwizytorów traktowało swoją funkcję jedynie jako prestiżowe wyróżnienie i nawet nie zawsze rezydowali na podległym sobie obszarze, np. Giovanni Rafanelli, inkwizytor Ferrary w latach 1481–1514, od 1503 roku rezydował na stałe w Rzymie, gdzie sprawował funkcję Mistrza Świętego Pałacu. Jednakże w niektórych okręgach (Piemont, diecezje Brescia i Como) okres od ok. 1460 do ok. 1525 roku charakteryzuje się zauważalnym wzrostem liczby procesów o czary, przy czym cechą charakterystyczną tych procesów jest bardzo wysoki odsetek wyroków śmierci. Przynajmniej kilku lombardzkich inkwizytorów wniosło znaczący wkład w propagowanie idei polowań na czarownice i realności czarów, np. Bernardo Rategno da Como czy Silvestro Mazzolini da Prierio byli autorami poczytnych traktatów na temat czarostwa. Według niektórych inkwizytorów czary były zbrodnią szczególną, którą, odmiennie niż w przypadku „zwykłych” herezji, należy karać śmiercią niezależnie od postawy sprawcy. Do ok. 1525 roku w prowincji lombardzkiej inkwizytorzy wysłali na stos co najmniej kilkaset domniemanych czarownic. W zwalczanie czarownic zaangażowali się także niektórzy biskupi (np. Paolo Zane z Brescii). Bardziej sceptyczne były w tej kwestii władze świeckie, szczególnie w Republice Weneckiej, gdzie niekiedy inkwizytorzy spotykali się z odmową wykonania wydanych przez nich wyroków (np. w 1486 roku w Brescii).
Na wystąpienie Marcina Lutra i reformację władze kościelne, w tym inkwizycja, zareagowały z dużym opóźnieniem. Dopiero w 1528 roku papież Klemens VII w liście do inkwizytora Brescii zwrócił uwagę na konieczność przeciwdziałania przenikaniu idei Lutra do Włoch. Reorganizacja przeprowadzona w 1531 roku w znacznej mierze położyła kres sporom frakcyjnym wśród lombardzkich dominikanów. Dotychczasowa obserwancka Kongregacja Lombardzka utworzyła regularną Prowincję Obojga Lombardii, natomiast obie dotychczasowe, konwentualne prowincje zostały zredukowane do statusu wikariatów. Funkcje inkwizytorskie w Lombardii sprawowali odtąd niemal wyłącznie obserwanci; jedynie dominikanie z wikariatu św. Piotra Męczennika (dawna prowincja Lombardia Górna) nadal sprawowali funkcje inkwizytorskie, ale tylko w kilku mniej znaczących okręgach, podczas gdy wikariat św. Dominika (dawna Lombardia Dolna) został całkowicie wykluczony ze sprawowania tych funkcji.
Około roku 1542 w prowincji lombardzkiej funkcjonowało prawdopodobnie 19 trybunałów inkwizycyjnych:
Marchia Trewizańska.
W Marchii Trewizańskiej, podobnie jak w Lombardii, po wytępieniu katarów nie było żadnych liczniejszych ruchów heretyckich. Sporadycznie zdarzały się procesy franciszkańskich "fraticellich", a w XV i XVI wieku także procesy o czary. Choć prowincja generalnie podlegała franciszkanom, okręgi Padwa i Vicenza od 1302 roku aż do 1477 roku były w rękach dominikanów. W obecnym stanie badań trudno powiedzieć, czy była ona podzielona na stałe okręgi (tak jak Lombardia). W początkach XVI wieku inkwizytorzy przeważnie rezydowali w Wenecji lub Weronie.
Toskania.
W czternastowiecznej Toskanii odnotowano kilka znaczących procesów przeciwko nekromantom i heretyckim fraticellim, jednak najbardziej znany epizod z dziejów inkwizycji w tym okresie dotyczy nadużyć finansowych inkwizytora Piero di Aquila w latach 1344-1346. W rezultacie tego skandalu wykształciła się praktyka powoływania inkwizytora Florencji przez władze kościelne w porozumieniu z władzami miasta i spośród jego obywateli.
W drugiej połowie XV wieku w Sienie odnotowano kilka procesów o czary przed trybunałem inkwizycyjnym, poza tym jednak trudno cokolwiek powiedzieć o działalności toskańskich inkwizytorów w XV i na początku XVI wieku. Inkwizytor Florencji nie brał żadnego udziału w procesach "fraticellich" w 1424 ani w procesie Savonaroli w 1498, oba przeprowadzili sędziowie delegowani specjalnie przez papieża.
W prowincji tej działało dwóch lub trzech inkwizytorów. W obecnym stanie badań trudno powiedzieć, czy była ona podzielona na stałe okręgi (tak jak Lombardia). Głównymi siedzibami inkwizytorów były Florencja i Siena.
Państwo Kościelne.
Franciszkańska inkwizycja w Lacjum, Umbrii, Marche i Romanii w okresie Renesansu praktycznie całkowicie zanikła. Znane katalogi inkwizytorów w tych prowincjach, jakkolwiek niekompletne, urywają się na początku XVI wieku. Na tym obszarze odnotowano wprawdzie kilka akcji inkwizycyjnych, ale za każdym razem przeprowadzali je specjalnie w tym celu delegowani sędziowie. W Marchii Ankońskiej w XIV wieku stosunkowo silną pozycję zyskał dysydencki odłam zakonu franciszkanów ("fraticelli"), jednakże walka z tym ruchem została podjęta dopiero przez specjalnie delegowanego w tym celu w 1426 przez Marcina V inkwizytora Jana Kapistrana, a nie przez inkwizytorów mianowanych przez prowincjałów zakonnych. Decydujący dla rozbicia ruchu był przeprowadzony przez Jana Kapistrana proces w Fabriano w 1449 gdzie kilkunastu "fraticellich" spalono na stosie, wielu innych ukarano w inny sposób a ich domy skonfiskowano na rzecz franciszkańskich obserwantów. Także proces "fraticellich" w Rzymie w 1466–67 został przeprowadzony nie przez inkwizytorów, lecz specjalnie powołaną komisję pięciu biskupów. Z kolei w 1498 dochodzenie w sprawie żydowskich konwertytów przybyłych do Rzymu z Hiszpanii przeprowadził dominikanin Paolo Moneglia.
Nie ma pewności, czy w pierwszej połowie XVI wieku władze zakonu franciszkańskiego regularnie wyznaczały inkwizytorów w tych prowincjach. Znane katalogi franciszkańskich inkwizytorów w tych prowincjach, sporządzone w XVIII wieku, nie wymieniają prawie żadnych inkwizytorów dla tego okresu. Jedynie w Romanii da się udokumentować ciągłość urzędu inkwizytorskiego w pierwszej połowie XVI wieku (w latach 40. inkwizytorem był tam Roberto da Rimini). Bulle papieża Piusa V z lat 1567–1569, przekazujące te prowincje dominikanom, wyraźnie mówią o zaniedbaniu przez franciszkanów obowiązków inkwizytorskich.
Królestwo Sycylii.
Na południu Italii inkwizytorzy byli regularnie wyznaczani, ale utrzymująca się ich całkowita zależność od pomocy władz świeckich powodowała, że ich aktywność utrzymywała się na niskim poziomie i dotyczyła głównie przypadków fałszywych nawróceń żydów na chrześcijaństwo oraz "fraticellich". Sytuacji tej nie zmieniło nawet odnowienie i rozszerzenie dawnych przywilejów cesarza Fryderyka II w 1477 roku. Żyjące w Kalabrii i Apulii społeczności waldensów nie były w żaden sposób niepokojone przez władze kościelne ani świeckie.
Na wyspie Sycylii (należącej do Hiszpanii) w 1487 roku papieską inkwizycję zastąpiono trybunałem Hiszpańskiej Inkwizycji. Podobne próby w królestwie Neapolu król Hiszpanii Ferdynand II Katolicki podejmował w latach 1504–1510, a następnie Karol V Habsburg w 1547 roku, jednak za każdym razem opór miejscowych był tak silny, że ostatecznie Hiszpania zrezygnowała z wprowadzenia swojego modelu tej instytucji w Neapolu.
W 1553 roku królestwo Neapolu zostało objęte jurysdykcją Inkwizycji Rzymskiej. W Neapolu utworzono urząd komisarza Świętego Oficjum, który miał zwalczać herezję we współpracy z miejscowym episkopatem.
Korsyka i Sardynia.
Sardynia w 1285 została podporządkowana inkwizytorom Toskanii, ale pod naciskiem władającego wyspą króla Aragonii Alfonsa IV w 1329 papież Jan XXII zniósł tę zależność. Z XIV i XV wieku zachowało się bardzo niewiele wzmianek o obecności inkwizytorów na Sardynii. Nominacje inkwizytorskie na pewno miały miejsce w 1382 i 1452. Po roku 1492 wyspa została objęta jurysdykcją inkwizycji hiszpańskiej.
Równie rzadkie są wzmianki o obecności inkwizycji na Korsyce, która w XIV wieku stała azylem dla niewielkich grup heretyckich z kontynentu (katarów i fraticellich). W latach 1340, 1369 i 1397 byli tam wysyłani inkwizytorzy z zakonu franciszkańskiego. Kolejna wzmianka pochodzi dopiero z roku 1500, dominikanin Dionigi da Genova został mianowany inkwizytorem Korsyki przez władze swojego zakonu. Niestety, nic wiadomo na temat działalności tych zakonników.
Inkwizycja rzymska.
Utworzenie przez papieża Pawła III Świętej Kongregacji Kardynalskiej Rzymskiej i Powszechnej Inkwizycji w lipcu 1542 roku było przełomowym momentem w historii inkwizycji we Włoszech. W krótkim czasie Kongregacja przejęła pełną kontrolę nad działalnością dotychczasowych trybunałów papieskiej inkwizycji we Włoszech. Dalsze dzieje inkwizycji we Włoszech to dzieje tzw. inkwizycji rzymskiej.
Statystyki wyroków i egzekucji.
Ustalenie liczby ofiar inkwizycji w średniowiecznych Włoszech nie jest możliwe ze względu na skąpe zasoby archiwalne jakie po niej pozostały. Znaczna część dokumentacji uległa zaplanowanemu zniszczeniu pod koniec XVIII wieku, gdy oświeceniowe rządy rozwiązywały trybunały inkwizycyjne działające jeszcze wówczas na Półwyspie Apenińskim. Do czasów współczesnych przetrwały jedynie archiwa trybunału w Bolonii z dokumentacją procesową z lat 1291–1310 i 1387–1392 oraz wikariatu w Modenie z dokumentacją procesową z lat 1329–1382 i od 1495. Oprócz tego zachowała się jeszcze dokumentacja z dochodzeń prowadzonych w diecezji turyńskiej w latach 1335, 1373, 1387/88 i 1395, w Toskanii przez inkwizytora Ruggiero Calcagni w latach 1244/45 oraz w Orvieto przez inkwizytorów Benvenuto da Orvieto i Bartolomeo da Amelia w latach 1268/69, a także akta wielu pojedynczych procesów z innych miejsc oraz kolekcja dokumentów dotycząca głównie konfiskat i sprzedaży majątków heretyków znajdująca się w Tajnym Archiwum Watykańskim ("Collectoriae"). W tym stanie rzeczy wszelkie próby przedstawienia rozmiarów działalności inkwizycji i skali egzekucji heretyków muszą w dużej mierze opierać się nie na materiałach procesowych, lecz na źródłach zewnętrznych, często niezbyt precyzyjnych, takich jak np. kroniki i w związku z tym obarczone są dużym ryzykiem błędu.
Na podstawie powyższych, skromnych zasobów materiałów procesowych wiadomo, że w Modenie (będącej subdystryktem podległym trybunałowi w Ferrarze) w latach 1495–1541 zainicjowanych zostały łącznie 60 postępowań, jednak nie wszystkie skończyły się wyrokami skazującymi i nikogo nie skazano na śmierć. We wcześniejszym okresie (1329–1382) udokumentowanych jest zaledwie 30 postępowań. W Orvieto w latach 1268/69 zapadło 85 wyroków; spośród żyjących nikogo nie skazano na śmierć, nakazano jednak ekshumację i spalenie ciał 18 zmarłych heretyków. W diecezji turyńskiej, według niepełnych danych, między 1312 a 1395 rokiem spalono 22 osoby, a 191 skazano na kary pokutne. Dokumenty z "Collectoriae" dotyczące prowincji inkwizytorskiej Marchii Trewizańskiej zawierają informacje o 143 procesach w latach 1260 do 1308, z czego 36 zakończyło się egzekucjami. Do tego należy jednak doliczyć jeszcze masową egzekucję heretyków z Sirmione w 1278 roku, gdzie spalono prawdopodobnie ponad 100 (być może nawet ok. 200) katarów. W Bolonii w latach 1291–1299 spalono trzy osoby i zwłoki jednej zmarłej heretyczki spośród 363 sądzonych, z tym, że aż 343 podejrzanych stanęło przed inkwizytorami nie z powodu podejrzeń o herezję, lecz ze względu na uczestnictwo w tumulcie przeciwko inkwizycji w maju 1299. W Tajnym Archiwum Watykańskim znajduje się też katalog zasobów archiwalnych trybunału we Florencji z 1334 roku, z którego wynika, że rejestry wyroków z lat 1275–1315 zajmowały aż siedem tomów akt. Na tej podstawie Andrea Del Col ocenił, że inkwizycja florencka musiała wydać w tym czasie co najmniej około pięciuset wyroków różnego rodzaju (średnio ponad dziesięć na rok). Z akt postępowania prowadzonego przez Kurię przeciwko inkwizytorowi Florencji Piero di Aquila wiadomo, że w całym okresie swego urzędowania (1344–1346) wydał 82 wyroki skazujące, w tym tylko jeden wyrok śmierci, podczas gdy pozostałe to niemal wyłącznie kary pieniężne.
Egzekucje heretyków często przyciągały uwagę kronikarzy, których zapiski w dużym stopniu pozwalają uzupełnić luki wynikające z braku oryginalnej dokumentacji procesowej. Dodatkowych informacji dostarczają takie źródła jak listy, zapiski w archiwach miejskich itp. Na tej podstawie da się sporządzić, zapewne dalece niekompletną, listę egzekucji zarządzonych przez papieskich inkwizytorów we Włoszech do 1542 roku. Tabela ta uwzględnia tylko te egzekucje, gdzie zachowane źródła wskazują (choćby w przybliżeniu) liczbę straconych:
Lista egzekucji.
Razem daje to około 1100–1200 udokumentowanych źródłowo egzekucji. Nie jest jednak znana, choćby w przybliżeniu, liczba straconych heretyków np. w Cremonie w 1266, w Mantui ok. 1290 czy w diecezji Vercelli ok. 1536-38, a w wielu przypadkach (np. w Sondrio i okręgu Como w 1523) wskazywany bilans może być niekompletny. Trudno też ocenić wiarygodność niektórych informacji kronikarskich, np. jeden z roczników z Brescii wspomina o spaleniu 60 czarownic w wioskach Edolo i Pisogne w Valcamonica w 1510, jednak zwięzły opis tych prześladowań sugeruje, że mogła tu zajść omyłka chronologiczna i notatka ta faktycznie odnosi się do kierowanych przez inkwizycję biskupią procesów z 1518. Ponadto rezultat wielu procesów o czary na przełomie XV i XVI wieku pozostaje nieznany (np. proces w 1497 w Verzuolo, procesy w 1506 w Valchiavenna i Ponte in Valtellina), jednak biorąc pod uwagę przebieg innych podobnych procesów w tym czasie prawdopodobnym jest, że w wielu z nich zapadły wyroki śmierci. Wolfgang Behringer ocenia, że w wyniku renesansowych polowań na czarownice w Lombardii mogło zostać spalonych około dwóch tysięcy osób. Należy też mieć na uwadze, że bardzo niewiele danych zachowało się odnośnie do działalności inkwizytorów włoskich w XIII wieku, a więc w okresie szczególnie intensywnej walki z herezją katarów. Jest więc pewne, że powyższy bilans jest znacznie zaniżony, ale precyzyjne szacunki w oparciu o istniejący materiał źródłowy nie są możliwe.
Powyższe zestawienie nie obejmuje też wyroków śmierci wydanych przeciwko heretykom przez sądy biskupie. W 1260 biskup Vicenzy Bartłomiej doprowadził do spalenia dziesięciu katarów (w tym dwóch heretyckich diakonów). Z kolei w 1518 w Valcamonica sędziowie delegowani przez biskupa Brescii Paolo Zane spalili około 70 domniemanych czarownic.

</doc>
<doc id="2342278" url="https://pl.wikipedia.org/wiki?curid=2342278" title="Mogrinos – Words">
Mogrinos – Words

Mogrinos – Words – album studyjny Leszka Możdżera wydany w 2004 roku nakładem wytwórni SOLITON.
MOGRINOS to polsko-niemiecki projekt (nazwa powstała od pierwszych liter nazwisk biorących w nim udział artystów). Oprócz pianisty Leszka Możdżera w nagraniach płyty wzięli udział Christof Griese (saksofon), Niko Schauble (perkusja) i Horst Nonnenmacher (kontrabas).

</doc>
<doc id="2342285" url="https://pl.wikipedia.org/wiki?curid=2342285" title="Osiedle Piastowskie (Lublin)">
Osiedle Piastowskie (Lublin)

Osiedle Piastowskie – osiedle w Lublinie w południowej części miasta, położone na Rurach.
Zbudowane w latach siedemdziesiątych XX wieku osiedle tworzą głównie budynki wielkopłytowe wysokie, ale od północnego krańca otoczone jest zabudową willową. Centrum osiedla zajmuje niewielki park, a główną ulicą jest ul. Bolesława Chrobrego.

</doc>
<doc id="2342288" url="https://pl.wikipedia.org/wiki?curid=2342288" title="Akgul Amanmuradowa">
Akgul Amanmuradowa



</doc>
<doc id="2342299" url="https://pl.wikipedia.org/wiki?curid=2342299" title="Iván Piris">
Iván Piris

Iván Rodrigo Piris Leguizamón (10 marca 1989 w Itaugui) - piłkarz paragwajski grający na pozycji obrońcy.
Posiada również obywatelstwo włoskie (ze względu na pochodzenie przodków).
Kariera klubowa.
Iván Piris piłkarską karierę rozpoczął w stołecznym klubie Cerro Porteño. W Primera División zadebiutował w 2008. Z Cerro Porteño zdobył mistrzostwo Paragwaju Apertura 2009. Dotychczas w lidze paragwajskiej rozegrał 93 spotkania, w których zdobył bramkę. W 2011 roku odszedł do Deportivo Maldonado, ale niedługo potem został wypożyczony do São Paulo FC. W 2012 roku wypożyczono go do AS Roma.
Kariera reprezentacyjna.
Piris został powołany do reprezentacji Paragwaju na turniej Copa América 2011. Wcześniej w 2009 roku wystąpił z kadrą U-20 na Mistrzostwach Świata U-20.

</doc>
<doc id="2342304" url="https://pl.wikipedia.org/wiki?curid=2342304" title="Kindsbach">
Kindsbach

Kindsbach – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Landstuhl. Do 30 czerwca 2019 wchodziła w skład gminy związkowej Landstuhl.

</doc>
<doc id="2342306" url="https://pl.wikipedia.org/wiki?curid=2342306" title="Mittelbrunn">
Mittelbrunn

Mittelbrunn – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Landstuhl. Do 30 czerwca 2019 wchodziła w skład gminy związkowej Landstuhl.

</doc>
<doc id="2342311" url="https://pl.wikipedia.org/wiki?curid=2342311" title="Oberarnbach">
Oberarnbach

Oberarnbach – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Landstuhl. Do 30 czerwca 2019 wchodziła w skład gminy związkowej Landstuhl.

</doc>
<doc id="2342312" url="https://pl.wikipedia.org/wiki?curid=2342312" title="Molo w Płocku">
Molo w Płocku

Molo w Płocku – pomost o konstrukcji stalowej, mierzący 358 m długości, wychodzący łukiem w głąb Wisły z prawobrzeżnego bulwaru nadwiślańskiego w Płocku w kierunku zachodnim.
Historia.
Molo spacerowe na Wiśle w Płocku jest pomostem dla pieszych o długości 357,8 m, na końcu którego znajduje się restauracja. Zlokalizowane jest u podnóża Wzgórza Tumskiego, usytuowanego podobnie jak sam obiekt, po prawej stronie Wisły. Szerokość pomostu mola spacerowego wynosi 5,3 m, a przy końcu obiektu – w miejscu, w pobliżu którego znajduje się budynek restauracji – szerokość ta zwiększa się do 15,3 m.
Molo przystosowane jest dla osób poruszających się na wózkach inwalidzkich.
Obiekt został wykonany zgodnie z planem zagospodarowania płockiego nabrzeża wiślanego w celach turystyczno-rekreacyjnych. Jest on także jednym z elementów powstającego portu jachtowego – mariny na ok. 100 jachtów.
Molo łączy się z brzegiem na swoim wschodnim krańcu zamykając basen portu jachtowego i biegnie łukiem w kierunku zachodnim, gdzie przy drugim krańcu obiektu znajduje się wejście do portu. Na zachodnim krańcu mola znajduje się restauracja zbudowana na planie koła o powierzchni użytkowej wynoszącej ok. 173 m².
Wejście na molo, znajdujące się w miejscu, w którym obiekt łączy się z brzegiem, usytuowane jest naprzeciw schodów im. Władysława Broniewskiego prowadzących od pomnika W. Broniewskiego przy ul. Tadeusza Kościuszki w dół po stoku skarpy wiślanej i wychodzących na prawobrzeżny bulwar nad Wisłą.
Cecha charakterystyczna, która wyróżnia płockie molo polega na tym, że jego konstrukcja została wykonana równolegle do linii brzegu rzeki, będąc jedynym tego typu obiektem w Polsce. Takie usytuowanie obiektu chroni go przed niebezpiecznymi zjawiskami lodowymi występującymi na rzece i jednocześnie umożliwia swobodną obserwację z pomostu w kierunku północnym widoku płockiej skarpy wraz z zabytkowymi, najstarszymi budowlami miasta – katedrą i zamkiem na Wzgórzu Tumskim, a także amfiteatru wybudowanego na stoku skarpy wiślanej.
Molo w Płocku zbudowano w okresie od marca do grudnia 2010 roku, a otwarte zostało 25 czerwca 2011 roku. Całkowity koszt inwestycji wyniósł ok. 17 milionów złotych. 
30 grudnia 2011 Powiatowy Inspektor Nadzoru Budowlanego wydał decyzję zakazującą użytkowania obiektu. Miało to związek z uszkodzeniem części pali (zatonięcie oraz przemieszczenie) podtrzymujących konstrukcję w październiku 2011. Molo po naprawie usterek zostało ponownie otwarte w maju 2012.
Obiekt jest własnością Gminy Miasta Płock.
Opis konstrukcji.
Ustrój nośny mola stanowi konstrukcja stalowa w formie belek opartych na 20 stalowych pylonach. Podwieszenie konstrukcji do pylonów o wysokości ok. 4,7 m mierzonej od górnej powierzchni pomostu, opartych na palosłupach wierconych, wykonano przy użyciu 6 cięgien prętowych. Pylony rozstawione w odległości ok. 20 m jeden od drugiego wraz z cięgnami usytuowane są pośrodku pomostu mola w pojedynczym rzędzie biegnącym łukiem wzdłuż obiektu.
Pomost mola spacerowego został posadowiony na 20 palach wielkośrednicowych, wierconych o średnicy 1,2 m i ok. 24 m długości. Każdy z pali wykonano jako palosłup zakończony głowicą o średnicy 1 m.
Pomost, który łączy molo z nabrzeżem, to stalowa konstrukcja belkowa oparta na prefabrykowanych, żelbetowych palach wbijanych o przekroju poprzecznym wynoszącym 0,4 x 0,4 m oraz o długości 13-20 m.
Do posadowienia budynku restauracji użytych zostało 25 pali wielkośrednicowych o średnicy 0,8 m zwieńczonych żelbetową płytą o grubości 0,3 m i średnicy 25 m.
Najtrudniejszym elementem budowy płockiego mola było wykonanie wierconych pali w nurcie rzeki, bezpośrednio z pływających barek.
Budynek restauracji wykonano z konstrukcji stalowej, a jego ściany wewnętrzne oddzielające strefę restauracyjną od zaplecza zbudowano w technologii murowej, natomiast zewnętrzne ściany restauracji stanowi przeszklenie zamontowane na aluminiowym stelażu. Restaurację zaprojektowaną na 56 osób wyposażono w przyłącze wodno-kanalizacyjne i energetyczne.
Pomost mola spacerowego znajduje się na wysokości ok. 3,5 m nad normalnym poziomem rzeki, a pomost, który łączy molo z nabrzeżem znajduje się na wysokości ok. 1,5 m nad normalnym poziomem Wisły.
Pokład pomostu mola i nabrzeża wykonano z belek drewnianych o grubości 6 i 8 cm.
Między pylonami wzdłuż mola usytuowane są ławki, a u góry pylonów zamocowane zostały lampy oświetleniowe, natomiast między zewnętrznymi, stalowymi barierami ochronnymi obiektu zamontowano przeszklone ściany z pleksi.
Do budowy mola w Płocku użyto następującą ilość materiałów:
Wykonawcy.
Wykonawcą mola w Płocku było konsorcjum firm:
Projekt płockiego mola wykonała firma Modern Construction Systems Sp. z o.o. z Poznania.
Zleceniodawcą inwestycji była Gmina Miasto Płock – Miejski Zespół Obiektów Sportowych Jednostka Budżetowa w Płocku (Administrator mola w Płocku).

</doc>
<doc id="2342313" url="https://pl.wikipedia.org/wiki?curid=2342313" title="Bann (gmina)">
Bann (gmina)

Bann – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Landstuhl. Do 30 czerwca 2019 wchodziła w skład gminy związkowej Landstuhl.

</doc>
<doc id="2342315" url="https://pl.wikipedia.org/wiki?curid=2342315" title="Bann">
Bann

Osoby:

</doc>
<doc id="2342327" url="https://pl.wikipedia.org/wiki?curid=2342327" title="Otterbach (Nadrenia-Palatynat)">
Otterbach (Nadrenia-Palatynat)

Otterbach – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 siedziba gminy związkowej Otterbach.
Współpraca.
Miejscowość partnerska:

</doc>
<doc id="2342329" url="https://pl.wikipedia.org/wiki?curid=2342329" title="FGF">
FGF



</doc>
<doc id="2342333" url="https://pl.wikipedia.org/wiki?curid=2342333" title="DTD">
DTD



</doc>
<doc id="2342336" url="https://pl.wikipedia.org/wiki?curid=2342336" title="Zénobe Gramme">
Zénobe Gramme

Zénobe Théophile Gramme (ur. 4 kwietnia 1826, zm. 20 stycznia 1901) – belgijski elektrotechnik. 
Życiorys.
W 1869 roku wynalazł komutator, przyczyniając się do rozwoju maszyn elektrycznych prądu stałego. W 1871 roku zbudował pierwszą prądnicę prądu stałego, zwaną od jego nazwiska prądnicą Gramme’a.

</doc>
<doc id="2342340" url="https://pl.wikipedia.org/wiki?curid=2342340" title="Frankelbach">
Frankelbach

Frankelbach – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 wchodziła w skład gminy związkowej Otterbach.

</doc>
<doc id="2342341" url="https://pl.wikipedia.org/wiki?curid=2342341" title="Studio One Presents Burning Spear">
Studio One Presents Burning Spear

Studio One Presents Burning Spear – debiutancki album studyjny Burning Speara, jamajskiego wykonawcy muzyki reggae.
Płyta została wydana w roku 1973 przez Coxsone Records, wytwórnię Clementa "Sir Coxsone'a" Dodda, który zarejestrował nagrania w założonym przez siebie legendarnym Studiu One. Spearowi akompaniowali muzycy sesyjni z zespołu The Sound Dimensions (m.in. Leroy Sibbles, Lloyd Brevett, Lloyd Knibb, Roland Alphonso, Jackie Mittoo, Alton Ellis, Ernest Ranglin i Monty Alexander).
Album doczekał się dwóch reedycji wydanych przez Studio One: najpierw na płycie winylowej w roku 1980, a następnie także w postaci płyty CD w roku 1998.

</doc>
<doc id="2342342" url="https://pl.wikipedia.org/wiki?curid=2342342" title="Japonia na Letnich Igrzyskach Olimpijskich 1928">
Japonia na Letnich Igrzyskach Olimpijskich 1928

Na Letnich Igrzyskach Olimpijskich 1928 reprezentowało Japonię 40 sportowców (39 mężczyzn i 1 kobieta) w 31 konkurencjach. Po raz pierwszy w historii startów na letnich igrzyskach w olimpijskiej reprezentacji Japonii wystąpiły kobiety. Kinue Hitomi zdobyła srebrny medal w biegu na 800 m.
Skład kadry.
Boks.
Mężczyźni
Lekkoatletyka.
Mężczyźni
Konkurencje biegowe
Konkurencje techniczne
Kobiety
Konkurencje biegowe
Pływanie.
Mężczyźni
Skoki do wody.
Mężczyźni
Wioślarstwo.
Mężczyźni
Zapasy.
Mężczyźni - styl wolny

</doc>
<doc id="2342343" url="https://pl.wikipedia.org/wiki?curid=2342343" title="Rząd Jadranki Kosor">
Rząd Jadranki Kosor

Rząd Jadranki Kosor – jedenasty rząd Republiki Chorwacji od rozpoczęcia w 1990 procesu demokratyzacji.
Gabinet powstał 6 lipca 2009 w trakcie VI kadencji Zgromadzenia Chorwackiego. Został utworzony po dymisji poprzedniego premiera Iva Sanadera. Weszły do niego partie współrządzące w ramach dotychczasowej koalicji powołanej po wyborach w 2007: Chorwacka Wspólnota Demokratyczna (HDZ), Chorwacka Partia Chłopska (HSS), Niezależna Demokratyczna Partia Serbska (SDSS) i Chorwacka Partia Socjalliberalna (HSLS). Ostatnia z nich wystąpiła z koalicji rok później. Rząd urzędował do 23 grudnia 2011.

</doc>
<doc id="2342345" url="https://pl.wikipedia.org/wiki?curid=2342345" title="Katzweiler">
Katzweiler

Katzweiler – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 wchodziła w skład gminy związkowej Otterbach.

</doc>
<doc id="2342346" url="https://pl.wikipedia.org/wiki?curid=2342346" title="Stary Pałac Królewski na Hradczanach">
Stary Pałac Królewski na Hradczanach

Stary Pałac Królewski (czeski: "Starý královský palác") – budynek w historycznej centralnej części południowego skrzydła Zamku Praskiego, który był siedzibą czeskich książąt i królów od X do XVI wieku. 
Znajduje się tam kaplica Wszystkich Świętych, sala władysławowska, Stary Dom, Zarządu Wojewódzkiego i dawne kancelarie. Na niższych piętrach zostały zachowane piętra pałacu Karola IV, a pod nią sala tronowa Sobiesława II Przemyślidy z pierwszej połowy XII wieku. Pomieszczenia są dostępne do zwiedzania, a pod ziemią jest stała wystawa "Historia Zamku Praskiego."

</doc>
<doc id="2342347" url="https://pl.wikipedia.org/wiki?curid=2342347" title="Acton Central">
Acton Central

Acton Central – stacja kolejowa w Londynie, na terenie London Borough of Ealing, zarządzana i obsługiwana przez London Overground jako część North London Line. W systemie londyńskiej komunikacji miejskiej należy do trzeciej strefy biletowej. W roku statystycznym 2009-10 skorzystało z niej ok. 957 tysięcy pasażerów. 

</doc>
<doc id="2342348" url="https://pl.wikipedia.org/wiki?curid=2342348" title="KS Rugby Wrocław">
KS Rugby Wrocław



</doc>
<doc id="2342350" url="https://pl.wikipedia.org/wiki?curid=2342350" title="Rocking Time">
Rocking Time

Rocking Time – drugi album studyjny Burning Speara, jamajskiego wykonawcy muzyki reggae.
Płyta została wydana w roku 1974 przez Coxsone Records, wytwórnię Clementa "Coxsone'a" Dodda, który zarejestrował nagrania w założonym przez siebie legendarnym Studiu One. Spearowi akompaniowali muzycy sesyjni z zespołu The Sound Dimensions (m.in. Leroy Sibbles, Lloyd Brevett, Lloyd Knibb, Roland Alphonso, Jackie Mittoo, Alton Ellis, Ernest Ranglin i Monty Alexander).
Album doczekał się trzech reedycji wydanych przez Studio One: najpierw na płytach winylowych w latach 1976 i 1980, a następnie także w postaci płyty CD w roku 1997.
Linki zewnętrzne.
Oficjalna strona Burning Speara

</doc>
<doc id="2342351" url="https://pl.wikipedia.org/wiki?curid=2342351" title="Mehlbach">
Mehlbach

Mehlbach – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 wchodziła w skład gminy związkowej Otterbach.

</doc>
<doc id="2342352" url="https://pl.wikipedia.org/wiki?curid=2342352" title="K.S. Rugby Wrocław">
K.S. Rugby Wrocław



</doc>
<doc id="2342356" url="https://pl.wikipedia.org/wiki?curid=2342356" title="Protesty w Hiszpanii (2011–2012)">
Protesty w Hiszpanii (2011–2012)

Protesty w Hiszpanii 2011–2012, nazywane także Ruchem M15, "Movimiento 15-M" lub Indignados – fala społecznych protestów zapoczątkowanych w połowie maja 2011 przez młodych ludzi na portalach społecznościowych, organizację "Democracia real YA", platformy dialogu obywatelskiego oraz szereg organizacji pozarządowych. Demonstranci domagali się pogłębienia demokracji, poprawy sytuacji na rynku pracy, demonstrowali przeciwko upartyjnieniu państwa i wykluczeniu społecznemu.
Szczególny charakter miały protesty młodych ludzi na madryckim Puerta del Sol – bezrobocie wśród młodych osób w Hiszpanii sięgało ok. 40%. Innym powodem protestów był dwupartyjny system władzy, a okazją do kontestacji – hiszpańskie wybory samorządowe. Protesty objęły ok. 58 miast. Porównywane są do francuskich protestów z maja 1968 roku.
Wzorowany na hiszpańskim proteście „ruch oburzonych” rozszerzył się w kolejnych miesiącach na inne kraje, a jego amerykańską odmianą był zapoczątkowany w połowie września 2011 w Nowym Jorku ruch "Occupy Wall Street", inspirowany w równym stopniu protestami Arabskiej Wiosny Ludów.

</doc>
<doc id="2342373" url="https://pl.wikipedia.org/wiki?curid=2342373" title="Japonia na Zimowych Igrzyskach Olimpijskich 1936">
Japonia na Zimowych Igrzyskach Olimpijskich 1936

Japonię na Zimowych Igrzyskach Olimpijskich 1936 reprezentowało 31 sportowców (30 mężczyzn i 1 kobieta) w 12 konkurencjach.
Skład kadry.
Biegi narciarskie.
Mężczyźni
Hokej na lodzie.
Reprezentacja mężczyzn
Reprezentacja Japonii brała udział w rozgrywkach grupy D turnieju olimpijskiego zajmując w niej trzecie miejsce i nie awansując do dalszych rozgrywek. Ostatecznie została sklasyfikowana na 9. miejscu.
Runda pierwsza.
Grupa D
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Skoki narciarskie.
Mężczyźni

</doc>
<doc id="2342378" url="https://pl.wikipedia.org/wiki?curid=2342378" title="Tanzawa">
Tanzawa

 – sztuczne jezioro zaporowe, położone na wschód od góry Fuji w mieście Yamakita, w dzielnicy Ashigarakami, w prefekturze Kanagawa, w Japonii. Jezioro powstało w wyniku budowy zapory Miho w 1978 roku.

</doc>
<doc id="2342387" url="https://pl.wikipedia.org/wiki?curid=2342387" title="Puchar Panamerykański w Piłce Siatkowej Kobiet 2011">
Puchar Panamerykański w Piłce Siatkowej Kobiet 2011

Puchar Panamerykański w Piłce Siatkowej Kobiet – 10. edycja turnieju siatkarskiego kobiet, który trwa od 1 do 9 lipca. W turnieju udział bierze 12 reprezentacji:
Turniej jest kwalifikacją do World Grand Prix.
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="2342404" url="https://pl.wikipedia.org/wiki?curid=2342404" title="Heisuke Hironaka">
Heisuke Hironaka

 – japoński matematyk; laureat Medalu Fieldsa.
Życiorys.
Heisuke Hironaka pochodził z wielodzietnej rodziny, jego ojciec prowadził fabrykę włókienniczą. Po ukończeniu szkoły średniej w Yanai nie dostał się na studia matematyczne na Hiroshima University i podjął studia w dziedzinie fizyki na Kyoto University, które ukończył w 1954.
W 1957 wyjechał do Stanów Zjednoczonych, aby kontynuować edukację. W 1960 uzyskał stopień doktora na Uniwersytecie Harvarda; jego promotorem był Oscar Zariski. W tym samym roku poślubił Wakako Hironaka (pisarkę i polityka Partii Demokratycznej) Pracował na Uniwersytecie Brandeisa, Uniwersytecie Columbia, by w 1968 powrócić na Harvard, a w 1975 na Uniwersytet Kiotyjski.
Jego prace dotyczyły rozmaitości algebraicznych, zwłaszcza punktów osobliwych.

</doc>
<doc id="2342410" url="https://pl.wikipedia.org/wiki?curid=2342410" title="Wimbledon 2011 (gra podwójna dziewcząt)">
Wimbledon 2011 (gra podwójna dziewcząt)



</doc>
<doc id="2342414" url="https://pl.wikipedia.org/wiki?curid=2342414" title="Drożdżowy system dwuhybrydowy">
Drożdżowy system dwuhybrydowy

Drożdżowy system dwuhybrydowy – metoda identyfikacji oddziaływań pomiędzy białkami.
Istota działania tej techniki opiera się na tym, iż czynniki transkrypcyjne zbudowane są z dwóch niezależnych funkcjonalnie domen: wiązania DNA (ang. "BD – binding domain") i domenę aktywatorową (ang. "AD- activator domain")
W drożdżowym systemie dwuhybrydowym domena wiązania DNA (BD) czynnika transkrypcyjnego GAL4 związana jest z białkiem "przynętą" (ang. "bait"), natomiast domena aktywatorowa (AD) GAL4 związana jest z białkiem "ofiarą" (ang. "pray"). Komórka syntezująca oba białka fuzyjne charakteryzuje się ekspresją genów reporterowych pod warunkiem, że badane białka (przynęta i ofiara) oddziałują ze sobą.

</doc>
<doc id="2342418" url="https://pl.wikipedia.org/wiki?curid=2342418" title="Asa Gray">
Asa Gray

Asa Gray (ur. 18 listopada 1810, zm. 30 stycznia 1888) – amerykański botanik, badacz flory Ameryki Północnej, profesor Uniwersytetu Harvarda, propagator teorii ewolucji.
Życiorys.
Studiował w Fairfield Medical College (środkowo-zachodni Nowy Jork), gdzie w 1831 roku uzyskał stopień doktora medycyny. Po krótkiej praktyce lekarskiej na zachodzie stanu przeniósł się do miasta Nowy Jork, gdzie jego mentorem został John Torrey. Torrey, uznany wówczas autorytet botaniczny, przyjął go do współpracy przy tworzeniu dzieła "Flora of North America" (1838–1843), które w zamierzeniach miało być pierwszym systematycznym opisem flory kontynentu. Gray miał też wziąć udział w wielkiej ekspedycji badawczej Charlesa Wilkesa, jednak zrezygnował z niej, przyjmując w 1838 roku profesurę Uniwersytetu Michigan, co wiązało się z naukową wizytą w Europie.
W 1842 roku został profesorem na Uniwersytecie Harvarda, gdzie pozostał do śmierci (na emeryturę od działalności dydaktycznej przeszedł w 1873 roku). Mimo objęcia katedry rybactwa, kontynuował pracę botaniczną i uznawany jest za pierwszego Amerykanina utrzymującego się z pozycji profesora botaniki. W 1848 roku został członkiem Amerykańskiego Towarzystwa Filozoficznego. Otrzymał honorowe doktoraty z prawa od trzech brytyjskich uczelni.
Ożenił się z Jane Lathrop Loring, nie miał dzieci.
Działalność naukowa.
Gray jest autorem wielu prac poświęconych botanice. Najbardziej popularną z nich jest "Manual of the Botany of the Northern United States, from New England to Wisconsin and South to Ohio and Pennsylvania Inclusive", potocznie nazywana "Gray's Manual". Gray odkrył, że wiele gatunków japońskich roślin ma swoje wikarianty na wschodnim wybrzeżu Ameryki Północnej z wyraźną dysjunkcją zasięgu. Wraz z Torreyem przyczynił się do modyfikacji amerykańskiej taksonomii botanicznej, rezygnując z systemu Linneusza, a przyjmując podejście bliższe systemom de Candolle'a i de Jussieu. W ten sposób ich system był bliższy systemowi naturalnemu i stał się bardziej spójny z używanym wówczas w Europie, co podniosło prestiż amerykańskiej botaniki w świecie naukowym.
Gray poznał osobiście Charlesa Darwina i następnie korespondował z nim przez długi czas. Znajomość ta miała istotny wpływ na poglądy i prace badawcze obu uczonych. Kwestia pokrewieństwa flory wschodnioazjatyckiej i wschodnioamerykańskiej w połączeniu z teorią zlodowaceń pozwoliła im na wysnucie tezy o wspólnych przodkach i rozdzieleniu potomnych populacji barierą lodową. W związku z tym Gray był jednym z pierwszych popularyzatorów idei Darwina w amerykańskim środowisku naukowym, jednocześnie krytykując wcześniejszą teorię ewolucji Roberta Chambersa, która w odróżnieniu od Darwinowskiej, była pozbawiona naukowej rzetelności. Z drugiej strony, Gray, przyjmował, że bezpośrednie dowody na dobór naturalny są trudne do uzyskania, a darwinizm jest po prostu uprawnioną hipotezą naukową najlepiej wyjaśniającą zmienność gatunków.
Gray był wychowany w rodzinie prezbiteriańskiej, co zostało wzmocnione przez wpływ Johna Torreya. Przyjęcie darwinizmu nie wiązało się u niego z osłabieniem religijności, lecz stał na stanowisku, że darwinowska teoria ewolucji da się pogodzić z wiarą, gdyż są to odrębne sfery. Stąd można go uznać za prekursora teistycznego ewolucjonizmu – Gray zajął pozycję pomiędzy zwalczającymi się obozami tych, którzy darwinizm uważali za przyczynek do ateizmu a religijnymi obrońcami kreacjonizmu jako postawy naukowej. Do historii nauki przeszedł zwłaszcza jego konflikt z jednym z największych ówczesnych autorytetów naukowych – Louisem Agassizem, z którym współpracował na Uniwersytecie Harvarda. Jako dewizę przyjmował hasło: „Dobór naturalny jest niesprzeczny z teologią naturalną”. Niemniej Gray, krytykując Darwina za całkowite zdanie się na siły natury podczas tworzenia analogii między doborem naturalnym a sztucznym, obawiał się, że prowadzić to może do personifikacji natury i przypadku, przez co przyjmował, że kierunek ewolucji jest wyznaczany przez Boga, który też pełnił rolę Stwórcy i Pierwszego Poruszyciela.
Na cześć Garya American Society of Plant Taxonomists przyznaje nagrodę jego imienia Asa Gray Award uczonym najbardziej zasłużonym dla rozwoju botaniki.
Jego nazwisko jako autora nazw botanicznych jest skracane do A.Gray.

</doc>
<doc id="2342419" url="https://pl.wikipedia.org/wiki?curid=2342419" title="Gaz de France Budapest Grand Prix">
Gaz de France Budapest Grand Prix



</doc>
<doc id="2342422" url="https://pl.wikipedia.org/wiki?curid=2342422" title="Meg &amp; Dia">
Meg &amp; Dia

Meg &amp; Dia – amerykański zespół rockowy założony w 2004 roku. Jego twórczyniami są siostry Meg i Dia Frampton, a w jego skład wchodzą obecnie także: Nicholas Price, Jonathan Snyder i Carlo Gimenez.
Meg &amp; Dia (znany również pod nazwą The Meg &amp; Dia Band) wydał swój pierwszy album, "Our Home Is Gone", w 2005 roku. W tamtym czasie skład zespołu stanowiły tylko siostry Frampton, a album zawierał głównie piosenki akustyczne. Partie wokalne wykonywała Dia, a Meg grała na gitarze i śpiewała chórki. Rok później, zespół wydał drugi album, "Something Real", nagrany dla wytwórni Doghouse Records.
W 2007 roku zespół podpisał kontrakt z Warner Bros. Records i w 2009 roku wydał płytę "Here, Here and Here" pod szyldem należącej do Warnera wytwórni Sire Records. Od lipca 2010 roku po tym, jak Warner Bros Records nie zdecydowało się na przedłużenie kontraktu, zespół nie jest związany z żadną wytwórnią.
Historia.
Siostry Frampton.
Założycielki zespołu, siostry Meg i Dia Frampton pochodzą z St. George w stanie Utah. Mają one koreańskie i anglosaskie korzenie. Kiedy były dziećmi, Meg otrzymała na Gwiazdkę sprzęt do karaoke, a Dia gitarę. Dia zaczęła śpiewać na lokalnych festynach i w ośrodkach dla emerytów, podczas gdy Meg uczyła się piosenek usłyszanych w radio. Ich ojciec był DJ-em w Korei Południowej, i siostry często słuchały jego bogatej kolekcji nagrań.
The Meg &amp; Dia Band.
“Na Boże Narodzenie, kiedy byłyśmy dziećmi, jak na ironię, to Dia dostała gitarę, a ja sprzęt do karaoke. Szybko jednak odkryłyśmy, co leży w naszej naturze i kim chcemy zostać. Dia skupiła się na swoim głosie i zaczęła dawać koncerty na lokalnych festynach i w ośrodkach dla emerytów. Ja zaczęłam grać piosenki usłyszane w radio lub te, które moi znajomi akurat mieli na CD. Mój tata, kiedy był dwudziestolatkiem, był DJ-em, więc miał całkiem pokaźną kolekcję płyt, której od czasu do czasu słuchałam. Po pierwszym miłosnym zawodzie, kiedy myślałam, że świat się dla mnie kończy, naturalnym sposobem na ukojenie złamanego serca, było napisanie piosenki. Rodzice, oczywiście, jako kochający i wspierający opiekunowie, obsypywali mnie niezasłużonymi pochwałami i zachęcali do kontynuowania pisania. Moja siostra i ja posłuchaliśmy ich i zaczęłyśmy pisać i grać swoje własne utwory” – Meg
Our Home Is Gone.
Meg &amp; Dia w 2005 roku, same wydały swój debiutancki album pt. "Our Home Is Gone". Wyprodukowano tylko 1000 kopii, których dystrybucja zajęły się same siostry Frampton. Jako że w zespole były tylko Meg i Dia, album zawierał w większości piosenki akustyczne. Koncertowały głównie jako support, dzieląc scenę z takimi muzykami i zespołami jak: Limbeck, The Format, Melee, An Angle, Koufax i Steel Train.
Po kilku akustycznych koncertach, na których grały piosenki ze swojego debiutanckiego albumu, siostry zdecydowały, że potrzebują mocniejszego brzmienia. W tym celu przyjęły do zespołu perkusistę Nicholasa Price'a, który był mechanikiem Meg po tym, jak ta uczestniczyła w stłuczce samochodowej, a później gitarzystę Kenji Chana. Do zespołu dołączył także basista Ryan Groskreuetz.
Something Real.
W styczniu 2006 roku, Meg i Dia nagrały drugi album pt. "Something Real", który wyprodukowali Stacy Jones z zespołu American Hi-Fi i Bill Leffler. Jako zapowiedź albumu, w lipcu 2006 roku, Meg &amp; Dia wypuściły epkę "What Is It? A Fender Bender"na stronach iTunes i Tower Records. Mini-album "What Is It? A Fender Bender" zawierał piosenki „Monster” i „Indiana”, które były także częścią nadchodzącego albumu. Pełny krążek został wydany 8 sierpnia 2006 roku. "Something Real" zawierał nowe nagrania i opracowane na nowo, akustyczne piosenki z płyty "Our Home is Gone". Utwory „Indiana”, „Masterpiece” i „Nineteen Stars” zostały nagrane ponownie, tym razem z pełnym zespołem, a część kompozycji „Timmy” została użyta w piosence „Roses”.
We wrześniu 2006 roku, na stronie zespołu Meg &amp; Dia w serwisie Myspace ukazała się informacja, że Kenji Chan odchodzi z kapeli, by skupić się na swojej solowej karierze. Zastąpił go kanadyjski gitarzysta Carlo Gimenez, którego siostry odkryły na YouTube.
Here, Here and Here.
Album "Here, Here and Here" został wydany 21 kwietnia 2009 roku, ponad rok po tym, jak został nagrany. Sprzedawany był w trzech formatach: na CD, w pakiecie CD+DVD oraz na płytach winylowych. Jest to pierwsza płyta zespołu po podpisaniu kontraktu z Warner Bros. i pierwsza nagrana w dzisiejszym składzie. Muzycznie, album różni się od wcześniejszych dokonań kapeli, głównie w związku z eksperymentami z nowymi instrumentami (smyczki, syntezatory, harmonijka i alternatywne instrumenty perkusyjne) i udziałem gościnnego wokalisty (Tom Higgenson w "Bored Of Your Love"). Tematycznie, album zawiera dojrzalsze tematy, takie jak religia ("Black Wedding") i polityka ("Are There Giants Too, In The Dance?"). W przeciwieństwie do mocno inspirowanego literaturą albumu "Something Real", tylko jedną piosenkę z "Here, Here and Here" można połączyć z powieścią ("Hug Me", zainspirowana przez Nowy wspaniały świat). Kilka utworów zostało napisanych przez Dię w odpowiedzi na jej rozstanie z ówczesnym chłopakiem (m.in. "Going Away").
Pierwszy singiel z nowego album, „What If”, ukazał się 27 stycznia 2009 roku. Drugi singiel, „Black Wedding”, wypuszczono tydzień później. 14 kwietnia 2009 roku, na wyłączność stacji MTV i strony MTV.com ukazał się teledysk do utworu „Black Wedding”.

</doc>
<doc id="2342423" url="https://pl.wikipedia.org/wiki?curid=2342423" title="Protesty w Hiszpanii 2011">
Protesty w Hiszpanii 2011



</doc>
<doc id="2342424" url="https://pl.wikipedia.org/wiki?curid=2342424" title="Sid (zespół muzyczny)">
Sid (zespół muzyczny)

 – japoński rockowy zespół visual kei założony w 2003 roku przez wokalistę Mao (ex-Shula) oraz basistę Aki (ex-Ram Rem). Szybko dołączyli do nich dwaj członkowie gitarzysta Shinji (ex-Uran) i perkusista Yuuya (ex-Shula). Obecnie współpracują z Danger Crue Records.
Historia.
Choć SID technicznie rozpoczęli działalność w 2003, zespół uważa 14 stycznia 2004 za dzień ich „narodzin”, jako że na ich koncercie w Meguro Rock May Kan zapowiedziano, że Shinji i Yuuya zostają oficjalnymi członkami. Ich pierwszy singel w marcu przed wyjazdem za granicę na dwudniowy występ w Ameryce na konwencie Anime Central w maju. Młody zespół wywarł duży wpływ, zdobywając wielu międzynarodowych fanów.

</doc>
<doc id="2342426" url="https://pl.wikipedia.org/wiki?curid=2342426" title="Migros">
Migros

Migros – szwajcarska spółdzielnia, największe przedsiębiorstwo handlu detalicznego w tym kraju, zajmujące się także gastronomią, produkcją artykułów spożywczych, edukacją oraz organizacją i obsługą ruchu turystycznego. Działa również w Niemczech i Francji.
Prowadzi supermarkety, sklepy samoobsługowe, restauracje, bank "Migrosbank", stacje benzynowe "Migrol", księgarnie "Ex Libris", biura podróży "Hotelplan", szkoły językowe "Eurocentres", placówki kształcenia dorosłych "Klubschule Migros", zakłady produkcyjne (m.in. "Chocolat Frey"). Od 1957 finansuje muzeum sztuki współczesnej Migros Museum für Gegenwartskunst w Zurychu.
Pierwsze przedsiębiorstwo o nazwie Migros zostało założone w 1925 w Zurychu. Początkowo zajmowało się handlem obwoźnym, prowadząc sprzedaż detaliczną w cenach zbliżonych do hurtowych, a od 1928 sprzedając również artykuły własnej produkcji. Ten model działalności przyjęły Spółdzielnie Migros (niem. "Genossenschaft Migros," fr. "Société Coopérative Migros," wł." Società Cooperativa Migros") powstające od 1933 we wszystkich kantonach Szwajcarii. Obecna skonsolidowana struktura powstała w 1941 r., kiedy utworzono spółdzielnię osób prawnych pod nazwą Migros-Genossenschafts-Bund, MGB (Związek Spółdzielni Migros), której członkami są regionalne spółdzielnie prowadzące działalność pod wspólną marką.
Serwis informacyjny o produktach (przede wszystkim pod własną marką) nazywa się Migipedia.

</doc>
<doc id="2342427" url="https://pl.wikipedia.org/wiki?curid=2342427" title="Franck Proust">
Franck Proust

Franck Proust (ur. 2 maja 1963 w Poitiers) – francuski polityk i samorządowiec, deputowany do Parlamentu Europejskiego VII i VIII kadencji.
Życiorys.
Kształcił się w zakresie marketingu, pracował w branży ubezpieczeniowej. Związał się z Unią na rzecz Demokracji Francuskiej. Od 1995 był radnym Nîmes. W 2001 został zastępcą mera tej miejscowości, a w 2008 pierwszym zastępcą mera. Od 2004 przez siedem lat był także radnym departamentu Gard.
W wyborach w 2009 bez powodzenia kandydował z ramienia Unii na rzecz Ruchu Ludowego. Mandat europosła objął 23 czerwca 2011, kiedy to złożył go Dominique Baudis. W Parlamencie Europejskim VII kadencji przystąpił do grupy chadeckiej. W 2014 uzyskał reelekcję na kolejną kadencję. W Europarlamencie zasiadał do 2019. Został później przewodniczącym administracji aglomeracji Nîmes Métropole.
W 2022 skazany na karę pozbawienia wolności z warunkowym zawieszeniem jej wykonania i na grzywnę za nadużycia z okresu pełnienia funkcji prezesa komunalnego przedsiębiorstwa SENIM (którym kierował od 2001 do 2008).

</doc>
<doc id="2342428" url="https://pl.wikipedia.org/wiki?curid=2342428" title="Migros Museum">
Migros Museum



</doc>
<doc id="2342429" url="https://pl.wikipedia.org/wiki?curid=2342429" title="Klubschule Migros">
Klubschule Migros



</doc>
<doc id="2342435" url="https://pl.wikipedia.org/wiki?curid=2342435" title="Ektendomikoryza">
Ektendomikoryza



</doc>
<doc id="2342436" url="https://pl.wikipedia.org/wiki?curid=2342436" title="Galeria Miasta Bratysławy">
Galeria Miasta Bratysławy

Galeria Miasta Bratysławy () – galeria mieszcząca się w Bratysławie na Słowacji, na Starym Mieście. Jest drugą co do wielkości słowacką galerią tego typu. Galeria mieści się w Pałacu Mirbacha ("Mirbachov palác") i Pałacu Pálffy ("Pálffyho palác").
Galeria powstała w 1961 roku, choć pierwsze próby zbierania dzieł sztuki rozpoczął się w XIX wieku, kiedy Muzeum Miejskie zostało powołane. Obecnie mieści około 35 tys. dzieł sztuki.

</doc>
<doc id="2342437" url="https://pl.wikipedia.org/wiki?curid=2342437" title="Hiten">
Hiten

Hiten (MUSES-A) – trzecia w historii japońska sonda kosmiczna; sztuczny satelita Księżyca; pierwsza bezzałogowa misja księżycowa od czasu Łuny 24, dzięki której Japonia stała się trzecim krajem w historii, który umieścił satelitę na orbicie Srebrnego Globu, po Związku Radzieckim i Stanach Zjednoczonych; pierwszy japoński obiekt, który zderzył się z Księżycem. Był zbudowany w Institute of Space and Astronautical Science. Statek wszedł na orbitę Księżyca 19 marca 1990. Był pierwszym w historii statkiem, który wszedł na tę orbitę nie zużywając paliwa, dzięki wykorzystaniu sił grawitacyjnych.
Przebieg misji.
Celem wysłania statku było zbadanie możliwości wykonywania manewrów w głębokiej przestrzeni kosmicznej za pomocą asysty grawitacyjnej Księżyca i hamowania w atmosferze Ziemi. Statek wykonał podwójny manewr minięcia Księżyca i wypuścił tam mały orbiter, Hagoromo. Jedynym urządzeniem na orbiterze był nadajnik radiowy, ale uległ on awarii i nie nadawał sygnału. Odłączenie się potwierdzono obserwacjami optycznymi z Ziemi. 
Po wykonaniu dziesięciu minięć Księżyca i dwóch manewrach hamowania w atmosferze Ziemi (19 i 30 marca 1991), zakończono główną misję sondy (30 marca 1991). Statkowi zabrakło jednak paliwa do wykonania końcowej zmiany orbity w celu wejścia na orbitę Księżyca. Dzięki specjalnie przygotowanemu manewrowi, wykorzystującemu tzw. Weak Stability Boundary Theory, statek osiągnął kołową orbitę okołoksiężycową, ale zajęło to pięć miesięcy, zamiast kilku dni. Hamowania sondy w atmosferze Ziemi były pierwszymi takimi manewrami sondy kosmicznej w historii. 24 kwietnia 1991 statek opuścił orbitę Ziemi i rozpoczął wykonywanie kilkumiesięcznego wchodzenia na orbitę Księżyca, którą osiągnął 2 października tego samego roku. Maksymalne oddalenie od Ziemi wyniosło km.
Orbita okołoksiężycowa.
Orbita przebiegała przez punkty libracyjne L4 i L5, gdzie statek poszukiwał pyłu, który mógł zgromadzić się w tych dwóch punktach równowagi sił grawitacyjnych Ziemi i Księżyca. Po dwóch miesiącach, z uwagi na degradację orbity, resztki paliwa wykorzystano do rozbicia sondy o Księżyc, co nastąpiło 10 kwietnia 1993, między kraterami Stevinus i Furnerius ().
Budowa i działanie.
Statek miał kształt cylindra, na którego obwodzie umieszczono ogniwa baterii słonecznych. Orbiter Hagoromo umieszczony był na szczycie sondy. Statek posiadał 42 kg zapas paliwa, hydrazyny, używanej w 8 silniczkach o ciągu 23 N i czterech o ciągu 3 N. Zużywał około 110 W energii elektrycznej. Był stabilizowany obrotowo (10–20,5 obr./min).
Do nawigowania statkiem służyły dwa szukacze Słońca, szukacz gwiazd, sztuczny horyzont, trzy akcelerometry, tłumik ruchu nutacyjnego, system nawigacji optycznej (dwa czujniki CCD do detekcji Księżyca i jasnych gwiazd).
Łączność.
Do łączności ze statkiem służyła antena średniego zysku, pracująca w pasmach X i S, oraz dwie dookólne anteny dipolowe pasma S. Umieszczone były one na obu stronach statku. Nadawanie odbywało się anteną średniego zysku, a dwa odbiorniki pasma S używały anteny średniego zysku i dipoli. Wysyłanie rozkazów odbywało się z prędkością 1 kbps. Łączna pamięć komputera pokładowego wynosiła 2 Mbit (ROM) i 512 kb (RAM).
Instrumenty naukowe.
Jedynym przyrządem naukowym sondy Hiten był licznik pyłu, tzw. Munich Dust Counter MDC, przygotowany przez Uniwersytet Techniczny w Monachium. Przyrząd pracował przez cały czas trwania misji, aż do rozbicia o powierzchnię Księżyca.
Hagoromo.
Niewielki, 11 kilogramowy, Hagoromo umieszczony był na szczycie Hiten. Miał kształt dwudziestosześciościanu, o maksymalnej przekątnej 40 centymetrów.

</doc>
<doc id="2342439" url="https://pl.wikipedia.org/wiki?curid=2342439" title="Pałac Mirbacha">
Pałac Mirbacha

Pałac Mirbacha () – rokokowy pałac na Starym Mieście, w Bratysławie, zbudowany w latach 1768–1770 dla bratysławskiego (wówczas Pressburg) piwowara Michala Specha. Nazwa pałacu pochodzi od jego ostatniego właściciela, hrabiego Emila Mirbacha.
Pałac został gruntownie odnowiony w 1975 roku i jest siedzibą Galerii Miasta Bratysławy. Mieście malarstwo barokowe Środkowej Europy oraz wystawy rzeźb i wystawy czasowe.

</doc>
<doc id="2342440" url="https://pl.wikipedia.org/wiki?curid=2342440" title="Worship Music">
Worship Music

Worship Music to dziesiąty następujący po We've Come for You All album amerykańskiej thrash metalowej grupy Anthrax, którego światowa premiera odbyła się 12 września 2011 roku. W związku z dwukrotną zmianą wokalisty ostateczny termin wydania płyty był wielokrotnie zmieniany, za datę światowej premiery ustalono w końcu na pierwszą połowę września 2011 roku. Wokalistą ogłoszony został Joey Belladonna, który ponownie powrócił do zespołu w maju 2010.
Powstawanie.
Podczas nagrywania płyty Dan Nelson opuścił zespół, w wyniku czego premierę płyty przesunięto na rok 2010. Kolejnym wokalistą miał zostać John Bush, który ostatecznie jednak nie dołączył z powrotem do zespołu, w wyniku czego premierę ponownie przesunięto. Ostatecznie wokalistą został były członek zespołu Joey Belladonna. 8 października 2010 roku w Nassau Veterans Memorial Coliseum, Anthrax zagrał nowy utwór zatytułowany "Fight 'em 'til You Can't". Lider zespołu Scott Ian ogłosił, iż nowa płyta zostanie wydana pod koniec 2011 roku, a 8 grudnia 2010 roku oznajmił iż nagrano już osiem nowych utworów, a dwa lub trzy kolejne zostaną powtórnie nagrane z nowym wokalistą. 29 kwietnia 2011 zespół oficjalnie zakończył nagrywanie nowej płyty, a spodziewany termin wydania płyty określono na wrzesień 2011 roku. 27 czerwca 2011 Scott Ian ogłosił za pośrednictwem serwisu Twitter, iż proces masteringowania płyty został uruchomiony.
Wydanie.
24 czerwca został opublikowany w sieci do darmowego pobrania singiel promujący płytę noszący tytuł "Fight 'em 'til You Can't".

</doc>
<doc id="2342445" url="https://pl.wikipedia.org/wiki?curid=2342445" title="Inkwizycja papieska w Hiszpanii">
Inkwizycja papieska w Hiszpanii

„Inkwizycja hiszpańska” – określenie zazwyczaj odnoszone jest do państwowo-kościelnej instytucji utworzonej przez króla Ferdynanda II i królową Izabelę I w 1480, jednak trybunały inkwizycyjne istniały na Półwyspie Iberyjskim na długo przed tą datą. Podobnie jak większość katolickich krajów europejskich, kraje hiszpańskie zostały objęte działalnością średniowiecznej inkwizycji papieskiej, a działalność inkwizycyjną prowadziło tam także co najmniej kilku biskupów. Faktyczna działalność inkwizycji ograniczała się do krajów wchodzących w skład monarchii aragońskiej, natomiast w Kastylii i Portugalii była ona instytucją prawie nieznaną.
Heretycy w Hiszpanii na przełomie XII/XIII wieku.
Dwa największe średniowieczne ruchy heretyckie, katarzy i waldensi, były obecne w Hiszpanii od końca XII wieku. Waldensi zostali wprost wymienieni w antyheretyckich ustawach królów Aragonii Alfonsa II w 1194 i Piotra II w 1198. Z Aragonii pochodził jeden z waldeńskich przywódców, Durand z Huesca, który w 1208 wraz ze swoimi zwolennikami pojednał się z Kościołem katolickim, zakładając wspólnotę „ubogich katolików”. Z Langwedocji przenikali na północ kraju katarzy, którzy znaleźli protektorów wśród części katalońskiej szlachty. Napływ katarów do Hiszpanii zwiększył się w okresie wypraw krzyżowych na południu Francji (1209–1229), w których król Aragonii Piotr II interweniował przeciwko krzyżowcom w obawie o swoje wpływy na południu Francji, poniósł jednak śmierć w bitwie pod Muret w 1213. Głównym ośrodkiem kataryzmu w królestwie Aragonii stało się wicehrabstwo Castelbò w diecezji Urgel.
W 1194 Alfons II wydał edykt przeciwko waldensom. Cztery lata później jego syn Piotr II wprowadził dla heretyków karę śmierci przez spalenie na stosie, co jest prawdopodobnie pierwszym oficjalnym wprowadzeniem tej kary za herezję do prawodawstwa państw średniowiecznej Europy. Nic jednak nie wskazuje, by dekrety te były stosowane w początkach XIII wieku. W 1226, 1228 i w lutym 1234 Jakub I Zdobywca wydał kolejne dekrety przeciwko heretykom, zakazując im wstępu do królestwa Aragonii, a tych, którzy w nim przebywają, uznał za wyjętych spod prawa.
Początki inkwizycji aragońskiej.
Wprowadzenie inkwizycji do Hiszpanii najczęściej łączone jest z bullą "Declinante jam mundi" papieża Grzegorza IX z 26 maja 1232. W bulli tej papież polecił arcybiskupowi Tarragony Esparrago i jego sufraganom wszczęcie w swych diecezjach procesów przeciwko heretykom, zalecając przybranie do pomocy dominikanów, zatem nie chodziło w niej o wprowadzenie nowej instytucji, a jedynie o podjęcie przez biskupów działań tradycyjnie leżących w ich kompetencjach. W 1235 papież wysłał aragońskim biskupom instrukcje co do procedowania w sprawach o herezję, przygotowane przez hiszpańskiego kanonistę, dominikanina Rajmunda z Peñafort. W 1237 arcybiskup elekt Tarragony Guillem Montgriu wraz z biskupami Bernardem z Vic i Piotrem z Leridy przeprowadził śledztwo w wicehrabstwie Castelbò, zakończone uwięzieniem 45 osób, zaocznym potępieniem 15 innych, ekshumowaniem i spaleniem 18 ciał oraz zburzeniem 2 domów służących heretykom za miejsca spotkań.
W kwietniu 1238 Grzegorz IX powierzył prowadzenie śledztw inkwizycyjnych w Aragonii i Nawarze dominikanom i franciszkanom, stąd tę datę można traktować jako właściwy moment wprowadzenia do Hiszpanii papieskiej inkwizycji. Na synodzie w Tarragonie w 1242 dopracowano normy proceduralne nowo utworzonego trybunału. Jego działalność napotkała na opór heretyków. W 1242 inkwizytor Ponce de Blanes został otruty w czasie prowadzenia ponownego śledztwa w wicehrabstwie Castelbò, a w 1260 heretycy zabili inkwizytora Bernarda Travesser Zdecydowanego poparcia inkwizycji udzielił jednak król Jakub I Zdobywca. Bulle papieża Innocentego IV z 1248 i 1254 stanowiły, że funkcje papieskich inkwizytorów w Aragonii będą pełnić wyłącznie dominikanie, odsuwając od tego zadania franciszkanów. Okres formowania się stałych struktur inkwizycji papieskiej w Aragonii zamyka decyzja papieża Urbana IV z 1262 o powierzeniu prowincjałowi hiszpańskiej prowincji dominikanów prawa mianowania i odwoływania inkwizytorów (nie więcej niż dwóch) na terenie królestwa Aragonii.
W latach 50. i 60. XIII wieku dominikańscy inkwizytorzy prowadzili zakończone sukcesem śledztwa przeciwko katarom głównie w diecezji Urgel. W ich wyniku potwierdzono, że wielu miejscowych feudałów w przeszłości wspierało heretyków. Potępieni pośmiertnie zostali m.in. hrabia Urgel Ramon (11 stycznia 1258), lord Conflent Ponc de Vernet (1260), wicehrabia Pierre z Fenouillet (1262) oraz wicehrabia Castelbò Arnold i jego córka Ermessenda (1269); ich zwłoki zostały ekshumowane. Katarzy najwyraźniej nadal byli zdolni stawiać opór, gdyż w 1277 inkwizytor Pere de Cadireta został ukamienowany w Urgel, aczkolwiek okoliczności tego zabójstwa nie są zbyt dobrze znane. Prawdopodobnie jednak inkwizycji jeszcze w XIII wieku udało się wyeliminować wpływy kataryzmu w Aragonii, gdyż poza epizodem z 1277 r. nic więcej nie wiadomo o działalności inkwizycji czy aktywności heretyków w Aragonii w ciągu ostatnich trzech dziesięcioleci XIII wieku. Wzmianki dokumentacyjne z 1284 i 1298 wskazują jednak na stałą obsadę urzędu inkwizytorskiego w Aragonii.
Inkwizycja aragońska w XIV–XV wieku.
W 1301 doszło do podziału hiszpańskiej prowincji dominikanów na Hiszpanię (tj. Kastylię-Leon i Portugalię) oraz Aragonię (tj. Aragonię, Nawarrę i Majorkę). Ponieważ jednak nie doszło do odwołania lub zmiany bulli Urbana IV z 1262, prawo nominacji inkwizytorów w Aragonii nadal należało do prowincjała hiszpańskiego, co wywołało długotrwały konflikt między władzami obu tych prowincji. Ostatecznie, w 1351 r. papież Klemens VI uznał prawo prowincjała aragońskiego do mianowania inkwizytorów w swojej prowincji zakonnej.
W 1308 r. inkwizytor Aragonii Juan de Lotgerio uczestniczył w przesłuchaniach aragońskich templariuszy, a w 1317 r. dokonał potępienia dzieł niejakiego Arnolda de Vilanova. O jego następcach Bernardzie Puigcercos (ok. 1320–1346), Arnoldzie Burguete (1325) i Wilhelmie Costa (1328–1346) wiadomo, że wytaczali procesy głównie przeciwko franciszkańskim spirytuałom oraz żydowskim konwertytom oskarżonym o powrót do judaizmu.
W XIV wieku aragońscy inkwizytorzy kilkakrotnie prowadzili postępowania przeciwko ortodoksyjnym Żydom, mimo że ci co do zasady wyłączeni byli spod jurysdykcji inkwizycji. W 1302 r. w Jaca inkwizytor Juan de Lotgerio uniewinnił grupę Żydów oskarżonych o bluźnierstwo i profanację kościoła w Aleksandrii. W 1325 r. dochodzenie prowadzone przez Bernarda Puigcercos zakończyło się nałożeniem grzywny na gminę żydowską w Calatayud z powodu nakłaniania chrześcijanki żydowskiego pochodzenia do powrotu do judaizmu. Nieco później, w 1352 i 1371 Żydzi stawali przed inkwizytorami pod zarzutem uprawiania magii. We wszystkich tych przypadkach wyrok zatwierdzał ostatecznie król Aragonii.
Nicolas Rossell, inkwizytor i zarazem prowincjał Aragonii w latach 1351–1356, wywalczył ostatecznie niezależność aragońskiej inkwizycji od prowincjała hiszpańskiego (1351). 23 grudnia 1356 r. został on mianowany kardynałem przez papieża Innocentego VI. Jego następcą na początku 1357 r. został najsłynniejszy aragoński inkwizytor Nicolas Eymeric (zm. 1399), autor podręcznika dla inkwizytorów "Directorium Inquisitorum", ukończonego około 1376, a wydanego drukiem w 1503 w Barcelonie, w 1578 w Rzymie i w 1595 w Wenecji. Był on przeciwnikiem popieranych przez dwór królewski nauk Rajmunda Lullusa (zm. 1315), dopatrując się w nich wielu herezji. Doprowadziło to do licznych konfliktów między Eymericiem a królem Piotrem IV, a potem jego następcą Janem I, na które także nałożyła się wewnątrzzakonna rywalizacja między Eymericiem a Bernardem Ermengaudi o stanowiska prowincjała i inkwizytora. Dwukrotnie (1360 i 1385), choć za każdym razem na krótko, Eymeric był pozbawiany stanowiska inkwizytora, a nadto dwukrotnie (1376–1383 i 1393–1397) musiał udawać się na wygnanie na dwór papieski w Awinionie.
Liczba inkwizytorów w prowincji aragońskiej stopniowo się zwiększała, co prowadziło do jej rozgraniczenia na mniejsze okręgi inkwizytorskie. Już w 1313 papież Klemens V utworzył oddzielny trybunał dla Królestwa Majorki, obejmującego Baleary oraz pirenejskie hrabstwa Roussillon i Cerdanya. Jego siedziba znajdowała się w stolicy królestwa Perpignan. Zjednoczenie tego królestwa z Aragonią w połowie XIV wieku nie spowodowało zniesienia odrębności majorkańskiego trybunału. W 1413 antypapież Benedykt XIII dokonał dalszego podziału w obrębie królestwa Majorki, ustanawiając oddzielny trybunał dla Balearów z siedzibą w Palma de Mallorca. Nominacje inkwizytorów królestwa Majorki w XIV wieku były zastrzeżone dla generała zakonu dominikanów, z pominięciem prowincjała, jak jednak wynika z bulli Marcina V z 18 listopada 1420, w tym czasie nominacje były dokonywane przy współudziale aragońskiego prowincjała. Dalsze podziały prowincji aragońskiej nastąpiły po zakończeniu Wielkiej schizmy zachodniej. W 1420 Marcin V zatwierdził podział królestwa Majorki na Baleary oraz hrabstwa pirenejskie a nadto wyodrębnił z prowincji aragońskiej okręg Walencji. W 1447 ustanowiono oddzielny trybunał dla Katalonii, z której z kolei w 1459 wyodrębniono diecezję Barcelony. W 1475 w monarchii aragońskiej istniało sześć okręgów inkwizytorskich:
Ponadto w 1475 generał zakonu dominikanów mianował aragońskiego dominikanina Juana Franco na inkwizytora królestwa Nawarry, mimo że nic nie wskazuje, by oprócz nominacji z roku 1238, królestwo to kiedykolwiek miało własnego inkwizytora. Wzrost liczby inkwizytorów nie miał jednak związku ze wzrostem aktywności inkwizycji, był raczej pochodną stopniowego przekształcania się tego urzędu w honorowe wyróżnienie. Zjawisko takie zachodziło także w innych krajach Europy.
Inkwizytor Majorki Antonio Murta odegrał dużą rolę w przymusowych chrztach majorkańskich Żydów w 1435.
W 1481 król Ferdynand II Katolicki, w związku z kampanią przeciwko judaizantom w Kastylii podjął próbę podporządkowania sobie papieskich inkwizytorów w królestwie Aragonii. Udało mu się przeforsować własnych kandydatów na stanowiska inkwizytorów, jednak ich działalność wzbudziła protesty. Ostatecznie 17 października 1483 Sykstus IV mianował Generalnym Inkwizytorem Aragonii dominikanina Tomasa de Torquemadę, który już wcześniej został zwierzchnikiem inkwizycji w Kastylii. Papiescy inkwizytorzy stopniowo byli zastępowani nominatami króla Ferdynanda II oraz Torquemady. Tym samym aragońska inkwizycja stała się częścią nowej inkwizycji hiszpańskiej, podporządkowanej monarchii. Najdłużej (do 1488) działał trybunał papieskiej inkwizycji na Majorce.
Kastylia.
W królestwie Kastylii-Leonu prawie w ogóle nie było papieskiej inkwizycji. W XIII–XV wieku źródła sporadycznie jedynie wspominają o obecności heretyków w tym kraju, ale za każdym razem procesy przeciwko nim wytaczano przed sądami biskupimi, a nie papieskimi inkwizytorami. Wiadomo, że biskup Leonu Roderyk (1209–1232) wygnał ze swej diecezji katarów, którzy przybyli z Francji. W 1236 król Kastylii Ferdynand III aresztował kilku heretyków w Palencii i napiętnował ich rozpalonym żelazem, jednak miejscowy biskup skłonił ich do pojednania z Kościołem i udzielił rozgrzeszenia. Statuty króla Alfonsa Mądrego z 1255 wprowadziły karę śmierci dla zatwardziałych heretyków, jednak przez następnych dwieście lat nie odnotowano w Kastylii ani jednego takiego wyroku. W 1317 arcybiskup Composteli Roderyk schwytał sześciu dulcynian, którzy uciekli przed inkwizycją z południowej Francji. Nie wiedząc, jak należy z nimi postąpić, zwrócił się listownie o poradę do inkwizytora Tuluzy Bernarda Gui.
W 1402 papież Bonifacy IX upoważnił prowincjała dominikańskiej prowincji Hiszpania do mianowania inkwizytorów na obszarze swej prowincji (tj. w Kastylii-Leonie i Portugalii) lub do samodzielnego działania w tym charakterze. Kastylia uznawała jednak wówczas antypapieża Benedykta XIII, toteż regulacja ta nie miała wówczas żadnych następstw. Krótko po zakończeniu schizmy, w 1418, spod jurysdykcji prowincjała hiszpańskiego wyłączono Portugalię. Choć jeszcze w styczniu 1482 Sykstus IV potwierdził inkwizytorskie uprawnienia hiszpańskiego prowincjała, nic nie wskazuje, by kiedykolwiek zostały one wykorzystane. W latach 60. i 70. XV wieku sporadycznie zdarzały się procesy judaizantów (marranów) przed sądami biskupimi. W 1465 niejaki Fernando Gonzalez został skazany na pokutę przez arcybiskupa Toledo za potajemne wyznawanie judaizmu. W 1467 za to samo przewinienie w Llerena spalono dwie osoby skazane przez wikariusza miejscowego biskupa, a na dwie inne nałożono pokutę. Wobec powszechności oskarżeń marranów o potajemne praktykowanie judaizmu działalność sądów biskupich okazała się dalece niewystarczająca i w 1480 w Kastylii król Ferdynand II i Izabela I utworzyli za zgodą papieża Sykstusa IV (1478) nową inkwizycję, podległą monarchii i niezależną od struktur papieskiej inkwizycji.
Portugalia.
W Portugalii na przełomie XIV i XV wieku funkcjonowało kilku tytularnych inkwizytorów powiązanych z dworem królewskim. W 1376 inkwizytorem został franciszkanin Martino Vasquez, w 1394 również franciszkanin Rodrigo Cintra, będący jednocześnie spowiednikiem króla Jana I. W latach 1399–1401 inkwizytorem królestwa Portugalii był Vicente de Lisboa, dominikański prowincjał Hiszpanii w obediencji rzymskiego papieża Bonifacego IX. Ostatnim papieskim inkwizytorem w Portugalii był mianowany w 1413 franciszkanin Affonso de Alprao, również spowiednik króla Jana I. Nie zachowały się żadne dane świadczące o aktywnej działalności kogokolwiek z tej czwórki. Kiedy na początku XVI wieku problemem w Portugalii stały się podejrzenia licznej rzeszy konwertytów żydowskich o kryptojudaizm, sytuacja rozwinęła się według schematu znanego z Hiszpanii i zakończyła utworzeniem w 1536 wzorowanej na hiszpańskiej inkwizycji portugalskiej.
W 1531 w Portugalii spalony został angielski zwolennik reformacji William Roy.
Statystyki wyroków i egzekucji.
Trudno ustalić liczbę ofiar papieskiej inkwizycji w średniowiecznej Hiszpanii. Zachowało się bardzo niewiele informacji o wytaczanych przez nią procesach. Śledztwo prowadzone w diecezji Urgel w latach 50. XIII wieku przez inkwizytorów Piotra Tenesa i Ferrera zakończyło się skazaniem i uwięzieniem prawdopodobnie 181 osób. Pierwsze informacje o egzekucjach pochodzą z 1258, gdy Piotr Tenes spalił dwóch heretyków w Perpignan. O kolejnych siedmiu egzekucjach wspominają dokumenty królewskie z 1262, w których król Jakub I rozdysponował majątki skonfiskowane spalonym niedawno heretykom. Ponadto między rokiem 1258 a 1269 potępiono pośmiertnie pięciu katalońskich feudałów.
W 1320 dwóch spirytuałów spalono w Gironie. Prawdopodobnie w tym samym roku inkwizytor Bernard Puigcercos spalił w Barcelonie franciszkańskiego spirytuała Pedro Olera wraz z nieznanym z imienia towarzyszem; na śmierć został skazany wtedy także niejaki Bonanat, który jednak w ostatniej chwili okazał skruchę i dlatego zamieniono mu karę śmierci na więzienie. Kilkanaście lat później (1335) Bonanat został ponownie oskarżony o herezję i tym razem inkwizytor Wilhelm Costa kazał go spalić na stosie jako recydywistę. Jego zwolennicy wyrzekli się herezji i otrzymali kary pokutne, jednak ich liczba nie jest znana. Nieco wcześniej, w 1325 inny spirytuał Duran Baldach został spalony wraz ze swym uczniem przez inkwizytora Arnolda Burguete. W 1341–1342 spalono także dwóch żydowskich konwertytów oskarżonych o powrót do judaizmu, a kilku innych skazano na więzienie. W 1345–1346 odbył się też proces spirytuałów z Vilafranca del Penedès; nikogo nie skazano wtedy na śmierć, ale jeden z oskarżonych zmarł przed końcem procesu i pośmiertnie zarządzono konfiskatę pozostałego po nim majątku.
Inkwizytor Nicolas Rossell (1351–1356) przeprowadził proces przeciwko spirytuałom z Walencji, w wyniku którego niejaki Jaime Justi został skazany na dożywotnie więzienie, a zwłoki trzech zmarłych już osób ekshumowano i spalono. Ponadto w 1352 Rossell skazał na grzywnę żydowskiego lekarza oskarżonego o magię.
Inkwizytor Nicolas Eymeric (1357–1399) spalił co najmniej jednego heretyka (Mikołaja z Kalabrii, ok. 1357) i skazał na wieczne więzienie co najmniej trzy inne osoby (Bartolo Janevisio ok. 1369, oskarżony o magię żyd Astrucchio de Piera ok. 1371 i ksiądz Pedro de Ceplanes z Walencji ok. 1390). Śledztwo przeciwko zwolennikom teorii Rajmunda Lullusa w Walencji na początku lat 90. XIV nie zakończyło się wyrokami z powodu interwencji króla Jana I.
W 1434 w Roussillon i Cerdanya inkwizytor Berenguer Roig zainicjował postępowanie w sprawie domniemanych wyznawców husytyzmu, nie wiadomo jednak, jakie były jego wyniki.
W 1407 na Majorce spalony został żydowski konwertyta Juan de Galiana. Wyroki śmierci ogłoszone w 1435 przez inkwizytora Majorki Antonio Murta wobec czterech żydów oskarżonych o mord rytualny nie zostały wykonane, gdyż wszyscy czterej skazańcy zgodzili się przyjąć chrzest.
W drugiej połowie XV wieku inkwizytorzy aragońscy zintensyfikowali swoje działania przeciwko marranom. Inkwizytorzy Walencji w latach 1455–1482 przeprowadzili 29 procesów, w tym jedną osobę skazali na śmierć; inkwizytorzy Saragossy w latach ok. 1475–1483 pojednali z Kościołem pięć osób, a inkwizytorzy Majorki w latach 1478–1487 pojednali z Kościołem szesnaście osób. Ponadto w 1485 inkwizytor Barcelony Juan Conde potępił pośmiertnie jednego marrana. Daje to łącznie jeden wyrok śmierci na pięćdziesiąt jeden procesów między 1455 a 1487.
Powyższe dane (kilkaset procesów, 21 faktycznych egzekucji) z pewnością nie odzwierciedlają całej działalności inkwizycji papieskiej w Hiszpanii. Juan Antonio Llorente, a za nim Henry Charles Lea, podają dane o rzekomych procesach i egzekucjach będących dziełem inkwizytorów w 1302 (inkwizytor Bernard), 1304 (inkwizytor Domingo Peregrino), ok. 1413 (inkwizytor Roussillon Bernard Pages i inkwizytor Majorki Wilhelm Sagarra), w latach 30. XV wieku w Walencji (trzej kolejni inkwizytorzy tego okręgu) oraz w 1441 (inkwizytor Aragonii Miguel Ferriz i inkwizytor Walencji Martin Trilles). Informacje te opierają się jednak wyłącznie na zapisach siedemnastowiecznych historiografów dominikańskich, w szczególności Vincenzo Maria Fontany, gloryfikujących antyheretycką działalność swych braci zakonnych. Ogólnikowość i schematyczność tych wzmianek, brak potwierdzenia w źródłach współczesnych, omyłki dotyczące dat i imion inkwizytorów, wymienianie ruchów heretyckich nie odnotowanych w ogóle w Hiszpanii skłaniają jednak współczesnych historyków do sceptycyzmu wobec tych zapisów. Zarówno Fontana, jak i sam Llorente, podając informacje o aktywności poszczególnych inkwizytorów w Hiszpanii, często powołują się na pracę szesnastowiecznego historyka aragońskiej prowincji dominikanów Francisco Diago "Historia de la Provincia de Aragon de la Orden de Predicadores". W rzeczywistości jednak Diago w cytowanych miejscach najczęściej jedynie potwierdza fakt urzędowania poszczególnych inkwizytorów, nie przekazując przy tym żadnych danych o wytaczanych przez nich procesach. Możliwe, że jakaś część tych wzmianek jest oparta na faktach, jednak w oparciu o istniejący materiał źródłowy nie jest możliwa ich weryfikacja.

</doc>
<doc id="2342451" url="https://pl.wikipedia.org/wiki?curid=2342451" title="Bernard-Nicolas Aubertin">
Bernard-Nicolas Aubertin

Bernard-Nicolas Aubertin O.Cist. (ur. 9 września 1944 w Épinal) – francuski duchowny katolicki, arcybiskup Tours w latach 2005–2019.
Życiorys.
Prezbiterat.
Święcenia kapłańskie otrzymał 21 maja 1972 w zgromadzeniu Ojców Białych. W 1982 złożył śluby wieczyste w zakonie cystersów. W 1989 mianowany opatem klasztoru na Wyspach Leryńskich.
Episkopat.
4 sierpnia 1998 został mianowany biskupem ordynariuszem diecezji Chartres. Sakry biskupiej udzielił mu arcybiskup Pierre Plateau.
23 czerwca 2005 papież Benedykt XVI mianował go arcybiskupem Tours. Ingres odbył się 4 września 2005.
26 października 2019 przeszedł na emeryturę.

</doc>
<doc id="2342453" url="https://pl.wikipedia.org/wiki?curid=2342453" title="Konstal 1Mw">
Konstal 1Mw

1Mw – typ dwukierunkowych, czteroosiowych wąskotorowych wagonów silnikowych wyprodukowanych w Chorzowskiej Wytwórni Konstrukcji Stalowych Konstal w latach 1960–1966 w liczbie 4 sztuk, przystosowanych do kursowania na torze o rozstawie szyn 750 mm. Na PKP wagony te nosiły oznaczenia Mx-201 do 204, zmienione następnie na MBxd1-201 do 204.
Geneza.
W latach 50. XX wieku Centralny Zarząd Kolei Dojazdowych podjął działania zmierzające do zastąpienia w ruchu osobowym pociągów prowadzonych trakcją parową wagonami silnikowymi. W roku 1958 zlecono produkcję takich pojazdów Chorzowskiej Wytwórni Konstrukcji Stalowych Konstal oraz przekazano jej dokumentację opracowaną przez Centralne Biuro Konstrukcyjne Przemysłu Taboru Kolejowego w Poznaniu.
Konstrukcja.
1Mw to dwukierunkowy czteroosiowy wagon silnikowy pierwotnie napędzany silnikiem wysokoprężnym typu Wola DTK 150 o mocy 150 KM i wyposażony w pięciostopniową przekładnię mechaniczną (skrzynię biegów) typu Jelcz sterowaną pneumatycznie. Napęd ze skrzyni biegów był przenoszony za pomocą wału Cardana do przekładni nawrotnej, a następnie na obie osie jednego z wózków (układ osi B'2'). Pojazd wyposażony jest w hamulec pneumatyczny systemu Westingouse’a (typ XR1).
W latach 80. XX wieku podczas napraw głównych silniki Wola DTK 150 wymieniono na nowocześniejsze i mocniejsze silniki typu Wola-Henschel 14H6, skrzynie biegów zastąpiono pochodzącymi z samochodów KAMAZ, zaś przekładnie osiowe – pochodzącymi z lokomotyw serii Lxd2.
Pudło wagonu wykonano ze stali. Wnętrze wagonu podzielone jest na cztery przedziały: przedział pasażerski (a w nim 32 stałe miejsca siedzące i 4 rozkładane), przedział silnikowy (umieszczony w środkowej części wagonu, dzielący część pasażerską na dwie części) oraz dwie kabiny maszynisty – po jednej na każdym końcu wagonu. Kabiny pierwotnie były dość niewielkie, a obok nich znajdowały się przedsionki i drzwi do przejścia międzywagonowego. Z czasem przejścia międzywagonowe i przedsionki zlikwidowano dzięki czemu powiększono kabinę maszynisty i utworzono w niej miejsce dla kierownika pociągu.
Eksploatacja.
Pierwszy z wyprodukowanych wagonów typu 1Mw (Mx201, później przenumerowany na MBxd1-201) przekazano w roku 1960 do eksploatacji próbnej na Krotoszyńską Kolej Dojazdową (Parowozownia Pleszew). Mimo tego, że w początkowym okresie eksploatacji wagon sprawował się dobrze, szybko pojawiły się liczne usterki. Największe problemy sprawiała skrzynia biegów oraz przekładnie osiowe. W celu usunięcia usterek wagon wysłano do producenta.
Wszystkie wagony typu 1Mw eksploatowano pierwotnie na Krotoszyńskiej Kolei Dojazdowej, skąd z czasem trafiły na inne koleje – Śmigielską Kolej Dojazdową oraz Kujawskie Koleje Dojazdowe. W połowie lat 80. XX wieku wszystkie cztery wagony trafiły na Wrocławską Kolej Dojazdową, gdzie pracowały aż do jej likwidacji w roku 1991. Po likwidacji Wrocławskiej KD wagony przesłano do Lokomotywowni Krośniewice. Do dziś zachowały się dwa z czterech wyprodukowanych wagonów. Jeden z nich nadal stacjonuje w Krośniewicach, drugi – na stacji Rogów Towarowy Wąskotorowy (Kolej Wąskotorowa Rogów – Rawa – Biała).
W listopadzie 2012 roku Starostwo Powiatowe w Gnieźnie sprzedało na złom odstawiony od 10 lat zdewastowany wagon MBxd1-201 (prototyp), co wywołało poruszenie prasy branżowej. Jedynie część podzespołów udało się odkupić Fundacji Polskich Kolei Wąskotorowych w celu użycia przy planowanej odbudowie wagonu 203.
Oznaczenia.
Pierwotnie wagony otrzymały oznaczenie serii "Mx" i numery inwentarzowe kolejno od 201 do 204. Pomimo tego, że 1 stycznia 1961 roku weszły w życie nowe przepisy o znakowaniu taboru wąskotorowego (instrukcja WM-11), to wagony te zachowały stare oznaczenia do czasu zmiany ich malowania z fabrycznego (kremowo-niebieski) na seledynowo-zielone z pomarańczowym pasem. Zgodnie z nowymi przepisami wagony uzyskały wtedy oznaczenie serii "MBxd1" oraz zachowały dotychczasowe numery taborowe. W roku 1975 wagony zyskały dodatkowe oznaczenia – ujednolicone dwunastocyfrowe numery CETAR zachowując jednocześnie dotychczasowe oznaczenie serii oraz numery inwentarzowe.

</doc>
<doc id="2342454" url="https://pl.wikipedia.org/wiki?curid=2342454" title="1Maw64">
1Maw64



</doc>
<doc id="2342455" url="https://pl.wikipedia.org/wiki?curid=2342455" title="Marcin Majewski">
Marcin Majewski

Marcin Majewski (ur. 1980 w Legnicy) – biblista, doktor hab. teologii, wykładowca na Uniwersytecie Papieskim Jana Pawła II w Krakowie oraz na Uniwersytecie Jagiellońskim.
Kariera naukowa.
W latach 1999-2004 studiował teologię na Papieskiej Akademii Teologicznej w Krakowie, w latach 2004-2008 kontynuował studia z teologii biblijnej na tej uczelni, które ukończył doktoratem w 2008 roku. Równocześnie w latach 2003/2004 studiował język hebrajski w Instytucie Filologii Orientalnej Uniwersytetu Jagiellońskiego. W 2004 ukończył też podyplomowe studia dziennikarskie na PAT.
Od roku 2006 wykłada język hebrajski biblijny w WSD oo. Paulinów w Krakowie, a od roku 2008 przedmioty biblijne w WSD oo. Franciszkanów oraz na Uniwersytecie Papieskim Jana Pawła II.
W 2019 uzyskał stopień doktora habilitowanego w dziedzinie nauk teologicznych.
Jest członkiem zwyczajnym The Society of Biblical Literature (SBL), European Association of Biblical Studies (EABS), Stowarzyszenia Biblistów Polskich, Sekcji Biblijnej Polskiego Towarzystwa Teologicznego, Polskiego Towarzystwa Studiów Żydowskich oraz Rady Naukowej Komisji Nauk Filologicznych PAN we Wrocławiu. Jest także współpracownikiem Zespołu Języka Religijnego przy Radzie Języka Polskiego.
Wybrane publikacje.
Jest autorem m.in.:
oraz kilkudziesięciu artykułów naukowych i popularnonaukowych. Jego ostatnia książka "Pięcioksiąg odczytany na nowo" otrzymała 3 miejsce w konkursie na Teologiczną Książkę Roku organizowanym przez Polską Akademię Nauk.

</doc>
<doc id="2342465" url="https://pl.wikipedia.org/wiki?curid=2342465" title="Riley 1.5">
Riley 1.5

Riley 1.5 – samochód osobowy średniej klasy, produkowany przez British Motor Corporation pod marką Riley w latach 1957–1965.
Historia.
Pod koniec lat 30. producent udanych samochodów sportowych, Riley, został przejęty przez Morrisa. Nowy właściciel firmy, Lord Nuffield, zapewniał, że zrobi wszystko, by firma Riley nie straciła swojej indywidualności. Jednym z pojazdów mających zapewnić utrzymanie renomy firmie, był oparty na Morrisie Minor model 1.5, znany także jako One-Point-Five. Premiera tego samochodu nastąpiła w 1957 roku na wystawie London Motor Show, a produkcja rozpoczęła się w listopadzie tego samego roku. Pojazd, wraz z bliźniaczym Wolseleyem 1500 – produkowanym od kwietnia 1957 roku – miał identyczną płytę podłogową, zawieszenie i układ kierowniczy, ale był wyposażony w inny silnik (mocniejszą czterocylindrową, górnozaworową jednostkę BMC serii B o pojemności 1489 cm³) skrzynię biegów (pochodzącą z modelu MG Magnette) oraz hamulce (bębnowe firmy Girling). W celu uzupełnienia sportowego charakteru samochodu, został on wykończony na wysokim poziomie i wyposażony w skórzane fotele, drewnianą tablicę rozdzielczą i pełny zestaw sportowych instrumentów dla kierowcy. Przestrzeń dla pasażerów była stosunkowo duża.
W 1960 roku wprowadzono drugą serię pojazdu, zawierającą takie zmiany jak zawiasy ukryte pod maską, półkę pod deską rozdzielczą i zmodyfikowany wałek rozrządu. W 1961 roku na rynek weszła ostatnia, trzecia seria produkcyjna. W stosunku do poprzedniej serii zamontowano nowe lampy, nowe fotele i nową, bardziej wytrzymałą skrzynię biegów, a punkty mocowania pasów bezpieczeństwa były wyposażeniem standardowym.
W połowie lat 60. samochód stał się przestarzały i w kwietniu 1965 roku zakończono jego produkcję. Łącznie wyprodukowano 39 179 egzemplarzy pojazdu, co powoduje, iż jest to najpopularniejszy model w historii firmy Riley.
W sporcie.
Chociaż Riley 1.5 nie był zaprojektowany z myślą o uczestnictwie w rajdach i wyścigach, to jednak odnosił na tym polu pewne sukcesy.
Największe sukcesy dla samochodu odnosili Les Leston, Alan Hutcheson i Harold Grace. W 1958 Leston wygrał swoją klasę w serii BSCC, a rok później zajął w niej trzecie miejsce.
Samochód brał udział również w rajdach (w tym w Rajdzie Monte Carlo), ale bez większych sukcesów.

</doc>
<doc id="2342466" url="https://pl.wikipedia.org/wiki?curid=2342466" title="Riley One-Point-Five">
Riley One-Point-Five



</doc>
<doc id="2342467" url="https://pl.wikipedia.org/wiki?curid=2342467" title="Journal of Biochemistry">
Journal of Biochemistry

Journal of Biochemistry ("J. Biochem.", "JB") – recenzowane czasopismo naukowe publikujące artykuły z dziedziny biochemii, biologii molekularnej, biologii komórki i biotechnologii w języku angielskim. Ukazuje się od 1922 roku i wydawane jest przez Oxford University Press w imieniu Japanese Biochemical Society. Impact factor tego czasopisma wyniósł w 2014 roku 2,582. Redaktorem naczelnym jest Kohei Miyazono, profesor Uniwersytetu Tokijskiego.

</doc>
<doc id="2342469" url="https://pl.wikipedia.org/wiki?curid=2342469" title="J. Biochem.">
J. Biochem.



</doc>
<doc id="2342470" url="https://pl.wikipedia.org/wiki?curid=2342470" title="J Biochem">
J Biochem



</doc>
<doc id="2342474" url="https://pl.wikipedia.org/wiki?curid=2342474" title="Organizacja Nadzorująca Rozejm Narodów Zjednoczonych">
Organizacja Nadzorująca Rozejm Narodów Zjednoczonych



</doc>
<doc id="2342475" url="https://pl.wikipedia.org/wiki?curid=2342475" title="Gubernator generalny Tajwanu">
Gubernator generalny Tajwanu

Generalny gubernator Tajwanu – najwyższy przedstawiciel władz Cesarstwa Japonii na Tajwanie, w okresie, gdy wyspa była japońską kolonią (1895-1945).
Z 19 japońskich gubernatorów generalnych pierwszych siedmiu było wojskowymi, następnych dziewięciu (w latach 1919-1937) - cywilami, a po wybuchu II wojny chińsko-japońskiej i związanej z tym militaryzacji wyspy, ostatnich ponownie trzech wywodziło się z kręgów wojskowych. Gubernator był szefem administracji na wyspie, wydawał rozkazy lokalnym siłom zbrojnym, kształtował politykę kolonialną na wyspie i miał prawo wydawać zarządzenia, które miały równą moc, co prawa wydawane w metropolii.
Na mocy tzw. "zarządzenia nr 63", miał zarówno możliwość stanowienia prawa dla wyspy, bez konieczności jego akceptacji przez stolicę, jak i jego egzekucji. To połączenie władzy ustawodawczej i wykonawczej naruszało prerogatywy Zgromadzenia Narodowego, dlatego gubernator musiał corocznie zwracać się o przedłużenie tych uprawnień (w 1920 przedłużono mu je bezterminowo).

</doc>
<doc id="2342477" url="https://pl.wikipedia.org/wiki?curid=2342477" title="Peter Liu Cheng-chung">
Peter Liu Cheng-chung

Peter Liu Cheng-chung (; ur. 12 kwietnia 1951 w Hushui) – tajwański duchowny katolicki, biskup Kaohsiung od 2006.
Życiorys.
Święcenia kapłańskie otrzymał 13 kwietnia 1980.
Od 2009 roku jest przewodniczącym Katolickiego Uniwersytetu Fu Jen.
Episkopat.
1 lipca 1994 został mianowany biskupem diecezji Jiayi. Sakry biskupiej udzielił mu kard. Jozef Tomko.
5 lipca 2004 Jan Paweł II mianował go biskupem koadiutorem diecezji Kaohsiung. Pełnię rządów w diecezji objął 6 stycznia 2006, po przejściu na emeryturę poprzednika - kard. Paula Shan Kuo-hsi. W 2009 został podniesiony do rangi arcybiskupa "Ad personam".

</doc>
<doc id="2342478" url="https://pl.wikipedia.org/wiki?curid=2342478" title="Felipe Nasr">
Felipe Nasr

Luíz Felipe de Oliveira Nasr (ur. 21 sierpnia 1992 w Brasílii) – brazylijski kierowca wyścigowy.
Życiorys.
Formuła BMW.
Felipe karierę rozpoczął w roku 2000 od startów w kartingu. W 2008 roku zadebiutował w serii wyścigów open-wheel – Amerykańskiej Formule BMW. Wystąpiwszy w dwóch wyścigach, w jednym stanął na podium, ostatecznie będąc sklasyfikowanym na 10. pozycji. Sezon później brał udział w pełnym cyklu europejskiego cyklu. Równa i konsekwentna jazda zaowocowała tytułem mistrzowskim. Brazylijczyk pięciokrotnie zwyciężył, a tylko we dwóch wyścigach nie zameldował się na podium. Nasr wystąpił również w jednej eliminacji Pacyficznej Formuły BMW. Zdominował w niej rywalizację pokonując lokalnych zawodników. Nie był jednak liczony do klasyfikacji.
Formuła 3.
W sezonie 2010 Brazylijczyk zadebiutował w Brytyjskiej Formule 3. Stanąwszy czterokrotnie na podium (w tym raz zwyciężył, na torze Snetterton) został sklasyfikowany na 5. miejscu. Podczas zmagań w Grand Prix Makau Nasr zajął 11. pozycję. W kolejnym roku startów Felipe podpisał kontrakt z mistrzowską ekipą Carlin Motorsport. Zwyciężywszy siedmiokrotnie, pewnie sięgnął po tytuł mistrzowski.
Seria GP2.
W 2012 roku Brazylijczyk zdobył posadę etatowego kierowcy ekipy DAMS w przedsionku Formuły 1 – Serii GP2. W pierwszym sezonie startów czterokrotnie stawał na podium. Z dorobkiem 95 punktów został sklasyfikowany na dziesiątym miejscu w klasyfikacji generalnej.
Na sezon 2013 Nasr zmienił zespół na brytyjski Carlin. Tym razem był już w piątce, która do końca liczyła się w walce o mistrzowski tytuł. Jednakże podczas trzech ostatnich rund zdobył zaledwie 24 punkty, co sprawiło, że mimo wyprzedzenia Stefano Colettiego, za którym plasował się w pierwszej części sezonu, spadł za trzech innych kierowców. Ostatecznie 154 punkty dały mu czwartą pozycję w klasyfikacji końcowej.
W 2014 roku Brazylijczyk kontynuował współpracę z brytyjską ekipą Carlin. W sprincie w Barcelonie odniósł pierwsze zwycięstwo w GP2. W kolejnej części sezonu powtórzył ten sukces jeszcze trzykrotnie. Był najlepszy w głównym wyścigu w Austrii oraz w sprintach w Wielkiej Brytanii i w Belgii. Miał jednak mniejszą liczbę miejsc na podium niż Palmer i Vandoorne, co zadecydowało, że w klasyfikacji generalnej uplasował się na trzecim miejscu.
Formuła 1.
6 listopada 2014 roku Felipe Nasr, został zakontraktowany na starty w Formule 1 jako kierowca Sauber F1 Team w sezonie 2015. 
Wyniki.
Podsumowanie.
† – Nasr nie był liczony do klasyfikacji.
Życie prywatne.
Felipe Nasr ma libańskie pochodzenie.

</doc>
<doc id="2342485" url="https://pl.wikipedia.org/wiki?curid=2342485" title="Gentarō Kodama">
Gentarō Kodama

 — generał Cesarskiej Armii Japońskiej, szef sztabu Armii Mandżurskiej podczas wojny rosyjsko-japońskiej i wieloletni gubernator generalny Tajwanu. Jeden z twórców nowoczesnej armii japońskiej.
Życiorys.
Urodził się 16 marca 1852 w Tokuyamie, w ówczesnej domenie Chōshū (obecnie prefektura Yamaguchi). Wraz ze swoim klanem walczył przeciwko siłom siogunatu w wojnie boshin, w czasie restauracji Meiji. Po ustanowieniu Cesarskiej Armii Japońskiej, wstąpił do niej jako żołnierz, ale wkrótce awansował na porucznika. Walczył z rebelią w Saga i wziął udział w wyprawie na wyspy Riukiu w 1876. 
Po 1891 uzupełniał wiedzę wojskową w Niemczech, pełniąc tam jednocześnie funkcję wojskowego attaché. Po powrocie do Japonii, wraz z Klemensem Mecklem, pracował nad reorganizacją armii japońskiej na wzór pruski, służąc jako wiceminister ds. armii. Był pierwszym komendantem Akademii Sztabu Generalnego. W późniejszych latach służył też jako wiceminister ds. armii. W czasie I wojny chińsko-japońskiej był szefem sztabu w Hiroshimo.
W lutym 1898 mianowany gubernatorem generalnym Tajwanu, którym formalnie był do kwietnia 1906, choć po 1900 faktyczną kontrolę nad sprawami wyspy sprawował Shinpei Gotō. 
W 1900 został ministrem ds. armii w gabinecie Hirobumiego Itō. Gdy premierem został Tarō Katsura, objął ministerstwo spraw wewnętrznych i edukacji. W 1903 zrezygnował z posady rządowej i wrócił na stanowisko zastępcy szefa sztabu, przygotowując plany wojny z Rosją. Uważany za głównego twórcę planu japońskiej ofensywy w Mandżurii.
W czerwcu 1904, mianowany generałem, był szefem sztabu Armii Mandżurskiej marszałka Iwao Ōyamy, którego zastąpił na czas choroby, na początku 1905. Wcześniej pomagał też w organizacji ataku na Port Artur. Obawiając się, że ostatecznie większe zasoby Rosji wyczerpią siły Japonii, dążył do negocjacji pokojowych, dopóki Japończycy mieli przewagę po wygranej bitwie pod Mukdenem. By wzmocnić pozycję przetargową Japonii, zaplanował także inwazję na Sachalin.
W 1906 mianowany szefem Sztabu Generalnego, ale wyczerpany trudami wojny, zmarł w tym samym roku. Pośmiertnie mianowany wicehrabią i odznaczony pierwszym nadanym Orderem Złotej Kani I klasy.

</doc>
<doc id="2342496" url="https://pl.wikipedia.org/wiki?curid=2342496" title="System podatkowy w Polsce">
System podatkowy w Polsce

System podatkowy w Polsce – ogół obowiązujących w Polsce przepisów prawnych z zakresu ustalania i poboru podatków.
Podstawy prawne.
Prawne podstawy nakładania obowiązków podatkowych w Polsce stanowi obowiązująca od dnia 17 października 1997 r. Konstytucja Rzeczypospolitej Polskiej z dnia 2 kwietnia 1997 r. Art. 217 stanowi, że:
Zgodnie z zasadą wyrażoną w art. 8 Konstytucji, jej przepisy stosuje się bezpośrednio, chyba że Konstytucja stanowi inaczej. Miejsce Konstytucji w systemie źródeł prawa podatkowego wymaga nadto, aby proces jego wykładni przebiegał w taki sposób, by dokonana interpretacja była zgodna z Konstytucją. W tej kwestii należy zwrócić uwagę na wytyczne Trybunału Konstytucyjnego, zawarte w uchwale z dnia 6 września 1995 r., sygn. W 20/94 (Orzecznictwo Trybunału Konstytucyjnego, 1995, nr 1, poz. 6, cz. II, s. 258–265), który wskazuje, iż w sytuacji, gdy jest możliwe takie wyłożenie przepisu, aby pozostawał on w zgodzie z Konstytucją, należy z tej możliwości skorzystać, odrzucając taką drogę interpretacji, która prowadzi do odczytania przepisu jako niekonstytucyjnego.
Na polski system podatkowy składa się dwanaście tytułów podatkowych, objętych materialnym szczególnym prawem podatkowym. "Pojęcie podatku" zostało zdefiniowane w art. 6 ustawy z dnia 29 sierpnia 1997 r. – ordynacja podatkowa i "jest to publicznoprawne, nieodpłatne, przymusowe i bezzwrotne świadczenie pieniężne na rzecz Skarbu Państwa, województwa, powiatu lub gminy, wynikające z ustawy podatkowej". Przepisy ordynacji podatkowej stosuje się również do opłat i innych niepodatkowych należności budżetu państwa i budżetów jednostek samorządu terytorialnego, do których ustalania lub określania uprawnione są organy podatkowe, oraz opłat, o których mowa w przepisach o podatkach i opłatach lokalnych.
Część materialna ogólna i część proceduralna prawa podatkowego została uregulowana przepisami ordynacji podatkowej.
Rodzaje podatków.
Obecnie w Polsce wyróżniamy 17 rodzajów podatków według Ministerstwa Finansów.
Podatki bezpośrednie:
Podatki pośrednie:
Istnieją również inne opłaty/daniny, które de facto także są podatkami:
Inne podatki – lokalne:
Nieistniejące już podatki, obowiązujące w Polsce w jakimkolwiek okresie po roku 1989:
Podatek dochodowy od osób fizycznych.
Podatek dochodowy od osób fizycznych w Polsce uregulowany jest ustawą z dnia 26 lipca 1991 r. (). Ponadto prawa i obowiązki podatnika tego podatku wynikają z szeregu postanowień Konstytucji RP, wielu ustaw i ratyfikowanych umów międzynarodowych oraz rozporządzeń wykonawczych.
Podatnikami podatku dochodowego są osoby fizyczne. Do zakresu przedmiotowego podatku od dochodów osób fizycznych należą wszelkiego rodzaju dochody, z wyjątkami dochodów, które zostały zakwalifikowane przez ustawę do kategorii zwolnień przedmiotowych.
Podatek od towarów i usług.
Podatek od towarów i usług wprowadzony został w Polsce przez ustawę z dnia 8 stycznia 1993 r. o podatku od towarów i usług oraz o podatku akcyzowym (). Konieczność harmonizacji polskiego prawa podatkowego z prawem UE zmusiła polskiego ustawodawcę do uregulowania tej kwestii w nowej ustawie o podatku od towarów i usług z dnia 11 marca 2004 roku ().
Podstawową stawką VAT jest od 1 stycznia 2011 stawka 23%. Dla niektórych towarów i usług przewidziano stawki obniżone: 8% oraz 5% (stawka 5% obejmuje produkty żywnościowe, książki na wszystkich nośnikach fizycznych oraz czasopisma). Istnieje również stawka w wysokości 7% – jest to naliczana przez nabywcę towarów od rolnika ryczałtowego (art. 115 ust. 2 ustawy o podatku od towarów i usług). Nie jest to w zasadzie stawka, którą są opodatkowane towary lub usługi, ale zryczałtowana kwota zwrotu VAT dla rolnika ryczałtowego, który jest z VAT zwolniony.
Istnieje również stawka 0%, która obowiązuje przy:
Przy świadczeniu usług w handlu i gastronomii podatnik może obliczać kwotę VAT od wartości brutto towaru (art. 85 ustawy z dnia 11 marca 2004 o podatku od towarów i usług) stosuje wówczas stawki:
Ponadto niektóre czynności są zwolnione od podatku. Oznacza to między innymi, że świadczący czynności zwolnione w przeciwieństwie do tych, którzy świadczą usługi opodatkowane stawką 0%, nie mogą dokonać odliczenia podatku naliczonego zapłaconego podczas świadczenia tych usług.
Fiskalizm oraz efektywność systemu podatkowego.
W opublikowanych w 2009 roku założeniach programu e-podatki Ministerstwo Finansów wskazało m.in. na następujące problemy w obecnym systemie podatkowym:
Ministerstwo Finansów szacuje, że w Polsce same obciążenia administracji publicznej związane z niefiskalnymi zadaniami administracji skarbowej (np. wydawanie zaświadczeń) generują 15–20% kosztów, głównie związanych z zaangażowaniem czasu pracowników. Minister finansów Mateusz Szczurek zauważył, że polski system podatkowy ma dwie główne wady: pierwsza to niska progresywność, czyli relatywnie wysokie obciążenia podatkowe osób mało zarabiających oraz relatywnie niskie dla osób dużo zarabiających; druga to duże zróżnicowanie efektywnych stawek podatkowych między „różnymi rodzajami świadczonej pracy”.
Według MFW niska efektywność systemu podatkowego jest jedną z przyczyn spadkowego trendu w przychodach podatkowych Skarbu Państwa trwającego od 2007 roku.
Koszty poboru podatków wyliczone w 2009 przez Europejskie Centrum Doradztwa i Dokumentacji Podatkowej wynoszą w Polsce 2,45 euro na każde 100 euro przychodu (dla porównania 1,31 w UK, 1,61 w Czechach). Koszty poboru wyliczone w 2002 roku dla całej polskiej administracji publicznej wynosiły 1,6% dochodów budżetowych. W badaniu z 2010 roku Polska pod względem kosztów poboru podatków (1,4%) ulokowała się na trzecim miejscu od końca. Według władz Lubina koszty poboru podatku od nieruchomości w tym mieście (wynikające z przepisów ogólnych) wynoszą ponad 20% wpływów.
Poza sektorem publicznym nieefektywny system podatkowy generuje znaczne koszty zewnętrzne po stronie płatników. Według raportu opracowanego w 2010 roku przez Deloitte na zlecenie Ministerstwa Gospodarki obciążenie administracyjne polskich przedsiębiorstw na 37,3 mld, czyli 2,9% PKB. Przeciętną firmę obsługa obowiązków na rzecz administracji publicznej kosztuje ponad 10 tys. zł, zaś przeciętny przedsiębiorca poświęca na nie jedną trzecią czasu pracy. W wykonanym przez Ministerstwo Gospodarki pomiarze obciążeń administracyjnych (OA), zidentyfikowano łącznie 3712 obowiązków informacyjnych nakładanych na przedsiębiorców przez przepisy prawa, w siedmiu sprawdzonych przez MG dziedzinach. Obciążenia te generują w skali całej gospodarki łączne koszty rzędu 77 miliardów złotych.
Profesor Marek Wierzbowski zwraca uwagę na zjawisko skupiania się na finansowym aspekcie kary administracyjnej bardziej niż na zapewnieniu, że dany obowiązek będzie w istocie realizowany. Według Gazety Prawnej organy skarbowe oraz sądy administracyjne na znaczną skalę ignorują wyroki Trybunału Konstytucyjnego korzystne dla podatników i opierają się wyłącznie na orzeczeniach pasujących z góry założonej tezy. Urzędy skarbowe obchodzą także przepisy ograniczające czas trwania kontroli skarbowej w firmach przez klasyfikowanie ich, zgodnie ze stanowiskiem Ministerstwa Finansów, jako „postępowań kontrolnych”, a nie kontroli.
Na podobną praktykę w 2012 roku wskazała „Rzeczpospolita”, opisując przypadek naginania przez urzędy skarbowe art. 56 § 2 kodeksu karnego skarbowego (podanie nieprawdy w oświadczeniu lub deklaracji). Ponieważ podatnik nie wydał całości środków na zakup nowego mieszkania, od reszty zapłacił podatek. W odpowiedzi urząd skarbowy przedstawił mu zarzut podania nieprawdy we wcześniejszej deklaracji. Zarzut ten został jednak uznany za bezsensowny przez Ministerstwo Finansów, które wskazało, że "„nie sposób mówić o podaniu nieprawdy w odniesieniu do zdarzeń przyszłych i niepewnych”".
Według Centrum im. Adama Smitha obciążenie przeciętnego obywatela podatkami pośrednimi i bezpośrednimi w Polsce wynosi 44,8%. Stosunek dochodów podatkowych do dochodów Skarbu Państwa w 2007 roku wynosił w Polsce 34,2%.
Według „Rzeczpospolitej” koszt poniechanych od 1999 roku reform państwa sięgają 74 mld zł. Zdaniem prof. Elżbiety Mączyńskiej-Ziemackiej nieefektywne prawo podatkowe powoduje znaczne zmniejszenie wpływów podatkowych netto oraz prowadzi do szeregu patologii, przyczyniających się do marnowania potencjału przedsiębiorczości, np. „huby podatkowej”.
Podczas konferencji zorganizowanej przez Instytut Studiów Podatkowych w 2010 roku wskazano na liczne problemy polskiego systemu podatkowego jakim jest nieczytelność ordynacji podatkowej po setkach nowelizacji, znaczne obciążenie urzędów skarbowych interpretacjami podatkowymi, rozbieżności w orzecznictwie sądów i zaniechania ustawodawcy. Podobne wnioski padały podczas konferencji zorganizowanej przez Pracodawców Rzeczypospolitej Polskiej, w 2013 roku powtarzała ja była wiceminister finansów Irena Ożóg.
W 2009 roku w rankingu uciążliwości podatkowej Polska została sklasyfikowana na trzecim miejscu (po Włoszech i Turcji) wśród krajów OECD.
Równocześnie znane są przykłady potwierdzające tezę, że uproszczenie podatków skutkuje wzrostem ich wpływów – taki skutek miało uproszczenie opodatkowania od wynajmu nieruchomości oraz obniżka akcyzy na alkohol. Z kolei wysoki podatek akcyzowy na paliwa, zwłaszcza olej napędowy, skutkuje tym, że ok. 10% paliwa będące w obrocie pochodzi z nielegalnego importu. Podobne zjawisko można zaobserwować na rynku tytoniu.
W 2013 roku prezydent Bronisław Komorowski oraz Rzecznik Praw Obywatelskich Irena Lipowicz niezależnie zaapelowali o reformę prawa podatkowego, jako dziedziny niezwykle rozbudowanej przez lata, niespójnej i stanowiącej jeden z największych źródeł problemów prawnych w Polsce.
W 2013 roku redakcja „Rzeczpospolitej”, Krajowa Rada Doradców Podatkowych oraz konfederacja pracodawców „Lewiatan” przygotowała „Białą księgę problemów podatkowych” dokumentującą najbardziej uciążliwe niespójności polskiej ordynacji podatkowej i skierowały ją do Ministerstwa Finansów z prośbą o ich naprawienie.
W rankingu "Paying Taxes 2013" Polska uplasowała się na 113. miejscu ze 189. sklasyfikowanych państw. Modelowy polski przedsiębiorca poświęca 286 godzin rocznie na spełnienie 18 obowiązków podatkowych stanowiących 41,6% jego zysku.
W kontroli urzędów skarbowych w 2014 roku Najwyższa Izba Kontroli wskazała na następujące patologie w rozliczaniu umów sprzedaży nieruchomości:
W kontroli postępowań skarbowych od 2013 roku NIK odnotowała, że „izby celne i urzędy skarbowe, poza nielicznymi przypadkami, prawidłowo wykonywały wyroki sądów administracyjnych”, ale równocześnie wskazała na szereg problemów związanych z wykonywaniem tych wyroków:

</doc>
<doc id="2342500" url="https://pl.wikipedia.org/wiki?curid=2342500" title="Piotr Friedhofen">
Piotr Friedhofen

Piotr Friedhofen, właśc. niem. "Peter Friedhofen" (ur. 25 lutego 1819 w Weitersburgu, zm. 21 grudnia 1860 w Koblencji) – założyciel "Zgromadzenia Braci Miłosierdzia Maryi Wspomożycielki" (FMMA), błogosławiony Kościoła rzymskokatolickiego.
Urodził się w rolniczej rodzinie. Miał pięcioro rodzeństwa i wcześnie stracił rodziców. Został kominiarzem. Mając 31 lat porzucił fach. Wybudował klasztor oraz schronisko dla chorych. Wznowił działalność szpitalników.
W 1850 roku założył Zgromadzenie Braci Miłosierdzia Maryi Wspomożycielki.
Zmarł na gruźlicę w wieku 41 lat.
Beatyfikowany został przez papieża Jana Pawła II w dniu 23 czerwca 1985 roku.

</doc>
<doc id="2342501" url="https://pl.wikipedia.org/wiki?curid=2342501" title="Franciszek Gárate">
Franciszek Gárate

Franciszek Gárate, właśc. hiszp. "Francisco Gárate" (ur. 3 września 1857 w Azpeitii w Kraju Basków, zm. 9 września 1929) – hiszpański jezuita (SJ), zwany "Dobrym Bratem", błogosławiony Kościoła rzymskokatolickiego.
Urodził się w chłopskiej rodzinie, jako drugi z siedmiu synów. Do Towarzystwa Jezusowego wstąpił w wieku 17 lat. Nowicjat odbył we Francji z powodu wojny domowej i powstania kantonalistów. W 1876 roku złożył śluby zakonne. Po powrocie do Hiszpanii świadczył posługę pielęgniarską w kolegium jezuickim w La Guardia.
W 1887 roku, przeniesiony do Deusto pod Bilbao, został furtianem na uniwersytecie "Universidad de Deusto" prowadzonym przez współbraci. Umacniał studentów modlitwą i gotowością służenia innym. Mówił:
Franciszek Gárate zmarł w opinii świętości mając 72 lata.
Został beatyfikowany przez Jana Pawła II w dniu 6 października 1985 roku.

</doc>
<doc id="2342502" url="https://pl.wikipedia.org/wiki?curid=2342502" title="Floryda Cevoli">
Floryda Cevoli

Floryda Cevoli, właśc. wł. "Lucrezia Elena Cevoli" (ur. 11 listopada 1685 w Pizie, zm. 12 czerwca 1767 w Città di Castello) – włoska klaryska kapucynka (OSCCap), dziewica i błogosławiona Kościoła rzymskokatolickiego.
W 1703 roku wstąpiła do klarysek kapucynek w Città di Castello i przyjęła imię Floryda. W dniu 8 czerwca 1703 roku rozpoczęła nowicjat w obecności św. Weroniki Giuliani. W 1727 roku została wybrana na przełożoną klasztoru.
Zmarła 12 czerwca 1767 roku w opinii świętości.
Beatyfikował ją Jan Paweł II 16 maja w 1993 roku.
Jej wspomnienie liturgiczne w Kościele katolickim obchodzone jest w dzienną pamiątkę śmierci.
Oo. Kapucyni wspominają bł. Florydę 16 czerwca.

</doc>
<doc id="2342503" url="https://pl.wikipedia.org/wiki?curid=2342503" title="Markarian 273">
Markarian 273



</doc>
<doc id="2342504" url="https://pl.wikipedia.org/wiki?curid=2342504" title="Markarian 848">
Markarian 848



</doc>
<doc id="2342505" url="https://pl.wikipedia.org/wiki?curid=2342505" title="Markarian 266">
Markarian 266



</doc>
<doc id="2342508" url="https://pl.wikipedia.org/wiki?curid=2342508" title="UGC 10214">
UGC 10214



</doc>
<doc id="2342510" url="https://pl.wikipedia.org/wiki?curid=2342510" title="The Early Days">
The Early Days

The Early Days – album wideo brytyjskiego zespołu heavy metalowego Iron Maiden, wydany 8 listopada 2004 przez wytwórnię EMI. Album zawiera filmy do utworów z początku lat 80, galerię zdjęć oraz materiały archiwalne: 90-min. film dokumentalny, ukazujący początki zespołu oraz nietypowy film z roku 1981. 
Lista utworów.
Dysk 2.
Widea promocyjne.
Dodatkowo wideo zawiera ponad 150 fotografii i obrazków, materiał ilustracyjny, dyskografię oraz menu programów.

</doc>
<doc id="2342512" url="https://pl.wikipedia.org/wiki?curid=2342512" title="Lothar Kreyssig">
Lothar Kreyssig

Lothar Kreyssig (ur. 30 października 1898 w Flöha, zm. 5 lipca 1986 w Bergisch Gladbach) – niemiecki sędzia, założyciel Aktion Sühnezeichen Friedensdienste (pol. Akcji Znaku Pokuty – Służby dla Pokoju, ASF) oraz Aktionsgemeinschaft Solidarische Welt (pol. Wspólnoty Solidarny Świat). 
Życiorys.
Urodził się w rodzinie kupca zbożowego. Uczęszczał do gimnazjum w Chemnitz. Po ulgowej wojennej maturze zgłosił się w 1916 ochotniczo do armii niemieckiej. Służył we Francji, krajach bałtyckich i Serbii. Po wojnie studiował prawo w Lipsku (1919–1922). Od roku 1926 był zatrudniony w sądzie okręgowym w Chemnitz, od roku 1928 jako sędzia. 
Przed dojściem Hitlera do władzy głosował na NSDAP. Po dojściu Hitlera do władzy początkowo przystąpił do hitlerowskiej organizacji dobroczynnej (niem. Nationalsozialistische Volkswohlfahrt). W 1934 został członkiem Związku Narodowo-Socjalistycznych Niemieckich Prawników (niem. Nationalsozialistischer Rechtswahrerbund). 
Powołując się na niezależność prawnika odmawiał od 1933 przystąpienia do NSDAP. Jako ewangelik został w 1934 członkiem Kościoła Wyznającego (niem. Bekennende Kirche) i w roku 1935 wybrany prezesem synodu w Saksonii. 
W 1937 został mianowany sędzią sądu opiekuńczego w Brandenburgu nad Hawelą. W pobliżu tego miasta nabył majątek ziemski, w którym prowadził gospodarkę biologiczno-dynamiczną.
Przeciw niemu prowadzono bezskutecznie dochodzenia w związku z działalnością w organizacji religijnej. Jako jedyny prawnik niemiecki odważył się zaprotestować przeciw akcji eutanazyjnej T4. Jako sędzia opiekuńczy zauważył, że coraz częściej otrzymywał wiadomości o śmierci swoich podopiecznych. W piśmie z 8 lipca 1940 do ministra sprawiedliwości Rzeszy Franza Gürtnera powiadomił go o podejrzeniu, że chorzy są masowo mordowani. Zaprotestował też przeciw pozbawieniu praw więźniów w obozach koncentracyjnych.
W odpowiedzi zwrócono mu uwagę, że akcja eutanazyjna odbywa się z inicjatywy Hitlera. Kreyssig wystosował przeciw szefowi kancelarii Hitlera, Philippowi Bouhlerowi oskarżenie o morderstwa. 13 listopada 1940 został wezwany przed oblicze ministra sprawiedliwości, gdzie okazano mu odręczne pismo Hitlera w tej sprawie. Kreyssig odmówił uznania praworządności tego faktu, mówiąc „Słowo Führera nie tworzy prawa”. W grudniu 1940 Kreyssig został skierowany na przymusowy urlop, a w marcu 1942 przeniesiony w stan spoczynku. Wtedy poświęcił się rolnictwu biodynamicznemu i działalności kościelnej. W swoim gospodarstwie ukrywał do końca wojny dwie Żydówki.
Po II wojnie światowej został uznany za działacza ruchu oporu. Jako rzekomy junkier pruski utracił jednak część swoich posiadłości.
Odmówił współpracy z władzami radzieckiej strefy okupacyjnej, przyjął zaś propozycję biskupa Otto Dibeliusa i został w 1945 przewodniczącym konsystorza prowincji kościelnej Saksonii. Pozostał na tym stanowisku do roku 1964. W latach 1950–1970 był prezesem Kościoła Krajowego Prus.
Kreyssig sprawował też wiele innych funkcji kościelnych na obszarze NRD, popierał szczególnie ruchy ekumeniczne.
Najważniejszym dziełem Kreyssiga było utworzenie Aktion Sühnezeichen Friedensdienste (Akcji Znaku Pokuty – Służby dla Pokoju, ASF). Akcja obejmowała początkowo Norwegię, Holandię, Wielką Brytanię, Francję i Grecję. Budowa muru berlińskiego odcięła akcję od krajów Zachodu. Kreyssig poświęcił się działalności na terenie NRD. 
W roku 1971 zamieszkał wraz z żoną w Berlinie Zachodnim. Od roku 1977 mieszkał w domu spokojnej starości w Bergisch-Gladbach, gdzie zmarł.

</doc>
<doc id="2342514" url="https://pl.wikipedia.org/wiki?curid=2342514" title="Inkwizycja na Węgrzech">
Inkwizycja na Węgrzech

Dzieje inkwizycji papieskiej w średniowiecznym królestwie Węgier obejmują okres około 250 lat od XIII do końca XV wieku. Ta kościelna instytucja powołana przez papieża Grzegorza IX do walki z herezjami prawdopodobnie nie rozwinęła w tym regionie działalności na większą skalę, choć z drugiej strony zachowało się bardzo niewiele źródeł dotyczących tej działalności, gdyż większość uległa zniszczeniu w okresie okupacji tureckiej w XVI wieku.
Początki inkwizycji na Węgrzech.
W 1221 na Węgry dotarli pierwsi zakonnicy dominikańscy, których jednym z głównych zadań było nawracanie heretyckich katarów, żyjących na ziemiach słowiańskich, które od końca XI wieku znalazły się w strefie wpływów królestwa węgierskiego (głównie w Bośni). Dwaj kolejni katoliccy biskupi Bośni, mianowani w 1234 i 1238, byli dominikanami (Jan z Wildeshausen i Ponsa).
Początki inkwizycji na Węgrzech sięgają pontyfikatu papieża Grzegorza IX (1227–1241). W bulli z 7 grudnia 1239 nakazał on prowincjałowi węgierskich dominikanów dobór kilku braci zakonnych, którzy mieli podjąć pracę misyjną w Bośni w celu „wykorzenienia herezji” i tę datę traktuje się często jako datę ustanowienia inkwizycji na Węgrzech. Są dowody, że dominikanie faktycznie działali na obszarze Bośni na przełomie lat 30. i 40. XIII wieku, asystując węgierskim krzyżowcom dowodzonym przez Kolomana Halickiego (zm. 1241). Działalność ta trwała jednak krótko. W czasie mongolskiego najazdu na Węgry tutejsza prowincja dominikańska poniosła ogromne straty ludnościowe, nadto ich aktywność napotkała czynny opór katarów. Jeszcze przed 1259 dominikańskie konwenty w Bośni zostały spalone przez heretyków, a dominikańska tradycja hagiograficzna wymienia dwóch węgierskich inkwizytorów, którzy w tym czasie mieli zginąć jako męczennicy z rąk heretyków (Jan i Mikołaj). W II połowie XIII wieku rolę dominikanów w prowadzeniu misji wśród południowosłowiańskich heretyków przejęli franciszkanie. Papieże Mikołaj IV (w 1291) i Bonifacy VIII (w 1298) powierzyli franciszkanom sprawowanie urzędu inkwizytorskiej w prowincji zakonnej Slawonii (Dalmacji), sięgającej od Istrii i Dunaju na północy do Macedonii na południu.
Inkwizycja węgierska w XIV i XV wieku.
Rozporządzenia papieży z lat 1291 i 1298 nie odnosiły się bezpośrednio do terytorium Węgier. W związku z tym, gdy w latach 20. XIV wieku na Węgrzech pojawili się heretyccy "fraticelli", tj. przedstawiciele dysydenckiego odłamu zakonu franciszkanów, papież Jan XXII (1316–1334) nie odwołał się do nich, lecz zwrócił się do węgierskiego prowincjała dominikanów, polecając mu mianowanie inkwizytorów w celu zwalczania tego ruchu. Na mocy bulli z 1 lutego 1327 dominikański prowincjał otrzymał prawo mianowania i odwoływania inkwizytorów na całym terytorium królestwa Węgier i tę datę należy traktować jako właściwą datę utworzenia na Węgrzech struktur inkwizycji. Te nowe przywileje dla dominikanów zostały oprotestowane przez franciszkanów z prowincji slawońskiej, jako naruszające ich prawa do prowadzenia działalności inkwizycyjnej w tych częściach tej prowincji, które były podporządkowane monarchii węgierskiej. Ostatecznie w 1330 Jan XXII zadecydował, że na ziemiach wchodzących w skład franciszkańskiej prowincji Slawonia inkwizycja pozostanie w rękach franciszkanów, natomiast na pozostałym terytorium monarchii węgierskiej inkwizytorów będzie mianował dominikański prowincjał. 
Przez następne sto lat nie ma żadnych wzmianek o inkwizycji papieskiej na Węgrzech. Nie jest pewne, czy prowincjałowie węgierskich dominikanów w ogóle wykonywali nadane im uprawnienia do wyznaczania inkwizytorów. Na przełomie 1400/01 śledztwo przeciwko waldensom w diecezji Győr w zachodnich Węgrzech prowadzili niemiecki prowincjał zakonu celestynów Piotr Zwicker oraz praski ksiądz Marcin z Ambergu, działali oni jednak z ramienia miejscowego biskupa Jana, a nie jako papiescy inkwizytorzy.
W latach 20. i 30. XV wieku w południowych obszarach monarchii węgierskiej (Siedmiogród, Bośnia) szerzył się husytyzm. W celu zwalczania tego ruchu religijnego papież Eugeniusz IV 22 sierpnia 1436 mianował włoskiego franciszkanina Jakuba z Marchii inkwizytorem generalnym Austrii i Węgier. Przez blisko trzy lata (z przerwami) Jakub prowadził bardzo intensywną działalność inkwizytorską i kaznodziejską. Odnotowano jego obecność w archidiecezji ostrzyhomskiej oraz diecezjach Pecs, Kalocsa, Waradyn, Csanád, Sirmium i Alba Iulia, gdzie zdołał nawrócić dziesiątki tysięcy husytów na katolicyzm, a jednocześnie surowo karał tych, którzy trwali w herezji. Z zachowanej korespondencji między Jakubem, jego współpracownikami, węgierskimi biskupami i papieżem Eugeniuszem IV wynika, że pojednał on z Kościołem aż 25 tysięcy ludzi. W 1439 w diecezji Sirmium skazał on na śmierć cztery osoby (w tym jednego księdza), ale wyroku nie wykonano, gdyż wszyscy skazani zdołali uciec. Protesty wzbudzała stosowana przez niego praktyka ekshumowania i palenia zwłok heretyków.
Korzystając ze swych uprawnień inkwizytorskich Jakub próbował wymusić na katolickim klerze przestrzeganie celibatu, jednak napotkał na silny opór nie tylko samych zainteresowanych, ale także węgierskiego episkopatu i w rezultacie musiał się wycofać z tych działań. Ostatecznie w maju 1439 Jakub został zastąpiony na stanowisku inkwizytora przez franciszkanina Jana Wayai, mianowanego przez generała zakonu Guillermo Robazoglio da Casale, a rok później definitywnie zakończył swą misję na Węgrzech.
W 1442 z misją antyheretycką na Węgrzech przebywał w charakterze legata i inkwizytora biskup Cortony Bartolomeo Lapacci, wywodzący się z zakonu dominikanów.
Kolejnym inkwizytorem w monarchii węgierskiej został Fabian z Bacs, zwierzchnik slawońskiego wikariatu obserwanckiego odłamu zakonu franciszkanów, obejmującego całe królestwo Węgier. W bulli nominacyjnej dla Fabiana z 23 stycznia 1445 Eugeniusz IV powierzył mu funkcję inkwizytora generalnego Węgier, Bośni, Mołdawii, Wołoszczyzny, Bułgarii, Serbii i Slawonii z prawem mianowania subdelegatów. Nominacja ta została potwierdzona 3 lipca 1446, nie zachowały się jednak żadne dane świadczące o aktywnej działalności inkwizycyjnej Fabiana z Bacs. Jego następcą 10 marca 1467 został Włoch Gabriele Rangone, doradca króla Macieja Korwina i przyszły kardynał.
Ostatnie wzmianki o inkwizycji na Węgrzech pochodzą z dwóch ostatnich dziesięcioleci XV wieku. W tym czasie urząd inkwizycyjny na Węgrzech znalazł się w rękach dominikanów. 28 października 1483 papież Sykstus IV mianował inkwizytorem Węgier dominikanina Mikołaja z Koszyc, który sprawował tę funkcję do 11 czerwca 1487. Jego następcą został Walenty z Brna, mianowany 19 stycznia 1488 przez generała zakonu dominikanów inkwizytorem Węgier i Czech. Ostatnim znanym węgierskim inkwizytorem był Nicola de Mirabili ("Nicolaus de Mirabilibus") z Koloszwaru, wzmiankowany jako inkwizytor 21 sierpnia 1493, który zmarł w 1495 jako prowincjał dominikanów węgierskich.
Inkwizytorzy monarchii węgierskiej.
Lista znanych papieskich inkwizytorów w Królestwie Węgierskim:
Nie jest potwierdzona w źródłach współczesnych tradycja dominikańska o dwóch trzynastowiecznych inkwizytorach-męczennikach, Janie OP i Mikołaju OP.

</doc>
<doc id="2342515" url="https://pl.wikipedia.org/wiki?curid=2342515" title="Ipomoea speciosa">
Ipomoea speciosa



</doc>
<doc id="2342517" url="https://pl.wikipedia.org/wiki?curid=2342517" title="Convolvulus speciosus">
Convolvulus speciosus



</doc>
<doc id="2342524" url="https://pl.wikipedia.org/wiki?curid=2342524" title="Gmach Sądu Apelacyjnego przy alei Korfantego w Katowicach">
Gmach Sądu Apelacyjnego przy alei Korfantego w Katowicach

Gmach Sądu Apelacyjnego przy alei Wojciecha Korfantego w Katowicach – zabytkowy budynek administracyjny, zlokalizowany w katowickiej dzielnicy Wełnowiec-Józefowiec, przy alei Wojciecha Korfantego 117/119. Jest to gmach powstały około 1905 roku w stylu neoklasycystycznym na potrzeby administracyjne spółki Hohenlohe Werke, natomiast od 1990 roku stanowi siedzibę Sądu Apelacyjnego w Katowicach.
Opis.
Budynek posiada cechy stylu neoklasycystycznego z elementami wczesnego modernizmu. Autorem projektu budynku jest Hermann Dernburg z Berlina. Jest to gmach pięciokondygnacyjny (trzy kondygnacje użytkowe, podpiwniczenie i poddasze użytkowe), trójskrzydłowy, z dwoma ryzalitami frontowymi i jednym tylnym. Powstał on na planie zbliżonym do litery „E”. Zbudowany jest z cegły pełnej i jest otynkowany, natomiast obramienia drzwi wejściowych, balustrady balkonów, bazy i głowice kolumn wyrzeźbiono z piaskowca. Na elewacji frontowej znajdują się dwa ryzality z wejściami głównymi, a na nim po cztery lizeny z imitacją kolumn oraz attyka z imitacją pucharów. Nad wejściem, na pierwszym piętrze zamontowano balkony z kamiennymi balustradami. Do wejść głównych prowadzą schody. Dach budynku o konstrukcji drewnianej, pokryty dachówką ceramiczną, na froncie jest dwuspadowy, zaś w skrzydłach bocznych namiotowy
Wnętrze budynku zawiera dekoracje sztukatorskie klatek schodowych, kute balustrady i mozaiki na posadzkach. Część pomieszczeń gmachu Sądu Apelacyjnego wyposażonych jest w zabytkowe meble. We wnętrzach znajdują się dwie trójbiegowe klatki schodowe z kamienną balustradą. Układ wnętrz zachował się bez zmian.
Historia.
Budynek został ukończony prawdopodobnie w 1905 roku (pojawia się także inna data powstania – 1909 rok), wybudowany jako siedziba Zarządu Spółki Akcyjnej Hohenlohe Werke (niem. "Zakłady Hohenlohego"), w miejscu dwóch wcześniejszych, dwukondygnacyjnych budynków administracyjnych z połowy XIX wieku, uwiecznionych na litografii Ernesta Knippla z około 1840 roku. Z zachowanych informacji wynika, że obiekt zaczęto wznosić w 1906 roku – z dnia 23 stycznia 1906 roku pochodzi informacja, iż koncern Hohenlohe Werke planuje wybudować dla siebie budynek administracyjno-biurowy. Budowę obiektu ukończono prawdopodobnie w 1907 lub 1908 roku.
Kilka lat później, 22 marca 1910 roku do urzędu gminy w Wełnowcu wpłynęło pismo z prośbą o wydanie pozwolenia na niewielką rozbudowę gmachu, tj. dobudowę pomieszczeń od strony obecnej ulicy Cisowej. W latach międzywojennych budynek znajdował się przy ówczesnej ulicy Tadeusza Kościuszki, a w samym gmachu dalej swoją siedzibę miała, pod zmienioną nazwą, spółka Zakłady Hohenlohego Hohenlohe-Werke. W 1930 roku w środkowej części gmachu od tyłu zamurowano pięć okien, a powstały trzy duże, a w 1932 roku do południowej części gmachu dobudowano ubikacje.
Po II wojnie światowej gmach został znacjonalizowany, a swoją siedzibę miały tu instytucje górnicze: Węglokoks, Katowickiej Zjednoczenie Przedsiębiorstwa Węglowego, Gwarectwo Węglowe. W latach 60. XX wieku gmach uległ uszkodzeniom wskutek szkód górniczych powstałych z działalności kopalni "Siemianowice". Remont budynku trwał w latach 1971–1972. Jako że zakres remontu był na tyle duży, przy obecnej alei W. Korfantego 117a wybudowano budynek pomocniczy, a pomiędzy nim a zabytkowym gmachem przewiązkę.
Dnia 15 lipca 1990 roku na mocy decyzji Miejskiej Rady Narodowej w Katowicach z 8 maja 1990 roku obiekt przekazano Sądowi Apelacyjnemu. Sąd funkcjonuje tu od 1 października 1990 roku. Dnia 15 grudnia 1997 roku gmach został wpisany do rejestru zabytków województwa katowickiego (nr rej.: A/1664/97), przeniesiony 23 października 2019 roku do rejestru zabytków województwa śląskiego (nr rej.: A/562/2019). Ochroną objęty jest cały budynek wraz ze schodami. W 2013 roku w budynku wymieniono zadaszenie budynku z blaszanego na ceramiczne, a także przeprowadzono renowację elementów z piaskowca w rejonie wejść głównych.

</doc>
<doc id="2342525" url="https://pl.wikipedia.org/wiki?curid=2342525" title="Parc des Sports (Annecy)">
Parc des Sports (Annecy)

Parc des Sports d'Annecy (pol. "Park Sportowy Annecy") – wielofunkcyjny stadion sportowy w Annecy zbudowany w latach 1962-1964. W 1998 na stadionie odbywały się Mistrzostwa Świata Juniorów w Lekkoatletyce 1998. Po renowacji w 2010 roku pojemność stadionu wynosi 12243 widzów. 
Obecnie na stadionie swoje mecze rozgrywają piłkarskie zespoły Evian Thonon Gaillard FC oraz Annecy FC.

</doc>
<doc id="2342526" url="https://pl.wikipedia.org/wiki?curid=2342526" title="Gmach Sądu Apelacyjnego przy al. W. Korfantego w Katowicach">
Gmach Sądu Apelacyjnego przy al. W. Korfantego w Katowicach



</doc>
<doc id="2342528" url="https://pl.wikipedia.org/wiki?curid=2342528" title="Powątpiewanie">
Powątpiewanie



</doc>
<doc id="2342532" url="https://pl.wikipedia.org/wiki?curid=2342532" title="Szymon Romać">
Szymon Romać

Szymon Romać (ur. 1 października 1992 w Lubinie) – polski siatkarz, grający na pozycji atakującego. Uczestnik Turnieju Kwalifikacyjnego Mistrzostw Europy Juniorów 2010 w Tivacie. Absolwent SMS-u w Spale. 
Przebieg kariery.
Piłkę siatkową zaczął trenować w szkole podstawowej za namową trenera Marka Stolarczyka (SP nr 8), który uznał, że ma znakomite warunki fizyczne - "Po pierwszym treningu bardzo mi się to spodobało, więc postanowiłem spróbować swych sił w tym sporcie. I tak się zaczęło" - relacjonował po latach siatkarz. Jego pierwszym klubem został Cuprum Lubin. Następnie przeszedł do drużyny Ikara Legnica i poprowadził ją do półfinałów mistrzostw Polski młodzików i ćwierćfinału mistrzostw Polski kadetów. W 2008 roku został uczniem Szkoły Mistrzostwa Sportowego w Spale, a po roku z reprezentacją kraju zajął 1. miejsce w Turnieju Kwalifikacyjnym Mistrzostw Europy Kadetów. W sezonie 2009/10 reprezentował już barwy zespołu juniorów Czarnych Radom. Z radomską drużyną dwukrotnie wywalczył tytuł mistrza Polski. W 2011 roku otrzymał dwa wyróżnienia: MVP i najlepiej przyjmującego turnieju. Równolegle występował w juniorskiej reprezentacji kraju. W 2010 roku z drużyną narodową wygrał Turniej Kwalifikacyjny Mistrzostw Europy Juniorów, ale i tym razem nie dostał powołania na finały rozgrywek. W kadrze o miejsce w wyjściowym składzie rywalizował zazwyczaj z Miłoszem Hebdą.
Sukcesy klubowe.
Mistrzostwa Polski Juniorów:
Mistrzostwo I ligi:
Superpuchar Polski:
Mistrzostwo Polski:
Sukcesy reprezentacyjne.
Liga Europejska:

</doc>
<doc id="2342533" url="https://pl.wikipedia.org/wiki?curid=2342533" title="Phodopus sungorus">
Phodopus sungorus



</doc>
<doc id="2342534" url="https://pl.wikipedia.org/wiki?curid=2342534" title="Phodopus roborovskii">
Phodopus roborovskii



</doc>
<doc id="2342535" url="https://pl.wikipedia.org/wiki?curid=2342535" title="Pardofelis temminckii">
Pardofelis temminckii



</doc>
<doc id="2342537" url="https://pl.wikipedia.org/wiki?curid=2342537" title="Pharomachrus mocinno">
Pharomachrus mocinno



</doc>
<doc id="2342538" url="https://pl.wikipedia.org/wiki?curid=2342538" title="Markarian 331">
Markarian 331



</doc>
<doc id="2342539" url="https://pl.wikipedia.org/wiki?curid=2342539" title="Chen canagica">
Chen canagica



</doc>
<doc id="2342540" url="https://pl.wikipedia.org/wiki?curid=2342540" title="Japonia na Letnich Igrzyskach Olimpijskich 1932">
Japonia na Letnich Igrzyskach Olimpijskich 1932

Na Letnich Igrzyskach Olimpijskich 1932 reprezentowało Japonię 157 sportowców (141 mężczyzn i 16 kobiet) w 66 dyscyplinach.

</doc>
<doc id="2342542" url="https://pl.wikipedia.org/wiki?curid=2342542" title="Tachymarptis melba">
Tachymarptis melba



</doc>
<doc id="2342543" url="https://pl.wikipedia.org/wiki?curid=2342543" title="Zaglossus bruijnii">
Zaglossus bruijnii



</doc>
<doc id="2342544" url="https://pl.wikipedia.org/wiki?curid=2342544" title="Carduelis citrinella">
Carduelis citrinella



</doc>
<doc id="2342545" url="https://pl.wikipedia.org/wiki?curid=2342545" title="Surfin’ USA">
Surfin’ USA

Surfin’ USA – drugi album studyjny amerykańskiej grupy muzycznej The Beach Boys. Wydawnictwo ukazało się 25 marca 1963 roku nakładem wytwórni muzycznej Capitol Records. Nagrania dotarły do 2. miejsca listy Billboard 200 w Stanach Zjednoczonych.
Na płycie znalazł się prawdopodobnie jeden z najpopularniejszych utworów formacji zatytułowany „Surfin’ U.S.A.”, jednak muzykę do tego utworu skomponował Chuck Berry, a grupa dokonała plagiatu do piosenki Berri’ego „Sweet little Sixteen”. Kompozycja dotarła m.in. do 3. miejsca listy Billboard Hot 100 i 1. miejsca kanadyjskiej listy przebojów. W latach późniejszych piosenka była wielokrotnie interpretowana m.in. przez takich wykonawców i grupy muzyczne jak: Papa Doo Run Run, The Jesus and Mary Chain, Blind Guardian, Melt Banana, Aaron Carter czy Pennywise.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2342546" url="https://pl.wikipedia.org/wiki?curid=2342546" title="Pseudepidalea viridis">
Pseudepidalea viridis



</doc>
<doc id="2342549" url="https://pl.wikipedia.org/wiki?curid=2342549" title="Zakład Karny we Włodawie">
Zakład Karny we Włodawie

Zakład Karny we Włodawie – zakład karny we Włodawie jest jednostką penitencjarną typu zamkniętego dla recydywistów, w której funkcjonuje również Centrum Kształcenia Ustawicznego.
Struktura organizacyjna.
W skład Zakładu Karnego we Włodawie wchodzą:
Historia.
Budowę kompleksu więziennego rozpoczęto w 1969 roku. Prace budowlane wykonywali głównie osadzeni z Zakładu Karnego w Chełmie pod nadzorem funkcjonariuszy tej jednostki. Zakład karny rozpoczął funkcjonowanie w 1971 r. W l. 1981–1982 w więzieniu funkcjonował ośrodek odosobnienia dla internowanych w okresie stanu wojennego działaczy „Solidarności”.

</doc>
<doc id="2342550" url="https://pl.wikipedia.org/wiki?curid=2342550" title="Fort Hamilton Parkway (stacja metra na Sea Beach Line)">
Fort Hamilton Parkway (stacja metra na Sea Beach Line)

Fort Hamilton Parkway – stacja metra nowojorskiego, na linii N. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami Eighth Avenue i New Utrecht Avenue. Została otwarta 22 czerwca 1915.

</doc>
<doc id="2342551" url="https://pl.wikipedia.org/wiki?curid=2342551" title="Zimowe Mistrzostwa Polski Seniorów w Lekkoatletyce 1946">
Zimowe Mistrzostwa Polski Seniorów w Lekkoatletyce 1946

8. Zimowe mistrzostwa Polski Seniorów w Lekkoatletyce – zawody sportowe, które rozegrano 2 i 3 marca 1946 w hali Wojewódzkiego Urzędu WF i PW w Olsztynie.
W pierwszych halowych mistrzostwach Polski po II wojnie światowej wzięło udział 48 zawodników, w tym kilka kobiet. Zawody odbywały się w trudnych warunkach. Bieżnia była gliniana, a zamiast pistoletu startowego używano wojskowego karabinu. Do Olsztyna nie przyjechali reprezentanci najsilniejszych wówczas ośrodków lekkoatletycznych Krakowa i Łodzi, natomiast wystąpiło kilku czołowych zawodników okresu przedwojennego: Maria Kwaśniewska, Genowefa Cejzikowa, Wanda Jasieńska, Witold Gerutto, Jan Staniszewski.
Z powodu braku uczestniczek nie odbyły się kobiece zawody w biegu na 500 m, skoku wzwyż i skoku w dal z miejsca

</doc>
<doc id="2342554" url="https://pl.wikipedia.org/wiki?curid=2342554" title="18th Avenue (stacja metra na Sea Beach Line)">
18th Avenue (stacja metra na Sea Beach Line)

18th Avenue – stacja metra nowojorskiego, na linii N. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami New Utrecht Avenue i 20th Avenue. Została otwarta 22 czerwca 1915.

</doc>
<doc id="2342556" url="https://pl.wikipedia.org/wiki?curid=2342556" title="Quasi-Park Narodowy Tango-Amanohashidate-Oeyama">
Quasi-Park Narodowy Tango-Amanohashidate-Oeyama



</doc>
<doc id="2342558" url="https://pl.wikipedia.org/wiki?curid=2342558" title="Trzebuskie Łęgi (miejscowość)">
Trzebuskie Łęgi (miejscowość)

Trzebuskie Łęgi - część wsi Załom, w Polsce, w województwie zachodniopomorskim, w powiecie goleniowskim, w gminie Goleniów.
Miejscowość położona w zachodniej części wsi, na skraju Jeziora Dąbie. Zabudowa oddalona jest od wsi około 1 km, łączy je nieutwardzona droga (ulica Łąkowa). Nazwa wsi wzięła się od pobliskich łąk (Trzebuskie Łęgi).
 Obecnie nie zachowały się żadne ślady po dawnym osiedlu. Dziś istnieją tam 3 zagrody mieszkalne.
Okoliczne miejscowości: Załom, Dąbie (osiedle Szczecina)

</doc>
<doc id="2342560" url="https://pl.wikipedia.org/wiki?curid=2342560" title="Ama-no hashidate">
Ama-no hashidate



</doc>
<doc id="2342563" url="https://pl.wikipedia.org/wiki?curid=2342563" title="UGC 9412">
UGC 9412

UGC 9412 (również Markarian 817 lub PGC 52202) – galaktyka spiralna znajdująca się w konstelacji Smoka w odległości około 430 milionów lat świetlnych od Ziemi.
Wzdłuż ramion spiralnych tej galaktyki zachodzi intensywny proces formowania nowych gwiazd. W centrum UGC 9412 znajduje się supermasywna czarna dziura o masie 40 milionów .

</doc>
<doc id="2342564" url="https://pl.wikipedia.org/wiki?curid=2342564" title="Markarian 817">
Markarian 817



</doc>
<doc id="2342567" url="https://pl.wikipedia.org/wiki?curid=2342567" title="Mons (stacja kolejowa)">
Mons (stacja kolejowa)

Mons (fran: "Gare de Mons", nid: "Station Bergen") – stacja kolejowa w Mons, w prowincji Hainaut, w Belgii.
Historia.
Stacja Mons została otwarta 19 grudnia 1841, a pierwszy budynek dworca wzniesiono rok później. W 1874 roku został on zastąpiony przez nowy gmach, który pełnił swoją funkcję aż do maja 1944 roku, kiedy został poważnie uszkodzony w trakcie jednego z nalotów bombowych. Po zakończeniu II wojny światowej budynek dworca został odbudowany i oddany do użytku 19 października 1952. Jego autorem był René Panis. Budynek ten służył podróżnym aż do 24 marca 2013, kiedy został zamknięty, a następnie wyburzony na przełomie maja i czerwca 2013. Na jego miejscu powstanie nowy budynek według projektu hiszpańskiego architekta Santiago Calatravy i jego biura (planowany termin ukończenia: połowa 2015). 
Stacja znajduje się na przecięciu linii 96 (Bruksela-Quévy), 97 do Quiévrain i 118 do La Louvière.
19 listopada 2009 miało miejsce wykolejenie się pociągu, które spowodowało śmierć jednej osoby, jedna osoba doznała poważnych obrażeń oraz kilka osób zostało lżej rannych.

</doc>
<doc id="2342568" url="https://pl.wikipedia.org/wiki?curid=2342568" title="Campbell’s Hall of Fame Tennis Championships 2011">
Campbell’s Hall of Fame Tennis Championships 2011

Campbell’s Hall of Fame Tennis Championships 2011 – tenisowy turniej ATP z cyklu Campbell’s Hall of Fame Tennis Championships rozgrywany w dniach 4–10 lipca 2011 roku w Newport na kortach trawiastych o puli nagród 442 500 dolarów amerykańskich.

</doc>
<doc id="2342569" url="https://pl.wikipedia.org/wiki?curid=2342569" title="Port lotniczy Phitsanulok">
Port lotniczy Phitsanulok

Port lotniczy Phitsanulok (IATA: PHS, ICAO: VTPP) – port lotniczy położony w Phitsanulok, w prowincji Phitsanulok, w Tajlandii.

</doc>
<doc id="2342570" url="https://pl.wikipedia.org/wiki?curid=2342570" title="Parafia św. Józefa w Ostrowcu Świętokrzyskim">
Parafia św. Józefa w Ostrowcu Świętokrzyskim



</doc>
<doc id="2342571" url="https://pl.wikipedia.org/wiki?curid=2342571" title="Charlene Wittstock">
Charlene Wittstock



</doc>
<doc id="2342573" url="https://pl.wikipedia.org/wiki?curid=2342573" title="Milko">
Milko

Milko – szwedzka spółdzielnia, przedsiębiorstwo przetwórstwa mleka, główny konkurent Arla Foods w Skandynawii.
Spółdzielnia Milko została założona w 1991 r. przez trzy stowarzyszenia producentów mleka ("Värmlandsmejerier, Dalarnas Mejeriförening, Södra Hälsinglands Mejeriförening"), a w 2000 r. przyłączyło się czwarte stowarzyszenie ("Nedre Norrlands Producentförening"). Obecnie do spółdzielni należy około 800 gospodarstw mleczarskich skupionych na obszarze środkowej Szwecji.

</doc>
<doc id="2342575" url="https://pl.wikipedia.org/wiki?curid=2342575" title="Ekspres von Ryana">
Ekspres von Ryana

Ekspress Von Ryana – amerykański film wojenny z 1965 w reżyserii Marka Robsona zrealizowany na podstawie powieści Davida Westheimera.
Opis fabuły.
Akcja filmu rozgrywa się we Włoszech w czasie II wojny światowej. Samolot amerykańskiego pilota pułkownika Josepha L. Ryana zostaje zestrzelony, a on sam trafia do obozu jenieckiego. Po wyzwoleniu obozu Ryan staje na czele grupy ok. 400 angielskich jeńców, którzy chcą się wydostać z terenu faszystowskich Włoch. Ucieczka kończy się niepowodzeniem. Uciekinierzy zostają schwytani przez Niemców. Mają być przetransportowani pociągiem na teren III Rzeszy. Ryanowi i jego kompanom udaje się przejąc kontrolę nad pociągiem. Rozpoczyna się pełna przygód próba przedostania się do neutralnej Szwajcarii. Akcja kończy się powodzeniem jednak płk. Ryan ginie tuż przed granicą z rąk Niemców.

</doc>
<doc id="2342576" url="https://pl.wikipedia.org/wiki?curid=2342576" title="Diecezja Chūbu">
Diecezja Chūbu

Diecezja Chūbu – diecezja Kościoła Anglikańskiego w Japonii, określana niekiedy mianem diecezji Japonii Centralnej. Zarówno kuria, jak i katedra diecezji znajdują się w mieście Nagoja. Nazwa diecezji pochodzi od regionu, który diecezja ta obejmuje.

</doc>
<doc id="2342582" url="https://pl.wikipedia.org/wiki?curid=2342582" title="Miejsce poboru opłat">
Miejsce poboru opłat

Miejsce poboru opłat (w skrócie MPO/PPO/SPO) – specjalnie wyznaczone miejsce na autostradzie, w którym pobierane są opłaty (tzw. myto) za przejazd danym odcinkiem.
Miejsca poboru opłat dzielimy na punkty poboru opłat (PPO) i stacje poboru opłat (SPO). Stacja poboru opłat różni się od punktu poboru opłat tym, że jest zlokalizowana poza główną jezdnią autostrady, tzn. na łącznicach węzłów lub wjazdach/zjazdach. Ze względu na sposób obciążenia ruchem (hamowanie, przyśpieszanie, postoje) obiekty te wykonuje się w technologii betonu nawierzchniowego. Nawierzchnie bitumiczne, obciążone tego typu ruchem ulegają o wiele szybszej degradacji niż betonowe.
Opłaty mogą być zróżnicowane w zależności od:
Punkty poboru opłat spotyka się także na drogach innych niż autostrady; zazwyczaj są to odcinki dróg biegnące w szczególnie trudnych i kosztownych w utrzymaniu okolicach: niektóre mosty, drogi górskie i tunele (np. wjazd na wyspę Magerøya i na Przylądek Północny międzynarodową drogą E69 w Norwegii). W niektórych krajach właściciele terenów, przez które przebiegają ich prywatne drogi, również instalują swoje punkty poboru opłat. Zdarza się, że taki punkt poboru opłat składa się jedynie z przydrożnej skrzynki, z której zamierzający skorzystać z drogi podróżny sam pobiera sobie „bilet” oraz znajdującej się obok skarbonki, do której wrzuca opłatę. Właściciel odwiedza taki punkt tylko co kilka godzin lub co kilka dni uzupełniając jedynie zapas biletów i opróżniając skarbonkę. Ten sposób poboru myta opiera się na wzajemnym zaufaniu podróżnego i właściciela terenu oraz na poczuciu obywatelskiej praworządności.
Miejsca poboru opłat w Polsce.
Objaśnienia do tabel:
Suma liczby kiosków i automatów większa od liczby stanowisk oznacza, że część z nich jest dwukierunkowa i umożliwia zmianę konfiguracji w zależności od potrzeb, np. na początku długiego weekendu zwiększenie liczby stanowisk dla wyjeżdżających z miasta kosztem liczby bramek dla wjeżdżających do miasta, a pod koniec długiego weekendu odwrotnie.
Data uruchomienia oznacza późniejszą z dat rozpoczęcia pobierania opłat na odcinku ograniczonym danym MPO i uruchomienia SPO.
W miejscach poboru opłat autostrad A2 i A4 wyznaczone zostały pasy przejazdowe dedykowane dla użytkowników systemu e-TOLL (poprzednio również viaTOLL) oraz bramki do opłat automatycznych przez videotolling. Od 1 grudnia 2021 r. przejazd państwowymi odcinkami autostrad odbywa się bez konieczności zatrzymywania przed bramkami. Kierowcy pojazdów lekkich o dopuszczalnej masie pojazdu mniejszej niż 3,5 tony mogą opłacić przejazd na dwa sposoby:
Planowane jest pełne odejście od poboru opłat poprzez bramki autostradowe.
Droga ekspresowa S8.
PPO Modlica zbudowany na drodze ekspresowej S8 nieopodal węzła Łódź Południe miał być częścią zamkniętego systemu poboru opłat autostrady A1.
Miejsca poboru opłat w Austrii.
Autostrady i drogi ekspresowe w Austrii objęte są mytem w postaci winiety. Mimo to występują tzw. specjalne odcinki płatne () – zazwyczaj tunele – po których przejazd jest płatny w poszczególnych punktach poboru opłat zamiast winiet.
Objaśnienia do tabel:

</doc>
<doc id="2342584" url="https://pl.wikipedia.org/wiki?curid=2342584" title="Lauri Tamminen">
Lauri Tamminen

Lauri Esko Olavi Tamminen (ur. 1 grudnia 1919 w Helsinkach, zm. 2 grudnia 2010 tamże) – fiński lekkoatleta młociarz.
Na igrzyskach olimpijskich w 1940 w Londynie zajął 5. miejsce w finale rzutu młotem. Na kolejnych igrzyskach olimpijskich w 1952 w Helsinkach był w tej konkurencji 20..
Był mistrzem Finlandii w rzucie młotem w 1949 i 1951, wicemistrzem w 1950, 1952 i 1953 oraz brązowym medalistą w 1945, 1946 i 1947.
Rekord życiowy Tamminena wynosił 54,60 m, ustanowiony 11 czerwca 1948 w Helsinkach.

</doc>
<doc id="2342587" url="https://pl.wikipedia.org/wiki?curid=2342587" title="Diecezja Hokkaido">
Diecezja Hokkaido

Diecezja Hokkaido – diecezja Kościoła Anglikańskiego w Japonii, obejmująca wyspę Hokkaido. Siedzibą biskupa jest Sapporo. Biskup diecezji, Nathaniel Makoto Uematsu, pełni równocześnie urząd prymasa całego Kościoła.
Działalność misjonarzy anglikańskich na Hokkaido została rozpoczęta w 1874, rok po zniesieniu prawnego zakazu praktykowania chrześcijaństwa w Japonii, przez brytyjskiego duchownego ks. Waltera Deninga. Według stanu na 3 lipca 2011, diecezja liczy 24 kościoły, prowadzi także cztery żłobki, pięć przedszkoli, a także specjalny ośrodek dla młodych mężczyzn.

</doc>
<doc id="2342591" url="https://pl.wikipedia.org/wiki?curid=2342591" title="Markus von Gosen">
Markus von Gosen

Markus von Gosen (1913–2004) – niemiecki rysownik, grafik i malarz.
Jego ojcem był Theodor von Gosen. Urodził się w 1913 roku, dorastał we Wrocławiu, jest autorem widoków Wrocławia i witraży w oknach kościoła św. Bernardyna we Wrocławiu, które zostały zniszczone w czasie II wojny światowej.
W 1946 roku przeniósł się do Prien am Chiemsee nad jeziorem Chiemsee, gdzie tworzył freski, witraże i grafiki. Głównym tematem jego prac był świat zwierząt, w młodości portretował zwierzęta ogrodu zoologicznego we Wrocławiu.

</doc>
<doc id="2342594" url="https://pl.wikipedia.org/wiki?curid=2342594" title="Exbud Kielce">
Exbud Kielce

Exbud Kielce (kod UCI: EXB) – pierwsza zawodowa grupa kolarska w Polsce i całym bloku państw socjalistycznych, założona w Kielcach w październiku 1988 roku. Jej sponsorem była kielecka firma Exbud, zarządzana przez Witolda Zaraskę. Szefem grupy został medalista olimpijski Ryszard Szurkowski, jego zastępcą Stefan Krzemiński, managerem Katarzyna Swatowska, lekarzem Romuald Lewicki, mechanikiem Ryszard Piwko, natomiast masażystą Wiesław Grzelak. Zespół utworzyli doświadczeni kolarze, którzy wcześniej odnosili sukcesy w zawodach międzynarodowych. Liderem wybrano Andrzeja Mierzejewskiego.
Kolarze Exbudu Kielce nie odnosili znaczących sukcesów, za osiągnięcie uznawane było miejsce w pierwszej dziesiątce. Najwyższą lokatą zajętą przez kieleckiego zawodnika było trzecie miejsce Krzysztofa Wiatra w Tour d'Armorique. Wysokie pozycje osiągnęli również: Marek Szerszyński – szósta lokata w wyścigu Étoile de Bessèges, oraz Andrzej Półkośnik – dziewiąte miejsce w Tour de Luxembourg. Ponadto kolarze Exbudu Kielce startowali m.in. w Tour de l'Oise i wyścigu Paryż-Nicea (Andrzej Mierzejewski – 45 miejsce).
W drugiej połowie 1989 roku działacze zespołu prowadzili rozmowy z trenerem kadry USA, Edwardem Borysewiczem, na temat stworzenia polsko-amerykańskiej grupy zawodowej, która miałaby być sponsorowana przez Exbud oraz amerykańską firmę. Dyskusja zakończyła się niepowodzeniem, a przebywający w Stanach Zjednoczonych Andrzej Mierzejewski i Krzysztof Wiatr nie wrócili do Polski. Również w 1989 zostało rozegrane w Kielcach kryterium kolarskie o Puchar Polskiego Związku Kolarskiego i Exbudu. Zwycięstwo odniósł Zbigniew Piątek, na podium znaleźli się również Dariusz Zakrzewski i Jerzy Woźniak. Już w trakcie imprezy kolarze Exbudu Kielce dostali od pracodawcy wypowiedzenia umów. Grupa zakończyła swoją działalność.
Skład.
Opracowano na podstawie materiału źródłowego.

</doc>
<doc id="2342596" url="https://pl.wikipedia.org/wiki?curid=2342596" title="Ricardo Piglia">
Ricardo Piglia

Ricardo Piglia (ur. 24 listopada 1941 w Adrogué, zm. 6 stycznia 2017) – argentyński pisarz i scenarzysta filmowy.
Studiował historię na Universidad Nacional de La Plata. Następnie przez 10 lat pracował w wydawnictwie w Buenos Aires, gdzie zajmował się m.in. amerykańskim czarnym kryminałem. Pisać zaczął w drugiej połowie lat 50., debiutował w 1967 zbiorem opowiadań. Opublikował cztery powieści. Pierwsza, "Sztuczne oddychanie", ukazała się w 1980. Jeden z jej bohaterów jest wzorowany na Witoldzie Gombrowiczu. Druga jego powieść przetłumaczona na język polski, "Spalona forsa", została oparta na rzeczywistych wydarzeniach i relacjonuje kulisy napadu na bank na przedmieściach stolicy Argentyny w 1965.
Piglia był również eseistą i scenarzystą. Był autorem tekstów i tomów poświęconych Argentyńczykom (Roberto Arlt, Borges, Sarmiento, Macedonio Fernández) oraz twórcom zagranicznym. Jako scenarzysta debiutował w latach 90. XX wieku. Na podstawie "Spalonej forsy" powstał film o tym samym tytule w reżyserii Marcelo Piñeyro.
Był wykładowcą na amerykańskich uniwersytetach Princeton i Harvard. Wśród nagród, którymi uhonorowano jego twórczość znajdują się Premio Casa de las Américas, Premio Planeta Argentina i Premio Rómulo Gallegos (2011, za powieść "Blanco nocturno").

</doc>
<doc id="2342598" url="https://pl.wikipedia.org/wiki?curid=2342598" title="USS Stingray (SS-161)">
USS Stingray (SS-161)



</doc>
<doc id="2342600" url="https://pl.wikipedia.org/wiki?curid=2342600" title="Pałubicki V">
Pałubicki V

Pałubicki V (Palbicki, Palbitzki, Suchta-Pałubitzki, Zuchta Palubitzki, Brochwicz II odmienny) − kaszubski herb szlachecki.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu srebrnym jeleń skaczący, czerwony. Klejnot: nad hełmem w koronie trzy pióra strusie, czerwone między srebrnymi. Labry czerwone, podbite srebrem."
Najwcześniejsze wzmianki.
Herb zamieszczony w "Nowym Siebmacherze".
Rodzina Pałubickich.
Jest to jedna z dwóch rodzin tego nazwiska, różnych herbów. Druga rodzina używała herbu Sokół.
Herbowni.
Pałubicki (Palbicki, Palbitzki) z przydomkiem Suchta (Zuchta, Zychta, Sychta). Rodzinę tę notowano głównie z herbem Brochwicz II i taki herb powinien być jej przypisywany w pierwszym rzędzie. Herb Pałubicki V powstał dość późno, zapewne jako przetworzenie Brochwicza na modłę niemiecką (klejnot w barwach labrów). Herby Pałubickich z innymi przydomkami omówione w haśle Pałubicki.

</doc>
<doc id="2342601" url="https://pl.wikipedia.org/wiki?curid=2342601" title="Mistrzostwa Japonii w Lekkoatletyce 2011">
Mistrzostwa Japonii w Lekkoatletyce 2011

95. Mistrzostwa Japonii w Lekkoatletyce – zawody lekkoatletyczne, które odbyły się w mieście Kumagaya od 10 do 12 czerwca 2011.

</doc>
<doc id="2342603" url="https://pl.wikipedia.org/wiki?curid=2342603" title="Annapolis (Maryland)">
Annapolis (Maryland)



</doc>
<doc id="2342605" url="https://pl.wikipedia.org/wiki?curid=2342605" title="Cansanção">
Cansanção

Cansanção – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Euclides da Cunha.

</doc>
<doc id="2342608" url="https://pl.wikipedia.org/wiki?curid=2342608" title="Uncle Sam’s Curse">
Uncle Sam’s Curse

Uncle Sam’s Curse – czwarty studyjny album amerykańskiej grupy hip-hopowej Above the Law. Został wydany w 1994 roku.

</doc>
<doc id="2342609" url="https://pl.wikipedia.org/wiki?curid=2342609" title="Canudos">
Canudos

Canudos – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Euclides da Cunha.

</doc>
<doc id="2342611" url="https://pl.wikipedia.org/wiki?curid=2342611" title="Petar Čobanković">
Petar Čobanković

Petar Čobanković (ur. 29 stycznia 1957 w Iloku) – chorwacki polityk, inżynier rolnictwa, wieloletni minister w kolejnych rządach, od 2010 do 2011 także wicepremier, wiceprzewodniczący Chorwackiej Wspólnoty Demokratycznej (HDZ).
Życiorys.
Ukończył szkołę podstawową i średnią w rodzinnym Iloku, następnie studiował inżynierię rolnictwa na Uniwersytecie w Zagrzebiu. Pracował w branży winiarskiej w przedsiębiorstwie Vupik Vukovar. Od 1983 był głównym enologiem, zajmował się uprawą winorośli. W latach 1989–1991 pełnił funkcję dyrektora sekcji pracowniczej, a w latach 1997–1998 sekcji organizacyjnej.
Jednocześnie od 1990 zaczął angażować się politycznie w ramach Chorwackiej Wspólnoty Demokratycznej. Przez rok był członkiem władzy wykonawczej w administracji miejskiej Vukovaru. Stanął następnie na czele lokalnego komitetu kryzysowego w Iloku powołanego na czas działań wojennych, a od 1992 do 1993 pełnił funkcję rządowego asystenta ds. kontaktu w regionie z organizacjami międzynarodowymi. Następnie przez cztery lata był zastępcą burmistrza Iloku. W latach 1997–2000 zasiadał w Izbie Żupanii (jednej z istniejących wówczas izb bikameralnego chorwackiego parlamentu). Od 2000 do 2001 sprawował urząd żupana Okręgu Vukovarsko-Srijemskiego.
23 grudnia 2003 został ministrem rolnictwa, leśnictwa i zarządzania wodą w pierwszym rządzie Iva Sanadera. W drugim gabinecie tego samego premiera od 12 stycznia 2008 był ministrem rozwoju regionalnego, leśnictwa i zarządzania wodą. 6 lipca 2009 nowa premier Jadranka Kosor powierzyła mu urząd ministra rolnictwa, leśnictwa i rozwoju wsi. W tym samym roku został także wiceprzewodniczącym HDZ. 29 grudnia 2010 dodatkowo objął funkcję wicepremiera w chorwackim rządzie. Funkcję tę pełnił do 23 grudnia 2011, wcześniej w tym samym roku został wybrany do parlamentu.
W 2013 został skazany na karę 1 roku pozbawienia wolności za przestępstwa korupcyjne. W toku procesu polityk przyznał się do sprawstwa, podjął współpracę z prokuratorem, składając wyjaśnienia obciążające byłego premiera Ivo Sanadera.
Petar Čobanković jest żonaty, ma pięcioro dzieci (czterech synów i córkę).

</doc>
<doc id="2342612" url="https://pl.wikipedia.org/wiki?curid=2342612" title="Qu (poezja)">
Qu (poezja)

Qu (曲) – rodzaj poezji chińskiej; stał się powszechny w okresie Południowej Dynastii Song, a największą popularnością cieszył się okresie Yuan, stąd gatunek nazywa się czasem "Yuan qu" (元曲).
Podobnie jak "ci" w okresie Song i shi w okresie Tang, "qu" było za czasów Yuan gatunkiem poezji popularnej, pisanej pod melodię i przeznaczonej do śpiewania. Od ci różni je m.in. rym powtarzający się na końcu każdego wiersza, a także kolokwialne słownictwo.
Qu dzieli się na "sanqu" (散曲) and "zaju" (雜劇), przy czym ten drugi gatunek jest formą chińskiego teatru. "Sanqu" dzieli się na śpiewane do jednej melodii "xiaoling" (小令) oraz "santao" (散套), które składa się z kilku melodii.

</doc>
<doc id="2342613" url="https://pl.wikipedia.org/wiki?curid=2342613" title="Euclides da Cunha (Bahia)">
Euclides da Cunha (Bahia)

Euclides da Cunha – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Euclides da Cunha.

</doc>
<doc id="2342614" url="https://pl.wikipedia.org/wiki?curid=2342614" title="Nehemiah Grew">
Nehemiah Grew

Nehemiah Grew (1641-1712) – angielski lekarz i botanik, jeden z twórców anatomii roślin. Zajmował się fizjologią rozmnażania się roślin oraz ich budową komórkową. Pełnił funkcję sekretarza Royal Society w Londynie.

</doc>
<doc id="2342615" url="https://pl.wikipedia.org/wiki?curid=2342615" title="Kevin Magnussen">
Kevin Magnussen

Kevin Magnussen (ur. 5 października 1992 w Roskilde) – duński kierowca wyścigowy, startujący w mistrzostwach świata Formuły 1 od sezonu 2014. Od sezonu 2022 kierowca zespołu Haas F1 Team. Mistrz Formuły Renault 3.5 (2013) i Duńskiej Formuły Ford (2008), wicemistrz Brytyjskiej Formuły 3 (2011) i Formuły Renault NEC (2009).
Syn byłego kierowcy Formuły 1 Jana Magnussena. Były członek programu młodych kierowców McLarena.
Życiorys.
Formuła Ford.
Kevin karierę rozpoczął od startów w kartingu. W wyścigach samochodów jednomiejscowych zadebiutował w 2008 roku, startując w Duńskiej Formule Ford. Zdominował w niej rywalizację, zwyciężając w 11 z 15 wyścigów. Duńczyk wystartował również w pojedynczych rundach innych serii, uzyskując przyzwoite wyniki.
Formuła Renault.
W kolejnym sezonie Magnussen brał udział w Formule Renault NEC. Sięgnął w niej po tytuł wicemistrzowski. W europejskim cyklu tej serii został sklasyfikowany na 7. miejscu.
Formuła 3.
W roku 2010 awansował do Niemieckiej Formuły 3. Wygrawszy trzy wyścigi, zmagania zakończył na 3. pozycji. W tym samym sezonie wziął udział również w jednej rundzie F3 Euroseries. Na torze w Walencji pierwszy wyścig zakończył na siódmym miejscu, by potem zwyciężyć w niedzielnych zmaganiach. Solidna zdobycz punktowa pozwoliła mu ostatecznie zająć 12. lokatę w ogólnej punktacji.
W kolejnym sezonie Duńczyk przeniósł się do brytyjskiego odpowiednika tej serii. Reprezentując ekipę Carlin Motorsport, Kevin sięgnął po tytuł wicemistrzowski. W trakcie zmagań zwyciężył w siedmiu wyścigach, sześciokrotnie startował z pole position oraz ośmiokrotnie uzyskał najszybszy czas okrążenia.
Formuła Renault 3.5.
Na sezon 2012 Magnussen awansował do Formuły Renault 3.5, w której także ścigał się w brytyjskim zespole Carlina. Prócz zwycięstwa odniesionego w niedzielnym wyścigu na torze Circuit de Spa-Francorchamps Magnussen stanął jeszcze dwukrotnie na podium. Ostatecznie dorobek 106 punktów przyniósł mu 7 lokatę w klasyfikacji generalnej.
W sezonie 2013 Duńczyk przeniósł się do francuskiej ekipy DAMS. Już podczas pierwszej rundy na Autodromo Nazionale di Monza stawał dwukrotnie na drugim stopniu podium, później, w pierwszym wyścigu na Ciudad del Motor de Aragón zwyciężył. W kolejnych wyścigach tylko czterokrotnie nie stawał na podium, a pięciokrotnie wygrywał. Uzbierane 274 punkty pozwoliły mu zdobyć tytuł mistrza serii.
Formuła 1.
W 2013 roku Duńczyk został ogłoszony kierowcą testowym ekipy McLaren W Formule 1. Nigdy jednak nie wziął udziału w piątkowym treningu. Mimo to, po zdobyciu tytułu mistrzowskiego w Formule Renault 3.5, brytyjska ekipa postanowiła zatrudnić go w roli etatowego kierowcy wyścigowego. Tym samym stał się on pierwszym kierowcą od czasu Roberta Kubicy, który po zdobyciu mistrzowskiego tytułu w Formule Renault 3.5 został kierowcą Formuły 1 w kolejnym sezonie startów. Jest kolejnym kierowcą w historii Formuły 1, który poszedł w ślady ojca (Jan Magnussen) i rozpoczął starty w najwyższej klasie wyścigów bolidów jednomiejscowych. Już w pierwszym wyścigu sprawił niespodziankę, stawając na drugim stopniu podium w debiucie w wyścigu Formuły 1. Jednak w kolejnych wyścigach nie zbliżył się do tego rezultatu. Regularnie zdobywane punkty przyłożyły się na dorobek 55 punktów w klasyfikacji generalnej. Dało mu to jedenaste miejsce. W 2016 roku był kierowcą zespołu Renault. W 2017 r. rozpoczął swoją przygodę z ekipą Haas. Największe sukcesy z Amerykańskim zespołem odnosił w roku 2018. Na skutek zatrudnienia dwóch, nowych kierowców w Amerykańskiej ekipie, stracił fotel na rok 2021. Po rocznej rozłące z Formułą 1, na skutek zwolnienia Nikity Mazepina, Duńczyk wrócił do zespołu Haas. Podczas Grand Prix Brazylii 2022 wygrał sesję kwalifikacyjną i uzyskał pole position.

</doc>
<doc id="2342616" url="https://pl.wikipedia.org/wiki?curid=2342616" title="Monte Santo">
Monte Santo

Monte Santo – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Euclides da Cunha.

</doc>
<doc id="2342617" url="https://pl.wikipedia.org/wiki?curid=2342617" title="Delphinus tropicalis">
Delphinus tropicalis



</doc>
<doc id="2342618" url="https://pl.wikipedia.org/wiki?curid=2342618" title="Włócznikowate">
Włócznikowate



</doc>
<doc id="2342619" url="https://pl.wikipedia.org/wiki?curid=2342619" title="Konstanty Ludwik Jeleński">
Konstanty Ludwik Jeleński

Konstanty Ludwik Jeleński herbu Korczak odmienny (zm. po 1812) – podkomorzy mozyrski od 1773 roku, podczaszy mozyrski od 1768 roku, miecznik mozyrski w 1762 roku.
Był synem Rafała Józefa kasztelana nowogródzkiego. Żonaty był z Anną Morykoni.
Był posłem na sejm nadzwyczajny 1761 roku. Poseł wiłkomierski na sejm 1762 roku. W 1764 jako miecznik mozyrski podpisał elekcję Stanisława Augusta Poniatowskiego. Poseł mozyrski na Sejm Rozbiorowy 1773-1775. Członek konfederacji 1773 roku. Jako członek delegacji sejmu był przedstawicielem opozycji. Jako jeden z komisarzy plenipotentów podpisał we wrześniu 1773 roku traktaty rozbiorowe z Rosją, Austrią i Prusami. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Na Sejmie Rozbiorowym w 1775 roku powołany do Komisji Skarbowej Wielkiego Księstwa Litewskiego. Posłował na Sejm Czteroletni z powiatu mozyrskiego w 1788 roku, niechętny konstytucji 3 maja. W 1812 roku był delegatem do Warszawy od Konfederacji Litewskiej. Na posłuchaniu u Rady Konfederacji Generalnej Królestwa Polskiego przemawiał za połączeniem Polski i Litwy "w jeden naród".
W 1793 odznaczony Orderem Orła Białego, w 1778 został kawalerem Orderu Świętego Stanisława.
Zmarł bezpotomnie.

</doc>
<doc id="2342620" url="https://pl.wikipedia.org/wiki?curid=2342620" title="Fortune Gordien">
Fortune Gordien

Fortune Everett Gordien (ur. 9 września 1922 w Spokane, w stanie Waszyngton, zm. 10 kwietnia 1990 w Fontanie, w Kalifornii) – amerykański lekkoatleta dyskobol, czterokrotny rekordzista świata i dwukrotny medalista olimpijski.
Na igrzyskach olimpijskich w 1948 w Londynie Gordien zdobył brązowy medal w rzucie dyskiem, przegrywając z Włochami Adolfo Consolinim i Giuseppe Tosim. 9 kwietnia 1949 w Lizbonie odebrał Consoliniemu rekord świata rzutem na odległość 56,46 m. 14 sierpnia tego samego roku poprawił ten rekord w Hämeenlinna na 56,77 m.
Był jednym z faworytów konkursu rzutu dyskiem na igrzyskach olimpijskich w 1952 w Helsinkach, ale w finale zajął dopiero 4. miejsce. Mistrz olimpijski Sim Iness odebrał mu rekord świata 20 czerwca 1953, ale Gordien odzyskał rekord 11 lipca tego roku w Pasadenie z wynikiem 58,10 m. Poprawił ten rekord 22 sierpnia 1953 w Pasadenie na 59,29 m, co pozostało rekordem świata aż do 1959, kiedy to lepszy wynik uzyskał Edmund Piątkowski.
Podczas igrzysk panamerykańskich w 1955 w Meksyku Gordien zwyciężył w rzucie dyskiem, a w pchnięciu kulą zdobył srebrny medal, za swym rodakiem Parrym O’Brienem. Na igrzyskach olimpijskich w 1956 w Melbourne Gordien zdobył srebrny medal, przegrywając z innym Amerykaninem Alem Oerterem.
Był mistrzem Stanów Zjednoczonych (AAU) w latach 1947–1950, 1953 i 1954. Zdobył również akademickie mistrzostwo Stanów Zjednoczonych (NCAA) w latach 1946–1948.
Rekord życiowy Gordiena w rzucie dyskiem wynosił 58,28 m i pochodził z 1953.

</doc>
<doc id="2342624" url="https://pl.wikipedia.org/wiki?curid=2342624" title="Nordestina">
Nordestina

Nordestina – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Euclides da Cunha.

</doc>
<doc id="2342625" url="https://pl.wikipedia.org/wiki?curid=2342625" title="Time Will Reveal">
Time Will Reveal

Time Will Reveal – piąty studyjny album amerykańskiej grupy hip-hopowej Above the Law. Został wydany w 1996 roku.

</doc>
<doc id="2342626" url="https://pl.wikipedia.org/wiki?curid=2342626" title="Queimadas">
Queimadas

Queimadas – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Euclides da Cunha.

</doc>
<doc id="2342630" url="https://pl.wikipedia.org/wiki?curid=2342630" title="Quijingue">
Quijingue

Quijingue – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Euclides da Cunha.

</doc>
<doc id="2342631" url="https://pl.wikipedia.org/wiki?curid=2342631" title="Jazeman Jaafar">
Jazeman Jaafar

Jazeman Firhan Jaafar (ur. 13 listopada 1992 w Kuala Lumpur) – malezyjski kierowca wyścigowy.
Życiorys.
Formuła Renault i BMW.
Jazeman karierę rozpoczął w roku 1999 od startów w kartingu. W 2006 roku zadebiutował w Azjatyckiej Formule Renault. Zajął w niej 3. miejsce. Rok później zdominował rywalizację w Azjatyckiej Formułe BMW, zwyciężając w 10 z 22 wyścigów. W Światowym Finale BMW zajął 18. lokatę.
W kolejnym sezonie awansował do jej europejskiego odpowiedniku, w którym zajął 14. pozycję. W Światowym Finale tym razem był piąty. Rok później dwukrotnie stanął na podium, kończąc zmagania na 9. miejscu. Na koniec sezonu wziął udział w wyścigu Pacyfickiej Formuły BMW, na słynnym torze Guia Circuit, w Makau. Nie dojechał jednak do mety.
Formuła 3.
W sezonie 2010 awansował do Brytyjskiej Formuły 3. W pierwszym roku startów został sklasyfikowany na 12. pozycji, z dorobkiem dwóch miejsc na podium.
W kolejnym sezonie startów w Brytyjskiej Formuły 3 przedłużył kontrakt z ekipą Carlin. Dzięki 4 podiom i 187 punktom uplasował się na 6 pozycji w klasyfikacji końcowej. W sezonie 2011 udało mu się jeszcze osiągnąć 7 pozycję w Międzynarodowej Formule Masters, 8 miejsce w Grand Prix Makau i 10 pozycję w wyścigu Masters of Formula. Jaafar zaliczył również trzy gościnne wyścigi w Formule 3 Euro Series.
Największy sukces w Formule 3 Jaafar uzyskał w sezonie 2012. Wówczas został on wicemistrzem Brytyjskiej Formuły 3. Dzięki trzem zwycięstwom i aż 15 podium uzyskał 306 punktów.
Formuła Renault 3.5.
Na sezon 2013 Jaafar przeniósł się do prestiżowej Formuły Renault 3.5. Został ogłoszony jako kierowca wyścigowy brytyjskiej ekipy Carlin. Podczas wyścigu w Monako stanął nawet na najniższym stopniu podium. Z dorobkiem 24 punktów uplasował się na 17 pozycji w klasyfikacji generalnej.
W roku 2014 Jaafar podpisał kontrakt z czeską ekipą ISR. W ciągu siedemnastu wyścigów, w których wystartował dwukrotnie stawał na podium. Uzbierał łącznie 73 punkty, co dało mu dziesiąte miejsce w końcowej klasyfikacji kierowców.
W trzecim sezonie startów przeniósł się do brytyjskiego teamu Fortec Motorsports. Początek sezonu był dla Malezyjczyka znakomity. W pierwszych czterech startach trzykrotnie meldował się w czołowej dwójce. Okazał się bezkonkurencyjny na ulicznym torze Monte Carlo, gdzie wygrał zarówno kwalifikacje, jak i wyścig. Przez pewien czas Jaafar prowadził nawet w punktacji. Dalsza część sezonu to jednak pasmo słabszych wyników i problemów, przez które ostatecznie zmagania zakończył na 8. miejscu, z dorobkiem 118 punktów. Ostatnie podium odnotował na Nürburgringu, gdzie stanął na najniższym stopniu podium. Sezon mógłby uznać za dość udany, gdyby nie wyniki jego zespołowego partnera. Dla porównania Brytyjczyk Oliver Rowland, sięgnął po tytuł mistrzowski z dorobkiem 307 punktów, trzynastu wizyt na podium, siedmiu pole position oraz ośmiu zwycięstw.

</doc>
<doc id="2342633" url="https://pl.wikipedia.org/wiki?curid=2342633" title="Tucano (Bahia)">
Tucano (Bahia)

Tucano – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Euclides da Cunha.

</doc>
<doc id="2342634" url="https://pl.wikipedia.org/wiki?curid=2342634" title="Legends">
Legends

Legends – szósty studyjny album amerykańskiego zespołu hip-hopowego Above the Law. Został wydany w 1998 roku.

</doc>
<doc id="2342635" url="https://pl.wikipedia.org/wiki?curid=2342635" title="Gypinae">
Gypinae



</doc>
<doc id="2342636" url="https://pl.wikipedia.org/wiki?curid=2342636" title="Świt Kamieńsk">
Świt Kamieńsk



</doc>
<doc id="2342637" url="https://pl.wikipedia.org/wiki?curid=2342637" title="Uauá">
Uauá

Uauá – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Euclides da Cunha.

</doc>
<doc id="2342638" url="https://pl.wikipedia.org/wiki?curid=2342638" title="Theodor Grotthuss">
Theodor Grotthuss

Theodor Christian von Grotthuss (1785–1822) – niemiecki chemik i fizyk. W 1818 roku sformułował podstawowe prawo fotochemii, nazwane od jego nazwiska prawem Grotthussa lub prawem Grotthussa-Drapera. Badał mechanizm przewodzenia prądu elektrycznego w roztworach oraz dysocjację elektrolityczną. Zaproponował mechanizm transportu protonów w wodzie, znany obecnie jako mechanizm Grotthussa.

</doc>
<doc id="2342639" url="https://pl.wikipedia.org/wiki?curid=2342639" title="Iwan Awiekow">
Iwan Awiekow

Iwan Awdiejewicz Awiekow, ros. Иван Авдеевич Авеков (ur. 19 maja 1919 w rejonie dubrowieńskim, zm. 17 kwietnia 1943) – as myśliwski Radzieckich Sił Powietrznych z 25 potwierdzonymi zwycięstwami w II wojnie światowej.
Od 1937 roku Awiekow służył w Armii Czerwonej, po ukończeniu w 1939 roku Szkoły Lotniczej w Charkowie, a następnie w 1940 8 Odeskiej Wojskowej Lotniczej Szkoły Pilotów im. P.D. Osipienki został skierowany do służby w jednym z okręgów syberyjskich. 
W dniu napaści Niemiec na ZSRR zestrzelił dwa samoloty niemieckie Messerschmitt Bf 109. Następnie walczył w Moskwie.
Iwan A. Awiekow w okresie od kwietnia 1942 do śmierci w kwietniu 1943 roku służył w 519 Pułku Lotnictwa Myśliwskiego ZSRR. Latał na samolotach Jak-1. W jednostce dowodził jedną z eskadr. Jego samolot Jak-1 uległ awarii i Awiekow zginął w wypadku 17 kwietnia 1943 roku. 24 sierpnia 1943 pośmiertnie został odznaczony tytułem Bohatera Związku Radzieckiego. Był także odznaczony Orderem Lenina.
Został pochowany na cmentarzu wojenny w Lipiecku w grobie zbiorowym.

</doc>
<doc id="2342641" url="https://pl.wikipedia.org/wiki?curid=2342641" title="Lista zawodowych mistrzów świata wagi półśredniej w boksie">
Lista zawodowych mistrzów świata wagi półśredniej w boksie

Waga półśrednia jest jedną z 8 klasycznych kategorii boksu zawodowego. Została wprowadzona w latach 80. XIX w. dla pięściarzy o wadze 141-147 funtów. W roku 1889 Amateur Boxing Association of England Ltd (ABA) określił jej limit na 145 funtów a w 1909 Londyński National Sporting Club na 147 funtów. W roku 1920 limit ten przyjęły New York State Athletic Commission (NYSAC) oraz National Boxing Association (NBA). Obecnie wynosi 66,7 kg (147 funtów).
Pierwszym powszechnie uznawanym mistrzem świata był od roku 1889 Amerykanin Paddy Duffy. Do roku 1975 praktycznie był jeden powszechnie uznawany mistrz świata. Po powstaniu nowych organizacji boksu zawodowego, każda uznaje swoich mistrzów świata i prowadzi własne listy bokserów ubiegających się o tytuł. Poniżej zestawiono mistrzów świata powszechnie uznanych oraz czterech podstawowych organizacji boksu zawodowego:

</doc>
<doc id="2342642" url="https://pl.wikipedia.org/wiki?curid=2342642" title="Coronel João Sá">
Coronel João Sá

Coronel João Sá – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Jeremoabo.

</doc>
<doc id="2342643" url="https://pl.wikipedia.org/wiki?curid=2342643" title="Dwór Badenich w Wadowie">
Dwór Badenich w Wadowie

Dwór Badenich – zabytkowy budynek znajdujący się w Krakowie w Dzielnicy XVII Wzgórza Krzesławickie przy ul. Glinik 63 w Wadowie.
Klasycystyczny dwór powstał w 1874 roku. Zaprojektował go Antoni Łuszczkiewicz dla właściciela Wadowa, Józefa Badeniego. Budynek jest murowanym pałacem o cechach neorenesansowych. Został zbudowany w miejscu wcześniejszego budynku, z którego pozostały tylko piwnice. Dwór jest asymetryczny, złożony z dwóch prostopadle ustawionych prostokątów, przykryty czterospadowym dachem o niewielkim kącie nachylenia. Wydłużony parterowy korpus z piętrowym ryzalitem od strony północnej urozmaicony został arkadowym portykiem, na którego belkowaniu znajduje się napis „Z DARÓW BOŻYCH” oraz płaskorzeźbione herby rodowe: Wężyk i Bończa. Od strony południowej zachowała się także dekoracja z fryzów poniżej dachu oraz umieszczona w niszy figura Matki Bożej, a poniżej figury kamienny wazon. Wokół pałacu założono park krajobrazowy, który mocno zdewastowany przetrwał do dziś.
Dwór był własnością Badenich do 1930, następnie został kupiony przez Zofię Kulinowską (zm. 1995), która mieszkała we dworze do 1945 roku. Potem w budynku znajdowała się szkoła, a od lat 70. XX wieku przedszkole. W latach 90. odnaleźli się spadkobiercy, którzy zrzekli się praw własności i przekazali dwór gminie. Obecnie sam budynek nie jest użytkowany, zaś w parku odbywają się imprezy dla dzieci, zawody sportowe na znajdującym się tam boisku oraz dożynki.
2 listopada 2008 r. nad ranem wybuchł pożar na poddaszu dworu. Spłonęła część drewnianego strychu ze stropem i dachem.

</doc>
<doc id="2342646" url="https://pl.wikipedia.org/wiki?curid=2342646" title="Mikroregion Presidente Prudente">
Mikroregion Presidente Prudente

Mikroregion Presidente Prudente – mikroregion w brazylijskim stanie São Paulo należący do mezoregionu Presidente Prudente.

</doc>
<doc id="2342647" url="https://pl.wikipedia.org/wiki?curid=2342647" title="Zbawiciel świata">
Zbawiciel świata

Zbawiciel świata (łac. "Salvator Mundi") – obraz olejny namalowany w latach 1506–1513 na desce przez Leonarda da Vinci dla króla Francji Ludwika XII.
Obraz przedstawia Jezusa z prawą ręką wzniesioną do błogosławieństwa, a w drugiej trzymającego szklaną kulę, będącą symbolem świata. Motyw ten był wówczas popularny w malarstwie francuskim i flamandzkim. Jest on ubrany w tradycyjnie przypisywane mu szaty w barwach czerwonej i błękitnej. "Zbawiciel świata" to obraz olejny, namalowany na desce o wymiarach ok. 60 na 40 cm.
Po śmierci żony Ludwika XII Anny Bretońskiej, obraz został podarowany zakonowi w jej rodzinnym Nantes. W 1650 roku królowa Anglii Henrietta Maria Burbon oglądała obraz i zamówiła u Wenceslausa Hollara grawerowaną kopię. W XIX wieku klasztor uległ likwidacji, a obraz sprzedano baronowi de Lareinty, który był w jego posiadaniu do 1902 roku, gdy zakupiła go hrabina de Béhague. Kolejnymi właścicielami byli siostrzeniec hrabiny i jego syn, markiz Jean Louis de Ganay. W 1958 roku obraz na aukcji w domu aukcyjnym Sotheby’s nabył sir Francis Cook, który zapłacił za niego 45 funtów. Od 2004 roku obraz był własnością marszanda Roberta Simona z Nowego Jorku, później nabył go Szwajcar Yves Bouvier, który sprzedał dzieło Rosjaninowi Dmitrijowi Rybołowlewowi. 15 listopada 2017 roku obraz został wystawiony na aukcji przez ówczesnego właściciela, rosyjskiego miliardera, w nowojorskim domu aukcyjnym Christie’s. Został sprzedany za kwotę 400 mln dolarów (450 312 500 $ razem z premią dla sprzedającego), co czyni "Zbawiciela świata" dziełem sztuki sprzedanym za największą sumę w historii.
Przez długi czas uważano, że obraz jest kopią pracy namalowanej przez Giovanniego Boltraffia, jednego z uczniów Leonarda. Podczas prac przygotowawczych do uruchomienia monograficznej wystawy prac Leonarda w National Portrait Gallery w Londynie organizatorzy zwrócili się do czterech włoskich specjalistów od malarstwa Leonarda da Vinci o ekspertyzę dotyczącą autorstwa pracy. Po odrestaurowaniu, usunięciu przeróbek i oczyszczeniu obrazu w lipcu 2011 roku ogłoszono, że obraz bezsprzecznie jest autorstwa Leonarda da Vinci, co spowodowało wzrost jego wartości do 120 milionów funtów.
Po raz pierwszy obraz został wystawiony w okresie od 9 listopada 2011 do 5 lutego 2012 roku w ramach wystawy "Leonardo da Vinci – malarz na dworze mediolańskim" w London National Gallery.

</doc>
<doc id="2342650" url="https://pl.wikipedia.org/wiki?curid=2342650" title="Kościół Świętych Apostołów Piotra i Pawła w Szamocinie">
Kościół Świętych Apostołów Piotra i Pawła w Szamocinie

Kościół Świętych Apostołów Piotra i Pawła – kościół rzymskokatolicki, zlokalizowany w centrum placu Wolności w Szamocinie. Posiada cechy klasycystyczne i neoromańskie.
Obiekt zbudowano w latach 1827-1835, przede wszystkim z myślą o protestanckich tkaczach z Niemiec, którzy licznie się wówczas osiedlali w mieście (ośrodku tkackim). Świątynię rozbudowano w latach 1879-1902. W 1902 ukończono też monumentalne wieże decydujące o wyrazie fasady. Po 1945 obiekt przejęli katolicy. Od 1989 jest w posiadaniu parafii NMP Wspomożycielki Wiernych.
Kościół jest murowany, otynkowany, na fundamencie z granitu łamanego, ozdobiony witrażami. Stanowi jeden z najstarszych budynków w mieście.

</doc>
<doc id="2342651" url="https://pl.wikipedia.org/wiki?curid=2342651" title="Mikroregion Tupã">
Mikroregion Tupã

Mikroregion Tupã – mikroregion w brazylijskim stanie São Paulo należący do mezoregionu Marília.

</doc>
<doc id="2342652" url="https://pl.wikipedia.org/wiki?curid=2342652" title="Mikroregion Assis">
Mikroregion Assis

Mikroregion Assis – mikroregion w brazylijskim stanie São Paulo należący do mezoregionu Assis.

</doc>
<doc id="2342653" url="https://pl.wikipedia.org/wiki?curid=2342653" title="Mikroregion Marília">
Mikroregion Marília

Mikroregion Marília – mikroregion w brazylijskim stanie São Paulo należący do mezoregionu Marília.

</doc>
<doc id="2342656" url="https://pl.wikipedia.org/wiki?curid=2342656" title="Sex, Money &amp; Music">
Sex, Money &amp; Music

Sex, Money &amp; Music – ósmy studyjny album amerykańskiej grupy hip-hopowej Above the Law. Został wydany w 2009 roku, 10 lat po ostatniej płycie. Kompozycja była nagrywana od 2001 do 2002 roku, jednak z powodu nieporozumienia między grupą a wytwórnią Death Row Records, album nie został dokończony. Płyta była dostępna tylko w formie Digital download.
Lista utworów.
Opracowano na podstawie źródła.

</doc>
<doc id="2342657" url="https://pl.wikipedia.org/wiki?curid=2342657" title="Mikroregion Bauru">
Mikroregion Bauru

Mikroregion Bauru – mikroregion w brazylijskim stanie São Paulo należący do mezoregionu Bauru.

</doc>
<doc id="2342659" url="https://pl.wikipedia.org/wiki?curid=2342659" title="Karol Parno Gierliński">
Karol Parno Gierliński

Karol Parno Gierliński (ur. 12 marca 1938 w Poznaniu, zm. 4 lutego 2015 w Nowym Mieście nad Pilicą) – romsko-polski rzeźbiarz, poeta i prozaik; działacz społeczny. Twórca pierwszego w Polsce elementarza dla dzieci romskich „Miri szkoła – Romano elementaro”.
Życiorys.
Pochodził z rodziny Sinti zamieszkałej w Wielkopolsce od kilku pokoleń. Ojciec – Ludwik, który był oficerem Wojska Polskiego, oraz matka – Wacława padli ofiarą Porajmos (eksterminacji Cyganów przez III Rzeszę), a on sam został uratowany z transportu do obozu zagłady przez Alfredę Markowską (Noncię). Wychowywała go i zadbała o edukację babcia, która po wyzwoleniu z obozu koncentracyjnego pod Hamburgiem powróciła z nim do Polski.
W 1957 ukończył Technikum Chemiczne w Poznaniu. W latach 1957-1963 studiował w Państwowej Wyższej Szkole Sztuk Plastycznych w Poznaniu.
W młodości zarabiał na życie jako wędrowny kotlarz. Pracował również w zawodach konserwatora dzieł sztuki, instruktora zajęć plastycznych i nauczyciela. Był kierownikiem literackim zespołów działających pod auspicjami Poznańskiej Estrady, w tym Cygańskiego Zespołu Pieśni i Tańca „Roma”.
W 2001 został wyróżniony odznaką Zasłużony Działacz Kultury. W 2011 w uznaniu działań na rzecz zachowania i rozwoju języków romskich oraz propagowania edukacji wśród Romów został odznaczony Złotym Krzyżem Zasługi.
Twórczość.
Rzeźbę uprawiał zawodowo od 1963 aż do śmierci. Największy wpływ na jego twórczość wywarł prof. Jan Maria Jakub. Początkowo pracował w metalu, później najczęściej w drewnie. Jego prace były wielokrotnie wystawiane w kraju i za granicą, znajdują się w licznych muzeach (m.in. w Pile, Gorzowie Wielkopolskim i Weilburgu) oraz zbiorach prywatnych. Około roku 2011 zainteresował się malarstwem i stworzył serię obrazów olejnych o tematyce romskiej.
W latach 60. XX w. był członkiem Korespondencyjnego Klubu Młodych Pisarzy ZMW oraz grupy literackiej „Wiry”. Był członkiem Związku Literatów Polskich. Jako poeta zadebiutował w 1968 wierszem „Deszcz” zamieszczonym w tygodniku Nowa Wieś. Jego utwory poetyckie były publikowane w prasie literackiej i w almanachach. W 2001 ukazał się nakładem Wydawnictwa NICE zbiór jego poezji pt. „Xaratuno thuv / Odległy dym”, który wzbudził znaczne zainteresowanie i został przetłumaczony na język niemiecki przez Karin Wolff. W roku 2007 został wydany obszerny zbór opowiadań pt. „Meteory / Siłałe cierhenia”, zaś w roku 2012 wybór dawnych i nowych wierszy zatytułowany „Róża pustyni”.
Praktycznie cała jego twórczość literacka powstała w języku polskim. Jest mocno nasycona problematyką cygańską; wielokrotnie powraca wątek wymuszonej rezygnacji z wędrownego trybu życia; prezentowane jest specyficzne, cygańskie poczucie humoru. Równocześnie w jego wierszach oraz opowiadaniach można znaleźć liczne odniesienia do zagadnień uniwersalnych, zadumę nad światem i istotą człowieczeństwa.
Autor koncepcji oraz tekstu pionierskiego podręcznika dla dzieci romskich w wieku wczesnoszkolnym pt. „Miri szkoła – Romano elementaro”. W 2007 ukazało się pilotażowe wydanie podręcznika w dialekcie Polska Roma, poszerzone i poprawione rok później w kolejnej edycji. Podręcznik ten został przełożony na dialekt Bergitka Roma, a jego wersja elektroniczna, uzupełniona o sprawdziany ze znajomości słownictwa romskiego i arytmetyki, znalazła się w multimedialnym podręczniku dla dzieci romskich wydanym w 2009 w Kostrzynie nad Odrą.
Zajmował się tłumaczeniem tekstów na dialekty romskie.
Jako aktor wystąpił w 2009 w serialu telewizyjnym "Na dobre i na złe" (w odcinku „Kabała”), grając rolę Hauptmano. W filmie fabularnym "Papusza" w 2013 zagrał rolę Śero Roma.
Uważany za znawcę języka, kultury oraz obyczajowości romskiej, był konsultantem kilku prac magisterskich i doktorskich z dziedziny cyganologii.
Działalność społeczna.
Na początku lat 80 XX w. zaangażował się w działalność związkową, pełnił funkcję przewodniczącego Komisji Zakładowej NSZZ „Solidarność” w Kombinacie Rolnym Żydowo (gmina Czerniejewo). W pierwszej dekadzie XX w. wspierał tworzenie Spółdzielni Socjalnej „Khetane” w Szczecinku, która była nastawiona m.in. na zachowanie zawodów tradycyjnie uprawianych przez Romów. W ostatnich latach życia aktywnie uczestniczył w działaniach związanych z edukacją dzieci romskich oraz obroną praw człowieka.
W latach 2004-2008 był deputowanym do Parlamentu Romskiego, utworzonego przez Międzynarodową Unię Romów.
Był członkiem Zespołu do Spraw Romskich Komisji Wspólnej Rządu i Mniejszości Narodowych i Etnicznych.
Wspierał antyrasistowskie działania Stowarzyszenia „Nigdy Więcej” podejmowane na Festiwalu „Przystanek Woodstock”.

</doc>
<doc id="2342661" url="https://pl.wikipedia.org/wiki?curid=2342661" title="Wzgórze Kupały">
Wzgórze Kupały

Wzgórze Kupały (Wzgórze Elizy, niem. "Elisenhöhe") - wzgórze w Szczecinie-Golęcinie między ul. Białogórską a ul. Marzanny. Wzgórze przecina przekop linii kolejowej nr 406 ze stalowo-drewnianą kładką łączącą obie strony. U podnóża przystanek kolejowy Szczecin Golęcino. Od południa dolina strumienia Gręziniec zajęta pod ogrody działkowe.
Historia.
W XIII wieku okoliczne wzgórza wraz ze wsią Golęcino stały się własnością klasztoru cysterek ze Szczecina. Zakonnicy założyli na nich winnice użytkowane aż do XIX wieku. Niemiecka nazwa wzgórza - "Elisenhöhe" związana jest z wizytą w tym miejscu w 1821 roku cesarskiego następcy tronu Fryderyka Wilhelma IV z małżonką. Bezimienne do tego czasu wzgórze nazwano na cześć jego żony Elżbiety Ludwiki Wittelsbach. Przed II wojną światową na wzgórzu znajdowała się restauracja, ścieżki spacerowe, szlaki turystyczne i punkt widokowy na Dolinę Dolnej Odry. W czasie wojny wybudowano schron w zboczu wzgórza. Obecnie zachował się układ drzewostanu i schron. Punkt widokowy zaniedbany, w znacznym stopniu zasłonięty przez drzewa i krzewy.

</doc>
<doc id="2342662" url="https://pl.wikipedia.org/wiki?curid=2342662" title="Senior (feudalizm)">
Senior (feudalizm)

Senior – w określano tak osobę, która weszła w osobisty stosunek zwierzchni z wasalem.
We wczesnym średniowieczu była to osoba wolna, której wasal oddał się pod dożywotnią opiekę i służbę w akcie komendacji w zamian za dzierżawienie beneficjum. Później, w czasach ustroju lennego, seniorem stawało się poprzez zawarcie kontraktu lennego, w którym wystąpiło się jako strona zwierzchnia.
We Francji system wasalstwa-senioratu był tak popularny, że w kapitularzu z Meerssen z 847 roku wprowadzono przymus wybrania sobie seniora obejmujący wszystkich wolnych, a wszyscy seniorzy mieli stać się wasalami monarchy. Możliwość zmiany seniora ograniczona była do ściśle określonych przyczyn zawinionych przez seniora (nałożenie na wasala bezzasadnych obowiązków, nastawanie na jego życie, uwodzenie jego żony bądź bezpodstawana odmowa jego ochrony), określał to kapitularz Ludwika Pobożnego z 816.

</doc>
<doc id="2342665" url="https://pl.wikipedia.org/wiki?curid=2342665" title="Abyei">
Abyei

Abyei – miasto na granicy Sudanu i Sudanu Południowego, w regionie Kordofan Południowy. Według ONZ populacja miasta przed wydarzeniami z maja 2011 wynosiła około 20 tys. mieszkańców.
Mieszkańcy miasta i okolicy przynależą w większości do plemienia Dinka, których głównym źródłem utrzymania jest wypas bydła. Stanowią oni opozycję wobec islamskich plemion z terenów na północ od miasta, co jest zarzewiem sporów o ziemie oraz miejscowe zasoby ropy naftowej. 
Miasto leży na terenie bogatym w ropę naftową na granicy między Sudanem Południowym a Sudanem co jest przyczyną licznych sporów, które nasiliły się na dwa miesiące przed ogłoszeniem niepodległości przez Sudan Południowy w lipcu 2011 i przekształciły w tzw. Sudański konflikt graniczny.

</doc>
<doc id="2342667" url="https://pl.wikipedia.org/wiki?curid=2342667" title="Spriggina floundersi">
Spriggina floundersi



</doc>
<doc id="2342668" url="https://pl.wikipedia.org/wiki?curid=2342668" title="Pandion haliaetus">
Pandion haliaetus



</doc>
<doc id="2342669" url="https://pl.wikipedia.org/wiki?curid=2342669" title="Phalaropus fulicarius">
Phalaropus fulicarius



</doc>
<doc id="2342671" url="https://pl.wikipedia.org/wiki?curid=2342671" title="Lemmini">
Lemmini



</doc>
<doc id="2342672" url="https://pl.wikipedia.org/wiki?curid=2342672" title="MUSES-A">
MUSES-A



</doc>
<doc id="2342673" url="https://pl.wikipedia.org/wiki?curid=2342673" title="Pygoscelis adeliae">
Pygoscelis adeliae



</doc>
<doc id="2342676" url="https://pl.wikipedia.org/wiki?curid=2342676" title="Rissa tridactyla">
Rissa tridactyla



</doc>
<doc id="2342677" url="https://pl.wikipedia.org/wiki?curid=2342677" title="Sobór św. Mikołaja w Eupatorii">
Sobór św. Mikołaja w Eupatorii

Sobór św. Mikołaja – prawosławny sobór w Eupatorii, w jurysdykcji eparchii symferopolskiej i krymskiej Rosyjskiego Kościoła Prawosławnego.
Pierwsza cerkiew na miejscu dzisiejszego soboru została wzniesiona w końcu XVIII w. z inicjatywy greckiej społeczności Eupatorii. Na patrona obiektu wybrano św. Mikołaja, patrona m.in. kupców i podróżujących przez morze. W 1806 na miejscu starszej świątyni, już za małej dla potrzeb wspólnoty, wzniesiono nową, murowaną. W czasie wojny krymskiej cerkiew silnie ucierpiała: zniszczona została dzwonnica z dzwonami, ikonostas, księgi liturgiczne oraz archiwum parafialne. Pozostałą część wyposażenia zdołał uratować ks. Joann Manżel.
Już po zakończeniu działań wojennych, po upływie kolejnych kilku dekad, ks. Jakow Czepurin wystąpił z inicjatywą wzniesienia nowej świątyni, która nie tylko mogłaby zaspokajać potrzeby rosnącej wspólnoty, ale i stałaby się pomnikiem wyparcia sił angielsko-turecko-francuskich z Eupatorii. W 1891 podjęto zbiórkę funduszy na budowę; w 1892 sumą 36 tys. rubli wsparł ją car Aleksander III. 11 lipca 1893 biskup symferopolski i taurydzki Martynian poświęcił kamień węgielny. 16 lutego 1899 biskup wolski Nikon poświęcił gotowy obiekt.
Autorem projektu budynku był Aleksandr Bernardazzi. Budową soboru kierował inż. Wiaczesław Gieniczek. Według jego pomysłu wykonano główną kopułę utrzymanej w stylu neobizantyńskim świątyni – betonową konstrukcję o średnicy 18 metrów i wadze 156,6 ton. Ikonostas dla świątyni powstał we Florencji, zaś dekorujące jej ściany freski wykonali nauczyciele miejscowego gimnazjum W. Sokołowski i S. Strojew. Sobór mógł jednorazowo pomieścić 2000 wiernych.
W cerkwi umieszczono trzy ołtarze – św. Aleksandra Newskiego, św. Jakuba i św. Mikołaja. W pierwszym z nich przechowywane były rosyjskie chorągwie z okresu wojny krymskiej.
Po rewolucji październikowej cerkiew była na przemian zamykana i otwierana. W okresach, gdy nie była udostępniana wiernym, mieściła m.in. pracownię malarską i magazyn zboża, co doprowadziło do całkowitego zniszczenia jej wystroju wnętrza. Po upadku ZSRR ponownie czynna.

</doc>
<doc id="2342678" url="https://pl.wikipedia.org/wiki?curid=2342678" title="Yukari Kondō">
Yukari Kondō

 – japońska curlerka, reprezentantka kraju na zimowych igrzyskach olimpijskich.
Kondō na arenie międzynarodowej zadebiutowała jako trzecia w zespole Ayako Ishigaki zdobywając złoto Mistrzostw Pacyfiku 1994. W latach późniejszych Kondō grała jako druga. Japonki przez kolejne trzy lata nie oddawały tytułów mistrzowskich imprezy tej rangi. 
Na mistrzostwach świata reprezentantki kraju nie odniosły większego sukcesu. Jednak w Mistrzostwach Świata 1997 Japonki z bilansem 6 wygranych i 3 porażek po raz pierwszy zakwalifikowały się do fazy play-off. Ostatecznie zajęły 4. miejsce przegrywając półfinał z Norwegią (Dordi Nordby) 5:12 i mecz o brąz z Dunkami (Helena Blach Lavrsen) 6:7. Kondō wystąpiła również na Zimowych Igrzysk Olimpijskich, gdy Japonia była gospodarzem. Zespół z Obihiro &amp; Tokoro Curling Club z dwiema wygranymi i pięcioma przegranymi meczami został sklasyfikowany na 5. miejscu. 

</doc>
<doc id="2342683" url="https://pl.wikipedia.org/wiki?curid=2342683" title="Ultrasaurus">
Ultrasaurus



</doc>
<doc id="2342684" url="https://pl.wikipedia.org/wiki?curid=2342684" title="Kołowrót">
Kołowrót



</doc>
<doc id="2342687" url="https://pl.wikipedia.org/wiki?curid=2342687" title="Melopsittacus undulatus">
Melopsittacus undulatus



</doc>
<doc id="2342694" url="https://pl.wikipedia.org/wiki?curid=2342694" title="Nostalgia Critic">
Nostalgia Critic

The Nostalgia Critic – amerykański program internetowy z Dougiem Walkerem w roli nerwowego krytyka. Autor w humorystyczny sposób recenzuje „nostalgiczne” filmy. Oprócz tego tworzy listy "Top 11" oraz serię "Old vs. New". Początkowo seria ukazywała się na YouTube, lecz później została przeniesiona na niezależną stronę "That Guy With The Glasses". Strona należy do firmy Channel Awesome. 14 września 2012 roku Doug Walker zdecydował o zakończeniu serii Nostalgia Critic filmem z okazji 4. rocznicy strony internetowej Channel Awesome pt. "By zwiewać śmiało". 22 stycznia 2013 roku Doug Walker reaktywował Nostalgia Critica.
Formuła.
Na początku program nie miał stałej formuły. Z czasem utrwaliły się często powtarzane schematy.
Standardowe recenzje.
Doug Walker pierwotnie recenzował nostalgiczne filmy (rzadko seriale) z perspektywy osób w jego wieku (urodził się 17 listopada 1981 r.), które ukazały się nie później niż w 2000 r., a także starsze produkcje, które za jego dzieciństwa oglądały dzieci w USA. Bardzo rzadko odstępował od tej reguły. Na prośbę widzów uległ m.in. w kwestii wyprodukowanego w 2007 r. filmu "Wojownicze Żółwie Ninja" z powodu powiązania z serialem z lat 80. pod tym samym tytułem. Zrencenzował również kultowy film "The Room" z 2003 r. W 2013 r. po wznowieniu serii po kilkumiesięcznej przerwie autor zmienił nieco formułę programu rezygnując z przedziału czasowego recenzowanych produkcji. Recenzowane są głównie filmy uważane za złe, choć nie tylko.
Większość rozpoczyna się następująco: "Hello, I'm the Nostalgia Critic. I remember it so you don't have to", co można przetłumaczyć: "Witam, jestem Nostalgia Critic. Ja to pamiętam, abyście wy nie musieli". Jeśli prowadzący szczególnie negatywnie odebrał dany film, odcinek rozpoczyna indywidualnie dobranym skeczem lub innym komentarzem podkreślającym jak bardzo zła jest to jego zdaniem produkcja. Tak było m.in. w odcinkach poświęconym "Garbage Pail Kids" lub "Legenda Titanica". Następnie krótko przedstawia kulisy powstania dzieła lub podsumowanie działalności twórców. Prezentuje widzom fragmenty filmu komentując je, wyśmiewając niedociągnięcia, nieraz z wielkim gniewem żądając odpowiedzi na nurtujące pytania, które nasuwa film, a widz ich nie otrzymuje. Bywa, że przebiera się dla krótkich skeczy lub dodaje proste efekty specjalne, w których czasem występują członkowie ekipy zwykle pracujący za kamerą. Osobnym przypadkiem jest odcinek poświęcony filmowi "Kacper": zakończył się kilkuminutowym bieganiem po hotelu za złośliwym duchem w przebraniu naśladującym "Pogromców duchów". W tym odcinku wzięły udział dziesiątki gości. Większość odcinków kończy jednak spokojnym podsumowaniem, w którym Nostalgia Critic stara się znaleźć dobre strony produkcji. Przykład: Choć uznał film "Junior" za ekstremalnie nudny, stwierdził, że nie można złego słowa powiedzieć o aktorach, którzy włożyli w niego wiele serca. Choć nie zostawił suchej nitki na "Kosmita z przedmieścia", długo zachwalał grę Christophera Lloyda. 
Czas trwania poszczególnych odcinków jest różny. Początkowo odcinki trwały od kilku do kilkunastu minut. Późniejsze trwają zwykle 15-30 minut, choć zdarzają się dłuższe. Najdłuższy zrealizowany odcinek, "Animaniacs Tribute", trwa 61 minut.
Top 11.
Są to recenzje specyficznych rodzajów nostalgicznych motywów, rodzajów postaci, piosenek albo czołówek z wielu produkcji uszeregowane w ranking. Choć przyjęte jest, by takie listy obejmowały okrągłą liczbę pozycji, Nostalgia Critic daje ich 11, ponieważ "zawsze lubi pójść o jeden krok dalej". W przeciwieństwie do zwykłych recenzji, możliwe są także wielkie pochwały. Przykładowe tytuły: "Top 11 niegrzecznych scen w Animaniakach" (najwięcej wyświetleń), "Top 11 najsmutniejszych momentów z dzieciństwa", "Top 11 animowanych łotrów Disneya", "Top 11 najbardziej chwytliwych piosenek z czołówek" itp. Ponadto Doug Walker opublikował trzy filmy pod nazwą "Top 11 Nostalgia Critic F*ck-ups", w których prostowane były jego błędy popełnione w innych odcinkach. Wskazane przez widzów.
Stare vs. nowe.
To analiza dwóch seriali lub filmów – pierwowzoru i remake'u, bądź ekranizacji tego samego dzieła. Porównanie tych, których po raz pierwszy zaznał za swojego dzieciństwa z ich późniejszymi odpowiednikami, nie zawsze sprzed roku 2000. W przeciwieństwie do zwykłych recenzji, tutaj Nostalgia Critic cały czas zachowuje stoicki spokój. Przykłady: Porównując "Batmana" z 1989 r. z "Mrocznym rycerzem" (2008) uznał, że główna postać lepiej wypadła w pierwszej produkcji; Joker większe wrażenie zrobił w późniejszej. Scenariusz uznał za ciekawszy w filmie z 1989 r.; sceny akcji lepsze w 2008 r. W innych odcinkach porównywał: animowaną ekranizację "Władcy Pierścieni" (1978) z trylogią filmową, "Dziesięcioro przykazań" (1956) z "Księciem Egiptu" (1998) etc.
Nostalgia Critic Editorial.
Seria zapoczątkowana w 2013 roku. Są to felietony na różne tematy związane ze sztuką filmową. Publikowane są obecnie co dwa tygodnie na przemian ze standardowymi recenzjami.
Nostalgia Chick.
Nostalgia Chick naprawdę nazywa się Lindsay Ellis. Wygrała ona ogłoszony przez Douga Walkera konkurs na żeńską wersję Nostalgia Critica. Recenzuje ona produkcje, których Doug Walker nie oglądał w dzieciństwie i niespecjalnie ma ochotę teraz, ponieważ uważa je za "typowo dziewczęce". Przykładowo: "Pocahontas, Anastazja, Labirynt, Herkules" itp. W jej stylu jest mniej poczucia humoru, a więcej cynizmu. Poprowadziła niewielki odsetek odcinków z serii "Top 11".
Historia.
Seria została zapoczątkowana na YouTube w lipcu 2007 roku, ale niektóre odcinki zostały usunięte w związku ze skargami o naruszenie praw autorskich. W kwietniu 2008 roku, wszystkie filmy zostały usunięte z YouTube, ale porozumienie między tworzącą się firmą Channel Awesome, a stroną Blip.tv w 2009 roku umożliwiło przywrócenie filmów na YouTube. Obecnie seria jest oficjalnie emitowana na stronie TGWTG, wchodzącą w skład firmy Channel Awesome. Strona gromadzi serie także innych komików-recenzentów. Strona posiada oficjalny kanał YouTube pod nazwą Channel Awesome, gdzie co 2 tygodnie publikowane są odcinki NC, oraz inne serie twórców tej firmy.
Problemy z prawem autorskim.
Odcinek 121, recenzja filmu "The Room" (13 lipca 2010), został usunięty ze strony na żądanie dystrybutora filmowego Wiseau-Films, z powodu oskarżenia o naruszenie praw autorskich (wykorzystanie materiału filmowego bez zgody autora). W odpowiedzi Doug Walker zamieścił na stronie skecz, w którym wyśmiewa główną gwiazdę filmu, Tommy’ego Wiseau oraz właściciela strony theroommovie.com, zaznaczając że według amerykańskiego prawa, na potrzeby recenzji dozwolone jest wykorzystywanie materiałów objętych prawami autorskimi. Ostatecznie, przy porozumieniu pozasądowym, odcinek wrócił na stronę 12 grudnia 2010.
Odbiór.
Co tydzień program ogląda od 100–200 tys. osób na całym świecie. W trzecim kwartale 2009 roku, program zarobił 54 tys. dolarów amerykańskich, co zmotywowało Douga Walkera do porzucenia pracy ilustratora.
Seria jest nieoficjalnie tłumaczona na wiele języków. Na YouTube można znaleźć między innymi wersje z francuskimi, hiszpańskimi, portugalskimi oraz polskimi napisami, a także wersja z rosyjskim dubbingiem. Jednak z we wszystkich wymienionych, tylko Polska posiada własną nieoficjalną stronę internetową, poświęconą recenzentom Channel Awesome.
Po zamieszczeniu odcinka, będącego hołdem dla dwóch popularnych amerykańskich krytyków telewizyjnych - Gene Siskela i Rogera Eberta (10 listopada 2009), Roger Ebert, na swoim Twitterze, określił ten odcinek jako "The best, funniest video about Siskel &amp; Ebert I've ever seen." (najlepsze, najzabawniejsze video o Siskelu i Ebercie, jakie kiedykolwiek widziałem).
Doug Walker poprosił twórcę plakatów filmowych Drew Struzana o udzieleniu wywiadu na potrzeby strony. Drew Struzan odmówił, a kilka dni później wspomniał o tym w radiu, mówiąc:
"I was writing a guy that wants to do an interview for his website, and I just told him "You know the old saying... Better to keep your mouth shut and be thought a fool than to open your mouth and remove all doubt.""
Jednak po wyemitowaniu odcinka, będącego hołdem dla Drew Struzana, ten ponownie do niego napisał, gratulując mu odcinka i zaznaczając, że ze wszystkich ludzi, którzy robili o nim film dokumentalny, Nostalgia Critic był najbliższy prawdy. Doug Walker wspomniał o tym w odcinku "Top 11 Nostalgia Critic F*ck ups"
W odcinku "Animaniacs Tribute" Doug Walker przeprowadził wywiad ze scenarzystami serialu "Animaniacy": Sherri Stoner, Paulem Ruggiem, Johnem P. McCannem, Tomem Rueggerem oraz jego synem Nathanem Rueggerem, który jako dziecko użyczał głosu postaciom.
Mara Wilson wystąpiła jako dziecko w czterech filmach, które Doug Walker omawiał: "Cud w Nowym Jorku" (w odcinku "Top 12 Greatest Christmas Specials"), "Matylda" (w odcinku "Doug's Top 10 Movies He Hates But Everyone Else Loves"), "Thomas i magiczna kolejka" oraz "Proste życzenie". W przypadku wszystkich czterech filmów, Doug Walker krytykował Marę Wilson za jej złą grę aktorską. Mimo to zgodziła się wystąpić gościnnie w Nostalgia Criticu w odcinku "Simple Wish", gdzie negatywnie zrecenzowała amatorski film, który Walker nakręcił, gdy był nastolatkiem.

</doc>
<doc id="2342695" url="https://pl.wikipedia.org/wiki?curid=2342695" title="Orizuru">
Orizuru

Orizuru (DEBUT) – japoński satelita technologiczny. Wykonywał eksperymenty związane ze składaniem i rozkładaniem wysięgnika w przestrzeni kosmicznej i hamowaniem aerodynamicznym. Wyniesiony wraz z Momo 1B i Fuji 1B. Statek pozostaje na orbicie okołoziemskiej.
W trakcie 10 dniowej misji statek 34 razy rozłożył wysięgnik o długości 120 cm i 52 razy antenę parasolową, o średnicy 89,8 cm, składającą się z 24 segmentów. Satelita zasilany był wyłącznie z akumulatorów (95 Ah).

</doc>
<doc id="2342697" url="https://pl.wikipedia.org/wiki?curid=2342697" title="Rzekotka żabia">
Rzekotka żabia



</doc>
<doc id="2342698" url="https://pl.wikipedia.org/wiki?curid=2342698" title="Trachycephalus resinifictrix">
Trachycephalus resinifictrix



</doc>
<doc id="2342700" url="https://pl.wikipedia.org/wiki?curid=2342700" title="Hyla resinifictrix">
Hyla resinifictrix



</doc>
<doc id="2342701" url="https://pl.wikipedia.org/wiki?curid=2342701" title="Corneliu Ion">
Corneliu Ion

Corneliu Ion (ur. 27 czerwca 1951 w Fokszanach) – rumuński strzelec sportowy specjalizujący się w pistolecie szybkostrzelnym. Złoty i srebrny medalista olimpijski, czterokrotny uczestnik letnich igrzysk olimpijskich (Montreal, Moskwa, Los Angeles, Seul), wielokrotny medalista mistrzostw świata i Europy.
Kariera.
W 1974 roku otrzymał srebrny medal mistrzostw świata w konkurencji pistolet pneumatyczny 10 m, w finale uzyskał on wynik 387 punktów. Był to zarazem największy w karierze sukces Rumuna w tejże konkurencji. Na tym samym czempionacie otrzymał również brązowy medal w drużynowej konkurencji strzelania z pistoletu szybkostrzelnego z 25 m. Rok później został wicemistrzem Europy, w konkurencji strzelania z pistoletu szybkostrzelnego. Uczestniczył w igrzyskach olimpijskich w Montrealu, gdzie w swej specjalności zajął 5. pozycję z wynikiem 595 punktów. W 1977 zdobył drugi z czterech medali strzeleckich mistrzostw Europy, to złoty krążek na mistrzostwach w Bukareszcie.
W 1980 został mistrzem olimpijskim w konkurencji strzelania z pistoletu szybkostrzelnego z 25 m. W finale uzyskał rezultat 596 punktów (najlepszy w tabeli wyników), ten sam co Jürgen Wiefel i Gerhard Petritsch, jednak w dogrywce uzyskał 148+147+148 punktów, co przesądziło o kolejności w tabeli wyników. W 1981 i 1985 roku otrzymał tytuły odpowiednio wicemistrza i mistrza Europy (w konkurencji pistolet szybkostrzelny 25 m). Z kolei w 1982 został po raz drugi wicemistrzem świata, tym razem w konkurencji strzelania z pistoletu z 25 m w drużynie.
Na igrzyskach olimpijskich rozgrywanych w Los Angeles osiągnął w finale wynik 593 punktów i otrzymał srebrny medal. Po pierwszym dniu rozgrywek prowadził wprawdzie z wynikiem 299 punktów, ale drugiego dnia łącznym rezultatem przegrał z Japończykiem Takeo Kamachim. Na igrzyskach w Los Angeles był również chorążym swojej reprezentacji. W Seulu, również podczas igrzysk olimpijskich, uzyskał w swej konkurencji wynik 588 punktów i zajął 18. pozycję w tabeli wyników.

</doc>
<doc id="2342702" url="https://pl.wikipedia.org/wiki?curid=2342702" title="The Testament">
The Testament

The Testament – czwarty studyjny album amerykańskiego rapera o pseudonimie artystycznym Cormega. Kompozycja miała być debiutanckim albumem Cormegi, wydanym w latach 90., ale z powodu nieporozumienia z wytwórnią Def Jam Recordings, płyta nie ukazała się. Dopiero w 2005 roku Cormega otrzymał prawa do wydania albumu, po czym zrobił to we własnej wytwórni.

</doc>
<doc id="2342703" url="https://pl.wikipedia.org/wiki?curid=2342703" title="Asterias rubens">
Asterias rubens



</doc>
<doc id="2342705" url="https://pl.wikipedia.org/wiki?curid=2342705" title="Asterias vulgaris">
Asterias vulgaris



</doc>
<doc id="2342706" url="https://pl.wikipedia.org/wiki?curid=2342706" title="Żyła kabla">
Żyła kabla

Żyła kabla (przewodu) (ang. "conductor of a cable") – część kabla przeznaczona do przewodzenia prądu. Żyły kabli i przewodów elektroenergetycznych są wykonywane z drutów miedzianych lub aluminiowych, a niekiedy również ze stali lub bimetali.
Opis podstawowy.
Ze względu na kształt rozróżnia się żyły:
Ze względu na budowę rozróżnia się żyły:
Żyły jednodrutowe stosuje się tylko w kablach o małym przekroju. Przy większych przekrojach, stosuje się linki skręcone z cienkich drutów, co zapewnia większą giętkość kabla. Giętkość uzyskuje się przez odpowiednie skręcenie drutów. Podczas zginania żyły, części znajdujące się na wewnętrznej stronie promienia krzywizny narażone są na ściskanie, a części na zewnętrznej stronie tego promienia – na rozciąganie. Tak, więc w wyniku przesunięć przy spiralnym skręceniu drutów, naprężenia wyrównują się na długości jednego skoku. Linki o małym skoku są giętsze niż linki o dużym skoku, ponieważ droga przesuwu i tarcie mniejsze. Długość skoku skrętu drutów w lince określa się współczynnikiem skrętu m:
gdzie:
Współczynnik skrętu drutów dla linki z żył okrągłych wynosi od 10 do 15, a nawet 20. Niekiedy stosuje się różne współczynniki dla warstwy środkowej i zewnętrznej żyły. Współczynnik skrętu dla warstw zewnętrznych w żyłach sektorowych wynosi od 7 do 8. Najmniejszą dopuszczalną liczbę drutów w żyle określono w normach PN-63/E-90271 i PN-68/E-90300.
Oznaczenia.
W celu ułatwienia montażu w najnowszych wydaniach norm wprowadzono następujące oznaczenia kształtu i budowy żyły, pisane po liczbie i przekroju żył:
Giętkość żył.
Budowa żyły wielodrutowej ma zasadniczy wpływ na giętkość przewodu. Z im większej liczby drutów o mniejszych średnicach składa się żyła, tym bardziej jest giętka. W normach polskich, jak i międzynarodowych (IEC) rozróżnia się cztery "klasy giętkości żył".
Przekrój.
Najbardziej charakterystyczną cechą żył przewodów i kabli elektroenergetycznych jest pole przekroju poprzecznego. Wartości przekrojów znamionowych żył są znormalizowane w Polsce i wielu krajach w ten sam sposób. W Wielkiej Brytanii i USA są stosowane inne szeregi przekrojów znamionowych żył kabli elektroenergetycznych, np. szereg AWG (ang. "american wire gauge").
Znormalizowane przekroje znamionowe żył kabli i przewodów w Polsce wynoszą: 0,5; 0,75; 1; 1,5; 2,5; 4; 6; 10; 16; 25; 35; 50; 70; 95; 120; 150; 185; 240; 300; 400; 500 mm².
W kablach układanych dla zasilania sieci tramwajowych stosuje się żyły o przekroju 630 mm².
W liniach napowietrznych wysokiego napięcia stosuje się też przewody o przekrojach 525, 540, 670, 775, 840 mm².
W liniach kablowych wysokich napięć stosuje się ponadto kable o przekrojach 1000, 1200, 1400, 1600, 1800, 2000 mm².

</doc>
<doc id="2342707" url="https://pl.wikipedia.org/wiki?curid=2342707" title="Merganettini">
Merganettini



</doc>
<doc id="2342709" url="https://pl.wikipedia.org/wiki?curid=2342709" title="Lubię ten smutek">
Lubię ten smutek

Lubię ten smutek – album studyjny polskiego piosenkarza i kompozytora Seweryna Krajewskiego. Wydawnictwo ukazało się 30 stycznia 2001 roku nakładem wytwórni muzycznej SOLITON. Gościnnie na płycie wystąpili: Michał Urbaniak, Bogusław Morka, oraz Sławomir Kulpowicz. Autorem okładki i grafik w książeczce jest Jacek Yerka.

</doc>
<doc id="2342710" url="https://pl.wikipedia.org/wiki?curid=2342710" title="Franciszek Jakub Szembek">
Franciszek Jakub Szembek

Franciszek Jakub Szembek herbu własnego (zm. 1765) – wojewoda inflancki w latach 1737-1765, chorąży nadworny koronny w latach 1732-1735, starosta brzeskokujawski w latach 1735-1736, starosta tolkmicki.
Życiorys.
Był stronnikiem Augusta II. Poseł brzeskokujawski na sejm 1726 roku, poseł krakowski na sejmy 1729 i 1730 roku. W 1735 roku jako konsyliarz konfederacji generalnej podpisał uchwałę Rady Generalnej konfederacji warszawskiej. Poseł województwa sandomierskiego na sejm zwyczajny pacyfikacyjny 1735 roku. Elektor Augusta III Sasa w 1733 roku.
10 lipca 1737 roku podpisał we Wschowie konkordat ze Stolicą Apostolską.
Był konsyliarzem konfederacji generalnej 1764 roku. 
W 1738 roku odznaczony Orderem Orła Białego.

</doc>
<doc id="2342711" url="https://pl.wikipedia.org/wiki?curid=2342711" title="Sorin Babii">
Sorin Babii

Sorin Babii (ur. 14 listopada 1963) – rumuński strzelec sportowy. Dwukrotny medalista olimpijski.
Specjalizował się w strzelaniu z pistoletu. Brał udział w sześciu igrzyskach olimpijskich (IO 84, IO 88, IO 92, IO 96, IO 00, IO 04), na dwóch zdobywał medale. W 1988 triumfował w pistolecie dowolnym (50 metrów), cztery lata później zajął trzecie miejsce w pistolecie pneumatycznym (10 metrów). Był medalistą mistrzostw świata i mistrzem Europy w różnych konkurencjach pistoletowych.

</doc>
<doc id="2342713" url="https://pl.wikipedia.org/wiki?curid=2342713" title="Franciszek Szembek">
Franciszek Szembek



</doc>
<doc id="2342716" url="https://pl.wikipedia.org/wiki?curid=2342716" title="Le Tour">
Le Tour



</doc>
<doc id="2342717" url="https://pl.wikipedia.org/wiki?curid=2342717" title="Cmentarz wojenny nr 122 – Łużna">
Cmentarz wojenny nr 122 – Łużna

Cmentarz wojenny nr 122 w Łużnej – żołnierskie miejsce pochówku z czasów I wojny światowej zlokalizowane w Łużnej na wzgórzu Pustki. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W IV okręgu Łużna cmentarzy tych jest 27.
Historia.
Cmentarz powstał w miejscu walk. Na Pustkach znajdowały się okopy rosyjskie. 2 maja 1915 r. sprzymierzone wojska austro-węgierskie i niemieckie rozpoczęły operację przełamania frontu rosyjskiego zwaną bitwą pod Gorlicami. Po trwającym 4-godzinnym ostrzale artyleryjskim z wszystkich dział wysunięte okopy rosyjskie zostały przez artylerię zniszczone. Ukryte w lesie przetrwały jednak ogień artyleryjski i pozwoliły armii rosyjskiej stawić opór. Wojska austro-węgierskie i niemieckie zdobyły wzgórze po ataku na bagnety, lecz poniosły duże straty w ludziach.
Na cmentarzu w 15 grobach zbiorowych i 3 pojedynczych pochowanych jest 154 żołnierzy armii rosyjskiej.
Opis cmentarza.
Znajduje się on na zachodnim zboczu Pustek, poniżej cmentarza wojennego nr 123. Zaprojektował go kierownik artystyczny okręgu IV Jan Szczepkowski.
Zbudowany jest na planie prostokąta i otoczony od frontu kamiennymi słupami połączonymi parami rur, a z pozostałych stron murem kamiennym. Na cmentarz wchodzi się drewnianą bramą. Na wprost od wejścia znajduje się ściana pomnikowa z tablicą podającą liczbę pochowanych tu żołnierzy. Góruje nad nią krzyż lotaryński.
Nagrobki mają formę kamiennego, stopniowanego cokołu. Na każdym z trzech stopni stoi żeliwny krzyż lotaryński. Na najwyższym stopniu cokołu umieszczona jest emaliowa tabliczka nagrobna. Na środku cmentarza wyróżnia się pojedynczy wyższy krzyż lotaryński. W grobie tym pochowany jest rosyjski oficer.
Cmentarz przeszedł remont i obecnie zachowany jest w dobrym stanie, mimo że zatarły się pola grobowe.
Na cmentarzu pochowani są wyłącznie żołnierze armii rosyjskiej. Nie jest to jedyne miejsce pochówku żołnierzy tej armii poległych w walkach o Pustki. Na znajdującym się obok cmentarzu nr 123 spoczywa 212 carskich żołnierzy.

</doc>
<doc id="2342719" url="https://pl.wikipedia.org/wiki?curid=2342719" title="Wacław Makarczyk">
Wacław Makarczyk

Wacław Makarczyk (ur. 19 stycznia 1928 w Warszawie, zm. 23 czerwca 1986) – dr hab., socjolog, długoletni pracownik naukowy Instytutu Filozofii i Socjologii PAN. Uczeń profesorów Stanisława Ossowskiego i Jana Szczepańskiego.
Życiorys.
II Rzeczpospolita.
Był synem Kazimierza Makarczyka i Anieli z Lubicz-Lipskich. Od 1935 roku uczęszczał do prywatnej szkoły im. Ziemi Mazowieckiej, której większość uczniów w czasie wojny, a część także po wojnie (w tym Jan Rodowicz, późniejszy „Anoda”), uczestniczyła w konspiracji. Jednym z jego nauczycieli był Jerzy Kierst.
II wojna światowa.
W czasie wojny należał od 1942 roku do – niezależnej zarówno od Szarych Szeregów, jak i od Hufców Polskich, a związanej wojskowo z Armią Krajową – 21. Warszawskiej Drużyny Harcerskiej im. gen. I. Prądzyńskiego. W 1943 roku ukończył kurs zastępowych zwany Szkołą Rycerską. Jako zastępowy-przyboczny brał udział w „małym sabotażu”, zajmował się rekrutacją do konspiracyjnego harcerstwa i szkoleniem w posługiwaniu się bronią.
W czasie powstania warszawskiego walczył (ps. „Sokół) w 2 Harcerskiej baterii artylerii przeciwlotniczej, wchodzącej w skład Zgrupowania Armii Krajowej „Gurt”, jako obserwator-łącznik, kanonier. Odznaczony został Krzyżem Armii Krajowej i dwukrotnie Medalem Wojska.
Działalność w PRL.
Po wojnie należąc do młodzieżówki PSL-owskiej, brał udział w Kampanii referendalnej w 1946 r. Podczas studiów na Wydziale Filozoficzno-Socjologicznym (1948–1952) krótko należał do Związku Akademickiej Młodzieży Polskiej, wcielonego wkrótce do Związku Młodzieży Polskiej, z którego postanowił w 1949 roku wystąpić, motywując to sprzeciwem wobec „kultu jednostki”. Nie zgodzono się na jego dobrowolne wystąpienie i postanowiono usunąć go dyscyplinarnie z organizacji oraz jednocześnie zwrócić się do władz uczelni o zawieszenie w prawach studenta.
W 1950 roku włączył się do działalności nielegalnej organizacji ideologicznej, zrzeszającej kilkudziesięciu młodych pracowników naukowych oraz studentów uczelni Krakowa (UJ), Warszawy (UW) i Lublina (KUL), o nazwie „Personaliści” (Urząd Bezpieczeństwa opatrzył ją kryptonimem „Wilki”), której założycielami byli m.in. Czesław Czapów, Andrzej Rażniewski, Zygmunt Skórzyński. W związku z przynależnością do owej organizacji, oskarżanej o próbę obalenia ustroju socjalistycznego siłą – w której pełnił funkcję kierownika zespołu – autorstwem krytycznej analizy polityczno-socjologicznej ustroju panującego w ZSRR pt. "Ustrój biurokratyczny" (wcześniejszej od "Nowej klasy" M. Dżilasa) oraz całą dotychczasową drogą życiową był w latach 1950–1954 wielokrotnie aresztowany i poddawany uciążliwym przesłuchaniom w Urzędzie Bezpieczeństwa. W roku 1954 przygotowany był pokazowy proces członków owej grupy. Jednakże najpierw zawieszono go z uwagi na to, że proces młodych intelektualistów stanowiłby pewien dysonans propagandowy wobec przygotowywanego plenum KC PZPR w sprawach młodzieży.
Gdy stopniowo zaczęły odgrywać coraz większą rolę zapoczątkowane (zwłaszcza po śmierci J. Stalina, ucieczce płk. J. Światły i dymisji płk. A. Fejgina) procesy „odwilżowe”, z procesu grupy zrezygnowano.
W czasie studiów i po studiach (zwłaszcza w latach 1949–1955) podlegał także różnorodnym szykanom polegającym np. na nieprzyjmowaniu do pracy lub pozbawianiu pracy, względnie (nawet już po studiach) do konieczności podejmowania się pracy w zawodach daleko odbiegających od jego przygotowania (pakowacz na poczcie, robotnik budowlany i drogowy czy ekspedient w sklepie cukierniczym).
W latach 1955–1958 udzielał się w sekcji diagnostyki społecznej Klubu Krzywego Koła. Wyniesione stąd doświadczenia wykorzystał przy współtworzeniu przy Polskim Radiu, pierwszego w obozie socjalistycznym ośrodka badania opinii publicznej (OBOP). Już po przemianach październikowych, w czasie pracy w PAN, nadal doświadczał wielu szykan np. nieprzyznawania jakichkolwiek stypendiów (doktorskiego, zagranicznego i habilitacyjnego), oraz – pomimo posiadania wielu osiągnięć naukowych i zajęciu I miejsca w rankingu Komitetu Socjologii PAN na naukowość prac – pozbawienia możliwości ubiegania się o profesurę. Dwie z jego kilku książek i trzy z wielu artykułów naukowych ukazały się, staraniem jego doktorantki, w latach 90., dopiero w kilka lat po jego śmierci. Borykanie się z ciężką chorobą serca – do której powstania przyczyniły się represje i szykany – ograniczało jego aktywność społeczno-polityczną. Mimo to w 1968 roku po najeździe wojsk Paktu Warszawskiego na Czechosłowację wystosował list z wyrazami solidarności do znanych sobie socjologów czeskich i słowackich. W latach 70. współdziałał z ROPCiO (zwłaszcza z W.Ziembińskim), a w 1980 roku był współzałożycielem Komisji Zakładowej NSZZ „Solidarność” w Instytucie Filozofii i Socjologii PAN (po ogłoszeniu stanu wojennego przed internowaniem uchronił go świeżo przebyty zawał serca). W latach 80. współpracował z Komitetem Prymasowskim.
Zmarł 23 czerwca 1986 roku. Został pochowany na Cmentarzu Wojskowym na Powązkach w Warszawie w kwaterze powstańczej (kwatera A22-4-12). W 2005 roku IPN przyznał mu pośmiertnie status pokrzywdzonego. W 2007 roku Społeczna Fundacja Pamięci Narodu Polskiego, wsparta opiniami Światowego Związku Żołnierzy Armii Krajowej i Komitetu Socjologii PAN, wystąpiła o przyznanie mu pośmiertnie wysokiego odznaczenia państwowego.
Działalność naukowa i dydaktyczna.
Pracując w Instytucie Filozofii i Socjologii PAN w latach 1956–1986 (przez ostatnich 13 lat życia na stanowisku docenta), Wacław Makarczyk specjalizował się początkowo w zagadnieniach socjologii wsi, był także kierownikiem Zakładu Badań Klasy robotniczej i Inteligencji, a później zajął się socjologią teoretyczną, w tym problematyką metodologii badań socjologicznych (studiami nad terminologią socjologiczną) i podstawami socjologii narodu. Korzystając z dorobku L. Petrażyckiego rozwijał teorię adaptacji społecznej. Przez kilka lat miał wykłady monograficzne w Instytucie Socjologii UW oraz wykładał gościnnie na London School of Economics and Social Sciences oraz na Glasgow University. Pełnił funkcję sekretarza warszawskiego oddziału Polskiego Towarzystwa Socjologicznego.
Bibliografia.
Wspomnienia:

</doc>
<doc id="2342726" url="https://pl.wikipedia.org/wiki?curid=2342726" title="Kenjirō Den">
Kenjirō Den

 – ósmy gubernator generalny Tajwanu i pierwszy cywilny urzędnik na tym stanowisku.
Zarys biografii.
Członek Izby Parów – mianowany gubernatorem generalny Tajwanu w październiku 1919, funkcję tę sprawował do września 1923. Powołanie cywila na to stanowisko było wyrazem zacieśniania kontroli nad kolonią przez metropolię. Uprawnienia gubernatora do stanowienia prawa zostały ograniczone, choć nie zniesione, a na szerszą skalę zaczęto wdrażać stosowanie prawa obowiązującego na Wyspach Japońskich.
Den był zwolennikiem asymilacji Tajwańczyków i ich japonizacji w jak najszerszym zakresie. W tym celu zniósł segregację w szkołach, udostępniając je w równym stopniu mieszkającym na Tajwanie Japończykom i Chińczykom. Był też zwolennikiem szeroko zakrojonej polityki akulturacji, wykraczającej poza formalną edukację. W jego koncepcji Tajwańczycy nie tylko mieli się nauczyć japońskiego i zmienić swój styl życia na japoński, ale też nabrać „japońskiego ducha”.
W późniejszych latach pełnił funkcję ministra sprawiedliwości (1923) i ministra rolnictwa (1923).

</doc>
<doc id="2342728" url="https://pl.wikipedia.org/wiki?curid=2342728" title="Born and Raised (album Cormegi)">
Born and Raised (album Cormegi)

Born and Raised – piąty studyjny album amerykańskiego rapera Cormegi. Został wydany w 2009 roku, po licznych opóźnieniach. Początkowo tytuł miał mieć tytuł "Urban Legend", ale został zmieniony na obecny, ponieważ taki sam tytuł miał album rapera T.I., wydany w 2004 roku.

</doc>
<doc id="2342730" url="https://pl.wikipedia.org/wiki?curid=2342730" title="Hipster">
Hipster

Hipster – przedstawiciel współczesnej subkultury, funkcjonującej zarówno wśród nastolatków, jak i ludzi po 20. i 30. roku życia i starszych. Wyznacznikiem stylu hipsterów jest deklarowana niezależność wobec głównego nurtu kultury masowej (tzw. mainstreamu) i ironiczny stosunek do niego oraz akcentowanie swojej oryginalności i indywidualności. Hipsterzy silnie podkreślają swój wizerunek, rozumiany zarówno poprzez wyrazisty i „artystyczny” strój (m.in. w stylu vintage), jak i poprzez wyjątkowe, nieszablonowe zainteresowania. Pośród hipsterów ceniona jest deklarowana niezależność myślenia, zajmowanie się twórczością artystyczną, zainteresowanie niszowymi formami kultury, w tym muzyką, filmem niezależnym itd., niezależnymi magazynami typu "Vice" i "Clash" i stronami internetowymi, takimi jak Pitchfork.
Geneza terminu.
Hipsterzy współcześnie stanowią jedną z najbardziej nieokreślonych subkultur.
Określenie „hipster” po raz pierwszy pojawiło się w obiegu w latach 40. XX wieku w środowisku słuchaczy czarnego jazzu. „Słowo hipster wywodzi się z języka afrykańskiego ludu Wolof, gdzie „hip” to ten oświecony, który ma oczy otwarte. W latach 30. XX wieku w czarnym slangu amerykańskich jazzmanów zwanym jive rozpowszechniło się słowo „hep”, określając wtajemniczonych w jazzową kulturę. Generacja bebopu lat 40. uznała je za przestarzałe i postawiła na hip. Hipster narodził się w momencie, gdy na nowoczesnej ulicy spotkali się biały z czarnym, dlatego okrzyknięto go „białym Murzynem” ("White Negro"). Największą szansą w przygodzie hipstera było przekroczenie własnej kultury i rasy, ustanawianie komunikacji między obcymi światami”.
Hipster jako „biały Murzyn” był przedstawicielem klasy średniej słuchającym bebopu. Geneza pojęcia odnosi się do ówczesnych zachowań wymierzonych przeciwko mainstreamowi. Hipster z tego okresu był białym Amerykaninem aktywnie uczestniczącym w kulturze jazzu praktykowanego przez czarnych muzyków. Pierwszymi twórcami tego gatunku byli przeważnie nieznający nut potomkowie niewolników. Bezpośrednimi kontynuatorami owej kontestatorskiej tradycji byli twórcy tworzący krąg bitników, nieformalnego awangardowego ruchu literacko-kulturowego z lat 50. XX wieku. Przedstawiciele Beat Generation realizowali idee anarchistycznego indywidualizmu, nonkonformizmu, swobody twórczej i autentycznej kontrkulturowości.
„Pojęcie Beat generation narodziło się w Village, artystycznej dzielnicy Nowego Jorku. Było to środowisko z założenia celujące w konsumpcyjny styl życia, a zwłaszcza w jego wytwór idealny – kołtuna, tworzący je zaś pisarze zupełnie świadomie zaludniali marginesy społeczeństwa”. Bitnik, podobnie do współczesnego hipstera, eksperymentował z seksualnością, nie posiadał wzorów zachowań uznawanych przez większość społeczeństwa i odznaczał się romantycznym snobizmem. Był nonkonformistą nieuznającym wartości społeczeństwa konsumpcyjnego. Swoje poglądy manifestował przez swoisty ubiór, będący uzewnętrznieniem „ja”. Strój pozwalał bitnikom na estetyczne odcięcie się od większości społeczeństwa masowego, z którym byli skonfliktowani.
Cechy charakterystyczne przedstawiciela subkultury hipsterów.
Hipster jest przeciwnikiem mainstreamu. Burzy funkcjonujące w przestrzeni społecznej podziały na to, co alternatywne i mainstreamowe, wysokie i niskie, kobiece i męskie, kiczowate i wyszukane, dobre i złe. Hipster jest jednocześnie przeciwnikiem kultury masowej, jak i jej aktywnym uczestnikiem, dlatego zaciera granice między sztuką przeznaczoną dla elit a wytworami przemysłu kulturowego.
Hipsterzy są asystemowi. To mieszkańcy wielkich miast, którzy nabierają dystansu do otaczającej ich rzeczywistości i ujmują ją w ironiczny nawias. „Hipsterski bunt sprowadza się, w swoich założeniach, do krytyki nieoryginalności, a więc rozwiązań proponowanych przez kulturę głównego nurtu. Hipsterzy stawiają się w opozycji do kultury mainstreamu i swoim oryginalnym strojem i niszowymi zainteresowaniami pragną odciąć się od dominującej kultury. Bunt nie prowadzi jednak ani do wycofania się z opresyjnego społeczeństwa (jak w przypadku nowoczesnych hipsterów), ani do zaproponowania nowej jakości [...]”.
Społeczno-kulturowy wymiar hipsterstwa.
Paradoksem istnienia subkultury hipsterów jest to, że osoby dające się z powodu swojego stylu zaklasyfikować jako hipsterzy najczęściej sami nie są skłonni tak się nazywać. Według socjologa Marka Greifa wynika to z użycia przez współczesnych młodych ludzi własnego, wyjątkowego stylu i gustu do budowania własnego kapitału kulturowego, rozumianego według definicji Pierre’a Bourdieu. Młodzi ludzie, funkcjonujący w warunkach wysokiej społecznej mobilności i niepewnej sytuacji ekonomicznej, najczęściej nie posiadają wysokiej pozycji społecznej ani zgromadzonego kapitału pieniężnego, przekładających się na społeczną stabilność. W zamian konstruują swoją pozycję w społeczeństwie poprzez sugerowanie swojego dostępu do najnowszej mody, nowych kierunków w kulturze i sztuce itp. Wizerunek taki, oparty na stylu, modzie i deklarowanych zainteresowaniach, zdaniem Greifa podatny jest na zdemaskowanie jako „hipsterski”, czyli stworzony w celu uzyskania społecznego awansu, co według socjologa czyni słowo „hipster” rodzajem obelgi pośród samych hipsterów. Ze względu na wyżej opisane zjawisko, hipsterzy zdają się nieświadomie tworzyć subkulturę ludzi o podobnych poglądach, wyglądzie czy zainteresowaniach. Dążenie więc do odmienności, odrębności swej osoby jako jednostki przestaje być możliwe.
Stylistyka hipsterów nawiązuje do kampu, który cechuje „zwycięstwo formalnego wyrafinowania, stylu i ironii nad jednoznacznością i powagą treści bliskie dandyzmowi”. Krzykliwy ubiór hipstera odznacza się dużym eklektyzmem, przesadną ekstrawagancją i kampową skłonnością do kiczu. W celu dowolnej modyfikacji swojego wyglądu hipsterzy posługują się technikami pastiszu i kolażu.
Hipsterzy byli nazywani też "scenesterami". Pojęcie to po raz pierwszy pojawiło się w latach 40. XX wieku, odżyło w latach 90. i używane jest nadal. Według Allena Ginsberga hipster to „bardzo rimbaudowski typ, sam nic nie tworzy, nie pisze, tak naprawdę to nie wie za dużo o literaturze poza tym, co wyczyta w niezależnych magazynach, ale o tym z kolei wie wszystko”. Natomiast Krzysztof Varga, parafrazując słowa Ginsberga, przytacza następującą definicję hipstera: „zna wszystkich, których znać należy, sam nic nie tworzy, wie tylko to, o czym pisze się w modnych magazynach”.
Kontrowersje.
Hipsterzy wywołują wiele społecznych kontrowersji. Sami twierdzą, że są uznawani za niebezpiecznych ze względu na ich „niejednoznaczność” oraz rzekome „zacieranie się granic między jedną a drugą płcią”. Przedstawiciele subkultury hipsterów nie dostosowują się do uznawanego przez większość zbiorowości systemu ról i wartości.

</doc>
<doc id="2342733" url="https://pl.wikipedia.org/wiki?curid=2342733" title="Rakliszki Nowe">
Rakliszki Nowe

Rakliszki Nowe (lit. "Naujosios Rakliškės") − wieś na Litwie, w gminie rejonowej Soleczniki, 1 km na zachód od Butrymańców, zamieszkana przez 37 osób. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2342736" url="https://pl.wikipedia.org/wiki?curid=2342736" title="Stefan Moszczeński">
Stefan Moszczeński

Stefan Moszczeński (ur. 24 maja 1871 w Broniszach, zm. 10 lipca 1946 w Żelaznej) – polski ekonomista rolny i działacz społeczny. Twórca szkoły matematycznej w ekonomice rolnictwa, profesor zwyczajny SGGW w Warszawie.
Życiorys.
Urodził się w rodzinie właściciela ziemskiego Bolesława Moszczeńskiego z Moszczonnego h. Nałęcz (ur. 1831 w Żychlinie, zm. 1900 w Broniszach), i Marii z Milewskich. W 1889 ukończył III gimnazjum w Krakowie. Edukację kontynuował na Wydziale Filozoficzno-Matematycznym Uniwersytetu w Wiedniu. Równolegle studiował w Hochschule fur Bodenkultur na Wydziale Rolnym. Praktykę rolną odbywał w Licheniu, w majątku rodziny Gosławskich, po której wrócił do Wiednia, gdzie w 1893 ukończył studia, zdając egzaminy na stopień rolnika dyplomowanego. Był jednym z nielicznych dyplomowanych rolników, zatrudnienie znajdował w dużych gospodarstwach w Wielkopolsce, a także w okolicach Piotrkowa Trybunalskiego. Po śmierci ojca w 1900 powrócił do Bronisz i tu zamieszkiwał aż do śmierci. Był aktywnie zaangażowany w działalność związaną z rozwojem rolnictwa. W 1901 otrzymał propozycję objęcia katedry na Uniwersytecie Jagiellońskim, ale odmówił, co nie było równoznaczne z rezygnacją z pracy pedagogicznej. Od 1908 przez trzy lata wykładał administrację, organizację gospodarstw i taksację rolną na prowadzonym przy Muzeum Przemysłu i Rolnictwa w Warszawie Wydziale Rolniczym Towarzystwa Kursów Naukowych. Po pierwszym roku założył tam Zakład Ekonomiki Gospodarstw Wiejskich, któremu przewodniczył przez 37 lat. W 1911 Kursy Naukowe przekształcono w Kursy Przemysłowo-Rolnicze, a w 1916 przekształcono je w Wyższą Szkołę Rolniczą, a wkrótce w Szkołę Główną Gospodarstwa Wiejskiego. Stefan Moszczeński był członkiem Rady Naukowej Wyższej Szkoły Rolniczej, a następnie SGGW. 17 marca 1919 otrzymał tytuł profesora zwyczajnego SGGW, kierował katedrą Wydziału Ogrodniczego, którego był dziekanem. Uczestniczył w pracach Towarzystwa Naukowego Warszawskiego, Czechosłowackiej Akademii Rolniczej, Rady Naukowej Międzynarodowego Instytutu Rolnictwa w Rzymie oraz pełnił funkcję delegata Związku Organizacji Rolniczych Rzeczypospolitej Polskiej do Głównej Rady Statystycznej. Zmarł nagle podczas pobytu w Żelaznej. Pochowany na tamtejszym cmentarzu po roku został ekshumowany i przeniesiony na cmentarz w Żbikowie. Nie pozostawił po sobie potomstwa i cały majątek pozostawił w testamencie do dyspozycji SGGW.
Osiągnięcia naukowe.
Zainicjował i wdrożył matematyczne i statystyczne metody wyceny gruntów, które opierał na dochodowości gospodarstwa rolnego, a także metodę racjonalizacji pracy w rolnictwie jako efekt zastosowania optymalnej organizacji pracy i siły roboczej. Jego dążenie do wdrożenia określania dochodowości gospodarstw rolnych poprzez prowadzenie rachunkowości rolnej zaowocowało powstaniem nowej dziedziny nauki jaką jest agroekonometria.
Dorobek dydaktyczny.
Pozostawił po sobie liczny dorobek dydaktyczny, pierwsza publikacja miała miejsce w Gazecie Rolniczej tuż po ukończeniu przez Stefana Moszczeńskiego studiów. Tworzył przez pozostałą część życia, spod jego pióra wyszło ok. 100 prac i rozpraw naukowych. Swoje artykuły publikował w czasopismach związanych z rolnictwem, były to Gazeta Rolnicza, Rocznik Nauk Rolniczych, Rolnictwo, Rolnik-Ekonomista i Przegląd Organizacji.
Uczniami Stefana Moszczeńskiego byli m.in. Ryszard Manteuffel-Szoege, Wacław Pytkowski, Nora Krusze, Jan Dłużewski, Hanna Paszkowiczowa.

</doc>
<doc id="2342737" url="https://pl.wikipedia.org/wiki?curid=2342737" title="Nissan Armada">
Nissan Armada

Nissan Armada – pełnowymiarowy samochód osobowy należący do segmentu SUV produkowany przez japońską firmę Nissan od roku 2004. Oparty został na płycie podłogowej "Nissan F-Alpha". Samochód dostępny jest wyłącznie w wersji 4-drzwiowej. Do napędu użyto silnika V8 "VK56DE" o pojemności 5,6 litra. Moc przenoszona jest na oś tylną / obie osie poprzez 5-biegową automatyczną skrzynię biegów.
Do 2005 roku model nosił nazwę Nissan Pathfinder Armada. W latach 2004-2010 oferowana była bardziej luksusowa wersja Armady przeznaczona na rynek północnoamerykański, nosiła ona nazwę Infiniti QX56.

</doc>
<doc id="2342741" url="https://pl.wikipedia.org/wiki?curid=2342741" title="Lahidżan">
Lahidżan

Lahidżan () – miasto położone w północnej części Iranu.
Etymologia.
Nazwa „Lahidżan” jest złożona z dwóch słów – "lah" („jedwab”) i "dżan" („miejsce”, gdzie wykonuje się coś) – i nawiązuje do historyczno-ekonomicznego dziedzictwa miasta.
Herbata.
Historia herbaty w Iranie sięga XV wieku. Lahidżan było pierwszym miastem w Iranie, które ze względu na sprzyjający klimat rozpoczęło uprawę tej rośliny. W 1899 urodzony w Lahidżanie książę Mohammad Mirza, znany też jako Kashef Al Saltaneh, sprowadził z Indii pierwszych 3000 sadzonek. Obecnie mauzoleum Kashefa jest częścią Irańskiego Narodowego Muzeum Herbaty.

</doc>
<doc id="2342742" url="https://pl.wikipedia.org/wiki?curid=2342742" title="Nowickiszki">
Nowickiszki

Nowickiszki (lit. "Navickiškės") − wieś na Litwie, w gminie rejonowej Soleczniki, 7 km na południowy zachód od Butrymańców, zamieszkana przez 22 osób. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2342743" url="https://pl.wikipedia.org/wiki?curid=2342743" title="Porojść (Litwa)">
Porojść (Litwa)

Porojść (lit. "Paraistis") − wieś na Litwie, w gminie rejonowej Soleczniki, 5 km na zachód od Butrymańców, zamieszkana przez 27 osób. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2342745" url="https://pl.wikipedia.org/wiki?curid=2342745" title="Posol">
Posol

Posol (lit. "Pasalis") − wieś na Litwie, w gminie rejonowej Soleczniki, 4 km na północny zachód od Butrymańców, zamieszkana przez 42 osób. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2342746" url="https://pl.wikipedia.org/wiki?curid=2342746" title="Ekspres pod lawiną">
Ekspres pod lawiną

Ekspres pod lawiną – thriller sensacyjny zrealizowany w koprodukcji irlandzko-amerykańskiej, na podstawie powieści Colina Forbesa.
Fabuła.
Czasy zimnej wojny. Wysoko postawiony radziecki generał Marenkov po odkryciu planów związanych z produkcją broni biologicznej postanawia przejść na stronę Zachodu. CIA wysyła swego agenta Harry’ego Wargrave’a, by eskortował generała podczas podróży pociągiem przez Europę. Ściga ich wysłany przez Rosjan zabójca Nikolai Bunin, który ma za zadanie zlikwidować Marenkova. Wywołuje on lawinę, aby zatrzymać pociąg.
Problemy związane z produkcją filmu.
W czasie nagrywania filmu zmarł jego reżyser i producent Mark Robson, a także odtwórca jednej z głównych ról, aktor Robert Shaw. Obaj zmarli nagle na zawał serca; Robson 20 lipca 1978, a Shaw 28 sierpnia 1978. Realizację filmu dokończył Monte Hellman, zastępując Robsona na stanowisku reżysera. Produkcję przekazano Gene’owi Cormanowi (brat Rogera Cormana). Rola Roberta Shawa jest dubbingowana przez Roberta Rietty'ego.

</doc>
<doc id="2342749" url="https://pl.wikipedia.org/wiki?curid=2342749" title="Raściuny">
Raściuny

Raściuny (lit. "Raščiūnai") − wieś na Litwie, w gminie rejonowej Soleczniki, 4 km na północny zachód od Butrymańców, zamieszkana przez 53 ludzi. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2342750" url="https://pl.wikipedia.org/wiki?curid=2342750" title="Rezy (rejon solecznicki)">
Rezy (rejon solecznicki)

Rezy (lit. "Rėžiai") − wieś na Litwie, w gminie rejonowej Soleczniki, 2 km na zachód od Butrymańców, zamieszkana przez 86 ludzi. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2342752" url="https://pl.wikipedia.org/wiki?curid=2342752" title="Sinodwory (rejon solecznicki)">
Sinodwory (rejon solecznicki)

Sinodwory (lit. "Senadvaris") − wieś na Litwie, w gminie rejonowej Soleczniki, 4 km na południowy zachód od Butrymańców, zamieszkana przez 12 ludzi. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2342755" url="https://pl.wikipedia.org/wiki?curid=2342755" title="Rakliszki Stare">
Rakliszki Stare

Rakliszki Stare (lit. "Senosios Rakliškės") − wieś na Litwie, w gminie rejonowej Soleczniki, 5 km na północny zachód od Butrymańców, zamieszkana przez 9 osób. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2342756" url="https://pl.wikipedia.org/wiki?curid=2342756" title="Paul Hardcastle">
Paul Hardcastle

Paul Hardcastle (ur. 10 grudnia 1957, Londynie) – brytyjski muzyk, kompozytor, producent muzyczny. Wirtuoz gry na syntezatorze. Jest również prezenterem radiowym w USA. 

</doc>
<doc id="2342759" url="https://pl.wikipedia.org/wiki?curid=2342759" title="Mistrzostwa Krajów Bałkańskich w Lekkoatletyce 2011">
Mistrzostwa Krajów Bałkańskich w Lekkoatletyce 2011

64. Mistrzostwa Krajów Bałkańskich w Lekkoatletyce – zawody lekkoatletyczne, które odbyły się 2 i 3 lipca 2011 w Sliwenie (na Stadionie Hadżiego Dimityra), w Bułgarii.
W imprezie wystartowali zawodnicy z 10 krajów skupionych w Związku Lekkoatletycznym Krajów Bałkańskich – były to Albania, Bośnia i Hercegowina, Bułgaria, Czarnogóra, Grecja, Macedonia, Mołdawia, Serbia, Rumunia oraz Turcja.
Trzecie miejsce w pchnięciu kulą mężczyzn zajął Mołdawianin Ivan Emilianov, jednak jego wynik (19,38) został anulowany z powodu dyskwalifikacji za doping.

</doc>
<doc id="2342762" url="https://pl.wikipedia.org/wiki?curid=2342762" title="Nick Bostrom">
Nick Bostrom

Nick Bostrom (Niklas Boström, ur. 10 marca 1973) – szwedzki filozof, kierownik Future of Humanity Institute na University of Oxford. Doktoryzował się w London School of Economics w 2000.
Jest znany z publikacji dotyczących zasady antropicznej i transhumanizmu. Zajmuje się również popularyzacją tematów związanych z transhumanizmem, takich jak klonowanie, sztuczna inteligencja, superinteligencja, krionika i nanotechnologia. W 2009 roku otrzymał Nagrodę Gannona, za "ciągłą pogoń za ludzkim rozwojem", a czasopismo Foreign Policy umieściło go na liście 100 czołowych myślicieli świata.
W 1998, razem z Dawidem Pearce, założył World Transhumanist Association, które następnie zmieniło nazwę na Humanity+.
Filozofia.
Etyka ulepszania ludzi.
Bostrom jest zwolennikiem "samoulepszania i udoskonalania ludzi poprzez etyczne zastosowanie nauki" i krytykuje podejście bio-konserwatystów, sprzeciwiających się modyfikacjom ludzi.
Zagrożenie dla istnienia.
Jednym z tematów podejmowanych przez Bostroma w jego pracach są zagrożenia dla przetrwania ludzkości. Argumentuje, że z utylitarnego punktu widzenia, zagłada ludzkości oznacza utratę wszystkich przyszłych ludzkich istnień (których liczbę szacuje na 1018 na samej Ziemi) i w związku z tym nawet niewielkie ryzyko takiej zagłady ma astronomiczne znaczenie etyczne. Powołuje się na przykład podany przez Dereka Parfita, który porównuje trzy scenariusze:
Bostrom analizuje, czy różnica między 1 a 2 scenariuszem jest większa, czy mniejsza, niż między 2 a 3. Choć wielu ludzi intuicyjnie uznaje różnicę między 1 i 2 scenariuszem za większą, Bostrom argumentuje, że różnica między 2 i 3 jest wielokrotnie większa. Oznacza różnicę pomiędzy ludzką historią trwającą kilka tysięcy lat (dotychczasową), a trwającą potencjalnie setki milionów lat (jeśli ludzkość przetrwa).
Opierając się na szacowanej liczbie przyszłych ludzkich istnień argumentuje, że zmniejszenie szansy zagłady ludzkości nawet o jedną milionową procenta jest warte więcej, niż życie miliarda ludzi. Zestawia to z brakiem zasobów przeznaczanych na badanie tego tematu, podając statystyki, z których wynika, że prac naukowych dotyczących zagłady ludzkości jest kilkadziesiąt razy mniej, niż dotyczących żuka gnojowego.
Zasada antropiczna.
Bostrom jest zwolennikiem tezy, że prawidłowe rozumienie zasady antropicznej polega na "Założeniu Silnego Samolosowania". Według jego słów, "każda obserwacja powinna być rozważana jakby była zdarzeniem losowym w klasie możliwych obserwacji.". Takie analizowanie historii obserwacji każdego obserwatora umożliwia uniknięcie niektórych paradoksów. Głównym problemem jest jednak odpowiednie określenie "klasy możliwych obserwacji". Dla Słabej Zasady Antropicznej mogłyby to być wszystkie potencjalne obserwacje możliwe do przeprowadzenia w naszym Wszechświecie. Dla Silnej Zasady Antropicznej, mogłyby to być wszystkie potencjalne obserwacje w Multiświecie. Bostrom pokazał, że wybieranie zbyt szerokiej albo zbyt wąskiej klasy możliwych obserwacji prowadzi do nieintuicyjnych wniosków. 
Hipoteza symulacji.
Bostrom jest autorem współczesnej wersji hipotezy symulacji. Mówi ona, że rzeczywistość, którą postrzegamy, jest jedynie symulacją, której nie jesteśmy świadomi. Zasugerował, że jeśli możliwe jest stworzenie wiernej symulacji całej cywilizacji, albo nawet całego Wszechświata, przy pomocy wystarczająco potężnego komputera, a symulowani ludzie mogą doświadczać świadomości, to duża liczba takich symulacji stworzonych przez zaawansowane cywilizacje sprawia, że jest bardzo prawdopodobne, że my żyjemy w jednej z nich.
Bostrom argumentuje, że przynajmniej jedno z poniższych twierdzeń musi być prawdziwe:
Szacowane prawdopodobieństwo, że żyjemy w symulacji można określić porównując liczbę ludzi żyjących w symulowanych rzeczywistościach do liczby ludzi żyjących w prawdziwej rzeczywistości. Można to opisać matematycznie w następujący sposób:
gdzie:
Przynajmniej jedno z poniższych przybliżeń musi być prawdziwe:

</doc>
<doc id="2342766" url="https://pl.wikipedia.org/wiki?curid=2342766" title="Oblężenie Querétaro">
Oblężenie Querétaro

Oblężenie Querétaro – oblężenie, które miało miejsce w 1867 r. i było ostatnim akordem wojny meksykańskiej zapoczątkowanej francuską interwencją w roku 1861. 
W roku 1863 przy pomocy Francji na tronie meksykańskim zasiadł Maksymilian I, co wywołało protest urzędującego prezydenta Benito Juáreza. Po dwuletnich walkach z partyzantką meksykańską, Francuzi pod naciskiem Stanów Zjednoczonych opuścili Meksyk.
Maksymilian, którego popierały wojska cesarsko-meksykańskie zdecydował się utrzymać władzę. W lutym 1867 r. na czele 5 000 ludzi udał się do Querétaro, gdzie założył bazę. W międzyczasie siły republikanów liczące 28 000 ludzi pod wodzą generała Mariano Escobedo rozpoczęły oblężenie miasta. Po 3 miesiącach oblężenia, cesarz skapitulował. Wraz z generałami Miramonem i Mejią, Maksymilian został osądzony przez trybunał i dnia 19 czerwca rozstrzelany. W lipcu po przybyciu do stolicy, prezydent Juarez ponownie odzyskał władzę w kraju. 

</doc>
<doc id="2342767" url="https://pl.wikipedia.org/wiki?curid=2342767" title="Granica iworyjsko-liberyjska">
Granica iworyjsko-liberyjska

Granica iworyjsko-liberyjska – granica międzypaństwowa dzieląca terytoria Republiki Wybrzeża Kości Słoniowej i Liberii o długości 716 kilometrów.
Granica rozpoczyna się od trójstyku granic Gwinei, Wybrzeża Kości Słoniowej i Liberii w masywie Nimba (góra Nuon Fa), następnie granica opiera się o koryto rzeki Nuen (dopływ rzeki Cestos) i biegnie w kierunku południowym. Na północ od liberyjskiej miejscowości Toobli odchodzi w kierunku wschodnim i dochodzi do rzeki Cavalla. Odtąd biegnie jej korytem do jej ujścia do Oceanu Atlantyckiego, na wschód od przylądka Palmas.
Granica powstała w 1960 roku po proklamowaniu niepodległości przez Wybrzeże Kości Słoniowej.
Kształtowała się ona w latach 1892-1910 jako granica Liberii i posiadłości francuskich.

</doc>
<doc id="2342768" url="https://pl.wikipedia.org/wiki?curid=2342768" title="Fukuroda">
Fukuroda

 – wodospad znajdujący się w miejscowości Daigo, w prefekturze Ibaraki, w Japonii. Jest on na liście stu wodospadów Japonii.
Rzeka Taki ma swoje źródło tuż nad wodospadem, tworzy go i ostatecznie łączy się z rzeką Kuji.
Jego szerokość wynosi 73 m, a wysokość sięga 120 m. Zimą wodospad może zamarzać.
Jest sklasyfikowany jako trzeci najpiękniejszy wodospad w Japonii, tuż po wodospadzie i .

</doc>
<doc id="2342770" url="https://pl.wikipedia.org/wiki?curid=2342770" title="Gemini 10">
Gemini 10

Gemini 10 – ósmy załogowy lot programu Gemini. Była to pierwsza misja, podczas której system napędowy Ageny został wykorzystany do manewrowania połączonymi na orbicie statkami. Podczas tej misji statek Gemini również po raz pierwszy odbył nie jedno, lecz dwa spotkania orbitalne z dwoma różnymi celami.
Misja.
Start.
Statek Gemini 10 wystartował 18 lipca 1966 roku o godzinie 22:20:27, dokładnie sto minut po wystrzeleniu Ageny. Statek po wejściu na orbitę znalazł się w odległości 1800 km od rakiety Agena.
Cele.
Podstawowym i najważniejszym zadaniem dziesiątej misji było spotkanie na orbicie i dokowanie z Ageną.
Drugoplanowe cele obejmowały spotkanie Gemini z Ageną użytą w misji Gemini 8, wyjście w otwartą przestrzeń kosmiczną (EVA), a także umieszczenie rakiety Agena (wystrzelonej wraz z Gemini 10) na wybranej orbicie.
Przebieg lotu.
Podjęta na orbicie próba nawigacji za pomocą sekstansu nie przyniosła zadowalających rezultatów, tak więc Kontrola Lotu musiała powrócić do obliczeń komputerowych. Później przeprowadzona analiza wykazała, że całe spotkanie można było zrealizować bez pomocy Centrum Kontroli. Po dwukrotnym odpaleniu silników astronauci wciąż nie byli na właściwym kursie podejścia do Ageny. Dotarcie do celu wymagało uruchomienia ich po raz trzeci i czwarty. Po dokowaniu okazało się, że zbiorniki statku zawierają około 170 kg materiałów pędnych (około 36% pierwotnego zapasu). W czasie ostatnich 25 minut przed spotkaniem i dokowaniem zużyto prawie 120 kg paliwa więcej niż zakładał plan. Zdecydowano wykorzystać silniki Ageny 10, korzystając z poważnych zasobów paliwa i utleniacza, które wówczas wynosiły około 1350 kg. Rozpoczęto ćwiczenia, polegające na manewrowaniu zestawem Gemini - Agena za pomocą układu napędowego Ageny. Korzystając z silnika rakiety Agena, astronauci przenieśli połączone statki na orbitę o perygeum 294 i apogeum 763 kilometrów. Odległość 763 kilometrów stanowiła rekord wysokości osiągniętej przez załogowy statek kosmiczny. Poruszając się na tej orbicie zespół statków przeleciał kilka razy przez obszar południowoazjatyckiej anomalii magnetycznej. Drugiego dnia misji, także za pomocą silnika Ageny 10, astronauci skierowali połączony układ ku starej rakiecie Agena 8, która pozostała na orbicie po przerwanej misji Gemini 8 (od 16 marca 1966 roku). W ten sposób w trakcie czternastego okrążenia tandem znalazł się na orbicie kołowej, zbliżonej, ale nie identycznej z orbitą Ageny 8. Źródła zasilania Ageny 8 już nie działały. Spotkanie dokonano bez użycia urządzeń radiolokacyjnych. W końcowej fazie tej operacji, podczas 28 orbity, po 38 godzinach wspólnego lotu odłączono statek od Ageny 10 i korzystając teraz z silników Gemini 10 zrealizowano spotkanie z Ageną 8. Po raz pierwszy udało się zrealizować spotkanie bez użycia radaru, korzystając tylko z pomocy wzroku. Orbita zestawu Gemini 10 - Agena 8 została ustalona na wysokości 377,6 kilometra.
Spacer kosmiczny.
Kolejną czynnością w planie lotu było wykonanie pierwszego z dwóch przewidzianych wyjść w otwartą przestrzeń kosmiczną. Gdy zespół statków wykonywał piętnaste okrążenie Ziemi astronauci rozhermetyzowali kapsułę Gemini 10. Michael Collins stanął w otwartym włazie statku, zabezpieczony jednak liną łączącą go ze statkiem, aby za pomocą aparatu z obiektywem o ogniskowej 70 milimetrów wykonać kilka zdjęć gwiazd w ultrafiolecie. Gdy tandem wynurzył się na światło słoneczne Collins umocował na zewnątrz statku płytkę z różnobarwnymi kolorami: czerwonym, żółtym, niebieskim i szarym. Następnie wykonał serię zdjęć, by sprawdzić, jak warunki panujące w przestrzeni kosmicznej wpływają na jakość fotografii (wierność odtwarzania kolorów). Spacer kosmiczny skrócono o sześć minut ze względu na podrażnienie oka astronauty. Przypuszcza się, że źródłem załzawienia i obrzęku powieki był granulowany wodorotlenek litu.
Trzeci dzień misji zaczął się od EVA. Astronauta korzystał znów z układu napędowego trzymanego w dłoni, zasilanego azotem ze zbiornika znajdującego się w statku. Zabezpieczenie osobiste stanowił odpowiednio ukształtowany przewód umożliwiający oddychanie i łączność. Długość przewodu,stanowiącego również rolę liny, wynosiła 15 metrów. Collins nie bez trudności zdjął ze ściany statku Gemini zamontowany tam niewielki pojemnik przeznaczony do zbierania mikrometeorytów. Kolektor nie trafił zresztą na Ziemię. Przepadł podczas wyjścia astronauty na zewnątrz statku; „odleciał” z otwartej kabiny. Posługując się pistoletem odrzutowym Collins dotarł do Ageny 8 i wymontował z niej specjalne urządzenie, które rejestrowało uderzenia mikrometeorytów w czasie czteromiesięcznego krążenia w przestrzeni kosmicznej. Czynność nie wymagała szczególnego wysiłku, jeśli chodzi o samo poruszanie się w przestrzeni. Trudności pojawiły się przy posuwaniu się po korpusie Ageny 8. 
Po 25 minutach „spaceru” gaz w pistolecie Collinsa się wyczerpał, co oznaczało zakończenie EVA. Również ilość materiałów pędnych jakimi dysponował pojazd zmalała na skutek zużycia w czasie manewrów stabilizujących. Związane były z ruchami astronauty na zewnątrz statku. W trakcie powrotu do kabiny Collins zgubił kamerę filmową. Po raz trzeci i ostatni w trakcie tej misji astronauci otworzyli właz, żeby pozbyć się niepotrzebnego już plecaka (oraz szereg innych przedmiotów), który Collins nosił na piersi podczas wyjść w otwartą przestrzeń kosmiczną.
Wodowanie.
Wszystkie fazy powrotu przebiegały prawidłowo. Kapsuła Gemini 10 wodowała na zachodnim Atlantyku w odległości 6,3 kilometra od zaplanowanego miejsca i odległości mniejszej niż pięć kilometrów od statku ratowniczego. Śmigłowiec dowiózł załogę na statek odbiorczy USS Guadalcanal o 21:34. Na przywitanie orkiestra zagrała tradycyjny już hymn „It's a small, small world”.

</doc>
<doc id="2342771" url="https://pl.wikipedia.org/wiki?curid=2342771" title="Rodrigo Garcia">
Rodrigo Garcia



</doc>
<doc id="2342774" url="https://pl.wikipedia.org/wiki?curid=2342774" title="Zamknięty rozdział">
Zamknięty rozdział

Zamknięty rozdział – album polskiego piosenkarza i kompozytora Wojciecha Młynarskiego. Wydawnictwo ukazało się nakładem wytwórni muzycznej Soliton. Płyta otrzymała nominację do nagrody Fryderyków 2003

</doc>
<doc id="2342776" url="https://pl.wikipedia.org/wiki?curid=2342776" title="Samata Sakuma">
Samata Sakuma

 – generał Cesarskiej Armii Japońskiej, zdobywca Weihaiwei, piąty gubernator generalny Tajwanu, hrabia.
Urodził się 19 listopada 1844 w Hagi w prefekturze Yamaguchi. Wziął udział w wojnie boshin przeciwko siłom siogunatu, w czasie restauracji Meiji. Po ustanowieniu Armii Cesarskiej, wstąpił do niej w 1872. Walczył z rebelią w Saga, powstaniem Satsumy, wziął też udział w wyprawie na Tajwan w 1874.
W czasie I wojny chińsko-japońskiej, jako dowódca 2. Dywizji Piechoty, poprowadził atak i zdobył Weihaiwei, którego był następnie gubernatorem. W późniejszych latach dowodził Gwardią Cesarską i garnizonem tokijskim.
W 1906 mianowany gubernatorem generalnym Tajwanu, którym pozostał do 1915. Był zwolennikiem „polityki twardej ręki”, pacyfikacji lokalnej ludności w tym plemion aborygeńskich, zamieszkujących wysokie góry, i uzyskania dostępu do bogatych zasobów drewna. Polityka ta budziła gwałtowny sprzeciw wobec japońskiego panowania i sprowokowało co najmniej sześć powstań, a w ich następstwie co najmniej 800 egzekucji. W latach 1913–1914, zaangażował znaczne siły, by podporządkować japońskiemu panowaniu wschodnią część wyspy; wykorzystywał nawet ataki morskie i powietrzne. Jego krwawa pacyfikacja Aborygenów okazała się ostatecznie skuteczna.

</doc>
<doc id="2342778" url="https://pl.wikipedia.org/wiki?curid=2342778" title="Stawidańce">
Stawidańce

Stawidańce (lit. "Stavidonys") − wieś na Litwie, w gminie rejonowej Soleczniki, 5 km na północny zachód od Butrymańców, zamieszkana przez 79 ludzi. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2342779" url="https://pl.wikipedia.org/wiki?curid=2342779" title="Szkoła Aspirantów Państwowej Straży Pożarnej w Poznaniu">
Szkoła Aspirantów Państwowej Straży Pożarnej w Poznaniu

Szkoła Aspirantów Państwowej Straży Pożarnej – dwuletnie policealne studium zawodowe powstałe przygotowujące kadrę średniego szczebla dowodzenia dla jednostek organizacyjnych Państwowej Straży Pożarnej. Szkoła powstała jako Wojewódzki Ośrodek Wyszkolenia Pożarniczego w roku 1951 z inicjatywy komendanta Zawodowej Straży Pożarnej miasta Poznania mjr. poż. Władysława Pilawskiego. Ośrodek rozpoczął działalność 30 listopada 1951 roku prowadząc szkolenie na potrzeby województwa poznańskiego.
Historia.
W 1963 roku Komendant Główny SP nadał Szkole Sztandar.
Architektura.
Kompleks szkolny składa się z dwóch części: starszej, zrealizowanej w latach 1950-1953 (projektant E. Tyc) i nowszej z około 1975 (projektanci Lech Sternal i Zygmunt Skupniewicz). Pierwsza z tych części nawiązuje do ducha przedwojennego modernizmu (remiza, wspinalnia i sale noclegowe), a nowsza jest owocem powojennych dokonań tego nurtu (budynek socjalny, sala gimnastyczna i koszary). Kompleks został uzupełniony budynkiem z mieszkaniami służbowymi z 1999 roku.

</doc>
<doc id="2342780" url="https://pl.wikipedia.org/wiki?curid=2342780" title="Mastertronic">
Mastertronic

Mastertronic – wydawca i dystrybutor niedrogich gier komputerowych. Firma założona została w roku 1983, zaś pierwsze tytuły sygnowane jej logo trafiły na rynek 1 kwietnia 1984. W czasie najlepszych wyników firma Mastertronic była czołowym brytyjskim wydawcą oprogramowania komputerowego, co osiągnęła poprzez sprzedaż swoich wydawnictw na kasetach magnetofonowych w cenie 1,99 lub 2,99 GBP – ceny większości oprogramowania nie schodziły wówczas poniżej poziomu 6 funtów. Będąc jedynym sprzedawcą hurtowym tytułów wydawanych przez Woolworths Group plc, Toys „Я” Us oraz innych wydawców, Mastertronic sprzedawał swoje tytuły również w punktach sprzedaży prasy, co było działaniem poprzednio w tym sektorze rynku niepraktykowanym.
Zróżnicowanie działań firmy w późniejszym okresie jej istnienia doprowadziło do wprowadzenia jej na rynek amerykański, jak też do powstania nieudanego działu automatów do gier, Arcadia Systems. Największym sukcesem firmy okazało się wprowadzenie na rynek brytyjski urządzenia Sega Master System. Doprowadziło to do czasowego przewyższenia sprzedaży Sega Master System nad najpoważniejszym rywalem, NES, jak też stało się głównym czynnikiem zainwestowania i wykupienia firmy przez Virgin Group.
W miarę zmniejszania się rynku niedrogich gier komputerowych, główną część działań firmy przejęła dystrybucja urządzeń firmy Sega. Firma została sprzedana, zaś następnie wchłonięta przez Segę. Choć Mastertronic nie istnieje już w swojej pierwotnej formie, prawo do korzystania ze znaku towarowego zakupiła inna firma, dziś znana pod nazwą Mastertronic Group, zajmująca się dystrybucją niedrogich programów dla komputerów osobistych i będąca również właścicielem Sold Out Software.
Historia.
Początki.
W roku 1983 Martin Alper, Frank Herman i Alan Sharam założyli przedsiębiorstwo dystrybuujące gry komputerowe o nazwie Mastertronic. Nazwa przedsiębiorstwa wzięła się od przedrostka "master", którym firmowało ono swoje wcześniejsze działania – firma "Mastersound" rozpowszechniała muzykę, zaś "Mastervision" materiały wideo, żadne z tych działań firmy nie było jednak udane. Trójka założycieli miała wsparcie finansowe grupy niezależnych inwestorów oraz dotychczasowe doświadczenie w dystrybucji gier wideo, nie wiedząc jednak wiele o samym produkcji (jak przyznają, nie grywali w gry wideo). Pierwotnie oferowali oni zestawy składające się ze 100 kaset, rozsyłane do punktów prasowych, sklepów z zabawkami, stacji obsługi samochodów i dowolnego podmiotu, który taki zestaw by zakupił. W roku 1984 sprzedawcy na ogólnie pojętym rynku konsumenckim najczęściej odmawiali zakupu tak ryzykownego towaru z uwagi na jego niską jakość i potencjał sprzedaży. Mastertronic przezwyciężył ich opory, dostarczając regularnie dobrze sprzedające się gry o dobrej jakości i niewygórowanych cenach – w sytuacji, gdy pozostali wydawcy rozprowadzali swoje tytuły w cenie 6 GBP, tytuły Mastertronica nie przekraczały ceny 3 funtów. Firma oficjalnie rozpoczęła działalność 1 kwietnia 1984, działając w biurze na londyńskim West Enddzie.
Nowe marki, rozszerzenie rynku i zróżnicowanie działań.
Pod koniec roku 1985 Mastertronic wprowadził na rynek markę M.A.D. ("Mastertronic's Added Dimension"). Oznaczało to otwartą drogę do sprzedawania gier po wyższych cenach (2,99 GBP). Pierwszym tytułem sygnowanym nową marką była gra "The Last V8".
Martin Alper, obdarzony najlepszym zmysłem marketingowym z trójki założycieli, udał się w roku 1986 do Stanów Zjednoczonych, by otworzyć firmę "Mastertronic Inc.". Brytyjskim oddziałem firmy zarządzał Frank Herman, zaś Alan Sharam za swoją specjalizację w firmie obrał sprzedaż i logistykę (magazynowanie, pakowanie, kontrolę planów produkcji). W roku 1986 wraz z rozrostem firmy, Mastertronic wprowadził na rynek kolejną markę – "Entertainment USA", która zadebiutowała po podjęciu współpracy z szeregiem amerykańskich twórców gier, w tym Sculptured Software i Randall Masteller. Przedsiębiorstwa te chciały mieć możliwość rozprowadzania gier na rynku brytyjskim, w czym dopomógł im Mastertronic, często posiłkując się osobami Roba Hobbarda czy Davida Whittakera, którzy opracowywali nową oprawę muzyczną dystrybuowanych gier.
W roku 1987 Mastertronic zdecydował o rozszerzeniu dystrybucji oprogramowania i rozpoczął eksport do Ameryki, co zaowocowało powstaniem marki "Bulldog", której nazwa powstała od "Bulldog Distribution", małego dystrybutora gier, który w wyniku kłopotów finansowych został wykupiony rok wcześniej. Dla wydawców chcących wydać swoje wcześniejsze tytuły po niższych cenach opracowywano nowe nazwy marek, gdzie przykładami są "Rack-it" (Hewson) i "Americana" (US Gold). W opisywanym okresie rynek niedrogich gier komputerowych zaczął się już jednak kurczyć. Przykładowo, dany tytuł mógł sprzedać 50 tysięcy kopii w roku 1986, lecz jedynie 15 tysięcy w roku 1988, a w roku 1990 – 5 tysięcy. Było to pochodną ostrzejszej konkurencji na rynku.
Firma Mastertronic wykupiła "Melbourne House", która napotkała problemy natury finansowej, zachowując jednak jej nazwę, mając do tego prawo do zatrzymania ponownego wydawania w niższych cenach takich tytułów, jak "The Way of the Exploding Fist". W ten sposób powstała marka "Ricochet", sprzedająca w cenie 1,99 GBP tytuły takie, jak "Crazy Comets" i "Impossible Mission".
Połączenie z Virgin Interactive.
Po wykupieniu Melbourne House i w obliczu wysokich kosztów, które pociągał za sobą projekt Arcadia, Mastertronic doświadczył problemów z płynnością finansową. W tym czasie firmą zainteresował się koncern Virgin, a Richard Branson, jego właściciel, zakupił 45% pozostających w rękach inwestorów zewnętrznych udziałów w Mastertronic. Pozostałe 55% akcji pozostawało w rękach Alpera (25%), Hermana (20%) i Sharama (10%) do roku 1988, kiedy to sprzedali je, podpisując skomplikowaną umowę, w myśl której mieli oni nadal pozostać aktywnymi osobami w firmie, wykazując określoną dochodowość i płynność finansową. Firma zmieniła nazwę na "Mastertronic Group Ltd." i w późniejszym okresie połączona została z Virgin Games, tworząc "Virgin Mastertronic". Firma Virgin dysponowała własną grupą programistów i wiele ze swoich tytułów opracowywała samodzielnie, co stanowiło odmienne podejście do tego, do którego przywykli pracownicy Mastertronic.
Frank Herman zauważył na początku roku 1987, że Sega nie dysponuje dystrybutorem urządzeń Master System na rynku brytyjskim. W tym samym roku Mastertronic osiągnął dobre wyniki sprzedaży i został mianowany oficjalnym przedstawicielem Segi również na rynku francuskim i niemieckim. W ten sposób powstała firma "Sega Europe". Branson najprawdopodobniej chciał kupić firmę Mastertronic częściowo motywowany rosnącym rynkiem dla projektów Segi w Europie.
Przejęcie Segi.
Po połączeniu obu firm całość wysiłków marketingowych skierowano na segment gier o wyższej cenie, sprzedawanych pod szyldem "Melbourne House" i było jasne, że rynek gier o niskiej cenie upada; konkurencja stała się silna, gdyż każda firma odświeżała swoje stare tytuły w nowych, niższych cenach. Dodatkowo, osoby kupujące wcześniej komputery ośmiobitowe nabywały konsole Sega i Nintendo. Sprzedaż konsol Sega podniosła się na tyle, że zaniechano głębszych działań w pierwotnej branży Mastertronica. Choć zwiększano zatrudnienie w przedsiębiorstwie, wszystkich noworekrutowanych pracowników kierowano do działu zajmującego się sprzedażą produktów Sega. Do roku 1991 prawie całość obrotów, jak też zysku firmy pochodziła z tego właśnie segmentu rynku.
Skutkiem powyższego, prawie całość obsady firmy przeszła do segmentu Segi po połączeniu z Virgin, nieliczni tylko programiści pozostali przy działaniach wydawniczych, które przemianowano po niedługim czasie na "Virgin Interactive Entertainment". Po połączeniu z Segą, Frank Herman został mianowany wicedyrektorem "Sega Europe", zaś Alan Sharam – dyrektorem zarządzającym "Sega UK". Martin Alper opuścił Wielką Brytanię, przeprowadzając się do USA.
Wpływ na przemysł gier komputerowych.
W porównaniu z najpoważniejszymi konkurentami, Mastertronic był przedsięwzięciem wysoce profesjonalnym. Zarząd firmy zrozumiał, że pozyskiwanie tytułów było operacją prostą, zaś problemami było ich rozprowadzanie i marketing. Położono nacisk na stworzenie wizerunku marki, ustanowienie sieci dystrybucji, przekonanie sklepów zlokalizowanych w ważniejszych dzielnicach handlowych do kupowania oferowanych produktów i zapewnienie sprawnego działania powielaczy taśm magnetycznych i drukarek, by szybko produkować wiele kopii uznanych tytułów.
Mastertronic stał się pionierem umieszczania w prawym górnym rogu wkładki każdej wydawanej gry kolorowego trójkąta, zaś na grzbiecie – prostokąta zawierającego numer katalogowy oraz format gry (oznaczenia gier wydawanych na ZX Spectrum były żółte, dla Commodore 64 – czerwone, Amstrada – pomarańczowe, zaś MSX – białe). Doprowadziło to do powielania tego rozwiązania przez innych wydawców gier, z zachowaniem jednak schematu kolorów, dla łatwiejszej identyfikacji produktu przez odbiorców. Mastertronic poszedł o krok dalej, sprzedając tytuły wycenione na 1,99 funta w odpowiednio kolorowych pudełkach.
Większość wczesnych wydawnictw firmy pochodziło z dwóch źródeł – od braci Darling, którzy natychmiast po zerwaniu umowy z Mastertronic założyli Codemasters (przez 15 miesięcy działania firmy sprzedano 700 tysięcy kopii gier ich autorstwa) i Mr. Chip Software (później Magnetic Fields), która gry dla Mastertronica pisała przez 15 miesięcy od stworzenia firmy, sprzedając łącznie 395 tysięcy egzemplarzy swoich tytułów. Sam Mastertronic nigdy nie zatrudniał własnych programistów do pisania gier – całość oferty katalogowej firmy przedstawiały tytuły pozyskane od innych wydawców lub od niezależnych programistów. Było to znakomite podejście do szybkiego wydawania gier o zróżnicowanej tematyce; w tym okresie wielu niezależnych autorów chciało się dorobić na pisaniu gier. Nie było to wprawdzie sensowne z punktu widzenia produkcji serii wydawniczych czy gier o wysokim stopniu skomplikowania, lecz owocowało niskimi narzutami i wyprowadzało na zewnątrz elementy ryzyka związane z opracowywaniem programów. Mastertronic zatrudniał specjalistów w dziedzinie oceny i testowania gier, by ośmielać autorów i dawać im wsparcie techniczne. Wsparcie pochodziło również od kilku autorów gier, w tym Nigela Johnstone’a, Richarda Aplina, Stephena N. Curtisa i Tony’ego Takoushi.
Jednym z najpoważniejszych rynków zbytu dla produktów Mastertronic była grupa posiadaczy komputera Commodore 64. Rob Hubbard, uznany kompozytor muzyki na ten komputer, napisał szereg utworów ilustrujących tytuły Mastertronica, w tym "One Man and his Droid", "Hunter Patrol", "Spellbound", "Action Biker", "Phantoms of the Asteroid" i "Master of Magic". Tytuły te nadal uważane są przez entuzjastów gier komputerowych za produkcje klasyczne, a muzyka tak wysokiej jakości w tanich grach komputerowych znacznie podwyższyła reputację wydawcy. Z uwagi jednak na niski zysk ze sprzedaży jednego egzemplarza gry, Mastertronic nie mógł sobie pozwolić na kampanie reklamowe o takim zasięgu, jaki przypadł w udziale innym firmom z branży gier komputerowych.
„Nowy” Mastertronic.
Choć firma Mastertronic nie istnieje już w swej wyjściowej postaci, gdyż została przejęta przez struktury korporacji Sega, jej nazwa została wykupiona przez firmę znaną obecnie pod nazwą "Mastertronic Group". Frank Herman, jeden ze współzałożycieli Mastertronica, jak też były prezes "Sega Europe", przeszedł do nowo utworzonej firmy i był jednym z negocjatorów w procesie pozyskania jej nazwy od Segi.
Nowa grupa Mastertronic podzielona jest na trzy oddziały: Mastertronic Games, The Producers (produkcja) i Mad4Games (serwis z grami dla telefonów komórkowych). Grupa wykupiła również dystrybutora niedrogich gier Sold Out Games. Zatrzymano również w tym przypadku nazwę firmy i wykorzystuje się ją do sprzedaży gier w cenie 5 GBP (często w ofercie „3 gry za 10 funtów”). Firma dystrybuuje również oprogramowanie pod wcześniej stworzonym szyldem "M.A.D.", w cenie 10 funtów (lub oferując 3 gry za 20 funtów).
Mastertronic wprowadził na rynek markę "Great Indie Games", dystrybuującą w sklepach niezależne gry dostępne uprzednio wyłącznie w sieci Internet.

</doc>
<doc id="2342781" url="https://pl.wikipedia.org/wiki?curid=2342781" title="Phronesis">
Phronesis



</doc>
<doc id="2342782" url="https://pl.wikipedia.org/wiki?curid=2342782" title="Vasile Pușcașu">
Vasile Pușcașu

Vasile Pușcașu (ur. 2 maja 1956) – rumuński zapaśnik. Dwukrotny medalista olimpijski.
Walczył w stylu wolnym, w kategorii ciężkiej (do 100 kilogramów). Brał udział w trzech igrzyskach (IO 80, IO 84, IO 88), na dwóch zdobywał medale. Triumfował w 1988 i był trzeci cztery lata wcześniej. Pięciokrotnie uczestniczył na mistrzostwach świata. Był srebrnym (1987) i brązowym (1977, 1979) medalistą. Stawał na podium mistrzostw Europy (srebro w 1987, brąz w 1978, 1979). Trzeci na Uniwersjadzie w 1977 roku.
Wygrał z Frankiem Anderssonem ze Szwecji i Chorloogijnem Bajanmönchem z Mongolii a
przegrał z Haraldem Büttnerem z NRD i Czechosłowakiem Júliusem Strnisko.
Dwukrotnie przegrał z Syryjczykiem Josephem Atiyehem a wygrał z Kartarem Dhillonem Singhem z Indii i Turkiem Hayrim Sezginem.
Zwyciężył Maisibę Obwogę z Kenii, Wilfrieda Collinga z RFN, Georgiego Karaduszewa z Bułgarii, Istvána Robotkę z Węgier, Williama Scherra z USA i Leri Chabiełowa z ZSRR.

</doc>
<doc id="2342783" url="https://pl.wikipedia.org/wiki?curid=2342783" title="Sega (firma)">
Sega (firma)



</doc>
<doc id="2342788" url="https://pl.wikipedia.org/wiki?curid=2342788" title="Strzelce (Litwa)">
Strzelce (Litwa)

Strzelce (lit. "Šauliai") − wieś na Litwie, w gminie rejonowej Soleczniki, 2 km na północ od Butrymańców, zamieszkana przez 98 ludzi. Przed II wojną światową w Polsce, w powiecie lidzkim województwa nowogródzkiego.

</doc>
<doc id="2342793" url="https://pl.wikipedia.org/wiki?curid=2342793" title="NGC 2527">
NGC 2527



</doc>
<doc id="2342795" url="https://pl.wikipedia.org/wiki?curid=2342795" title="Vasile Puscasu">
Vasile Puscasu



</doc>
<doc id="2342797" url="https://pl.wikipedia.org/wiki?curid=2342797" title="John Perkins (ekonomista)">
John Perkins (ekonomista)

John Perkins (ur. 28 stycznia 1945 w Hanowerze w New Hampshire) – amerykański ekonomista i pisarz. Wolontariusz Korpusu Pokoju w Ekwadorze w latach 1968–1970, autor kilku książek.
Jedną z nich jest „Hitman – Wyznania ekonomisty od brudnej roboty”, w której autor porusza kwestię budowania imperium wpływów przez USA w biedniejszych krajach, do czego autor sam się przyczynił i przyznaje, że źle uczynił.
Autor opisuje zasadę działania dużych korporacji i elit, które rządzą w USA. Pod pretekstem pomocy słabszemu krajowi wpędzają jego gospodarkę w zadłużenie nie do spłacenia i tym samym stwarzają gospodarczego niewolnika długu i zależność od USA.
Książka opisuje fałszowania sprawozdań o rozwoju gospodarczym kraju po pożyczce funduszy na jego rozwój. autor pokazuje jak po II wojnie światowej usuwa się niewygodne, ważne postacie świata, takie jak Mohammad Mosaddegh (były premier Iranu), Jaime Roldós Aguilera (były prezydent Ekwadoru) i wielu innych, które zagrażały Stanom w prowadzeniu ich wojny gospodarczej przeciw słabszym krajom w celu ich uzależnienia.
Autor wymienia trzy sposoby budowania wpływów światowych USA po II wojnie światowej, kiedy z uwagi na ryzyko nuklearnego starcia otwarte działania zbrojne nie wchodziły w grę. Jeżeli jakiś kraj „rośnie” gospodarczo za szybko lub zagraża polityce USA, wysłany zostaje wysłannik, „ekonomiczny hitman” (za którego podaje się autor), z misją przekupienia, dobrowolnie lub nie, osoby wpływowej w państwie. Jeśli pierwszy plan nie sprawdza się, następnym krokiem jest próba obalenia lub usunięcia danej osoby („nieszczęśliwy wypadek”). Ostatecznym sposobem jest działanie militarne pod przykrywką misji pokojowej (stabilizacyjnej) pod zmyślonym powodem. Perkins za przykład państwa, w którym zadziałały wszystkie trzy strategie podaje Irak (Saddam Husajn). Autor jest przekonany, iż gdyby dyktator był posłuszny Stanom Zjednoczonym, po dziś dzień byłby liderem swojego kraju.

</doc>
<doc id="2342799" url="https://pl.wikipedia.org/wiki?curid=2342799" title="Kusuo Kitamura">
Kusuo Kitamura

, japoński pływak. Najmłodszy mistrz olimpijski i rekordzista olimpijski w pływaniu wieku 14 lat i 309 dni.
W 1965 roku Kusuo Kitamura został uhonorowany miejscem w International Swimming Hall of Fame.

</doc>
<doc id="2342806" url="https://pl.wikipedia.org/wiki?curid=2342806" title="Pyhrnbahn">
Pyhrnbahn

Pyhrnbahn – linia kolejowa łącząca Linz, Kirchdorf an der Krems i Selzthal. Przebiega przez większą część Górnej Austrii i Styrii. Jest zarządzana przez Österreichische Bundesbahnen. W części Linz - Klaus została zbudowana jako lokalna linia prywatnej firmy (Kremstalbahn). Jest jedną z głównych linii kolejowych w Austrii.

</doc>
<doc id="2342810" url="https://pl.wikipedia.org/wiki?curid=2342810" title="Quasi-Park Narodowy Noto Hantō">
Quasi-Park Narodowy Noto Hantō



</doc>
<doc id="2342814" url="https://pl.wikipedia.org/wiki?curid=2342814" title="Root (zespół muzyczny)">
Root (zespół muzyczny)

Root - czeska grupa muzyczna wykonująca black metal. Zliczana do prekursorów gatunku w Czechach. Powstała w 1987 roku w Brnie z inicjatywy perkusisty Jiříego "Big Bossa" Waltera oraz gitarzysty Petra "Blackiego" Hošeka. Do 2007 roku formacja wydała osiem albumów studyjnych oraz szereg pomniejszych wydawnictw pozytywnie ocenianych zarówno przez krytyków muzycznych jak i publiczność. Grupie przewodzi Jiří "Big Boss" Walter, który od 1989 roku pełni funkcję wokalisty. Muzyk pozostaje także jedynym członkiem oryginalnego składu. Charakterystyczną cechą Root był brak w składzie basisty przez niemal dwanaście lat działalności.
Historia.
Grupa powstała pod koniec 1987 roku w Brnie z inicjatywy perkusisty Jiříego "Big Bossa" Waltera oraz gitarzysty Petra "Blackiego" Hošeka. Wkrótce potem skład uzupełnili gitarzysta Zdeněk "Mr. Zet" Odehnal oraz wokalista Robert "Dr. Fe" Krčmář. Po odbyciu szeregu prób muzycy zarejestrowali debiutanckie demo zatytułowane "Reap of Hell", które ukazało się w 1988 roku. Z kolei we wrześniu grupa dała pierwszy koncert. Następnie zespół zarejestrował drugie czteroutworowe demo pt. "War of Rats" (1988). Jeszcze w 1988 roku ukazała się kaseta VHS pt. "Death Metal Session II.". Wydawnictwie znalazł się zapis występów zespołów: Törr, Krabator, Moriorr, Abax, Tormentor i Root. Nagrania zostały zarejestrowane w praskim domu kultury 17 listopada 1988 roku. Z końcem roku skład opuścił Odehnal, którego zastąpił Petr "Mr. Cross" Kříž. Na początku 1989 roku ukazało się trzecie demo Root pt. "Messengers from Darkness". Był to ostatni materiał z Walterem jako perkusistą, który przejął obowiązki Krčmářa. Nowym perkusistą został Rostislav "Black Drum" Mozga, natomiast Kříža zastąpił Petr "Mr. Death" Pálenský. W odnowionym składzie powstało demo pt. "The Trial" (1989). Z końcem 1989 formację opuścił Pálenský, którego zastąpił Dan "Mr. D.A.N." Janáček.
W 1990 roku muzycy samodzielnie wydali singel pt. "7 černých jezdců / 666". Tego samego roku nakładem wytwórni Zeras ukazał się debiutancki album Root zatytułowany "Zjevení". W ramach promocji muzycy zrealizowali teledysk do utworu "Hrbitov", który jednakże nie znalazł się na debiucie. W 1991 roku ukazał się drugi album pt. "Hell Symphony". Był to pierwszy album z tekstami w języku angielskim, a także ostatni materiał z Mozgą w składzie. Rok później skład uzupełnił perkusista Rene "Evil" Kostelnak. Trzecia płyta zespołu zatytułowana "The Temple in the Underworld" ukazała się w 1992 roku nakładem firmy Monitor. Nagrania były promowane teledyskiem do utworu "Aposiopesis". W 1996 roku nakładem Black Hole został wydany czwarty album Root pt. "Kärgeräs". Nagrana w trzyosobowym składzie płyta była pierwszym albumem koncepcyjnym w historii działalności Root. W 1999 roku ukazał się piąty album formacji zatytułowany "The Book". Rok później skład uzupełnił basista Igor Hubík. 
W 2001 roku została wydana szósta płyta Root pt. "Black Seal". Siódmy album grupy pt. "Madness of the Graves" ukazał się w 2003 roku. Również w 2003 roku nakładem AJNA Offensive ukazał się split Root z grupą Atomizer oraz kompilacja pt. "Dema". Rok później ukazało się pierwsze DVD kwintetu pt. "Hell Tour 2004" oraz kaseta VHS pt. "The Devil's Diary". Również w 2004 roku skład opuścił wieloletni gitarzysta Hošek. W 2005 roku został wydany pierwszy album koncertowy grupy pt. "Capturing Sweden - Live in Falkenberg". Na początku 2006 roku do składu dołączył gitarzysta Aleš "Poison" Jedonek. W 2006 roku ukazał się pierwszy minialbum Root pt. "Casilda". Również w 2006 roku ukazało się drugie DVD formacji pt. "Deep in Root". W 2007 roku grupa wydała ósmy album studyjny zatytułowany "Daemon Viam Invenient", promowane teledyskiem do utworu "Sonata of the Chosen Ones". Po nagraniach skład opuścił Jedonek. W 2008 roku funkcję perkusisty objął Marek "Deadly" Fryčák. Z kolei Kostelnak został gitarzystą. Jiří "Big Boss" Walter i Igor Hubík wystąpili gościnnie na minialbumie zespołu Behemoth pt. "Ezkaton" (2008). Fryčák opuścił zespół niespełna rok później, a jego obowiązki przejął Peter Hrnčiřík. W 2010 roku skład opuścił Hrnčiřík, którego zastąpił Pavel Kubát.

</doc>
<doc id="2342816" url="https://pl.wikipedia.org/wiki?curid=2342816" title="Aprilia RS 125">
Aprilia RS 125

Aprilia RS 125 – sportowy motocykl firmy Aprilia wyposażony w dwusuwowy silnik o pojemności 125 cm³ produkowany przez austriacką firmę Rotax.
Pierwsza generacja.
Aprilia RS 125 to następca modelu AF1 125. Pierwsza edycja, produkowana w latach 1992 – 1995 otrzymała nazwę RS 125R Extrema. Zastosowano silnik Rotax 123, chłodzony cieczą i uruchamiany rozrusznikiem elektrycznym.
Do konstrukcji tego motocykla używano lekkiego aluminium oraz włókna węglowe. Model ten wyposażono nowoczesną ramę z podwójnym wahaczem. W trakcie produkcji pierwsza seria, doczekała się kilku zmian technicznych oraz restylingów, które inspirowane były zwycięstwami w sportach motorowych. Z czasem zrezygnowano z suffixu R w nazewnictwie oraz z dodatkowej nazwy Extrema. Jest to jeden z najszybszych motocykli w klasie 125. 
Druga generacja.
W 1995 roku pojawia się 2 generacja Aprilii, która otrzymuje nowy silnik, w miejsce Rotax 123 przychodzi Rotax 122 który ma zupełnie nowy alternator oraz udoskonalony system zapłonu. Wśród kilku stylizacji, pojawia się także ta o nazwie „Replica Valentino Rossi”.
Trzecia generacja.
Motocykl otrzymał zupełnie nowy wygląd, pochodzący z modelu RSV 1000R, zastosowany również w mniejszym RS 50. Stylizacja tego motocykla nawiązuje do motocykli które w owym czasie startowały w najbardziej prestiżowych wyścigach Moto GP. Ten model, poza stylizacją, otrzymał nowe hamulce i grubsze tarcze hamulcowe. Średnica tarczy nadal pozostaje w wymiarze 320mm. Ze względu na europejskie przepisy moc tego motocykla została ograniczona.
Od 2007 roku produkowane są wersje z silnikiem spełniającym normę emisji spalin Euro 2 oraz Euro 3.a
Czwarta generacja.
Motocykl ze względu na normy spalania Euro-3 otrzymał katalizator w układzie wydechowym. Jak wiadomo, aby katalizator się nie zapchał, ani by nie uległ przepaleniu, silnik musi mieć precyzyjną mieszankę paliwowo-powietrzną. Tu z pomocą przychodzi elektronika w którą wyposażono gaźnik. Zastosowano bowiem tzw. system recyrkulacji spalin z zaworkiem elektromagnetycznym odpowiedzialnym za powrót spalin do gaźnika - sterowany przez EFI, czyli nowy typ modułu zapłonowego. W odróżnieniu od poprzedniej generacji, silnik i zawór wydechowy sterowane są jednym modułem, a nie dwoma osobnymi. Dodatkowo zawór wydechowy posiada system automatycznego oczyszczania - otwiera się na wolnych obrotach regularnie co kilka sekund, aby zapobiec unieruchomieniu języka zaworu jak to bywało w poprzednich generacjach. Za wszystkie te czynności odpowiada moduł EFI - zablokowany AC29, lub odblokowany AC34. Jest to ostatnie wcielenie silnika 2T z długoletnim rodowodem o nazwie Rotax.
Mk3 i mk4 trzymały sporo udoskonaleń, między innymi nowe przednie zawieszenie od Piaggio oraz 4 tłoczkowy, radialny zacisk hamulcowy.
Jak każda RS i ta została ograniczona do 15 KM, jednak po odblokowaniu, ten motocykl może osiągnąć moc około 28 KM. To daje prędkości rzędu 160 km/h. Ten motocykl, a także poprzednie generacje z serii RS125, uznaje się za jedne z najszybszych w swojej klasie.

</doc>
<doc id="2342823" url="https://pl.wikipedia.org/wiki?curid=2342823" title="Shirasuka-juku">
Shirasuka-juku

 – trzydziesta druga z 53 stacji szlaku Tōkaidō, położona obecnie w mieście Kosai, w prefekturze Shizuoka w Japonii.

</doc>
<doc id="2342827" url="https://pl.wikipedia.org/wiki?curid=2342827" title="Paola Pezzo">
Paola Pezzo

Paola Pezzo (ur. 8 stycznia 1969 r. w Bosco Chiesanuova) – włoska kolarka górska, dwukrotna złota medalistka olimpijska, pięciokrotna medalistka mistrzostw świata, czterokrotna medalistka mistrzostw Europy oraz zdobywczyni Pucharu Świata.
Kariera.
W swoim olimpijskim debiucie, na igrzyskach w Atlancie w 1996 roku wywalczyła złoty medal w cross-country. Sukces ten powtórzyła cztery lata później, podczas igrzysk olimpijskich w Sydney. Wystartowała także na igrzyskach w Atenach jednak nie zdołała ukończyć zawodów.
Swój pierwszy medal mistrzostw świata zdobyła w 1993 roku na mistrzostwach świata w Métabief, gdzie indywidualnie okazała się najlepsza. Również na mistrzostwach świata w Château d'Oex w 1997 roku zdobyła złoty medal. Dwa lata później, podczas mistrzostw świata w Åre zdobyła brązowy medal, wyprzedziły ją jedynie zwyciężczyni Margarita Fullana z Hiszpanii oraz druga na mecie Kanadyjka Alison Sydor. Z mistrzostw świata w Sierra Nevada w 2000 roku przywiozła srebrny medal wywalczony indywidualnie oraz brązowy zdobyty w sztafecie. Były to ostatnie medale mistrzostw świata zdobyte przez Pezzo.
W latach 1994, 1996 i 1999 Pezzo zdobywała złote medale mistrzostw Europy, a w 2000 roku wywalczyła srebrny medal. Jest ponadto czterokrotną mistrzynią Włoch w kolarstwie górskim (lata 1991, 1992, 1993 i 2005).
Obok Norweżki Gunn-Rity Dahle Paola Pezzo jest jedyną zawodniczką, która zdobyła złoty medal olimpijski, złoty medal mistrzostw świata i Puchar Świata w kolarstwie górskim.
Pezzo otrzymała Order Zasługi Republiki Włoskiej 3 października 2000 roku.

</doc>
<doc id="2342828" url="https://pl.wikipedia.org/wiki?curid=2342828" title="Andriej Uszakow">
Andriej Uszakow

Andriej Iwanowicz Uszakow (ros. Андре́й Ива́нович Ушако́в, ur. w 1672, zm. 1747) – rosyjski działacz państwowy, hrabia, senator, naczelnik Kancelarii Tajnych Spraw Śledczych, autor dzieła na temat tortur „Obrządek, jak oskarżonego torturować”.
Życiorys.
Urodził się w guberni nowogrodzkiej, w biednej rodzinie szlacheckiej. W młodości wraz z czwórką braci stał się sierotą po czym przygarnął ich chłop z majątku ojca. W wieku lat 20 w związku z ukazem cara Piotra I stawił się z braćmi w Moskwie i wstąpił do służby wojskowej.
Dzięki swoim warunkom fizycznym został przyjęty do Pułku Preobrażeńskiego. Tam nauczył się czytać i pisać, awansował i został dostrzeżony przez cara, który w 1708 roku mianował go kapitanem-porucznikiem. W 1714 roku został tajnym radcą ciesząc się zaufaniem monarszym (otrzymywał osobiste rozkazy od cara) i nadaniami majątkowymi. W Moskwie pracował w Prikazie Preobrażeńskim, pod kierunkiem Fiodora Romodanowskiego. Prikaz Preobrażeński za panowania Piotra pełnił funkcję tajnej policji w państwie rosyjskim. W 1718 roku Piotr powołał do życia Tajną Kancelarię, która miała odciążyć prikaz i skupić się na najcięższych przestępstwach politycznych. Kancelaria została umiejscowiona w Petersburgu (w przeciwieństwie do Prikazu Preobrażeńskiego) i powierzona Uszakowowi, Piotrowi Tołstojowi, Iwanowi Buturlinowi i Gieorgijowi Skorniakowowi-Pisariewowi. Utrzymywała się on z licytacji skonfiskowanych dóbr oskarżonych osób. Pierwszą ważną kwestią jaką zajęła się kancelaria była sprawa oskarżenia o zdradę następcę tronu, carewicza Aleksego Piotrowicza. Andriej Uszakow według pogłosek miał brać udział w zamordowaniu carewicza Aleksego w twierdzy Pietropawłowskiej. Od 1725 roku Uszakow kierował sprawami karnymi.
Piotr I awansował go do rangi majora gwardii, a po jego śmierci cesarzowa Katarzyna I do rangi generał-lejtnanta. Gdy leżała na łożu śmierci brał udział w spisku pozbawienia tronu Piotra II. Po likwidacji Tajnej Kancelarii w 1726 roku aktywnie uczestniczył w poszukiwaniu śladów wyprawy wysłanej przez Piotra Wielkiego na brzeg Madagaskaru, wyspy Santa Maria. Miał bezpośredni wpływ na wysłanie rosyjskich ekspedycji Vitusa Beringa w 1728 roku, a później, Fiedorowa i Gwozdiewa do Ameryki w 1732 roku.
Po wstąpieniu na tron Anny Iwanowny, podpisał petycję szlachty, potępiającej próby Rady Najwyższej do ograniczenia władzy carskiej (1730). W tym samym roku został senatorem, a w 1731 roku - kierownikiem na nowo reaktywowanej Tajnej Kancelarii, chętnie biorąc udział w rozpatrywaniu ważnych śledztw takich jak sprawa szefa rządu Artemija Pietrowicza Wołyńskiego, podczas której stosowano okrutne tortury. Uszakow składał swe meldunki osobiście u cesarzowej i tylko od niej przyjmował instrukcje i rozkazy. W 1732 roku Kancelaria Tajnych Spraw Śledczych została przeniesiona do Petersburga, który ponownie został ustanowiony stolicą państwa. Oprócz Andrieja Uszakowa zatrudnienie w niej znalazło dwóch sekretarzy dwudziestu jeden urzędników. W Imperium Rosyjskim zapanował terror, znany jako "bironowszczyzna", a Uszakow był jednym z jej wykonawców. Wyrokami Tajnej Kancelarii na Sybir zesłano ponad 20 tysięcy osób, a kary śmierci były na porządku dziennym.
Odmówił przystąpienia do grupy zamachowców na rzecz Elżbiety Piotrownej Romanowej, ale, gdy pucz się udał, zachował wpływowe stanowisko przy nowej cesarzowej, w komisji prowadzącej dochodzenie przeciw przeciwnikom cesarzowej Elżbiety. W tym czasie gdy wszyscy wpływowi członkowie byłego rządu zostali odsunięci lub wygnani, Uszakow znalazł się w odnowionym składzie Senatu w 1741 roku. Cesarzowa Elżbieta, pod pretekstem podeszłego wieku Uszakowa, ale w rzeczywistości, tak mieć go z oczu, mianowała przy nim asystenta Aleksandra Iwanowicza Szuwałowa, który został jego następcą. Uszakow natomiast został mianowany hrabią. Zmarł w 1747 roku i został pochowany w ławrze Aleksandra Newskiego w Petersburgu. Napisał rozprawę na temat stosowania tortur zatytułowaną „Obrządek, jak oskarżonego torturować”

</doc>
<doc id="2342829" url="https://pl.wikipedia.org/wiki?curid=2342829" title="German Hess">
German Hess

German Iwanowicz Hess (ros. "Герман Иванович Гесс"; 1802–1850) – rosyjski chemik i mineralog. W 1840 roku podał podstawowe prawo termochemii, zwane od jego nazwiska prawem Hessa. Zbadał wiele minerałów oraz tlenki kobaltu. Był profesorem Instytutu Górniczego w Petersburgu oraz członkiem Petersburskiej Akademii Nauk.

</doc>
<doc id="2342830" url="https://pl.wikipedia.org/wiki?curid=2342830" title="Strażak (stopień)">
Strażak (stopień)

Strażak (str.) – pierwszy (najniższy) stopień strażacki Państwowej Straży Pożarnej oraz stopień funkcyjny Ochotniczej Straży Pożarnej. Wyższym stopniem jest starszy strażak. Stopień nadaje się obligatoryjnie każdemu, po przyjęciu do służby w Państwowej Straży Pożarnej.

</doc>
<doc id="2342831" url="https://pl.wikipedia.org/wiki?curid=2342831" title="Napad UPA na pociąg osobowy na trasie Bełżec-Rawa Ruska">
Napad UPA na pociąg osobowy na trasie Bełżec-Rawa Ruska

Napad UPA na pociąg osobowy na trasie Bełżec-Rawa Ruska, też mord pod Bełżcem – zatrzymanie pociągu osobowego jadącego z Bełżca do Rawy Ruskiej – Lwowa, około 3 km od Bełżca, w okolicach wsi Zatyle i zbrodnia dokonana na kilkudziesięciu polskich pasażerach pociągu, 16 czerwca 1944 roku. Prawdopodobnym sprawcą zbrodni była sotnia Ukraińskiej Powstańczej Armii Dmytra Karpenki „Jastruba”.
16 czerwca 1944 roku o godzinie 7 pociąg osobowy składający się z lokomotywy parowej, wagonu bagażowego, tzw. „brankardu” i wagonu pasażerskiego tzw. „pullmana”, wyruszył ze stacji Bełżec w kierunku Rawy Ruskiej i dalej do Lwowa. Wagon był pełen ludzi. Znaczna część z nich jechała do pracy i handlu, aby zarobić na utrzymanie w czasie okupacji niemieckiej na targach w Rawie Ruskiej i we Lwowie.
Przebieg zbrodni.
Około 3 km od Bełżca, przed wsią Zatyle pociąg został zatrzymany przez kilku mężczyzn w mundurach niemieckich, którzy wyszli z lasu. Według Stanisława Jastrzębskiego maszynista Zachariasz Procyk narodowości ukraińskiej pozostawał w zmowie z napastnikami.
Po zatrzymaniu pociągu z lasu wyszło dalszych kilkudziesięciu (blisko stu – jak wspomina naoczny świadek tych wydarzeń, kolejarz jadący w tym pociągu Stanisław Jonko) uzbrojonych mężczyzn różnie umundurowanych, a także w ubraniach cywilnych. Ich ukraiński dowódca był w mundurze SS. Rozkazali pasażerom wychodzić z pociągu. Kolbami broni i pięściami rozdzielali ludzi. Zgonili ich na prawo od toru, do rowu. Napastnicy rozpoczęli legitymować pasażerów sprawdzając ich narodowość w kenkartach. Polaków oddzielano od Ukraińców. Ukraińców puszczono wolno do domów. Mężczyzn Polaków rozstrzelano natychmiast.
Kobietom i dzieciom rozkazano leżeć twarzami do ziemi w innym miejscu. Świadek, ocalała, Jadwiga Hopko słyszała, jak ludzie upadali na ziemię po strzałach. Bandyci rozpoczęli mordowanie kobiet i dzieci. Dopuścili się bestialstw, gdy będącą w ciąży Polkę przybito bagnetami do ziemi i rozpruto jej brzuch. Kilkuletniej dziewczynce rozbito głowę. Jedna z ofiar, 19-letnia dziewczyna, błagała znanego jej ze szkoły napastnika, aby darował jej życie, oddając mu biżuterię, lecz inny upowiec zastrzelił ją.
Ofiary zostały obrabowane. Tylko nielicznym udało się przetrwać tę masakrę.
Wydarzenia po zbrodni.
Będący świadkami mordu kolejarze, zawiadomili telegraficznie naczelnika stacji w Bełżcu o tym wydarzeniu. Do tej informacji dotarła placówka AK w Bełżcu. Na miejsce tragedii udali się członkowie konspiracyjnej Armii Krajowej z porucznikiem Tadeuszem Żelechowskim, „cichociemnym”, ps. „Ring” na czele, i na jego polecenie, wykonali bogatą dokumentację fotograficzną z miejsca zdarzenia, przekazaną następnie do Londynu poprzez dowództwo Okręgu AK, która we współczesnych publikacjach często służy do ilustrowania zbrodni UPA. Jeszcze przed przybyciem Gestapo, wydobyli oni spod ciał zamordowanych, ranną Annę Wudkiewicz, łączniczkę AK. Mieszkańcy Bełżca i kolejarze, którzy dotarli na miejsce tragedii, zorganizowali przewiezienie ciał ofiar drezynami do Bełżca, w pobliżu kościoła parafialnego w Bełżcu, gdzie były identyfikowane przez bliskich. 17 ofiar pochowano na cmentarzu w Tomaszowie Lubelskim, 23 osoby spoczęły na cmentarzu w Bełżcu. Zbrodnia odbiła się szerokim echem; pogrzeb w Tomaszowie Lubelskim miał charakter demonstracyjny.
Jak podaje Małgorzata Mazur „Tygodnik Zamojski” opublikowanego w 2014 roku autorem dokumentacji fotograficznej zbrodni był członek oddziału AK Tadeusza Żelechowskiego, fotograf Wojciech Iwulski ps. „Kazik”.
Sprawcy i ich ofiary.
Większość historyków podaje, że ofiar zbrodni było około czterdziestu: 41 (Tomasz Bereza) lub 42 (Grzegorz Motyka, Zdzisław Konieczny). Grzegorz Motyka jako prawdopodobnego sprawcę masakry wskazuje sotnię UPA pod dowództwem Dmytra Karpenki „Jastruba”. Marian Surma znalazł w archiwum w Kijowie relację ustną jednego z uczestników napadu (Petro Chomyn) zarejestrowaną na taśmie magnetofonowej - potem zdigitalizowaną, dowód, że masakry dokonała bojówka SB OUN pod dowództwem "Borysa" Iwana Pohoryśkiego. Z kolei Stanisław Jastrzębski oraz Sz. Siekierka, H. Komański i K. Bulzacki opierając się na relacjach niektórych świadków utrzymują, że ofiar było 70 lub nawet ponad 70. Autorzy ci o zbrodnię posądzają sotnię UPA „Jahody”. Natomiast historyk Grzegorz Hryciuk podaje liczbę 75 ofiar, w tym 33 kobiet.
Wśród zamordowanych, których udało się zidentyfikować byli (pochowani na cmentarzu w Tomaszowie Lubelskim, 17 osób): Wanda Baran, Wanda Czarnopyś, pasażer o nazwisku Jabłoński, Felicja Jonko (lat 13), Władysław Malec, Katarzyna Malec, Helena Mazur, dziewczynka o nazwisku Rachwańska, Klemens Szyndler, Helena Machlarz; 7 osób NN, uciekinierów z powiatów: Rawa Ruska i Hrubieszów, którzy czasowo mieszkali w Tomaszowie Lubelskim.
Pochowani na cmentarzu w Bełżcu: Ludwik Bartłomowicz (ur. 25.07.1924), Janina Chmielowiec (ur. 8.11.1924), Antoni Forlański (ur. 25.10.1915), Marian Grocholski (ur. 8.01.1927), Ludwik Hopko (ur. 25.08.1906), Franciszek Kogut (ur. 4.10.1919), Joanna Kogut (ur. 2.11.1941), Anna Kostyk (ur. 15.10.1924), Franciszek Latawiec (ur. 1890), Katarzyna Piazza (ur. 13.01.1908), Adam Słociński, drugi Adam Słociński (ur. 31.01.1899), Feliks Śmiechwa (ur. 6.03.1905), Maria Szmiga, Leszek Sobolewski, Władysław Staszko (ur. 15.08.1923), Bronisława Wodiczko (ur. 22.09.1906), Anna Wiliman (ur. 11.06.1903), Antoni Żurawiecki lub Żurawski (ur. 1880) oraz 3 osoby NN.
Ciała zidentyfikowane rodziny zabrały też do swoich miejscowości np. do Narola. Część z rannych w tej tragedii zmarła potem w szpitalach.
Upamiętnienie.
Miejsce napadu na pociąg przez UPA i ludobójstwa na Polakach zostało upamiętnione krzyżem. Stoi on na polanie, po prawej stronie torów.
Około 50 metrów bliżej, na skraju lasu, po drugiej stronie torów, powstał pomnik pamięci Polaków, pasażerów pociągu relacji Bełżec-Rawa Ruska-Lwów, ofiar zbrodni nacjonalistów ukraińskich.
Napis na pomniku brzmi: „W tym miejscu 16 czerwca 1944 roku nacjonaliści ukraińscy wymordowali ponad 50 Polaków, pasażerów pociągu relacji Bełżec-Lwów. Pomnik ufundowany przez Związek Kombatantów RP i Byłych Więźniów Politycznych oraz Urząd Gminy w Bełżcu”.

</doc>
<doc id="2342835" url="https://pl.wikipedia.org/wiki?curid=2342835" title="Liga mistrzów Twenty20">
Liga mistrzów Twenty20



</doc>
<doc id="2342837" url="https://pl.wikipedia.org/wiki?curid=2342837" title="Blase Cupich">
Blase Cupich

Blase Joseph Cupich (ur. 19 marca 1949 w Omaha, Nebraska) – amerykański duchowny katolicki, arcybiskup metropolita Chicago od 2014, kardynał od 2016.
Życiorys.
Pochodzi z archidiecezji Omaha, gdzie 16 sierpnia 1975 roku przyjął święcenia kapłańskie. Ukończył studia na Uniwersytecie Gregoriańskim w Rzymie, a także na Katolickim Uniwersytecie Ameryki w Waszyngtonie. Pracował duszpastersko w rodzinnej archidiecezji, a następnie w latach 1981–1987 jako sekretarz nuncjatury w Waszyngtonie. Później objął stanowisko rektora w Kolegium Josephinum w Columbus w Ohio (lata 1989–1996). Od 1997 proboszcz jednej z parafii w Omaha.
6 lipca 1998 otrzymał nominację na biskupa Rapid City w Dakocie Południowej. Sakry udzielił mu abp Harry Flynn, ówczesny metropolita St. Paul i Minneapolis. 30 czerwca 2010 mianowany biskupem Spokane w stanie Waszyngton. W Konferencji Biskupów Amerykańskich zasiada m.in. w Komitecie ds. Ochrony Dzieci i Młodzieży.
20 września 2014 papież Franciszek mianował go arcybiskupem metropolitą Chicago. Ingres odbył się 18 listopada 2014.
9 października 2016 ogłoszono jego nominację kardynalską. Kreowany kardynałem prezbiterem San Bartolomeo all’Isola 19 listopada 2016. W styczniu 2021 kardynał ostro skrytykował oświadczenie Episkopatu USA w sprawie aborcji i Joego Bidena.

</doc>
<doc id="2342839" url="https://pl.wikipedia.org/wiki?curid=2342839" title="Jiří Valter">
Jiří Valter



</doc>
<doc id="2342843" url="https://pl.wikipedia.org/wiki?curid=2342843" title="Stowarzyszenie Piłki Ręcznej BRW Stal Mielec">
Stowarzyszenie Piłki Ręcznej BRW Stal Mielec



</doc>
<doc id="2342848" url="https://pl.wikipedia.org/wiki?curid=2342848" title="Zygmunt Lorec">
Zygmunt Lorec

Zygmunt Lorec ps. „Strzebel” (ur. 14 stycznia 1891 w Warszawie, zm. 1 października 1963) – polski malarz, grafik, miłośnik i jeden z pierwszych pionierów akwarystyki w Polsce.
Życiorys.
Urodził się 14 stycznia 1891 w Warszawie, w rodzinie Szymona Edwarda i Ludwiki z Bergów. Był miłośnikiem przyrody. Nauki pobierał w Warszawie i już w latach szkolnych był aktywnym działaczem w klubach i towarzystwach miłośników przyrody. Uczęszczał do Szkoły Handlowej Zgromadzenia Kupców w Warszawie, gdzie brał udział w strajku szkolnym w 1905 (należał do młodzieżówki Polskiej Partii Socjalistycznej). W tamtym okresie przebywał z późniejszym profesorem zoologii i czł. PAN Tadeuszem Wolskim na wakacyjnych badaniach z zakresu faunistyki w Ojcowie i Zwierzyńcu. Jedną z wczesnych badań naukowych nad którym pracował wspólnie z T. Wolskim były badania nad gatunkiem ryby – strzeblą przekopową, dziś znaną jako strzebla błotna. W roku 1910, podczas wystawy rybackiej wystawił okazy strzebli przekopowych i za całokształt w wystawiennictwie wspólnie z T. Wolskim otrzymał złoty model rosyjskiego Ministerstwa Rolnictwa i Dóbr Koronnych.
W 1910 rozpoczął studia na Uniwersytecie Jagiellońskim w Krakowie, należał wówczas do Organizacji Promień. Po roku przeniósł się do Akademii Sztuk Pięknych, gdzie poznał swoją żonę Zofię (pobrali się w 1911). Razem wstąpili do Związku Strzeleckiego „Strzelec”, w 1912 po ogłoszeniu mobilizacji razem z żoną otrzymali przydział do Polskiego Skarbu Wojskowego jako komisarze podatkowi, jednocześnie agitowali za wstępowaniem do organizowanych oddziałów strzeleckich. 
30 lipca 1914 Zygmunt Lorec zgłosił się do organizowanego oddziału strzeleckiego, podobnie jak inni uczestnicy Warsztatów Krakowskich postanowił zaciągnąć się po Legionów Polskich. Po ogłoszeniu mobilizacji Zygmunt Lorec i jego żona 6 sierpnia 1914 dostali przydział do Polskiej Intendentury Wojskowej, a następnie w ekspozyturze Intendentury Legionów Polskich w Wiedniu. Po likwidacji ekspozytury w grudniu 1915 został przeniesiony do Departamentu Wojskowego Naczelnego Komitetu Narodowego, a w lutym 1917 został zwolniony ze służby i wyjechał do Warszawy pracować jako nauczyciel. Jeden z jego obrazów pt. "Martwa natura" zakupiony został przez Muzeum Narodowe w Warszawie.
Działalność związaną z akwarystyką rozpoczyna w roku 1923 zakładając wspólnie z Romanem Mathią Towarzystwo Miłośników Akwarjów i Terrarjów z siedzibą w Warszawie. Razem z nim w okresie 1925–1927 współpracuje i jest redaktorem naczelnym czasopisma „Akwarjum i Terrarjum”. Kolejne ośrodki związane z tematyką akwarystyczną powstają dzięki zaangażowaniu Zygmunta Loreca m.in. w Poznaniu, Łodzi i na Górnym Śląsku.
Czas II wojny światowej spędził w Warszawie. Po upadku powstania warszawskiego został najpierw uwięziony w Twierdzy Modlińskiej, a następnie wywieziony do Westfalii do obozu pracy. Po wojnie pracował w Muzeum Ziemi i Instytucie Zoologii Polskiej Akademii Nauk.

</doc>
<doc id="2342852" url="https://pl.wikipedia.org/wiki?curid=2342852" title="Give Me Everything">
Give Me Everything

Give Me Everything – piosenka amerykańskiego rapera Pitbulla. Została wydana 22 marca 2011 roku jako drugi singel z jego szóstego albumu studyjnego pt. "Planet Pit". Utwór został napisany przez Pitbulla, amerykańskiego producenta-tekściarza Ne-Yo oraz holenderskiego producenta i DJ-a Afrojacka. Ne-Yo i Nayer pojawiają się w piosence, natomiast Afrojack jest jej producentem. To kombinacja hip-hopu, popu i Broadwayowskiego teatru. W USA "Give Me Everything" stało się pierwszym utworem Pitbulla, który osiągnął #1 na liście Billboard Hot 100. Piosenka zajęła także pierwsze miejsca w Wielkiej Brytanii, Belgii, Kanadzie, Irlandii i Holandii. Natomiast w pierwszej piątce uplasował się w aż 12 krajach. W Polsce piosenka ta zajęła piąte miejsce w notowaniu najczęściej puszczanych piosenek w 52 stacjach radiowych, czyli Polish Airplay Chart.

</doc>
<doc id="2342854" url="https://pl.wikipedia.org/wiki?curid=2342854" title="Giuseppe Tosi">
Giuseppe Tosi

Giuseppe Tosi (ur. 25 maja 1916 w Borgo Ticino, zm. 10 lipca 1981) – włoski lekkoatleta dyskobol, medalista olimpijski z Londynu z 1948.
W toku swojej kariery Tosi rywalizował głównie ze swym rodakiem Adolfo Consolinim. Na igrzyskach olimpijskich w 1948 w Londynie zdobył srebrny medal, podobnie jak ma mistrzostwach Europy w 1946 w Oslo, mistrzostwach Europy w 1950 w Brukseli i mistrzostwach Europy w 1954 w Bernie, za każdym razem przegrywając właśnie z Consolinim. Na igrzyskach olimpijskich w 1952 w Helsinkach zajął 8. miejsce w finale.
Zwyciężył w rzucie dyskiem na pierwszych igrzyskach śródziemnomorskich w 1951 w Aleksandrii. Pięciokrotnie zdobywał mistrzostwo Włoch: w 1943, 1946, 1947, 1948 i 1951.
18 lipca 1948 w Perugii odebrał Consoliniemu rekord Europy wynikiem 54,78 m, który poprawił 22 sierpnia tego roku w Mediolanie na 54,80 m, by utracić rekord na rzecz Consoliniego 12 września tego samego roku (Consolini rzucił na odległość 54,89 m).
Rekord życiowy Tosiego w rzucie dyskiem wynosił 54,80 m i został ustanowiony 22 sierpnia 1948 w Mediolanie.

</doc>
<doc id="2342856" url="https://pl.wikipedia.org/wiki?curid=2342856" title="Long Road out of Eden">
Long Road out of Eden



</doc>
<doc id="2342859" url="https://pl.wikipedia.org/wiki?curid=2342859" title="Ch’ŏnma-ho">
Ch’ŏnma-ho

Ch'ŏnma-ho (Hangul: 천마호, Hancha:天馬號) – północnokoreański czołg podstawowy oparty na sowieckim czołgu T-62. Istnieje przynajmniej pięć różnych wersji tego pojazdu. Bardzo niewiele materiałów dotyczących czołgu jest udostępnionych, jego ostatni publiczny pokaz odbył się 25 lipca 1992 roku na paradzie wojskowej z okazji 60-lecia Korei Północnej. 
Charakterystyka.
Prawdopodobnie istnieją dwie wersje czołgu Ch'ŏnma-ho I - kopia syryjskiego T-62 z końca lat 70. oraz oryginalna kopia T-62 w wersji D z ZSRR. Pojazd nie jest w żaden sposób powiązany z chińskim Typ 62. Mimo pokrewieństwa z T-62, pojazd miał cieńszy pancerz, przez co był lżejszy. Te wersje posiadają charakterystyczne śruby na pochylonej części przedniego pancerza. Nazwę Ch'ŏnma-ho otrzymały również później importowane czołgi T-62, które później ulepszono do wersji IM. Wersja II różni się od poprzedniej laserowym dalmierzem zamontowanym powyżej osłony działa. Trzecia wersja posiadała pancerne osłony wzdłuż całego kadłuba oraz nową osłonę termiczną dla 115 milimetrowego działa. Wersja IV posiada pancerz reaktywny montowany przeważnie na wieży oraz nowe wyrzutnie granatów dymnych. Piąta wersja czołgu została ulepszona do standardu czołgu T-72. 

</doc>
<doc id="2342861" url="https://pl.wikipedia.org/wiki?curid=2342861" title="David Edward Hughes">
David Edward Hughes

David Edward Hughes (ur. 16 maja 1831 w Londynie, zm. 22 stycznia 1900 tamże) – amerykański fizyk i wynalazca, a także muzyk i pedagog muzyczny pochodzenia brytyjskiego. W 1855 zbudował telegraf Hughesa, popularnie zwany "juz", czyli drukujący aparat telegraficzny z klawiaturą, a w 1878 – stykowy mikrofon węglowy. Był członkiem Royal Society w Londynie.

</doc>
<doc id="2342863" url="https://pl.wikipedia.org/wiki?curid=2342863" title="IV Korpus Pancerny SS">
IV Korpus Pancerny SS

IV Korpus Pancerny SS – korpus pancerny jednostek Waffen-SS, biorący udział w starciach na Bałkanach i froncie wschodnim podczas II wojny światowej.
Formowanie i walki.
Jednostka została uformowana w Poitiers w sierpniu 1943. 30 lipca 1944 do oddziału dołączył VII Korpus Pancerny SS, który następnie został przeformowany do 3. Dywizji "Totenkopf" i 5 Dywizji "Wiking". Korpus ten, został umiejscowiony na linii wokół Warszawy, gdzie stał się częścią 9 Armii. W sierpniu 1944 oddział wziął udział w tłumieniu Powstania Warszawskiego. Po utrzymaniu linii okalającej Warszawę, dywizja została cofnięta w okolice Modlina.
W grudniu 1944, dywizja wraz z Chorwackim Górskim Korpusem Pancernym SS, wzięła udział w okrążaniu Budapesztu. Następnie, jednostka została przydzielona do 6. Armii, z którą brała udział w Operacji Konrad.
Po porażce podczas Operacji Konrad III, jednostka trafiła na zachód w okolice jeziora Balaton, gdzie została użyta podczas obrony lewego skrzydła w Operacji Frühlingserwachen, niedaleko miasta Székesfehérvár. Po przegranej w tej ofensywie, korpus, dzięki pomocy 9 Dywizji "Hohenstaufen" trafił w okolice Wiednia, gdzie 9 maja 1945, poddał się wojsku amerykańskiemu.

</doc>
<doc id="2342865" url="https://pl.wikipedia.org/wiki?curid=2342865" title="Wittfeld (wagon akumulatorowy)">
Wittfeld (wagon akumulatorowy)

Wagony akumulatorowe systemu Wittfelda – występujące w publikacjach określenie wagonów akumulatorowych skonstruowanych we wrocławskich zakładach Breslauer Aktiengesellschaft für Eisenbahn – Waggenbau und Maschinenbau – Anstalt w 1907 roku pod kierunkiem pruskiego inżyniera mechanika, urzędnika kolejowego i tajnego radcy rządowego Gustava Wittfelda.
W latach 1908 – 1914 różne fabryki wyprodukowały na zlecenie pruskich kolei państwowych („KPEV”) łącznie 171 zespołów trakcyjnych złożonych z dwóch bądź trzech wagonów, przeznaczonych pierwotnie do obsługi drugorzędnych linii kolejowych.
Po I wojnie światowej w ramach reparacji wojennych 20 zespołów "systemu Wittfelda" trafiło do Polskich Kolei Państwowych. Na polskich kolejach zostały skreślone z inwentarza na początku lat 50. XX wieku. Pozostałe zespoły wagonów akumulatorowych były eksploatowane w Niemczech Zachodnich do 1964 roku. Niektóre wagony zostały przeznaczone na tabor gospodarczy. Ostatni zachowany na świecie pojazd tego typu został odbudowany staraniem Polskiego Stowarzyszenia Miłośników Kolei przez ZNTK w Łapach i od 1995 roku jest eksponowany w skansenie kolejnictwa Parowozownia Skierniewice.
Historia.
Geneza.
Od początku XX wieku pruskie koleje państwowe poszukiwały rozwiązania problemu racjonalnej obsługi linii bocznych, o ruchu pasażerskim zbyt małym dla eksploatacji składów złożonych z parowozu i tradycyjnych wagonów. Eksperymentowano wówczas z wyborem odpowiedniego napędu dla powstających wagonów silnikowych. W 1906 roku przeprowadzono próby porównawcze prototypów: dwóch wagonów parowych, jednego wagonu benzolowo-elektrycznego i sześciu wagonów akumulatorowych. Spośród testowanych pojazdów pięć stanowiły przebudowane według koncepcji Gustava Wittfelda wagony „boczniaki”.
Wagony akumulatorowe sprawdziły się w testach najlepiej, choć wykazywały istotne wady: dużą masę (ograniczało to potencjalny zasięg między ładowaniem ogniw) oraz wydzielanie się trujących oparów kwasu siarkowego z baterii umieszczonych pod siedzeniami. Skłoniło to pruskie władze do opracowania nowej konstrukcji. 
Pod kierunkiem inżyniera Wittfelda wrocławska firma "Breslauer Aktiengesellschaft für Eisenbahn – Waggenbau und Maschinenbau – Anstalt" przygotowała nową serię dwuczłonowych zespołów trakcyjnych z unikalnym rozwiązaniem umiejscowienia akumulatorów w skrzyniach poza przestrzenią pasażerską.
Produkcja.
Seryjną produkcję zespołów rozdzielono między kilka krajowych fabryk. Pierwsze 57 zespołów pruskie koleje zamówiły w roku 1908 i otrzymały w latach 1909–1910. Kolejną serię 114 zespołów, w tym 106 dwuwagonowych i 8 trzywagonowych zrealizowano w latach 1910–1914. 
Zakończenie produkcji.
Następne zamówienia zespołów systemu Wittfelda przerwała I wojna światowa.
Po I wojnie światowej, równolegle z rozwojem trakcji spalinowej skupiono się na rozwoju wagonów spalinowych.
Konstrukcja.
W zależności od producenta i roku budowy, zespoły trakcyjne systemu Wittfelda powstały w kilkunastu wersjach, różniących się szczegółami. Podstawowe cechy były jednakowe dla wszystkich wyprodukowanych pojazdów. 
Nadwozie.
Pudło wagonów miało drewniany szkielet. Sztywność pudła zwiększono stosując stalowe zastrzały i blachy kątowe w ścianach. W połowie długości przedziału pasażerskiego zastosowano wzmocnienie: poprzeczną ramę z kątowników z dekoracyjnym ściągiem pod sufitem i zastrzałami pod siedzeniami.
Zastosowano jednowarstwowy, drewniany dach i podłogę. Dach i ściany pokryto od zewnątrz blachą. Okna i drzwi posiadały konstrukcję ujednoliconą z pruskimi, znormalizowanymi wagonami przechodnimi. Tylko w przedziale bagażowym zastosowano drzwi dwuskrzydłowe. W pojazdach zbudowanych po 1910 r. zastosowano niesymetryczne dwuskrzydłowe drzwi wejściowe.
Akumulatory zasilające pojazd umieszczono w skrzyniach zewnętrznych, zlokalizowanych na krańcach pojazdu. Komory akumulatorów oddzielono szczelnie od wnętrza. Dostęp do nich było możliwy od góry. Osłona akumulatorów była przesuwna.
Podwozie.
Ostoja zespołów została wykonana z dwóch symetrycznych połów, z wykorzystaniem znormalizowanych profili stalowych (ceowników i teowników). Ostoję wyposażono w belkę grzbietową i ukośnice. Jako elementy wzmacniające zastosowano poprzecznice i zastrzały z blachami węzłowymi. Poprzecznice obniżono względem górnej płaszczyzny ostojnic dla umożliwienia poprowadzenia pod podłogą okablowania.
Pod pudłem wagonów zabudowano nitowane widły maźnicze z zastrzałami.
Wagony pierwszych 57 zespołów zostały wybudowane jako dwuosiowe. Pierwotnie zastosowano szprychowe zestawy kołowe o średnicy 1000 mm. Chcąc zapewnić równomierny nacisk na osie pierwszy zestaw kołowy wysunięto maksymalnie w stronę czołownicy. Przez ujawnione w trakcie eksploatacji zbyt duże obciążenie pierwszej osi, w zespołach produkowanych od 1910 roku zastosowano pod skrzyniami akumulatorów dodatkowe dwa niezależnie prowadzone zestawy kołowe. Wszystkie osie zestawów były swobodne (przesuwne), co pozwoliło na uzyskanie spokojnego biegu i dobrego wpisywania się w łuki mimo nietypowego rozstawu kół (1500 mm + 7650 mm). Po 1910 przebudowano do takiego kształtu wszystkie jednostki. Seryjnie stosowano łożyska ślizgowe, ale w niektórych wagonach eksperymentalnie zastosowano łożyska toczne. Pojazdy zostały usprężynowane jednostopniowo resorami piórowymi. Zestawy silnikowe produkowane od 1910 roku otrzymały drugi stopień usprężynowania - śrubowe sprężyny na wieszakach resorowych.
Na jednym końcu każdego z członów zastosowano typowe zderzaki trzonowe. Na drugim końcu instalowano centralny "krótkosprzęg" z dwoma bocznymi nastawiaczami powrotnymi, służący do połączenia wagonów w zespół.
Zastosowano "nienawskrośne" urządzenie cięgłowe ze sprzęgiem śrubowym, gdyż pierwotnie nie przewidywano włączania zespołów w skład pociągu ani stosowania większej liczby wagonów doczepnych.
Wnętrze i przestrzeń pasażerska.
Przestrzeń pasażerską każdego z wagonów zespołu przedzielono dwiema ścianami działowymi na trzy przedziały:
Pomiędzy przedziałem pasażerskim a kabiną maszynisty, jednocześnie będącą przedsionkiem drzwiowym - jedno- lub dwuczęściowe drzwi suwane. Między przedziałami zastosowano jednopłatowe skrzydło drzwiowe.
Zespoły były zestawiane fabrycznie w taki sposób, że w jednym wagonie znajdowały się siedzenia i przedział bagażowy klasy 3., natomiast w drugim - siedzenia klasy 4. Niekiedy, zamiast przedziału bagażowego trzeciej klasy zabudowywano niewielki przedział klasy 2. 
Ściany wewnątrz pojazdu pokryto deskowaniem. Drewniana podłoga była wykładana linoleum. Ściany w 3. klasie malowano początkowo olejno w kolorze żółtobrązowym, a w klasie czwartej - szarozielonym.
Wagony z pierwszej serii otrzymały eleganckie wykończenie klasy trzeciej: siedzenia były wyłożone mahoniowym fornirem w dębowych ramkach, a w zagłówki wmontowano siatki z aluminium. Zabudowano ozdobny ściąg podsufitowy, dekorowany w stylu secesyjnym, oraz dwa rzędy lamp oświetleniowych. W drugiej serii w klasie trzeciej zamontowano ławki z drewnianych desek bukowych lub dębowych.
Wygląd przedziału klasy czwartej nie odbiegał od standardu innych wagonów tej klasy w pruskich kolejach państwowych: stosowano ławki z drewna sosnowego. Nie stosowano tam półek bagażowych.
Wagony były przeznaczone dla niepalących. Ściany w trzeciej klasie malowano początkowo olejno w kolorze żółtobrązowym, a w klasie czwartej - szarozielonym. Ze względu na przeznaczenie zespołów na krótkie trasy lokalne nie zostały one pierwotnie wyposażone w ubikacje.
Dla oszczędności zużycia akumulatorów zespoły typu Wittfelda posiadały archaiczny system ogrzewania: piecyki na brykiety z węgla drzewnego, wsuwane od zewnątrz pod siedzenia.
Napęd i zasilanie.
W większości zespołów systemu Wittfelda zainstalowano po dwa szeregowe silniki trakcyjne o mocy od 59 do 66 kW, w zależności od producenta. Silniki zawieszono na osiach jak w tramwajach – w sposób na wpół odsprężynowany „za nos”, z jednej strony osadzając każdy silnik na osi zestawu kołowego za pomocą dwóch łożysk ślizgowych, a z drugiej strony opierając wspornik silnika trakcyjnego na wsporniku zestawu kołowego. Czołowa, jednostopniowa przekładnia zębata miała przełożenie od 3,38:1 do 4,316:1.
Sterowanie zespołem odbywało się nastawnikiem typu tramwajowego - w wagonach z wyposażeniem elektrycznym AEG i BEW odbywało się bezpośrednio, a w wagonach z elektryką Siemens-Schuckert Werke poprzez styczniki. Opory rozruchowe, a w przypadku wagonów współtworzonych przez SSW również styczniki, umiejscowiono pod podłogą. 
W niektórych zespołach zastosowano eksperymentalnie silniki bocznikowe.
Energii elektrycznej do układu napędowego dostarczały dwie baterie akumulatorów kwasowych, połączone szeregowo. 84 ogniwa galwaniczne były rozłożone w sześciu drewnianych skrzyniach. Łączne napięcie układu wynosiło 310 V. Pojemność baterii wynosiła początkowo 368 Ah przy dwugodzinnym prądzie rozładowania.
Przy budowie instalacji elektrycznej zespołów zastosowano kable z izolacją azbestową, które poprowadzono pod podłogą i zamocowano do niej mostkami i klamrami. Tworzące zespół wagony były połączone dwiema wiązkami kabli ukrytymi w hermetycznym płaszczu. Każda z wiązek została zakończona wtykami i gniazdami.
Główny obwód elektryczny został zabezpieczony bezpiecznikiem topikowym oraz wyłącznikiem nadmiarowym. Stycznik liniowy rozłączał zasilanie w przypadku obniżenia ciśnienia w przewodzie hamulcowym, przerwy w nacisku na czuwak pasywny lub przy otwarciu pokrywy gniazda do ładowania akumulatorów.
Pomocnicze obwody elektryczne służyły zasilaniu oświetlenia wnętrza, reflektorów oraz sygnałów końca pociągu. Obowiązkowy w świetle pruskich przepisów kolejowych dzwon sygnalizacyjny posiadał w zespołach Wittfelda napęd silnikowy z przekładnią cykloidalną. Zamiast tradycyjnej gwizdawki pneumatycznej, w zespołach montowano syrenę motorową. Każdy wagon posiadał wewnętrzny dzwonek elektryczny służący wezwaniu w razie potrzeby konduktora.
Zestawy napędowe zostały wyposażone w piasecznice. Początkowo urządzenia te były uruchamiane mechanicznie, w nowszych zestawach zastosowano piasecznice sterowane elektrycznie.
Układ hamulcowy.
Zespoły trakcyjne systemu Wittfelda wyposażono w śrubowy hamulec ręczny oraz samoczynny hamulec pneumatyczny systemu Knorra z cylindrem działającym odwrotnie niż w typowym rozwiązaniu. Wagony były wyposażone w sprężarki z wyłącznikiem ciśnieniowym. Hamowanie elektryczne nastawnikiem było traktowane wyłącznie jako pomocnicze (awaryjne).
Zestawy silnikowe nie były hamowane. Początkowo nie przewidywano kursowania zespołów w składach pociągów, dlatego początkowo nie instalowano sprzęgów hamulcowych dla wagonów doczepnych.
Przekładnia hamulcowa obejmowała oba wagony każdego dwuczłonowego zespołu. Z takiego rozwiązania zrezygnowano po roku 1910.
Modernizacje.
Zasadniczą modyfikacją wprowadzaną z biegiem lat w zespołach trakcyjnych systemu Wittfelda była wymiana akumulatorów na wydajniejsze, dzięki czemu zwiększał się zasięg pojazdów.
Montowano kolejno ogniwa galwaniczne o pojemności:
które pozwalały na zasięg (odpowiednio):
pomiędzy kolejnymi ładowaniami.
Wraz ze zwiększeniem zasięgu, przystosowano pojazdy do obsługi pociągów na dalsze odległości.
Po roku 1920 przystosowano zespoły do prowadzenia wagonów doczepnych poprzez dodanie sprzęgów powietrznych. W zespołach zabudowano również nieobecne wcześniej toalety.
Eksploatacja.
Pruskie koleje państwowe.
W latach 1908 – 1914 różne fabryki wyprodukowały na zlecenie pruskich kolei państwowych (KPEV) łącznie 171 zespołów trakcyjnych złożonych z dwóch bądź trzech wagonów, przeznaczonych pierwotnie do obsługi drugorzędnych linii kolejowych. Oznaczane były skrótem AT ("Akkumulator-Triebwagen") i numerami. 
Polskie Koleje Państwowe.
Po I wojnie światowej na terenie Polski znalazło się 11 dwuwagonowych zespołów, przejętych przez Polskie Koleje Państwowe. W ramach reparacji wojennych na mocy traktatu wersalskiego Niemcy przekazały w 1922 roku Polsce dalsze 9 zespołów, do łącznej liczby 20. W latach 1923-24 otrzymały one nowe oznaczenia serii: EBCy, ECy, ECDy, EDy, gdzie E oznaczało: elektryczny, B, C, D: odpowiednio II, III i IV klasy i y: trzyosiowy. Otrzymały zarazem numery inwentarzowe od 90 012 do 025 i od 90 031 do 056 (każdy człon osobno). Początkowo 18 posiadało zasięg 130 km a dwa zasięg 180 km, lecz następnie ich akumulatory były wymieniane na pojemniejsze, z podwyższonymi skrzyniami, i do 1936 roku 14 miało zasięg 300 km. 
Podczas II wojny światowej jeden zespół został zniszczony, 8 wywieziono do Niemiec, a losy kilku są nieznane. Po wojnie na PKP pozostała nieznana liczba zespołów akumulatorowych, szacowana na 11. Nadano im serię Ma i numery od 90 801, a eksploatowane były regularnie do przełomu lat 1955/56. Po tej dacie część jeszcze zaadaptowano jako wagony techniczne lub gospodarcze.
Koleje niemieckie.
Pozostałe zespoły trakcyjne w Niemczech trafiły do Deutsche Reichsbahn. Po drugiej wojnie światowej zespoły akumulatorowe pochodzenia pruskiego były eksploatowane przez Deutsche Bundesbahn do 1964 roku.
Uwagi ogólne.
Duża niezawodność, spokojny bieg, brak spalin i hałasu sprawiły, że pojazdy zyskały sympatię kolejarzy i podróżnych.
Egzemplarz muzealny Ma 090802.
Ostatni na świecie, zachowany dzięki przeznaczeniu na wagon gospodarczy, dwuczłonowy egzemplarz został odrestaurowany i uruchomiony przez Polskie Stowarzyszenie Miłośników Kolei i ZNTK w Łapach w 1995 roku i jest przechowywany w skansenie kolejnictwa Parowozownia Skierniewice.

</doc>
<doc id="2342870" url="https://pl.wikipedia.org/wiki?curid=2342870" title="Sulzbachtal">
Sulzbachtal

Sulzbachtal – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 wchodziła w skład gminy związkowej Otterbach.

</doc>
<doc id="2342873" url="https://pl.wikipedia.org/wiki?curid=2342873" title="Tańce kaszubskie">
Tańce kaszubskie

Tańce kaszubskie – tańce rozpowszechnione na obszarze występowania grupy etnicznej Kaszubów. Ilustrują pracę, obyczaj, zabawę. Stąd też pochodzą ich nazwy:

</doc>
<doc id="2342875" url="https://pl.wikipedia.org/wiki?curid=2342875" title="Gebirgsjäger">
Gebirgsjäger



</doc>
<doc id="2342878" url="https://pl.wikipedia.org/wiki?curid=2342878" title="Hirschhorn/Pfalz">
Hirschhorn/Pfalz

Hirschhorn/Pfalz – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 wchodziła w skład gminy związkowej Otterbach.

</doc>
<doc id="2342879" url="https://pl.wikipedia.org/wiki?curid=2342879" title="Olsbrücken">
Olsbrücken

Olsbrücken – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 wchodziła w skład gminy związkowej Otterbach.

</doc>
<doc id="2342880" url="https://pl.wikipedia.org/wiki?curid=2342880" title="Olsbruecken">
Olsbruecken



</doc>
<doc id="2342881" url="https://pl.wikipedia.org/wiki?curid=2342881" title="Przesuwanie biegunów">
Przesuwanie biegunów

Przesuwanie biegunów ("lokowanie biegunów", "sterowanie modalne", ang. "pole placement", "pole assignment" lub "full state feedback" ("FSF"), "modal control") – w teorii sterowania metoda projektowania układów ze sprzężeniem zwrotnym lokująca bieguny układu zamkniętego w określonych wcześniej miejscach płaszczyzny s (poprzez znajdowanie odpowiedniej macierzy wzmocnień).
Opis metody.
Lokowanie biegunów jest potrzebne, ponieważ bieguny odpowiadają bezpośrednio wartościom własnym układu (czyli "modom" ang. "modes" – ściślej wartościom własnym macierzy układu), które kształtują charakterystyki (odpowiedzi) układu.
Aby tę metodę można było zastosować dla danego układu to układ ten musi być sterowalny.
Jeśli dla transmitancji układu zamkniętego zostanie przedstawiona realizacja w postaci równań stanu:
wówczas biegunami układu są pierwiastki równania charakterystycznego danego równaniem:
Lokowanie biegunów z zastosowaniem pełnego sprzeżenia od stanu przeprowadza się poprzez oddziaływanie na wektor wejść formula_4 Niech dany będzie sygnał wejściowy proporcjonalny (w sensie macierzowym) do wektora stanu:
Podstawienie tej zależności do powyższych równań stanu daje:
Pierwiastki układu lokującego bieguny (z pełnym sprzężeniem od stanu) dane są równaniem charakterystrycznym
Porównując wyrażenia w tym równaniu z wyrażeniami pożądanego równania charakterystycznego otrzymujemy wartości macierzy wzmocnienia (macierzy sprzężenia) formula_9 która determinuje wartości własne układu zamkniętego lokując bieguny w miejscach określonych przez pożądane równanie charakterystyczne.
Przykład lokowania biegunów przez pełne sprzężenie od stanu.
Niech dany będzie układ sterowania określony przez następujące równania stanu:
Układ zamknięty bez członu sterującego posiada bieguny w punktach formula_11 i formula_12 Załóżmy, że w odniesieniu do odpowiedzi układu, pożądane jest ulokowanie wartości własnych układu sterowanego w punktach formula_11 i formula_14 Pożądane równanie charakterystyczne ma więc postać formula_15
Postępując zgodnie z powyższą procedurą: formula_16 a równanie charakterystyczne układu sterowanego przez lokowanie biegunów (ze sprzężeniem od stanu).
Określając to równanie charakterystyczne jako równe pożądanemu równaniu charakterystycznemu, otrzymujemy:
Dlatego przypisanie formula_21 lokuje bieguny układu zamkniętego w pożądanych miejscach, wpływając na odpowiedź tak jak tego oczekiwano.
Formuła Ackermanna.
Formuła Ackermanna to wzór pozwalający na wyznaczenie macierzy formula_22 bez konieczności uprzedniego sprowadzania opisu obiektu regulacji do jakiejś specjalnej postaci, jak i bez konieczności wyznaczania równania charakterystycznego tego obiektu.
Uwaga.
Powyższe odnosi się to tylko do układu o jednym wejściu (czyli wektor formula_23 sprowadzony jest do wartości skalarnej). Dla układów o wielu wejściach macierz formula_22 nie jest jednoznaczna. Dlatego dobór najlepszych wartości formula_22 nie jest trywialny. W takich przypadkach można zastosować regulator liniowo-kwadratowy.

</doc>
<doc id="2342883" url="https://pl.wikipedia.org/wiki?curid=2342883" title="Aleksandr Shustov">
Aleksandr Shustov



</doc>
<doc id="2342884" url="https://pl.wikipedia.org/wiki?curid=2342884" title="Yuriy Krymarenko">
Yuriy Krymarenko



</doc>
<doc id="2342885" url="https://pl.wikipedia.org/wiki?curid=2342885" title="Otterberg (Nadrenia-Palatynat)">
Otterberg (Nadrenia-Palatynat)

Otterberg – miasto w Niemczech, w kraju związkowym Nadrenia-Palatynat, w powiecie Kaiserslautern, siedziba gminy związkowej Otterbach-Otterberg. Do 30 czerwca 2014 siedziba gminy związkowej Otterberg.
Galeria.
&lt;br&gt;

</doc>
<doc id="2342886" url="https://pl.wikipedia.org/wiki?curid=2342886" title="Heiligenmoschel">
Heiligenmoschel

Heiligenmoschel – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 wchodziła w skład gminy związkowej Otterberg.

</doc>
<doc id="2342888" url="https://pl.wikipedia.org/wiki?curid=2342888" title="Schallodenbach">
Schallodenbach

Schallodenbach – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 wchodziła w skład gminy związkowej Otterberg.

</doc>
<doc id="2342890" url="https://pl.wikipedia.org/wiki?curid=2342890" title="Agon-shū">
Agon-shū

 – japońska organizacja religijna, założona w sierpniu 1978 r. przez Seiyū Kiriyamę.
Jeden z wielu tzw. nowych ruchów religijnych, istniejących na terenie Japonii, nawiązujący do tradycji buddyjskiej. Japońska nazwa "Agon" (阿含) pochodzi od (sans. "agama", oznaczającego wczesne zbiory tekstów buddyjskich, określanych mianem pitaka. Według własnych deklaracji, organizacja zrzesza w Japonii ponad 300 tys. wyznawców .
Działalność.
Sekta stara się działać na rzecz pokoju na świecie, organizując w wielu krajach międzywyznaniowe ceremonie religijne. Jedna z takich uroczystości miała miejsce w 2006 r. w Oświęcimiu, gdzie wyznawcy dokonali rytuału zwanego goma, polegającego na uroczystym spaleniu tysięcy drewnianych tabliczek z zapisanymi na nich modlitwami.
Kontrowersje.
Wizyta wyznawców Agon-shū w Oświęcimiu wywołała szereg negatywnych komentarzy w polskich mediach , popartych przez stanowisko polskiego MSZ ze względu na fakt, że przed laty członkiem tej organizacji był przez pewien czas Shōkō Asahara, który w 1995 r. dokonał zamachu terrorystycznego w tokijskim metrze.

</doc>
<doc id="2342894" url="https://pl.wikipedia.org/wiki?curid=2342894" title="Andrzej Mąkowski">
Andrzej Mąkowski

Andrzej Mąkowski (ur. 3 czerwca 1957 w Szczecinie) – polski kolarz przełajowy, wicemistrz świata.
Kariera.
Andrzej Mąkowski był zawodnikiem klubu Chemik Police. Największy sukces w karierze osiągnął w 1980 roku, kiedy zdobył srebrny medal w kategorii amatorów podczas przełajowych mistrzostw świata w Wetzikonie. W zawodach tych wyprzedził go jedynie Szwajcar Fritz Saladin, a trzecie miejsce zajął kolejny Polak, Grzegorz Jaroszewski. Ponadto w mistrzostwach świata wystąpił jeszcze pięć razy (1978– 7 m., 1979 – 9 m., 1981 – 6 m., 1982 – 23 m., 1983 – 4 m.). W 1979 zajął wraz z kolegami z reprezentacji Polski 1. miejsce w klasyfikacji drużynowej. Mąkowski był także dwa razy przełajowym mistrzem Polski w latach 1978 i 1983 i dwa razy wicemistrzem w tej dyscyplinie sportu w latach 1980 i 1982.

</doc>
<doc id="2342895" url="https://pl.wikipedia.org/wiki?curid=2342895" title="Still Rising">
Still Rising

Still Rising - piąty solowy album amerykańskiego rapera Jeru the Damaja

</doc>
<doc id="2342896" url="https://pl.wikipedia.org/wiki?curid=2342896" title="Jeździectwo na Letnich Igrzyskach Olimpijskich 1988">
Jeździectwo na Letnich Igrzyskach Olimpijskich 1988

Jeździectwo na letnich Igrzyskach Olimpijskich w Seulu odbywało się od 19 września do 2 października. Wystąpiło 182 zawodników w tym 54 kobiet z 32 państw. Najmłodszym zawodnikiem była María Paula Bernal (16 lat). Najstarszym zawodnikiem był Kikuko Inoue (63 lata). Najwięcej medali zdobyli reprezentanci Niemiec Zachodnich. Polskę reprezentowali następujący zawodnicy: Piotr Piasecki, Krzysztof Rafalak, Bogusław Jarecki, Eugeniusz Koczorski, Krzysztof Rogowski. Polska drużyna zajęła 4. miejsce.

</doc>
<doc id="2342899" url="https://pl.wikipedia.org/wiki?curid=2342899" title="Sukenori Kabayama">
Sukenori Kabayama

 – japoński hrabia, generał Cesarskiej Armii Japońskiej i admirał Japońskiej Cesarskiej Marynarki Wojennej, pierwszy gubernator generalny Tajwanu.
Życiorys.
Urodził się 9 grudnia 1837 w Kagoshimie w domenie feudalnej Satsuma (obecnie prefektura Kagoshima). Był synem samuraja klanu Kagoshima. Wziął udział w wojnie boshin przeciwko siłom siogunatu, w czasie restauracji Meiji. W 1871 uzyskał stopień majora Armii Cesarskiej. W czasie powstania Satsumy był szefem sztabu okręgu Kumamoto. W następnych został latach awansowany do rangi generała-majora i mianowany szefem sztabu Armii Cesarskiej.
W 1874 zmienił służbę i został wiceministrem ds. marynarki, potem ministrem marynarki w rządach Aritomo Yamagaty i Masayoshiego Matsukaty. W czasie I wojny chińsko-japońskiej pełnił funkcję szefa sztabu Japońskiej Cesarskiej Marynarki Wojennej. W 1895 został mianowany admirałem.
2 czerwca 1895 podpisał akt formalnej cesja Tajwanu przez Chiny na rzecz Cesarstwa Japonii, w następstwie podpisanego wcześniej traktatu z Shimonoseki, i został mianowany przez Hirobumiego Itō gubernatorem generalnym wyspy. Funkcję tę pełnił od maja 1895 do czerwca 1896.
Był zwolennikiem aneksji wyspy i polityki asymilacji wobec tajwańskich Chińczyków, których uważał za kulturowo bliskich Japończykom. Jako gubernator polegał głównie na sile militarnej, by ugruntować japońskie panowanie na wyspie, na której, po wielomiesięcznych walkach, wciąż wrzało. Zwrócił się do cesarza o specjalne uprawnienia legislacyjne, które otrzymał (tzw. dyrektywa 63). Pozwalały one nie tylko wykonywać, ale też – bez zgody metropolii – ustanawiać prawa dla wyspy. W ciągu swej rocznej kadencji zorganizował efektywne siły policyjne i rozpoczął tworzenie administracji cywilnej.
Po powrocie do metropolii był ministrem spraw wewnętrznych, a następnie – edukacji. W 1910 zakończył służbę państwową.
Zmarł 8 lutego 1922 w Tokio. Jego grób znajduje się na tamtejszym cmentarzu Somei Reien.

</doc>
<doc id="2342901" url="https://pl.wikipedia.org/wiki?curid=2342901" title="Schneckenhausen">
Schneckenhausen

Schneckenhausen – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 wchodziła w skład gminy związkowej Otterberg.

</doc>
<doc id="2342906" url="https://pl.wikipedia.org/wiki?curid=2342906" title="Niederkirchen (Nadrenia-Palatynat)">
Niederkirchen (Nadrenia-Palatynat)

Niederkirchen – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Otterbach-Otterberg. Do 30 czerwca 2014 wchodziła w skład gminy związkowej Otterberg.

</doc>
<doc id="2342907" url="https://pl.wikipedia.org/wiki?curid=2342907" title="Strofy życia">
Strofy życia

Strofy życia – dwupłytowy album Krzysztofa Kolbergera. Wydawnictwo zawiera refleksyjne, pełne zadumy interpretacje wierszy Krzysztofa Cezarego Buszmana. Wydano 10 lutego 2011 nakładem wytwórni Soliton.
Na pierwszej płycie recytacje wierszy w wykonaniu Krzysztofa Kolbergera. Na albumie znalazło się sporo nie wydawanych nigdzie dotąd utworów. Podkład muzyczny skomponował Bartosz Wielgosz.
Druga płyta to zapis z koncertu „Najwcześniej później”, prowadzonego i słowem poprzedzonego również przez Krzysztofa Kolbergera. Recital Krzysztofa Cezarego Buszmana odbył się w ramach XI edycji Elbląskich Nocy Teatru i Poezji pod honorowym patronatem ostatniego Prezydenta Rzeczypospolitej na Uchodźstwie – Ryszarda Kaczorowskiego. Interpretacje wierszy w wykonaniu: Alicji Majewskiej, Piotra Machalicy, Jarosława Chojnackiego, Joanny Lewandowskiej, Danuty Błażejczyk. Muzykę specjalnie skomponowali :Włodzimierz Korcz, Zbigniew Łapiński, Włodzimierz Nahorny, Jerzy Satanowski, Janusz Sent i Janusz Strobel, Marcin Partyka, Grzech Piotrowski.

</doc>
<doc id="2342908" url="https://pl.wikipedia.org/wiki?curid=2342908" title="Traktat o dobrym sąsiedztwie">
Traktat o dobrym sąsiedztwie



</doc>
<doc id="2342910" url="https://pl.wikipedia.org/wiki?curid=2342910" title="Partia Jedności (Liberia)">
Partia Jedności (Liberia)

Partia Jedności (ang. "Unity Party") – rządząca liberyjska partia polityczna założona w 1984 roku przez dra Edwarda Kesselly'ego. Po raz pierwszy brała udział w wyborach powszechnych w październiku 1985 roku, przeciwko ówczesnemu prezydentowi Samuelowi Doe'mu. Od tamtego czasu aktywnie udziela się w politycznym życiu kraju.

</doc>
<doc id="2342911" url="https://pl.wikipedia.org/wiki?curid=2342911" title="Alison Sydor">
Alison Sydor

Alison Jane Sydor (ur. 9 września 1966 w Edmonton) – kanadyjska kolarka górska, srebrna medalistka olimpijska, dwunastokrotna medalistka mistrzostw świata oraz trzykrotna zdobywczyni Pucharu Świata w kolarstwie górskim oraz brązowa medalistka mistrzostw świata w kolarstwie szosowym.
Kariera.
Jej olimpijskim debiutem były igrzyska w Barcelonie w 1992 roku. Wystartowała tam w wyścigu ze startu wspólnego, w którym zajęła 12. miejsce. Cztery lata później, podczas igrzysk olimpijskich w Atlancie startowała już w kolarstwie górskim zdobywając srebrny medal i ulegając jedynie Włoszce Paoli Pezzo. Na igrzyskach w Sydney ponownie triumfowała Pezzo, a Sydor zajęła tym razem piąte miejsce. Kanadyjka wystartowała także podczas igrzysk olimpijskich w Atenach w 2004 roku, gdzie była czwarta przegrywając walkę o brązowy medal z Niemką Sabine Spitz.
Pierwszy medal mistrzostw świata w kolarstwie górskim zdobyła w 1992 roku podczas mistrzostw świata w Bromont, gdzie zajęła drugie miejsce w cross-country. Dwa lata później, w tej samej konkurencji, na mistrzostwach świata w Vail zdobyła swój pierwszy złoty medal. Tytuł ten obroniła na mistrzostwach w Kirchzarten w 1995 r. oraz na mistrzostwach w Cairns w 1996 roku. Kolejny medal wywalczyła podczas mistrzostw w Mont-Sainte-Anne, gdzie zajęła trzecie miejsce. Z mistrzostw świata w Åre w 1999 roku przywiozła następne dwa medale: srebrny indywidualnie oraz brązowy w sztafecie. W latach 2000, 2001 i 2003 zdobywała indywidualnie srebrne medale, a na mistrzostwach w Kaprun w 2002 roku zdobyła złoto w sztafecie. Swój ostatni medal w karierze zdobyła podczas mistrzostw świata w Les Gets w 2004 roku, kiedy to zajęła trzecie miejsce w cross-country. Wyprzedziły ją jedynie: zwyciężczyni Gunn-Rita Dahle z Norwegii oraz druga na mecie Polka Maja Włoszczowska.
Alison Sydor jest także trzykrotną mistrzynią (1994, 1995 i 1996) i dwukrotną wicemistrzynią (2005 i 2006) Kanady w kolarstwie górskim. W latach 1996, 1998 i 1999 triumfowała w klasyfikacji generalnej Pucharu Świata, w sezonach 1995 i 1997 była druga, a w 1993, 1994 i 2000 roku zajmowała trzecie miejsce.
Ponadto Sydor wywalczyła brązowy medal w kolarstwie szosowym podczas mistrzostw świata w Stuttgarcie w 1991 roku. Był to jej jedyny medal na międzynarodowej imprezie w kolarstwie szosowym. Na arenie krajowej zdobyła cztery złote medale, oraz jeden srebrny i jeden brązowy.
W 2007 roku została wicemistrzynią Kanady w kolarstwie przełajowym.

</doc>
<doc id="2342916" url="https://pl.wikipedia.org/wiki?curid=2342916" title="Granica liberyjsko-iworyjska">
Granica liberyjsko-iworyjska



</doc>
<doc id="2342918" url="https://pl.wikipedia.org/wiki?curid=2342918" title="Nikola Martinoski">
Nikola Martinoski



</doc>
<doc id="2342919" url="https://pl.wikipedia.org/wiki?curid=2342919" title="Milczo Manczewski">
Milczo Manczewski



</doc>
<doc id="2342921" url="https://pl.wikipedia.org/wiki?curid=2342921" title="Slavko Janevski">
Slavko Janevski



</doc>
<doc id="2342925" url="https://pl.wikipedia.org/wiki?curid=2342925" title="Wasilij Afonin">
Wasilij Afonin

Wasilij Maksimowicz Afonin (ros. Василий Максимович Афонин; ur. 19 maja 1919 we wsi Mostowaja w guberni tulskiej, zm. 4 stycznia 1996 w Moskwie) – as myśliwski radzieckich Sił Powietrznych z 17 potwierdzonymi zwycięstwami w II wojnie światowej.
Życiorys.
Od 1938 roku Wasilij M. Afonin służył w Armii Czerwonej, po ukończeniu w 1939 roku Szkoły Lotniczej w Borisoglebsku ("Борисоглебскую военную авиационную школу лётчиков") służył w jednostkach bojowych Leningradzkiego Okręgu Wojskowego. 
W czasie wojny zimowej służył w 38 pułku lotnictwa myśliwskiego ZSRR. W okresie od grudnia 1941 do czerwca 1942 służył w 510 pułku lotnictwa myśliwskiego ZSRR. Od lutego 1943 do grudnia 1944 w 162 pułku lotnictwa myśliwskiego ZSRR. W jednostce latał na samolotach Jak-1, Jak-7 oraz Jak-9. W okresie tym odniósł prawie wszystkie swoje zwycięstwa powietrzne. Pierwsze 8 lipca 1943 roku.
W maju 1945 został przydzielony do 172 pułku lotnictwa myśliwskiego ZSRR działającego w Północnej Grupie Wojsk w Polsce. W listopadzie 1955 roku w stopniu podpułkownika przeszedł do rezerwy.
Został odznaczony tytułem Bohatera Federacji Rosyjskiej. Był także odznaczony trzykrotnie Orderem Czerwonego Sztandaru, dwukrotnie Orderem Wojny Ojczyźnianej, Medalem „Za zasługi bojowe”.
Pochowany na Cmentarzu Gołowinskim w Moskwie.

</doc>
<doc id="2342926" url="https://pl.wikipedia.org/wiki?curid=2342926" title="Mateja Matevski">
Mateja Matevski



</doc>
<doc id="2342929" url="https://pl.wikipedia.org/wiki?curid=2342929" title="Symcha Flapan">
Symcha Flapan

Symcha Aria Flapan (hebr. שמחה פלפן) (ur. 27 stycznia 1911 w Tomaszowie Mazowieckim, zm. 13 kwietnia 1987 w Izraelu) – izraelski historyk, dziennikarz, publicysta, pisarz, izraelski działacz polityczny, sekretarz generalny partii Mapam, zwolennik pojednania żydowsko-palestyńskiego, laureat nagrody Brunona Kreiskiego.
Życiorys.
Był synem Izraela Arona Flapana, kupca, i Dwojry z domu Baumgart. Jego starszym bratem był Abram Jakub Flapan (1906-1962), doktor medycyny, oficer Polskich Sił Zbrojnych na Zachodzie, lekarz praktykujący we Francji, Maroku i Anglii.
Symcha Flapan w wieku lat 17 przeniósł się do Bydgoszczy i tam zdał maturę (maj 1930). Niebawem (w 1930) wyemigrował do Palestyny.
W latach 1954-1981 był sekretarzem generalnym lewego skrzydła partii Syjonistycznej Mifleget Ha-Poalim Ha-Meuhedet (Mapam), czyli Zjednoczonej Partii Robotników, a także dyrektorem Mapam ds. arabskich. Stał się zwolennikiem i orędownikiem pokojowego współistnienia ludności żydowskiej i palestyńskiej na obszarze Izraela.
Flapan był także założycielem i redaktorem naczelnym miesięcznika "New Outlook", propagującego pokojowe stosunki na Bliskim Wschodzie, zwłaszcza pomiędzy Żydami i Palestyńczykami. Opublikował kontrowersyjną książkę pt. "Zionism and the Palestinians" [Syjonizm i Palestyńczycy] (London 1979), głoszącą potrzebę pokojowego współistnienia ludności żydowskiej i arabskiej. Był także aktywistą w „Instytucie Żydowsko-Arabskim” i w „Izraelskim Instytucie Badań Pokojowych”. Był lektorem w Centrum Studiów Międzynarodowych Uniwersytetu Harwardzkiego, następnie profesorem kontraktowym w Centrum Studiów Bliskowschodnich tegoż Uniwersytetu oraz w Królewskim Instytucie Studiów Międzynarodowych w Londynie.
W listopadzie 1981 uzyskał nagrodę Brunona Kreiskiego za wielorakie działania na rzecz pojednania żydowsko-palestyńskiego.
Zmarł w kwietniu 1987 roku.
Poglądy historyczne.
W sierpniu 1987 r. (pośmiertnie) ukazała się najważniejsza w dorobku Symchy Flapana monografia pt. "The Birth of Israel: Myths And Realities" [Narodziny Izraela: mity i rzeczywistość] (Nowy Jork 1987), która obalała fałszywe mity głoszone przez władze Izraela, iż do wybuchu konfliktu izraelsko-palestyńskiego przyczynili się Arabowie. W oparciu o oficjalne źródła izraelskie polemizuje Flapan z siedmioma historycznymi mitami, m.in. z rozpowszechnioną w izraelskich oficjalnych źródłach wersją, iż 750 tysięcy Palestyńczyków w latach 1948-1949 opuściło „z własnej woli” swoje domy, gdyż nakłonili ich do tego kroku przywódcy arabscy. Tymczasem ówczesna izraelska strategia polegała na zmuszeniu Palestyńczyków do przymusowej emigracji. Książka Flapana stała się biblią i drogowskazem dla pokolenia tzw. nowych historyków (izraelskich), którzy wystąpili z ostrym oskarżeniem wobec rządzących elit Izraela.

</doc>
<doc id="2342930" url="https://pl.wikipedia.org/wiki?curid=2342930" title="Ante Popovski">
Ante Popovski



</doc>
<doc id="2342941" url="https://pl.wikipedia.org/wiki?curid=2342941" title="Hütschenhausen">
Hütschenhausen

Hütschenhausen – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Ramstein-Miesenbach.

</doc>
<doc id="2342942" url="https://pl.wikipedia.org/wiki?curid=2342942" title="WSP (zespół muzyczny)">
WSP (zespół muzyczny)

WSP (Wspólnicy Śródmieście Południowe) – grupa muzyczna pochodząca ze Śródmieścia Południowego w Warszawie, w skład którego wchodzą Radar, Elvis, Elfue i Sid.
Zaczęli nagrywać pod koniec lat 90. XX wieku. Następnie, w roku 2001, wystąpili na płycie "Promień słońca" – TZWM, na producenckim albumie DJ-a 600V – "V6" oraz na kompilacji magazynu "Klan" – CD#20. Rok później wydali swoją pierwszą legalną płytę pt. "Wspólnicy". Gościnnie wystąpili na niej m.in. Fu, Koras, Sokół. Płytę tę promował klip do utworu "Terra Incognita".
Grupa chwilowo przestała się udzielać. W 2004 roku Juras odszedł od grupy, aby rozpocząć współpracę z Wigorem. W tym okresie do zespołu dołączył raper Elfue. Pod koniec 2004 roku WSP rozpoczęło nagrywanie drugiej płyty zatytułowanej "Wśród" w nowym składzie (Radar, Zator, Elfue i Damian). Album ukazał się jako nielegal, ponieważ oryginał został skradziony i udostępniony w Internecie.
Wkrótce potem zespół zaprzestał działalności, a część jego członków zasiliła kolektyw pod nazwą Podziemny Styl. 18 czerwca 2011 roku nakładem wytwórni R.R.X., ukazała się reedycja albumu "Wśród". Kompozycja zawiera dwa dodatkowe utwory.

</doc>
<doc id="2342943" url="https://pl.wikipedia.org/wiki?curid=2342943" title="Alasoo">
Alasoo

Alasoo − wieś w Estonii, w prowincji Tartu, w gminie Alatskivi.

</doc>
<doc id="2342944" url="https://pl.wikipedia.org/wiki?curid=2342944" title="Huetschenhausen">
Huetschenhausen



</doc>
<doc id="2342946" url="https://pl.wikipedia.org/wiki?curid=2342946" title="Nicatoridae">
Nicatoridae



</doc>
<doc id="2342948" url="https://pl.wikipedia.org/wiki?curid=2342948" title="Haapsipea">
Haapsipea

Haapsipea − wieś w Estonii, w prowincji Tartu, w gminie Alatskivi.

</doc>
<doc id="2342949" url="https://pl.wikipedia.org/wiki?curid=2342949" title="Dragoljub Jacimović">
Dragoljub Jacimović



</doc>
<doc id="2342950" url="https://pl.wikipedia.org/wiki?curid=2342950" title="Kesklahe">
Kesklahe

Kesklahe – wieś w Estonii, w prowincji Tartu, w gminie Alatskivi. Położona jest na północnym brzegu jeziora Lahepera.

</doc>
<doc id="2342951" url="https://pl.wikipedia.org/wiki?curid=2342951" title="Niedermohr">
Niedermohr

Niedermohr – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Ramstein-Miesenbach.

</doc>
<doc id="2342952" url="https://pl.wikipedia.org/wiki?curid=2342952" title="Ferdinand Hurter">
Ferdinand Hurter

Ferdinand Hurter (1844–1898) – szwajcarski chemik. Współtwórca wraz z V. Ch. Driffieldem podstaw sensytometrii. Zajmował się badaniami w dziedzinie fotografii, za co został nagrodzony przez Royal Photographic Society w 1898 roku odznaczeniem "Progress medal" (wspólnie z V. Ch. Driffieldem).

</doc>
<doc id="2342953" url="https://pl.wikipedia.org/wiki?curid=2342953" title="Steinwenden">
Steinwenden

Steinwenden – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Ramstein-Miesenbach.

</doc>
<doc id="2342954" url="https://pl.wikipedia.org/wiki?curid=2342954" title="Ardeiformes">
Ardeiformes



</doc>
<doc id="2342955" url="https://pl.wikipedia.org/wiki?curid=2342955" title="Kokora">
Kokora

Kokora – wieś w Estonii, w prowincji Tartu, w gminie Alatskivi.

</doc>
<doc id="2342956" url="https://pl.wikipedia.org/wiki?curid=2342956" title="Liga Europejska siatkarek 2011/składy">
Liga Europejska siatkarek 2011/składy

Artykuł grupuje składy wszystkich reprezentacji narodowych w piłce siatkowej, które wystąpiły w rozgrywkach Ligi Europejskiej 2011.
Bułgaria.
Skład:
Trener: Dragutin Baltić
Czechy.
Skład:
Trener: Jiří Šiller
Chorwacja.
Skład:
Trener: Irina Kiriłłowa
Francja.
Skład:
Trener: Fabrice Vial
Serbia.
Skład:
Trener: Zoran Terzić
Turcja.
Skład:
Trener: Marco Aurélio Motta

</doc>
<doc id="2342960" url="https://pl.wikipedia.org/wiki?curid=2342960" title="Kuningvere">
Kuningvere

Kuningvere – wieś w Estonii, w prowincji Tartu, w gminie Alatskivi. Na południe od wsi znajduje się jezioro Kuningvere. 

</doc>
<doc id="2342964" url="https://pl.wikipedia.org/wiki?curid=2342964" title="Susan DeMattei">
Susan DeMattei

Susan Marie DeMattei (ur. 15 października 1962 r. w San Francisco) – amerykańska kolarka górska, brązowa medalistka olimpijska oraz srebrna medalistka mistrzostw świata.
Kariera.
W swoim olimpijskim debiucie, na igrzyskach w Atlancie w 1996 roku wywalczyła brązowy medal w cross-country. Wyprzedziły ja jedynie: zwyciężczyni Paola Pezzo z Włoch oraz druga na mecie Kanadyjka Alison Sydor. Był to jedyny start olimpijski DeMattei.
W 1994 roku, podczas mistrzostw świata w Vail wywalczyła srebrny medal w cross-country. Podobnie jak na igrzyskach w Atlancie bezpośrednio przed nią uplasowała się Alison Sydor.
Po igrzyskach w Atlancie zakończyła karierę.

</doc>
<doc id="2342970" url="https://pl.wikipedia.org/wiki?curid=2342970" title="Kõdesi">
Kõdesi

Kõdesi – wieś w Estonii, w prowincji Tartu, w gminie Alatskivi.

</doc>
<doc id="2342971" url="https://pl.wikipedia.org/wiki?curid=2342971" title="Hingol">
Hingol

Hingol – rzeka w południowo-zachodnim Pakistanie, licząca 576 km długości i będąca najdłuższą rzeką w prowincji Beludżystan. Rzeka uchodzi do Morza Arabskiego.
W dolnym biegu Hingol przepływa przez terytorium Parku Narodowego Hingol.

</doc>
<doc id="2342973" url="https://pl.wikipedia.org/wiki?curid=2342973" title="Zhob">
Zhob



</doc>
<doc id="2342974" url="https://pl.wikipedia.org/wiki?curid=2342974" title="Kottweiler-Schwanden">
Kottweiler-Schwanden

Kottweiler-Schwanden – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Ramstein-Miesenbach.

</doc>
<doc id="2342976" url="https://pl.wikipedia.org/wiki?curid=2342976" title="Masaji Kiyokawa">
Masaji Kiyokawa

 – japoński pływak. 
Kariera sportowa.
Złoty medalista olimpijski z Los Angeles i brązowy medalista z Berlina na dystansie 100 m stylem grzbietowym.
Był pierwszym w historii azjatyckim wiceprzewodniczącym w Międzynarodowym Komitecie Olimpijskim (w latach 1979-1983).

</doc>
<doc id="2342977" url="https://pl.wikipedia.org/wiki?curid=2342977" title="Takeru">
Takeru

 – męskie imię japońskie.
Możliwa pisownia.
Takeru można zapisać, używając wielu różnych znaków kanji i może znaczyć m.in.:

</doc>
<doc id="2342980" url="https://pl.wikipedia.org/wiki?curid=2342980" title="Makedonija Gjorcze Petrow Skopje">
Makedonija Gjorcze Petrow Skopje



</doc>
<doc id="2342982" url="https://pl.wikipedia.org/wiki?curid=2342982" title="Domena królewska we Francji">
Domena królewska we Francji

Domena królewska ("domaine royal") – zespół królewskich gruntów, nieruchomości i praw bezpośrednio przynależnych królowi Francji. Domena królewska przez większość średniowiecza była niewielka, a znaczne części królestwa były dobrami innych feudałów. Wraz z objęciem tronu przez Henryka VIII. wszystkie lenna zyskały tego samego władcę, jednak domena królewska nadal nie objęła całego królestwa. To stało się dopiero w 1620 roku wraz z militarnym wejściem króla Ludwika XIII. do Pau i wydaniem przez niego edyktu przyłączającego ostatnie lenna: Królestwo Nawarry, Béarn i Donezan do domeny królewskiej. Od tej pory obejmowała ona całość królestwa Francji.
We Francji król był dysponentem domeny królewskiej - a zatem wszystkich królewskich dróg, rzek i wszystkich terenów, które nie zostały drogą nadań przekazane innym osobom. Z domeny królewskiej wyznaczano domenę króla, czyli część, z której dochód przeznaczony jest na utrzymanie króla i dworu. Nie była to jednak prywatna własność władcy.
W momencie objęcia tronu przez Hugona Kapeta obszar domeny był bardzo ograniczony pod względem terytorialnym. Były to przede wszystkim Île-de-France i Orlean oraz kilka izolowanych obszarów, takich jak dominium Attigny.
Na przełomie X i XI w. pierwsi Kapetyngowie pod względem posiadanego terytorium nie przewyższali innych wielkich feudałów Francji. Powoli jednak, poprzez użycie feudalnego prawa (w szczególności konfiskaty lenn zbuntowanych wasali), umiejętne kojarzenie małżeństw, podboje, spadki oraz zakupy, królom Francji udało się zwiększyć królewską domenę, która w XVI wieku objęła prawie całe królestwo. Jednak średniowieczny system apanaży powodował wydzielanie dużych obszarów z królewskiej domeny. Wprawdzie po wygaśnięciu młodszej linii dynastii panującej apanaże powracały do domeny, ale na bazie domeny mógł także wyrosnąć groźny rywal dla króla Francji (np. Księstwo Burgundii w XIV-XV w.).

</doc>
<doc id="2342983" url="https://pl.wikipedia.org/wiki?curid=2342983" title="Schwanden">
Schwanden

Niemcy:
Szwajcaria:
Zobacz też:

</doc>
<doc id="2342986" url="https://pl.wikipedia.org/wiki?curid=2342986" title="Vujadin Stanojković">
Vujadin Stanojković



</doc>
<doc id="2342987" url="https://pl.wikipedia.org/wiki?curid=2342987" title="Nikolcze Nowewski">
Nikolcze Nowewski



</doc>
<doc id="2342988" url="https://pl.wikipedia.org/wiki?curid=2342988" title="Weilerbach (Nadrenia-Palatynat)">
Weilerbach (Nadrenia-Palatynat)

Weilerbach – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, siedziba gminy związkowej Weilerbach.

</doc>
<doc id="2342989" url="https://pl.wikipedia.org/wiki?curid=2342989" title="Granica abchasko-rosyjska">
Granica abchasko-rosyjska

Granica abchasko-rosyjska – granica międzypaństwowa dzieląca terytoria Federacji Rosyjskiej i Abchazji o długości 255 kilometrów.
Początek granicy znajduje się na wybrzeżu Morza Czarnego, u ujścia rzeki Psou.
Następnie przybiera kierunek północno-wschodni, opiera się o koryto rzeki Psou i dochodzi do głównego grzbietu Wielkiego Kaukazu, biegnie m.in. przez górę Agepsta (3256 m n.p.m.), przełęcz Marchulską (2746 m n.p.m.), górę Dombaj-Ulgen (4046 m n.p.m.), przełęcz Kłuchorską (2781 m n.p.m.) i dochodzi do trójstyku granic Abchazji, Rosji i Gruzji na zachód od góry Dalar (3988 m n.p.m.).
Granica powstała w 1992 r. po proklamowaniu niepodległości przez Abchazję.
W latach 1931-1991 była to granica Abchaskiej ASRR (w składzie Gruzińskiej SRR) i Rosyjskiej FSRR.

</doc>
<doc id="2342991" url="https://pl.wikipedia.org/wiki?curid=2342991" title="Ulica Pszczyńska w Katowicach">
Ulica Pszczyńska w Katowicach

Ulica Pszczyńska w Katowicach – jedna z najważniejszych miejskich arterii komunikacyjnych w Katowicach, ciągnąca się przez obszar dwóch jednostek pomocniczych: Giszowca oraz Osiedla Paderewskiego-Muchowca. Na całej swojej długości jest częścią drogi krajowej nr 86 prowadzącej do Tychów w kierunku południowym i do Podwarpia w kierunku północnym.
Ulica ta jest jedną z dróg w Katowicach stanowiącą uzupełnienie dróg o znaczeniu międzynarodowym, która zapewnia połączenia miasta zarówno z drogą ekspresową S1 w Tychach (w kierunku południowym; jej kontynuacją jest ulica Bielska) oraz Sosnowcem i portem lotniczym Katowice (w kierunku północnym; dalej jako ulica Murckowska). Trasa w przebiegu obecnej ulicy została wytyczona w 1863 roku, a od 21 listopada 1962 roku nosi ona obecną nazwę. 30 kwietnia 2018 roku rozpoczęto przebudowę węzła w ciągu ulicy Pszczyńskiej i 73 Pułku Piechoty.
Przebieg.
Ulica Pszczyńska rozpoczyna swój bieg przy węźle Murckowska z autostradą A4 (aleja Górnośląska) i ulicą Murckowską, na wysokości szybu V kopalni "Staszic" w jednostce pomocniczej Osiedle Paderewskiego-Muchowiec. Biegnie ona dalej w kierunku południowym i po przekroczeniu czterech linii kolejowych: nr 401 (Południowa Magistrala Piaskowa; linia rozebrana), 657, 171 i bocznicy do szybu IV kopalni "Staszic" łączy się na węźle z ulicami: 73 Pułku Piechoty (droga krajowa nr 81), Karolinki i Kolistą. W dalszym ciągu mija zurbanizowaną część Giszowca po stronie wschodniej, natomiast po stronie zachodniej ośrodek rekreacyjny Barbara-Janina oraz dawną willę dyrektora kopalni "Giesche". Na skrzyżowaniu z ulicą Górniczego Stanu znajduje się jednopoziomowe skrzyżowanie z sygnalizacją świetlną.
Po minięciu skrzyżowania droga zmienia kierunek na południowo-zachodni. Na wysokości granicy Giszowca i Murcek, przy rozwidleniu ulicy Bielskiej kończy swój bieg. W dalszym ciągu droga krajowa nr 86 kontynuuje swój bieg jako ulica Bielska.
Opis.
Ulica Pszczyńska przebiega przez teren dwóch katowickich jednostek pomocniczych: Osiedle Paderewskiego-Muchowiec (północą część) i Giszowiec (południowy odcinek). Granica jednostek biegnie wzdłuż torów kolejowych na wysokości ulicy 73 Pułku Piechoty. Na całym odcinku jest ona fragmentem drogi krajowej nr 86 z dwoma pasami ruchu w każdym kierunku, o klasie drogi głównej ruchu przyspieszonego. Jest ona w administracji Miejskiego Zarządu Ulic i Mostów w Katowicach. W systemie TERYT ulica widnieje pod numerem 18045. Kod pocztowy dla adresów wzdłuż ulicy to 40-478 (numery 11 do końca) i 40-479 (numery 1-10).
Przed modernizacją węzła z ulicą 73 Pułku Piechoty, przez ulicę Pszczyńską na wysokości Giszowca przemieszczało się średnio 58,5 tys. pojazdów na dobę. Ulica ta jest także jednym z głównych źródeł hałasu w Katowicach jako ważna arteria komunikacyjna miasta. W tym celu wzdłuż ulicy przy terenach mieszkaniowych Giszowca znajduje się ciąg ekranów akustycznych.
Ulicą kursują autobusy miejskiego transportu zbiorowego na zlecenie Zarządu Transportu Metropolitalnego. W ciągu ulicy zlokalizowane są trzy przystanki ze stanowiskami w obydwie strony: Kolonia Zuzanna [nż], Giszowiec Osiedle i Giszowiec Górniczego Stanu. Według stanu z połowy listopada 2020 roku, z tych przystanków odjeżdżają następujące linie: 1, 4, 14, 672, 672N, 673, 695. Linie te łączą bezpośrednio z większością dzielnic Katowic, a także z ościennymi miastami, w tym z Mikołowem, Mysłowicami, Siemianowicami Śląskimi i Tychami.
Wzdłuż drogi zlokalizowane są: Ośrodek Rekreacyjno-Wypoczynkowy Barbara-Janina, hala widowiskowa (ul. Pszczyńska 6) oraz przedsiębiorstwa handlowo-usługowe. Przy ulicy Pszczyńskiej, obok hali sportowej, znajduje się buk zwyczajny, który został uznany za pomnik przyrody (nr rejestru: 000589). Przy ulicy znajdują się następujące historyczne obiekty:
Na wysokości w Giszowca, wzdłuż ulicy Pszczyńskiej biegną fragmenty trzech szlaków turystycznych:
Historia.
Do 2017 roku.
Trasa w ciągu obecnej ulicy Pszczyńskiej, łącząca Zawodzie z Murckami, została wytyczona w 1863 roku. Biegła ona wówczas dalej na południe, do Pszczyny. Przy tej drodze wówczas znajdowały się dwie nieistniejące obecnie kopalnie węgla kamiennego: "Susanna" i "Jacob". Droga ta na wysokości obecnego Giszowca krzyżowała się ze starą drogą łączącą Mikołów z Mysłowicami. W latach 60. XIX wieku na terenie gminy Janów wybudowano kolonię robotniczą Zuzanna dla pracowników kopalni "Susanne". Wszystkie obiekty dawnej kolonii wyburzono w drugiej połowie XX wieku w związku z modernizacją węzła i trasy FSM (obecnie węzeł Murckowska; ulice Pszczyńska i Murckowska).
W latach 1907–1910 przy obecnej ulicy Pszczyńskiej powstało osiedle patronackie Giszowiec z inicjatywy ówczesnego dyrektora generalnego spółki Georg von Giesches Erben – Antona Uthemanna, a architektami osiedla byli Georg i Emil Zillmannowie. Ulica Pszczyńska zamykała nowe osiedle od strony zachodniej. W północno-zachodnim rogu osiedla zlokalizowano komorę celną. W rejonie Giszowca ulica w okresie Rzeszy Niemieckiej (do 1922 roku) nazywała się "Kattowitzer Chaussee". W latach międzywojennych trasę przemianowano na "ulicę Katowicką".
W latach niemieckiej okupacji Polski (lata 1939–1945) nosiła nazwę "Kattowitzerstraße", natomiast w swej północnej części w czasie II wojny światowej nosiła nazwę "Lettow Vorbeckstraße". W tym czasie w willi dyrektora kopalni "Giesche" zamieszkał Fritz Bracht – gauleiter i nadprezydent Górnego Śląska.
Po II wojnie światowej szosę przemianowano na "ulicę Tyską", a 21 listopada 1962 roku na obecną nazwę. W latach 60. XX wieku, w związku z powstaniem w Giszowcu kopalni "Staszic", zadecydowano o wyburzeniu unikatowego osiedla i postawieniu w jego miejscu nowego kompleksu złożonego z wielokondygnacyjnych bloków mieszkalnych. Na przełomie lat 60. i 70. XX wieku rozpoczęto wyburzanie osiedla Giszowiec. Wyburzeniu groziło całe osiedle, dlatego też rozpoczęto działania celem jego uratowania. Przetrwała jedynie jedna trzecia części zabytkowej zabudowy. Nie przetrwały natomiast zabudowania położone przy ulicy Pszczyńskiej prócz wilii i wieży wodnej.
Pomiędzy 1973 a 1980 rokiem powstał węzeł drogowy z ulicą Kolistą i 73 Pułku Piechoty. W latach 2008–2009 trwała przebudowa węzła Murckowska. Kontrakt na przebudowę wyniósł około 231 mln złotych. Obecnie węzeł jest przystosowany do przejazdu 100 000 aut dziennie.
Przebudowa węzła Giszowiec.
W 2017 roku przystąpiono do realizacji planów przebudowy węzła dróg krajowych nr 81 i 86 w Giszowcu wraz z przebudową skrzyżowania drogi krajowej nr 81 (ulica T. Kościuszki) z ulicą Armii Krajowej, mając na celu upłynnienie ruchu na "wąskich gardłach" na terenie Katowic. W ramach przebudowy planuje się również oddzielenie ruchu lokalnego od tranzytowego. Zadanie te jest największą inwestycją od czasu wybudowania tunelu pod rondem gen. J. Ziętka w 2006 roku.
W ramach modernizacji docelowo ma powstać 2,5 km nowych dróg w ulicy Pszczyńskiej 1,1 km w ciągu ulicy 73 Pułku Piechoty. Skrzyżowaniem tych dróg ma być węzeł drogowy typu trąbka, składający się z łukowych zjazdów i wjazdów oraz bezkolizyjnych skrzyżowań. Cały węzeł składać się ma z czterech głównych łącznic: w kierunku Tychów, Warszawy, Skoczowa i do ulicy Karolinki w kierunku Giszowca. Ulica Pszczyńska ma być docelowo drogą z dwoma pasami ruchu w dwóch kierunkach, a w rejonie węzła mają powstać dodatkowe pasy jezdni zbierająco-rozprowadzające. Mają też zostać przebudowane istniejące przejścia podziemne, a także powstanie nowa ścieżka rowerowa łącząca ulicę Mysłowicką z ulicą Górniczego Stanu. W ramach prac przebudowane mają być również obiekty inżynierskie, przejścia dla pieszych, przejazd kolejowy, przepust nad Boliną, ogrodzenia, ekrany akustyczne, kanały technologiczne, monitoring i pozostała infrastruktura podziemna.
Postępowanie o udzieleniu zamówienia publicznego związanego z przebudową węzła drogowego opublikowano 8 czerwca 2017 roku. 18 sierpnia 2017 roku nastąpiło otwarcie ofert – na zadanie ubiegało się wówczas osiem przedsiębiorstw. Dnia 5 grudnia tego samego roku Urząd Miasta Katowice wybrał najkorzystniejszą ofertę na to zadanie, opiewające na kwocie około 233,1 mln złotych brutto przez konsorcjum będzińskich firm Banimex i AZI-Bud. Decyzja o wyborze wykonawcy została skutecznie zaskarżona do Krajowej Izby Odwoławczej przez jednego z pozostałych oferentów w postępowaniu, co doprowadziło do powtórnej procedury oceny i wyboru kontrahenta na to zadanie. Po powtórnej analizie zadanie powierzono polsko-hiszpańskiemu konsorcjum NDI i Balzola, oferujące wykonanie prac za kwotę 247,4 mln zł. Wybór nowego wykonawcy ogłoszono 23 lutego 2018 roku, natomiast umowę na to zadanie podpisano 30 kwietnia 2018 roku. Od podpisania umowy wykonawca będzie mieć 22 miesiące na wykonanie całości prac.
W czerwcu 2018 roku rozpoczęły się prace przygotowawcze przebudowy węzła drogowego, w tym rozpoczęto wycinkę łącznie 640 większych drzew, a także przebudowę sieci wodno-kanalizacyjnej oraz linii energetycznych. Zaplanowano wówczas również rozpoczęcie prac nad budową podpór pod trzy wiadukty. Tymczasowe zwężenie ulicy Pszczyńskiej wprowadzono 26 kwietnia 2019 roku od budowy tymczasowych przewiązek na wysokości ulicy Kolistej, a w połowie maja tegoż roku rozpoczęły się główne prace drogowe. Wówczas to, 27 maja 2019 roku wprowadzono znaczne zmiany w organizacji ruchu, zwężając przejazd na wysokości Giszowca do jednego pasa ruchu w obydwu kierunkach oraz zamykając zjazd z autostrady A4 w kierunku ulicy Pszczyńskiej. W związku z montażem belek nośnych na wiadukcie nad ulica Kolistą, od 24 lutego do 1 marca 2020 roku zamknięto przejazd przez tę drogę.
Dnia 27 czerwca 2020 roku doszło do zamknięcia wiaduktu na ulicy Pszczyńskiej w związku z osunięciem się ziemi po obfitych opadach deszczu, które nawiedziły Katowice dzień wcześniej. Policja zorganizowała objazdy, a także zwołano sztab kryzysowy. Dla ruchu tranzytowego objazd wyznaczono drogą ekspresową S1, a w ruchu lokalnym przez ulice: Szopienicką, Górniczego Dorobku i Gospodarczą. ZTM wprowadził zmiany w rozkładach jazdy autobusów. Pierwotne założenia prognozowały czas zamknięcia trasy na trzy miesiące. W połowie lipca 2020 roku zdecydowano o wariancie rozwiązania problemu zamkniętego przejazdu przez ulicę Pszczyńską – zadecydowano wówczas, że do końca września tegoż roku ma powstać docelowa zachodnia jezdnia, gdzie ma być puszczony ruch w obu kierunkach. Nowy fragment liczy 900 metrów i powstał na nasypie, w którym prostopadle wybudowano przejazd, który będzie docelowo ścieżką rowerową i ciągiem pieszym. Jeszcze w lipcu rozpoczęły się prace wyburzeniowe uszkodzonego wiaduktu, a celem jak najszybszego otwarcia przejazdu wprowadzono system trzyzmianowy. Ruch wzdłuż ulicy Pszczyńskiej został przywrócony o dziesięć dni wcześniej niż w harmonogramie, bo już 19 września 2020 roku. W tym samym miesiącu został oddany do użytku również ruch na nowej jezdni ulicy 73 Pułku Piechoty.
31 marca 2021 roku na części przebudowywanej jezdni wprowadzono nową organizację ruchu – został on przeniesiony na nowy odcinek – z jezdni wschodniej na zachodnią, lecz dalej po jednym pasie w obydwu kierunkach.
Zakończenie wszelkich prac planowane jest na drugi kwartał 2022 roku.

</doc>
<doc id="2342992" url="https://pl.wikipedia.org/wiki?curid=2342992" title="Adam Moszczeński">
Adam Moszczeński

Adam Moszczeński (ur. 1731 w Warszawie, zm. 1823 w Ryżawce) – generał adiutant króla i generał major wojsk koronnych, szambelan królewski od 1780 roku, chorąży bracławski, poseł z województwa poznańskiego na Sejm Czteroletni w 1788 roku, organizator opozycji przeciwko konstytucji 3 maja, marszałek konfederacji województwa podolskiego w 1792 roku, pamiętnikarz.
Życiorys.
Urodzony jako syn Bolesława, łowczego kaliskiego, i Marianny z Bronikowskich. Herbu Nałęcz, błędna forma nazwiska: "Moszczyński", krypt.: "A. M.; Adam Mosz.". Był oficerem wojsk pruskich, konfederatem barskim. Poseł kaliski na sejm 1780 roku, wybrany sędzią sejmowym z prowincji wielkopolskiej. Klient i zausznik Stanisława Szczęsnego Potockiego, był jednym z najzagorzalszych konfederatów targowickich, konsyliarzem konfederacji generalnej koronnej w konfederacji targowickiej. Był jurgieltnikiem i agentem Grigorija Potiomkina.
Od 1785 roku pułkownik i komendant 14. Regimentu Pieszego im. Potockich. Był posłem na sejm 1786 roku z województwa bracławskiego. Był szefem targowickiej formacji Regimentu Pieszego pod im. Konfederacji Wolnych. Po wybuchu insurekcji kościuszkowskiej schronił się do Tulczyna. Po III rozbiorze wszedł do służby rosyjskiej.
W czasie insurekcji kościuszkowskiej Sąd Najwyższy Kryminalny skazał go na karę śmierci przez powieszenie, wieczną infamię, konfiskatę majątków i utratę wszystkich urzędów.
Był członkiem francuskiej loży wolnomularskiej Egalité Parfaite et Sincère Amitié, od 1777 członek polskiej loży Parfait Silence.
Twórczość.
Pod koniec życia spisał wspomnienia, ogłaszane we fragmentach od 1838 i wydane w Poznaniu w 1858 jako "Pamiętnik do historii polskiej w ostatnich latach panowania Augusta III i pierwszych Stanisława Poniatowskiego". Stanowi zbiór cennych materiałów do poznania życia magnaterii i szlachty polskiej.

</doc>
<doc id="2342993" url="https://pl.wikipedia.org/wiki?curid=2342993" title="Dejan Milošeski">
Dejan Milošeski



</doc>
<doc id="2342995" url="https://pl.wikipedia.org/wiki?curid=2342995" title="Mackenbach (Nadrenia-Palatynat)">
Mackenbach (Nadrenia-Palatynat)

Mackenbach – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Weilerbach.

</doc>
<doc id="2342996" url="https://pl.wikipedia.org/wiki?curid=2342996" title="Zhob (rzeka)">
Zhob (rzeka)

Zhob (urdu ژوب, "Żob") – rzeka w zachodnim Pakistanie, w prowincji Beludżystan, w dorzeczu Indusu.
Zhob płynie w kierunku północno-wschodnim, a jego ujście znajduje się na rzece Gumal. Długość rzeki wynosi 386 km.

</doc>
<doc id="2342998" url="https://pl.wikipedia.org/wiki?curid=2342998" title="Stevica Ristić">
Stevica Ristić



</doc>
<doc id="2343015" url="https://pl.wikipedia.org/wiki?curid=2343015" title="Zoothera aurea">
Zoothera aurea



</doc>
<doc id="2343019" url="https://pl.wikipedia.org/wiki?curid=2343019" title="Florida Cevoli">
Florida Cevoli



</doc>
<doc id="2343022" url="https://pl.wikipedia.org/wiki?curid=2343022" title="Sumire">
Sumire

 – żeńskie imię japońskie.
W języku japońskim wyraz oznacza fiołek, a dokładniej jego odmianę – "Viola mandshurica".
Możliwa pisownia.
Sumire można zapisać używając wielu różnych znaków kanji i może znaczyć m.in.:

</doc>
<doc id="2343024" url="https://pl.wikipedia.org/wiki?curid=2343024" title="Wacław Koranda Młodszy">
Wacław Koranda Młodszy

Wacław Koranda Młodszy (czes. "Václav Koranda Mladší", niem. "Wenzel Koranda von Pilsen", łac. "Wenceslaus Coranda de Plzna"; ur. między 1422 a 1424, zm. w lutym 1519 w Pradze) – husycki teolog, rektor Uniwersytetu Karola, uczestnik poselstwa do papieża Piusa II w 1462 roku, administrator kościoła utrakwistów czeskich w latach 1471 - 1497.

</doc>
<doc id="2343028" url="https://pl.wikipedia.org/wiki?curid=2343028" title="Quasi-Park Narodowy Hyōnosen-Ushiroyama-Nagisan">
Quasi-Park Narodowy Hyōnosen-Ushiroyama-Nagisan

 – quasi-park narodowy na Honsiu, w Japonii.
Park został utworzony w 1969 i obejmuje tereny usytuowane w trzech prefekturach: Hyōgo, Tottori, Okayama, o łącznym obszarze 488,03 km².. Na terenie parku znajduje się częściowo łańcuch górski Chūgoku m.in. ze szczytami: Hyō-no-sen (lub Suga-no-sen; 1 510 m n.p.m.), Mimuro (1 358), Myōken-san (Tajima; 1 136), a także wodospady Saruo i Harafudō.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 11 grudnia 1967. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2343031" url="https://pl.wikipedia.org/wiki?curid=2343031" title="Mario Party (gra komputerowa)">
Mario Party (gra komputerowa)

Mario Party – japońska konsolowa gra wyprodukowana przez Hudson Soft. Gra została wydana w 1998 roku na konsolę Nintendo 64 początkowo w Japonii, a rok później w Europie i Stanach Zjednoczonych. "Mario Party" składa się z 56 minigier. Po ukończeniu każdej z nich gracz jest nagradzany gwiazdką.

</doc>
<doc id="2343032" url="https://pl.wikipedia.org/wiki?curid=2343032" title="Gojoe">
Gojoe

 – japoński film sensacyjny z 2000 roku w reżyserii Sōgo Ishii.
Opis fabuły.
Wczesne średniowiecze. Wraz z dojściem do władzy klasy wojowników nadeszła krwawa epoka. Wojny między rodami Heike i Genji zakończyły się zwycięstwem Heike. Lud oczekiwał pokoju, lecz spadła nań zaraza i klęska. Nocna rzeź wojowników Heike na moście Kioto zwanym Gojoe zrodziła obawy, że nękające stolicę nieszczęścia zbudzą demona.

</doc>
<doc id="2343034" url="https://pl.wikipedia.org/wiki?curid=2343034" title="Muzeum Miasta Bratysławy">
Muzeum Miasta Bratysławy

Muzeum Miasta Bratysławy (słow. Múzeum mesta Bratislavy) – muzeum w Bratysławie, na Słowacji, założone w 1868 roku. Jego siedziba mieści się na Starym Mieście, w pobliżu placu Hlavné námestie w Ratuszu Staromiejskim.
Oddziały.
Muzeum dokumentuje historię Bratysławy od najwcześniejszych okresów aż do XX wieku. Muzeum Miejskie jest najstarszym muzeum pracującym bez przerwy na Słowacji, w kraju powstałym w 1993 roku.

</doc>
<doc id="2343036" url="https://pl.wikipedia.org/wiki?curid=2343036" title="Giuseppe Bognanni">
Giuseppe Bognanni

Giuseppe Bognanni (ur. 18 lipca 1947 w Riesi) – włoski zapaśnik w stylu klasycznym.
Na Igrzyskach Olimpijskich w Monachium w 1972 zdobył brązowy medal w wadze muszej (do 57 kg). Do jego osiągnięć należy także brązowy medal mistrzostw Europy w wadze koguciej (Modena 1969). 

</doc>
<doc id="2343038" url="https://pl.wikipedia.org/wiki?curid=2343038" title="(12141) Chushayashi">
(12141) Chushayashi

(12141) Chushayashi – planetoida z pasa głównego asteroid okrążająca Słońce w ciągu 4 lat i 110 dni w średniej odległości 2,64 j.a. Została odkryta 24 września 1960 roku w Obserwatorium Palomar w programie Palomar-Leiden-Survey przez Cornelisa i Ingrid van Houtenów na płytach "Palomar Schmidt" wykonanych przez Toma Gehrelsa. Nazwa planetoidy została pochodzi od Chūshirō Hayashiego (1920-2010), japońskiego astrofizyka. Przed nadaniem nazwy planetoida nosiła oznaczenie tymczasowe (12141) 4112 P-L.

</doc>
<doc id="2343040" url="https://pl.wikipedia.org/wiki?curid=2343040" title="Quasi-Park Narodowy Hiba-Dōgo-Taishaku">
Quasi-Park Narodowy Hiba-Dōgo-Taishaku

 – quasi-park narodowy na Honsiu, w Japonii.
Park obejmuje tereny usytuowane w trzech prefekturach: Shimane, Tottori, Hiroszima, o łącznym obszarze 78,08 km².. Na terenie parku znajdują się m.in.: góra Dōgo-san (1 269 m), góra Hiba-yama (1 264 m), sztuczne jezioro Shinryū-ko, dolina rzeki Taishaku (Taishaku-kyō) i jej przełomy.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 24 lipca 1963. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2343041" url="https://pl.wikipedia.org/wiki?curid=2343041" title="Woody Alien">
Woody Alien

Woody Alien – polski duet rockowy z Poznania o charakterystycznym brzmieniu basowo-perkusyjnym.
Historia.
Grupa została założona w 2000 r. przez Marcina Piekoszewskiego w Stargardzie. Już od 1999 r. Marcin z koleżeńskim wsparciem muzycznym poszukiwał oryginalnego brzmienia. Wraz ze Zbyszkiem Jasińskim, perkusistą grupy Plum zagrał kilkadziesiąt koncertów. Razem opracowywali własne utwory. Chłopcy we własnej sali prób nagrali swoją pierwszą płytę "Piss and shit and a diamond of perception", która została wydana w 2005 r. Po przeprowadzce do Poznania i po odejściu z zespołu Zbyszka, Marcin poznał perkusistę Daniela Szweda. W nowym składzie w 2008 nagrali kolejny krążek pt. „Pee and Poo in My Favorite Loo”, następnie w 2009 r. "Microgod", a 13 maja 2011 r. ukazała się ich ostatnia płyta "Right &amp; Simple". Zespół koncertował w Polsce, Czechach, Niemczech i w Hiszpanii. 30 czerwca 2011 r. wystąpił w ramach jubileuszowej, X edycji Open'er Festival na scenie Young Talents Stage.

</doc>
<doc id="2343043" url="https://pl.wikipedia.org/wiki?curid=2343043" title="Shizuka">
Shizuka

 – imię japońskie noszone głównie przez kobiety, rzadko noszone przez mężczyzn.
Możliwa pisownia.
Shizuka można zapisać, używając wielu różnych znaków kanji i może znaczyć m.in.:

</doc>
<doc id="2343045" url="https://pl.wikipedia.org/wiki?curid=2343045" title="Herb gminy Przygodzice">
Herb gminy Przygodzice

Herb gminy Przygodzice - jeden z symboli gminnych Gminy Przygodzice.
Blazonowanie.
Na tarczy dzielonej w słup, w polu prawym (zgodnie z zasadami heraldycznymi) złotym, żubrza głowa, czarna, z kolcem złotym w nozdrzach; w polu lewym, błękitnym, trzy trąby czarne, połączone w środku złotymi ustnikami z sześcioma sztufami złotymi i trzema zawiniętymi sznurami.
Historia herbu.
Barwy i godła herbu wywodzą się z herbu Wieniawa Gołuchowskich i Leszczyńskich oraz herbu Trąby Radziwiłłów - rodów, których własnością był teren gminy, a które to od XV wieku przyczyniły się do ich rozwoju.

</doc>
<doc id="2343046" url="https://pl.wikipedia.org/wiki?curid=2343046" title="Kaplica św. Rozalii w Bratysławie">
Kaplica św. Rozalii w Bratysławie

Kaplica św. Rozalii (słowacki: "Rímskokatolícka kaplnka sv. Rozálie") – kościół w dzielnicy Lamač, w Bratysławie, stolicy Słowacji, wybudowany w 1680 roku. Jest to zabytek kultury słowackiej, chroniony od 1963 roku dla zachowania jego wartości historycznej i jest dowodem na cechy historyczne architektury i urbanistyki Lamač.

</doc>
<doc id="2343048" url="https://pl.wikipedia.org/wiki?curid=2343048" title="Digital Park">
Digital Park

Digital Park – kompleks sześciu nowoczesnych biurowców budowanych w Bratysławie, w dzielnicy Petržalka na ulicy Einsteina, w pobliżu autostrady D1 (fragment Viedenská cesta – Prístavný most). Centrum handlowe Aupark znajduje się po drugiej stronie. Główny budynek jest połączony z Aupark przez kładkę nad autostradą; łączy drugie piętra obu budynków.

</doc>
<doc id="2343049" url="https://pl.wikipedia.org/wiki?curid=2343049" title="Ukichi Taguchi">
Ukichi Taguchi

 – japoński historyk, ekonomista i polityk w okresie Meiji.
Był założycielem wydawnictwa Keizai Zasshi-sha i wydawcą czasopisma ekonomicznego „Tōkyō Keizai Zasshi”. Był autorem wielu publikacji, m.in. "Nihon-kaika-shōshi" ("Krótka historia japońskiej cywilizacji") (1877–1882) i "Jiyū-bōeki Nihon keizai-ron" ("Kwestia wolnego handlu w gospodarce japońskiej" lub z jap. "Teoria ekonomii wolnego handlu w Japonii", 1878). Z uwagi na swoje poglądy liberalne nazywany był japońskim Adamem Smithem. Od 1894 aż do śmierci zasiadał w Izbie Reprezentantów.
Życiorys.
Początkowo Taguchi pracował jako urzędnik w japońskim Ministerstwie Finansów, w 1879 założył czasopismo ekonomiczne „Tōkyō Keizai Zasshi” o profilu liberalnym. W latach 1877–82 napisał "Nihon-kaika-shōshi" ("Krótka historia japońskiej cywilizacji"), która ukazała się w sześciu odcinkach. Od 1891 Taguchi wydawał również czasopismo historyczne „Shikai” oraz redagował i publikował zbiory historycznych dokumentów. Opublikował też, po raz pierwszy w Japonii, dzieło Adama Smitha "Bogactwo narodów".
W 1894 Taguchi został wybrany do Izby Reprezentantów – niższej izby Zgromadzenia Narodowego, mandat zdobywał również w 1898 i 1904 roku.
Poglądy.
Taguchi był zwolennikiem ekonomii klasycznej i gospodarki wolnorynkowej, odrzucał jednak pogląd reprezentowany przez Milla i niemiecką szkołę historyczną, że polityka ekonomiczna może różnić się w zależności od poziomu rozwoju gospodarczego. Taguchi uważał, że piękno teorii klasycznej leżało w tym, iż opierała się ona na uniwersalnej zasadzie, nie ograniczonej ani czasem, ani przestrzenią.
Taguchi uważał, że celem polityki "bunmei-kaika" (pol. cywilizacji i oświecenia) nie była jedynie westernizacja społeczeństwa japońskiego, lecz podążanie ścieżką uniwersalnego postępu, reprezentowanego przez cywilizację zachodnią: Z uwagi na swoje poglądy liberalne Taguchi nazywany jest japońskim Adamem Smithem.

</doc>
<doc id="2343053" url="https://pl.wikipedia.org/wiki?curid=2343053" title="Quasi-Park Narodowy Nishi-Chūgoku Sanchi">
Quasi-Park Narodowy Nishi-Chūgoku Sanchi

 – quasi-park narodowy na Honsiu, w Japonii.
Park obejmuje tereny usytuowane w trzech prefekturach: Shimane, Yamaguchi, Hiroszima, o łącznym obszarze 285,53 km². 
Na terenie parku znajdują się m.in.: 
Zamieszkuje tam japoński niedźwiedź czarny ("Ursus thibetanus japonicus"), podgatunek niedźwiedzia himalajskiego. 
Galeria.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 10 stycznia 1969. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2343059" url="https://pl.wikipedia.org/wiki?curid=2343059" title="Diaboliada">
Diaboliada

Diaboliada (ros. "Дьяволиада") – nowela Michaiła Bułhakowa, napisana w 1923. Najpierw została opublikowana w almanachu "Niedra" (Moskwa, 1924, nr 4). Bułhakow najpierw proponował powieść I.G. Leżniewowi, redaktorowi naczelnemu magazynu "Rossija", jednak ten odmówił publikacji.
W "Diaboliadzie" został przedstawiony problem "maleńkiego człowieka", który stał się ofiarą radzieckiej maszyny biurokratycznej, która w chorej wyobraźni głównego bohatera, Korotkowa, wiąże się z siłą piekielną (chociaż on nigdy nie wyraża tego wprost). Zwolniony pracownik, nie umiejąc poradzić sobie z tą siłą i przegrawszy w starciu z nią, wariuje i w rozpaczy skacze z dachu wielopiętrowego budynku, ratując się od pracowników urzędu śledczego.

</doc>
<doc id="2343060" url="https://pl.wikipedia.org/wiki?curid=2343060" title="Credé/Düwag 4EGTW">
Credé/Düwag 4EGTW

4EGTW to oznaczenie tramwaju wytwarzanego w latach 1956-1957 przez zakłady Credé) w Kassel przy użyciu gotowych komponentów firmy DUEWAG z Düsseldorfu.
Konstrukcja.
4EGTW (4-achser Einrichtungs Gelenktriebwagen) jak niemiecka nazwa mówi jest to czteroosiowy, jednokierunkowy, przegubowy, wagon silnikowy. Dwa silniki o mocy 60 kW każdy pozwalały mu osiągać prędkość do 60 km/h. Pojazd składa się z trzech członów - człon środkowy jest podwieszany.
Eksploatacja.
W Gorzowie Wlkp. wagony były eksploatowane w latach 1990 - 1999. W roku 2000 sprzedano ostatni z pojazdów (nr. tab. 205) warszawskiemu Klubowi Miłośników Komunikacji Miejskiej. Transport pojazdu miał miejsce dopiero w 2004 roku. Początkowo miał być to zabytek czynny, jednak ze względów finansowych nie planuje się w najbliższym czasie uruchomienia pojazdu, a jedynie eksponowanie go jako zabytek "zimny".

</doc>
<doc id="2343063" url="https://pl.wikipedia.org/wiki?curid=2343063" title="Wacław Koranda">
Wacław Koranda

Wacław Koranda (czes. Václav Koranda, niem. Wenzel Koranda; zm. w 1453 na zamku w Liticach) – radykalny husycki duchowny, należący do taborytów, zwolennik Jana Žižki. Uwięziony przez późniejszego króla Jerzego z Podiebradów zmarł na zamku w Liticach.

</doc>
<doc id="2343066" url="https://pl.wikipedia.org/wiki?curid=2343066" title="Quasi-Park Narodowy Kita-Nagato Kaigan">
Quasi-Park Narodowy Kita-Nagato Kaigan

 – quasi-park narodowy na Honsiu ("Honshū"), w Japonii.
Park obejmuje tereny usytuowane w prefekturze Yamaguchi, o obszarze 123,84 km².. Do parku należą wyspy: Tsuno-shima, Ōmi-shima.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 1 listopada 1955. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2343069" url="https://pl.wikipedia.org/wiki?curid=2343069" title="Quasi-Park Narodowy Kita Nagato Kaigan">
Quasi-Park Narodowy Kita Nagato Kaigan



</doc>
<doc id="2343071" url="https://pl.wikipedia.org/wiki?curid=2343071" title="Swietłana Abrosimowa">
Swietłana Abrosimowa

Swietłana Olegowna Abrosimowa (ros. Светлана Олеговна Абросимова; ur. 9 lipca 1980 w Sankt Petersburgu) – rosyjska koszykarka, reprezentantka Rosji, grająca na pozycji skrzydłowej.
W 2001 zadebiutowała w WNBA, w drużynie Minnesota Lynx. Została wybrana z numerem 7.

</doc>
<doc id="2343075" url="https://pl.wikipedia.org/wiki?curid=2343075" title="Francisco Garate Aranguren">
Francisco Garate Aranguren



</doc>
<doc id="2343078" url="https://pl.wikipedia.org/wiki?curid=2343078" title="Djorg 1">
Djorg 1



</doc>
<doc id="2343079" url="https://pl.wikipedia.org/wiki?curid=2343079" title="Djorg 2">
Djorg 2



</doc>
<doc id="2343080" url="https://pl.wikipedia.org/wiki?curid=2343080" title="Peter Friedhofen">
Peter Friedhofen



</doc>
<doc id="2343083" url="https://pl.wikipedia.org/wiki?curid=2343083" title="Kimiko Yo">
Kimiko Yo

 (ur. 12 maja 1956 w Jokohamie) – japońska aktorka.

</doc>
<doc id="2343084" url="https://pl.wikipedia.org/wiki?curid=2343084" title="Czerwona korona">
Czerwona korona

Czerwona korona (ros. "Красная корона") – opowiadanie Michaiła Bułhakowa z 1922 r. Po raz pierwszy zostało opublikowane w gazecie "Nakanunie" 22 października 1922 r. Opowiadanie ma podtytuł "Historia morbi" (łac. historia choroby).
Narracja jest prowadzona w pierwszej osobie, przez chorego psychiczne, który przeżył poważne wstrząsy podczas wojny domowej w Rosji. Przede wszystkim, bohater w tragiczny sposób stracił młodszego brata Nikołaja – oficera Białej Armii, który zginął w boju. Jeszcze wcześniej, w Berdiańsku, bohater był świadkiem egzekucji robotnika, skazanego na powieszenie na latarni przez białogwardyjskiego generała. Sam narrator, wedle jego słów, był poniekąd winny tej zbrodni. Te wydarzenia stały się przyczyną poważnego schorzenia psychicznego narratora – pacjenta kliniki psychiatrycznej. Opowiadanie nosi tytuł "Czerwona korona" w związku ze śmiertelnym ranieniem brata narratora przez odłamek pocisku, przez co jego głowa była strasznie pokaleczona i przypominała czerwoną koronę, co odcisnęło się w chorej wyobraźni starszego brata.

</doc>
<doc id="2343085" url="https://pl.wikipedia.org/wiki?curid=2343085" title="Mały elf Chrystusa">
Mały elf Chrystusa

Mały elf Chrystusa (niem. Das Christ-Elflein) – baśniowa opera Hansa Pfitznera z librettem Ilsy von Stach. Początkowo trzyaktowa, a następnie przeredagowana na dwuaktową. 
Dzieło przeznaczone dla dzieci miało swoje światowe prawykonanie 11 grudnia 1906 roku w Monachium. Orkiestrę poprowadził Felix Mottl. Muzyka Pfitznera określana jest jako jasna. Opera jest podzielona na uwerturę i czternaście numerów połączonych dialogami. Po prapremierze światowej Pfitzner dopisał jeszcze nieco tekstu i zmienił liczbę aktów z trzech na dwa.
Postacie.
Chór dzieci wiejskich, chór aniołów (kobiecy).
Treść.
Akt I.
Tytułowy elf żyje w lesie, swobodny i szczęśliwy. Słysząc dźwięki bożonarodzeniowych dzwonów i śpiewów pyta sosnę, co one oznaczają. Ta jednak mówi, że są to rzeczy przeznaczone jedynie dla ludzi. Mógłby pomóc mu jedynie Frieder, syn pana von Gumpach, który kocha naturę i przez to różni się od innych ludzi; ten jednak, gdy pojawia się w lesie, szuka lekarza dla swojej chorej siostry Trautchen i nie ma czasu, by odpowiadać na pytania małego elfa. 
W lesie pojawiają się Franz i Jochen, pachołkowie pana von Gumpach, poszukując drzewka na świąteczną choinkę. Spotykają pachołka Ruprechta, którego biorą początkowo za sprzedawcę zabawek, a następnie za czarownika; dochodzi między nimi do bójki.
Pojawia się Dzieciątko Jezus, zapowiadając, że w tym roku osobiście przyniesie choinkę dla chorej Trautchen. Mały elf obserwuje dzieciątko zafascynowany. Mimo ostrzeżeń drzew, postanawia udać się razem z nim do ludzi i jako anioł zapowiadać jego przybycie.
Akt II.
Pan von Gumpach karci swoich pachołków za to, że wrócili do domu bez choinki. Nie wierzy, że widzieli w lesie Dzieciątko Jezus; również Frieder kpi z ich słów. Pojawia się sosna, przybyła, by szukać zaprzyjaźnionego z nią małego elfa; Frieder ukrywa ją za piecem. Drzewo staje się choinką dla chorej Trautchen, która odzyskuje zdrowie. Przybywa pachołek Ruprecht, by obdarować dzieci prezentami i wyjaśnić, w jaki sposób w domu pojawiła się choinka. Pojawia się dzieciątko; w finale utworu chór aniołów głosi chwałę Boga.

</doc>
<doc id="2343087" url="https://pl.wikipedia.org/wiki?curid=2343087" title="Mackenbach">
Mackenbach

Niemcy:
Osoby:

</doc>
<doc id="2343088" url="https://pl.wikipedia.org/wiki?curid=2343088" title="Marija Stiepanowa">
Marija Stiepanowa

Marija Aleksandrowna Stepianowa (ros. Мария Александровна Степанова; ur. 23 lutego 1979 w Szpakowskoje) – rosyjska koszykarka, reprezentantka Rosji, grająca na pozycji środkowej.
W 1998 zadebiutowała w WNBA, w drużynie Phoenix Mercury. Została wybrana z numerem 8.
Obecnie występuje w UMMC Jekaterynburg.

</doc>
<doc id="2343090" url="https://pl.wikipedia.org/wiki?curid=2343090" title="Język srański">
Język srański



</doc>
<doc id="2343093" url="https://pl.wikipedia.org/wiki?curid=2343093" title="Djerv">
Djerv

Djerv - norweska grupa wykonująca szeroko pojętą muzykę rockową. Powstała w 2009 roku z inicjatywy wokalistki Agnete Kjølsrud znanej z występów w grupie Animal Alpha, perkusisty Erlenda Gjerde - członka koncertowego składu formacji Wardruna oraz gitarzysty Stiana Kårstada z zespołu Trelldom. 
W 2010 roku muzycy zarejestrowali materiał demo który przyczynił się bezpośrednio do występu na jednym z największych norweskich festiwali - Øyafestivalen w Oslo, jeszcze w 2010 roku. 3 sierpnia tego samego roku grupa wydała trzyutworowy minialbum pt. "Headstone EP". Nagrania zostały zarejestrowane jesienią 2009 roku w różnych studiach w Oslo. Utwory wyprodukowane przez Djerv zostały zmiksowane przez Vangelisa Labrakisa i Stamosa Koliousisa, który później objął także funkcję drugiego gitarzysty zespołu. Z kolei mastering odbył się w Livingroom Studios w Oslo. Okładkę namalował Christian Sloan Hall znany ze współpracy z grupami Dimmu Borgir, Testament i Slayer. W międzyczasie koncertowy skład uzupełnił basista Victor Brandt - w latach 2008-2009 związany z formacją Satyricon. Już jako kwintet Djerv odbył norweską trasę Summer Slaughter 2010.
Pierwszy album formacji zatytułowany "Djerv" ukazał się 17 czerwca 2011 roku. Wydawnictwo ukazało się w Europie nakładem Indie Recordings, z wyjątkiem Czech i Polski gdzie płytę wydała firma Mystic Production. Debiut został zarejestrowany we współpracy z inżynierem Danielem Bergstrandem znanym m.in. ze współpracy z grupami In Flames, Meshuggah i Behemoth. Miksowanie wykonał amerykański producent, laureat Grammy - Matt Hyde, który poprzednio współpracował z Hatebreed i Monster Magnet. Masteringowi wszystkie kompozycje poddał Tom Baker w Precision Mastering w Los Angeles w Stanach Zjednoczonych. W ramach promocji do utworu "Madman" został zrealizowany teledysk który wyreżyserowali Jørn Veberg i Johan Sæther. Nagrania zadebiutowały na 8. miejscu VG-Lista w Norwegii.

</doc>
<doc id="2343094" url="https://pl.wikipedia.org/wiki?curid=2343094" title="Rodenbach (Nadrenia-Palatynat)">
Rodenbach (Nadrenia-Palatynat)

Rodenbach – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Weilerbach.

</doc>
<doc id="2343096" url="https://pl.wikipedia.org/wiki?curid=2343096" title="Erzenhausen">
Erzenhausen

Erzenhausen – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Weilerbach.

</doc>
<doc id="2343097" url="https://pl.wikipedia.org/wiki?curid=2343097" title="Eulenbis">
Eulenbis

Eulenbis – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Weilerbach.

</doc>
<doc id="2343098" url="https://pl.wikipedia.org/wiki?curid=2343098" title="Grabek (muzyk)">
Grabek (muzyk)

Grabek, właściwie Wojciech Grabek (ur. 29 września 1976) – polski multiinstrumentalista, kompozytor, twórca muzyki elektronicznej.
Życiorys.
Pochodzi z artystycznej rodziny: matka jest skrzypaczką. Za jej namową w wieku sześciu lat rozpoczął naukę gry na skrzypcach. Po ośmiu latach porzucił instrument, by poświęcić się skandynawistyce. Ukończył studia na Uniwersytecie im. Adama Mickiewicza w Poznaniu. Mimo to nie zrezygnował zupełnie z muzyki – w zaciszu domowego studia tworzył kompozycje.
Żoną muzyka jest Carolyn Trotman, pisarka i tłumaczka amerykańskiego pochodzenia.
Kariera.
Projekt solowy Wojciecha Grabka ma początek w 2008 roku. W lutym 2009 własnym nakładem wydał minialbum pt. „"mono3some"”. Materiał był prezentowany na licznych koncertach w kraju i za granicą, także na wielu festiwalach jak choćby Heineken Open'er Festival 2009, Free Form Festival oraz Transvizualia. EP została przyjęta dobrze nie tylko przez fanów, ale także przez dziennikarzy i krytyków muzycznych. Pod koniec 2009 artysta został zaproszony do „Offensywy” Piotra Stelmacha w radiowej Trójce. Wystąpił wówczas z koncertem w Studio im. Agnieszki Osieckiej, a jeden z utworów z tej sesji znalazł się na płycie „"Offsesje 2"”. W 2011 ukazał się debiutancki album pt. „"8"”, na który składa się 12 utworów wokalno-instrumentalnych. Longplay został nominowany do nagrody Fryderyk 2012 w kategorii Album Roku Muzyka Klubowa / Elektronika. Dnia 2 lipca 2011 wystąpił na jubileuszowym X Heineken Open'er Festival w Gdyni na scenie Alter Space. W listopadzie 2012 nakładem wytwórni Kayax ukazał się drugi album artysty, zatytułowany „"duality"”.
9 marca 2018 w wersji cyfrowej, opublikowany został trzeci album Grabka (wydany własnym nakładem artysty), zatytułowany „"Day One"”. Płyta została wydana przez Gusstaff Records w maju 2018 – na nośniku CD, natomiast w lipcu 2018 – na płycie analogowej.

</doc>
<doc id="2343100" url="https://pl.wikipedia.org/wiki?curid=2343100" title="Kollweiler">
Kollweiler

Kollweiler – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Weilerbach.

</doc>
<doc id="2343101" url="https://pl.wikipedia.org/wiki?curid=2343101" title="Schwedelbach">
Schwedelbach

Schwedelbach – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Weilerbach.

</doc>
<doc id="2343104" url="https://pl.wikipedia.org/wiki?curid=2343104" title="Pomnik zamordowanych profesorów lwowskich na Wzgórzach Wuleckich">
Pomnik zamordowanych profesorów lwowskich na Wzgórzach Wuleckich

Pomnik zamordowanych profesorów lwowskich na Wzgórzach Wuleckich – lwowski pomnik poświęcony zamordowanym przez hitlerowców profesorom lwowskich uczelni, zbudowany w 2011 roku i odsłonięty 3 lipca 2011 roku.
Z inicjatywą budowy pomnika wystąpili prezydent Wrocławia Rafał Dutkiewicz i mer Lwowa Andrij Sadowy. List intencyjny w sprawie ogłoszenia wspólnego konkursu i budowy pomnika został podpisany przez prezydentów w 2008 roku, 30 lipca 2009 roku ogłoszono konkurs.
Projekt pomnika wyłoniło w drodze konkursu jury polsko-ukraińskie, które spośród 28 prac (w tym osiem z Ukrainy) wybrało projekt krakowskiego rzeźbiarza, prof. Aleksandra Śliwy. Zwycięski projekt to brama zbudowana z betonowych bloków symbolizujących poszczególne przykazania chrześcijańskiego dekalogu, w przypadku wysunięcia się jednej z nich ze swojego miejsca całość się rozsypuje. Za bramą znajduje się przejście z przybitą do niego kartką, na której widnieje odręczny niemieckojęzyczny rozkaz „rozstrzelać”. Blok oznaczony rzymską cyfrą V (5) jest częściowo wysunięty, co symbolizuje złamanie piątego przykazania chrześcijańskiego Dekalogu (Nie zabijaj), czyli rozkaz zamordowania uczonych.
Pomnik nie zawiera obecnie żadnego napisu. Jego symbolika nawiązuje do piątego przykazania Dekalogu: „nie zabijaj”, jednak nie jest to całkowicie jednoznaczne z uwagi na istnienie kilku sposobów podziału tekstu biblijnego na poszczególne przykazania (w zależności od przyjętej tradycji) w innych wyznaniach. Przesłanie jest jednoznaczne dla wiernych Kościoła rzymskokatolickiego, greckokatolickiego i luterańskiego. W prawosławiu, niektórych wyznaniach protestanckich, a także w judaizmie i islamie piąte przykazanie oznacza „czcij ojca swego i matkę swoją”, gdyż odpowiednik przykazania „nie zabijaj” jest tam szóstym przykazaniem. Przy drodze prowadzącej do pomnika ustawiono kamienną tablicę z napisem w językach polskim, ukraińskim i angielskim: "Pomnik profesorów lwowskich zamordowanych przez nazistów w 1941 roku" i informacją, że pomnik powstał dzięki władzom Lwowa i Wrocławia oraz ofiarności społecznej.
Budżet pomnika to ok. 3 000 000 złotych, z czego 2 000 000 zł pochodziło z wrocławskiego budżetu miejskiego, 800 000 hrywien z budżetu miasta Lwowa, 800 000 hrywien ze środków Politechniki Lwowskiej, a 200 000 złotych ze zbiórki publicznej.
Pomnik znajduje się w miejscu rozstrzelania profesorów, obecnie parku studenckim. Nad jarem, w którym go zbudowano, znajdują się domy akademickie Politechniki Lwowskiej. Na wzgórzu nad pomnikiem znajduje się symboliczny nagrobek z krzyżem zbudowanym w 1991 roku przez rodziny zamordowanych. Znajduje się na nim tablica z napisem w językach polskim i ukraińskim „W tym miejscu 4 lipca 1941 roku hitlerowscy oprawcy rozstrzelali polskich profesorów lwowskich uczelni i członków ich rodzin” oraz pełną imienną listą ofiar.
Całość prac aż do odsłonięcia trwała dwa lata, samo odsłonięcie pomnika nastąpiło 3 lipca 2011 roku, w przeddzień 70 rocznicy zbrodni. Na uroczystości obecni byli m.in. ambasador RP na Ukrainie, prezydenci obu miast i delegacje uczelni polskich (z Wrocławia oraz Krakowa) oraz lwowskich, senatorowie RP, ludzie nauki i kultury z Polski i Lwowa, a także przedstawiciele władz lokalnych.
To pierwszy pomnik wzniesiony we Lwowie po odzyskaniu niepodległości przez Ukrainę niezwiązany z ukraińskimi bohaterami narodowymi.

</doc>
<doc id="2343107" url="https://pl.wikipedia.org/wiki?curid=2343107" title="Reichenbach-Steegen">
Reichenbach-Steegen

Reichenbach-Steegen – miejscowość i gmina w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Weilerbach.

</doc>
<doc id="2343108" url="https://pl.wikipedia.org/wiki?curid=2343108" title="Parafia Greckokatolicka Zaśnięcia Przenajświętszej Bogurodzicy w Katowicach">
Parafia Greckokatolicka Zaśnięcia Przenajświętszej Bogurodzicy w Katowicach



</doc>
<doc id="2343109" url="https://pl.wikipedia.org/wiki?curid=2343109" title="Steegen">
Steegen

Geografia.
Polska.
Dawna nazwa miejscowości:

</doc>
<doc id="2343110" url="https://pl.wikipedia.org/wiki?curid=2343110" title="Quasi-Park Narodowy Nishi-Chugoku Sanchi">
Quasi-Park Narodowy Nishi-Chugoku Sanchi



</doc>
<doc id="2343117" url="https://pl.wikipedia.org/wiki?curid=2343117" title="Albijn Van den Abeele">
Albijn Van den Abeele

Albijn Van den Abeele (ur. 27 sierpnia 1835 w Sint-Martens-Latem, zm. 16 listopada 1918 tamże) - belgijski malarz naiwny, członek grupy artystycznej znanej jako Latemse School.
Był samoukiem, zaczął malować w wieku 40 lat. Tworzył niemal wyłącznie pejzaże, w których dominowały odcienie brązu. Po 1890 stworzył cykl obrazów poświęconych życiu lasu. W rodzinnym miasteczku pełnił funkcje sekretarza gminnego i burmistrza.
Duży zbiór prac artysty posiada muzeum w Deinze.

</doc>
<doc id="2343119" url="https://pl.wikipedia.org/wiki?curid=2343119" title="Izrael Ajzenman">
Izrael Ajzenman

Izrael Ajzenman, Julian Ajzenman, Julek Ajsenman, ps. „Julek”, „Chytry”, „Lew”, od 1946 Julian Kaniewski (ur. 20 czerwca 1913 (20 maja 1914) w Radomiu, zm. 19 grudnia 1965 w Lublinie) – działacz komunistyczny, oficer GL, AL i UB.
Życiorys.
Pochodził z biednej rodziny żydowskiej. Był synem Henryka – kowala i Joli – krawcowej. Był analfabetą, a następnie samoukiem (w powojennych życiorysach podawał fałszywy rok urodzenia (1916) i wykształcenie podstawowe). W młodości pracował m.in. jako tragarz. Od 1930 członek KZMP, a od 1932 – KPP. W 1933 został sekretarzem komórki partyjnej w Radomiu i przewodniczącym miejscowego oddziału związku zawodowego transportowców.
Był kilkakrotnie karany sądownie, m.in. w styczniu 1936 za obrabowanie sklepu spożywczego został skazany na 7 miesięcy więzienia i 20 zł grzywny. Po wyjściu na wolność ponownie został zatrzymany – za włamanie do sklepu w nocy na 15 maja 1936 w osadzie Wolanów w powiecie radomskim oraz użycie broni przy próbie zatrzymania skazano go na 2 lata więzienia; podczas odbywania wyroku był karany dyscyplinarnie za pobicie współwięźnia. Ponadto jeszcze dwukrotnie w II RP był karany sądownie za drobniejsze przestępstwa. Mimo to we wszystkich powojennych życiorysach podawał, że odbywane w latach 30. kary zostały wymierzone wyłącznie za działalność komunistyczną.
Podczas działań wojennych we wrześniu 1939 wydostał się z radomskiego więzienia i przystąpił do organizowania w Radomiu komitetu rewolucyjnego („rewkomu”), licząc, że Armia Czerwona wkrótce zajmie miasto. W 1940 został osadzony przez Niemców w radomskim getcie. W 1942 został aresztowany przez policję żydowską i zamknięty w miejscowym areszcie w getcie, skąd uwolnili go byli członkowie KPP. Został wtedy zastępcą dowódcy grupy partyzanckiej GL dowodzonej przez Zygmunta Banasiaka, na którym wkrótce nadzorujący radomską GL Antoni Grabowski wykonał wyrok śmierci za bandytyzm. Jesienią 1942 Ajzenman został wyznaczony na dowódcę oddziału GL „Lwy”. Jak podaje Martin Gilbert, grupa była denuncjowana Niemcom przez polskich antysemitów. Nie mogła też liczyć na pomoc chłopów ze względu na udział w niej Żydów.
22 stycznia 1943 oddział ten pod osobistym dowództwem „Julka” dokonał napadu na Drzewicę, podczas którego zamordowano siedem osób – dyrektora miejscowej fabryki noży „Gerlach” Augusta Kobylańskiego, aptekarza Stanisława Makomaskiego i pięciu członków NSZ – Józefa Staszewskiego, Edwarda, Stanisława i Józefa Suskiewiczów oraz Zdzisława Pierścińskiego. Kilkanaście innych osób, które znalazły się na liście do likwidacji, zdołało uciec lub ukryć się. Zdaniem historyków związanych ze środowiskiem kombatanckim GL-AL, zabójstwa te były odpowiedzią na wcześniejszy mord na kilku członkach GL.
Po rozbiciu grupy GL „Lwy” pod Stefanowem przez NSZ 22 lipca 1943 Ajzenman uprawiał bandytyzm na własną rękę (m.in. zamordował oficera AK), za co otrzymał od dowództwa GL wyrok śmierci, który jednak nie został wykonany. Jesienią 1944 podjął współpracę z sowiecką grupą desantową NKWD „Nitra” jako jej „kierownik polityczny i terenowy”. Owiany był złą sławą, również wśród członków AL, o czym 16 stycznia 1945 poinformował go komendant Obwodu AL Józef Małecki „Sęk”.
„Chytry” przypisywał sobie przeprowadzenie wielu akcji bojowych, w tym stoczenie 44 walk z Niemcami, wykolejenie 19 niemieckich pociągów i uwolnienie 80 więźniów z rąk Niemców.
W 1945 został funkcjonariuszem Powiatowego Urzędu Bezpieczeństwa Publicznego (PUBP) w Końskich, następnie od 18 marca 1945 był w stopniu porucznika komendantem ochrony Wojewódzkiego Urzędu Bezpieczeństwa Publicznego (WUBP) w Poznaniu (na stanowisku etatowym starszego referenta Sekcji II Wydziału I WUBP). W maju 1945 zostało wszczęte przeciw niemu śledztwo w wyniku którego 1 listopada 1945 został dyscyplinarnie zwolniony ze służby („za wykorzystywanie stanowiska służbowego w celach prywatnych, bezprawne aresztowania osób, naruszenia nietykalności cielesnej, kradzieże, podejrzenie popełnienia gwałtu na nieletniej”). Został aresztowany. Siedząc w celi na Mokotowie, był konfidentem – kapusiem więziennym i donosił na współwięźniów Józefowi Różańskiemu. 17 sierpnia 1946 wyrokiem Wojskowego Sądu Rejonowego (WSR) w Warszawie został skazany na 3 lata więzienia w zawieszeniu na 5 lat; sąd uzasadnił tak niski wyrok „szczególnymi zasługami skazanego”. 26 sierpnia 1946 skierował do dyrektorów Departamentów MBP Józefa Czaplickiego i Józefa Różańskiego pismo z prośbą o natychmiastowe zwolnienie, po czym wyszedł na wolność 13 września 1946, a postanowieniem WSR w Warszawie o amnestii z 26 marca 1947 darowano mu karę w całości.
Po wyjściu z więzienia zmienił nazwisko na Julian Kaniewski. Pracował kolejno w Polskim Radiu w Warszawie (do 1948), w Centralnym Zarządzie Przemysłu Mięsnego jako szef ochrony rynku m.st. Warszawy (do 1950), jako naczelnik wydziału ochrony w Głównym Urzędzie Pomiaru Kraju (do 1952), w Polskiej Akademii Nauk jako wartownik (do 1954) oraz w Dyrekcji Okręgowej Kolei Państwowej w Lublinie jako komendant okręgowy Służby Ochrony Kolei, od 1960 na stanowisku starszego radcy.
W 1960 za korupcję został wydalony z PZPR, a w 1962 ponownie do niej przyjęty.

</doc>
<doc id="2343121" url="https://pl.wikipedia.org/wiki?curid=2343121" title="Pomnik Stanisława Jabłonowskiego we Lwowie">
Pomnik Stanisława Jabłonowskiego we Lwowie

Pomnik Stanisława Jabłonowskiego we Lwowie – nieistniejący obecnie lwowski pomnik poświęcony Stanisławowi Jabłonowskiemu, zbudowany w latach 1752–1754 i istniejący do roku 1944. Najstarszy świecki pomnik we Lwowie.
Pomnik zbudowali mieszkańcy Lwowa dla upamiętnienia hetmana wielkiego koronnego Stanisława Jabłonowskiego, któremu zawdzięczali obronę miasta przed Tatarami w 1695 roku. Rzeźba została wykonana z piaskowca, a hetmana przedstawiono w ceremonialnej, barokowej zbroi, w prawej ręce trzymającego buławę hetmańską, a w lewej długi płaszcz, który opadając na ziemię służył jako konstrukcyjne wsparcie posągu.
Pierwotnie pomnik stał w kolegium jezuitów, ale po zajęciu Lwowa przez Austrię figurę hetmana obalono. W 1859 roku rzeźba została odnaleziona i po publicznej zbiórce w 1861 roku przeniesiona na główną ulicę miasta, którą z czasem zaczęto nazywać Wałami Hetmańskimi. W 1932 roku pomnik został przez polskie władze przeniesiony na skwer przy placu Trybunalskim, w pobliżu kościoła jezuitów, gdzie znajdował się do 1944 roku. Po zajęciu miasta przez Armię Czerwoną pomnik zniknął w nieznanych okolicznościach.

</doc>
<doc id="2343124" url="https://pl.wikipedia.org/wiki?curid=2343124" title="Ewangelicki Kościół Etiopii Mekane Yesus">
Ewangelicki Kościół Etiopii Mekane Yesus



</doc>
<doc id="2343128" url="https://pl.wikipedia.org/wiki?curid=2343128" title="Nicolae Martinescu">
Nicolae Martinescu

Nicolae Martinescu (ur. 24 lutego 1940 w Vişani, Okręg Braiła, zm. 1 kwietnia 2013) – rumuński zapaśnik. Dwukrotny medalista olimpijski.
Kariera sportowa.
Walczył w stylu klasycznym, w kategorii półciężkiej (do 97 kilogramów), a następnie ciężkiej (do 100 kilogramów). Brał udział w czterech igrzyskach (IO 64, IO 68, IO 72, IO 76), na dwóch zdobywał medale. Triumfował w 1972 i był trzeci cztery lata wcześniej. Był srebrnym (1963 i 1971) i brązowym (1966, 1967, 1970 i 1974) medalistą mistrzostw świata. Stawał na podium mistrzostw Europy (złoto w 1966, brąz w 1972, 1973).

</doc>
<doc id="2343133" url="https://pl.wikipedia.org/wiki?curid=2343133" title="Allogamus starmarchi">
Allogamus starmarchi



</doc>
<doc id="2343134" url="https://pl.wikipedia.org/wiki?curid=2343134" title="Pasaż jelitowy">
Pasaż jelitowy



</doc>
<doc id="2343136" url="https://pl.wikipedia.org/wiki?curid=2343136" title="Socjaldemokratyczna Partia Chorwacji">
Socjaldemokratyczna Partia Chorwacji

Socjaldemokratyczna Partia Chorwacji (chorw. "Socijaldemokratska partija Hrvatske", SDP) – chorwacka partia polityczna o profilu socjaldemokratycznym, wywodząca się z dawnej partii komunistycznej, działająca od 1989. Ugrupowanie należy do Partii Europejskich Socjalistów.
Historia.
Początek SDP wiąże się z wystąpieniem w styczniu 1990 Ligi Chorwackich Komunistów (SKH) ze Związku Komunistów Jugosławii. Do nazwy ugrupowania dodano człon Partia na rzecz Demokratycznych Zmian (SDP), a już w listopadzie 1990 porzucono pierwszą część nazwy odwołującą się do komunizmu. W kwietniu 1993 partia przekształciła się w Socjaldemokratyczną Partię Chorwacji. W kwietniu następnego roku wchłonęła marginalne ugrupowanie Socjaldemokratów Chorwacji, na czele którego stał Antun Vujić, a które powstało w 1990 także jako Socjaldemokratyczna Partia Chorwacji.
Założycielem i wieloletnim liderem SDP był Ivica Račan. Ugrupowanie w latach 90. pozostawało średniej wielkości partią, stojąc w opozycji do Chorwackiej Wspólnoty Demokratycznej. Do wyborów w 2000 socjaldemokraci przystąpili w koalicji m.in. z Chorwacką Partią Socjalliberalną. Blok ten wygrał wybory, a Ivica Račan w styczniu 2000 utworzył wielopartyjny rząd. Na czele dwóch kolejnych gabinetów stał do grudnia 2003. Po kolejnych wyborach parlamentarnych SDP przeszła do opozycji.
W 2010 kandydat socjaldemokratów Ivo Josipović zwyciężył w wyborach prezydenckich. W tym samym roku ugrupowanie weszło w skład sojuszu wyborczego, nazwanego później Koalicją Kukuriku. Koalicja ta zwyciężyła w wyborach w 2011 i utworzyła kierowany przez lidera socjaldemokratów rząd Zorana Milanovicia.
Przed wyborami parlamentarnymi w 2015 SDP współtworzyła nową koalicję wyborczą pod nazwą Chorwacja Rośnie, która zajęła drugie miejsce. Po powołaniu w styczniu 2016 nowego rządu z Tihomira Oreškovicia socjaldemokraci znaleźli się w opozycji.
W 2020 ich były lider Zoran Milanović został wybrany na urząd prezydenta. W 2021 doszło do rozłamu w partii; po wykluczeniu z ugrupowania kilku posłów kilkunastu innych deputowanych odeszło z frakcji parlamentarnej.
Wyniki wyborcze.
Wyniki do Zgromadzenia Chorwackiego:
W pierwszych w historii Chorwacji wyborach do Parlamentu Europejskiego w 2013 koalicja skupiona wokół socjaldemokratów z wynikiem 32,1% głosów wywalczyła 5 mandatów (o 1 mniej niż opozycyjna centroprawica). Rok później centrolewicowa koalicja otrzymała 29,9% głosów i 4 miejsca w PE VIII kadencji. W 2019 partia wystawiła samodzielną listę, poparło ją 18,7% głosujących (4 mandaty, w tym 1 zawieszony do czasu brexitu).

</doc>
<doc id="2343137" url="https://pl.wikipedia.org/wiki?curid=2343137" title="Płaszczyzna S">
Płaszczyzna S

Płaszczyzna S, płaszczyzna s – płaszczyzna zespolona, na której przedstawia się wykresy funkcji poddanych przekształceniu Laplace’a. Jest to matematyczna dziedzina, w której zamiast spoglądać na procesy w dziedzinie czasu, gdzie modeluje się je za pomocą funkcji czasu, widzi się je jako równania w dziedzinie częstotliwości. Płaszczyzna S wykorzystywana jest jako narzędzie analizy graficznej w inżynierii i fizyce.
Funkcja rzeczywista czasu może być przetransformowana na płaszczyznę S poprzez scałkowanie iloczynu takiej funkcji z wyrażaniem formula_1 w granicach od formula_2 do formula_3 gdzie formula_4 jest liczbą zespoloną:
Jeden ze sposobów na zrozumienie, co otrzymuje się w wyniku takiego działania, polega na zwróceniu się ku analizie Fouriera. W analizie Fouriera, krzywe harmoniczne sinus i cosinus mnożone są przez sygnał i wynikowe całkowanie dostarcza wskazówki na temat sygnału obecnego dla danej częstotliwości (na przykład energii sygnału dla danego punktu w dziedzinie częstotliwości).
Transformacja S wykonuje podobne działanie, ale o bardziej ogólnym charakterze. Wyrażenie formula_1 ujmuje nie tylko częstotliwości, ale również rzeczywiste efekty formula_7 Transformacja S uwzględnia więc nie tylko przebiegi częstotliwościowe, ale także efekty o charakterze zaniku. Na przykład krzywa sinusoidalna tłumiona może być odpowiednio zamodelowana za pomocą transformacji S. Transformacja Laplace’a stanowi więc uogólnienie transformacji Fouriera
Transformacja S powszechnie określana jest mianem transformacji Laplace’a. Na płaszczyźnie S, mnożenie przez formula_4 daje efekt różniczkowania (zob. człon różniczkujący), dzielenie przez formula_4 daje efekt całkowania (zob. człon całkujący). Analiza pierwiastków zespolonych równania na płaszczyźnie S i przedstawienie ich na wykresie Arganda, może ujawnić informacje na temat charakterystyk częstotliwościowych i na temat stabilności układu (przebieg rzeczywistej funkcji czasu).

</doc>
<doc id="2343138" url="https://pl.wikipedia.org/wiki?curid=2343138" title="Wegetarianizm na świecie">
Wegetarianizm na świecie

W zależności od historycznego i kulturowego dziedzictwa, wegetarianizm postrzega się różnie w poszczególnych krajach.
Ameryka Łacińska.
Brazylia.
W roku 2004 Marly Wincler, prezes Brazylijskiego Stowarzyszenia Wegetariańskiego, oznajmił, że 5% społeczeństwa nie spożywa mięsa. Według ankiety przeprowadzonej w 2011 roku przez Brazylijski Instytut Opinii Publicznej i Statystyki 9% Brazylijczyków określa się jako wegetarianie.
Ameryka Północna.
Kanada.
Przez wegetarianizm rozumie się tutaj na ogół laktoowowegetarianizm. Niemniej za wegetarian błędnie uważają się niektórzy pollowegetarianie i ichtiwegetarianie. Około 4% dorosłych Kanadyjczyków nie spożywało mięsa w roku 2003. Sondaż przeprowadzony w 2015 roku przez Vancouver Humane Society wykazał, że 33% Kanadyjczyków jest wegetarianami lub ogranicza spożycie mięsa, z czego 8%. odżywia się wyłącznie lub przeważnie bezmięsnie. Młodzi Kanadyjczycy (w wieku 18-34 lata) częściej odpowiadali, że są wegetarianami, a starsi, że ograniczają spożycie mięsa.
Stany Zjednoczone.
American Health Convention zaakceptowało wegetarianizm już w 1838 roku, niemniej w 1971 tylko jeden obywatel na sto określał się wegetarianinem. Wegetarianizm zyskał jednak u końca milenium poparcie środowiska dietetycznego i względną popularność, skutkiem czego według przeprowadzonej w 2000 roku ankiety (Zogby Poll) sponsorowanej przez Vegetarian Resource Group 2,5% Amerykanów nie jadło mięsa w ogóle, zaś 4,5% nie jadło mięsa czerwonego. W 2008 roku badanie przeprowadzone przez Harris Interactive na grupie 5050 respondentów oszacowało liczbę wegan (odrzucających wszystkie produkty odzwierzęce) na około 0,5%, podczas gdy znacznie liczniejsza grupa – 3,2% dorosłych – nie spożywała mięsa, zaś 10% dorosłych stosowało dietę bliską wegetarianizmowi.
Dzieci, których rodzice nie spożywają mięsa, zostają wegetarianami z przyczyn religijnych, etycznych, ze względu na prawa zwierząt, środowisko lub z innych powodów. Pierwszą statystykę dotyczącą wegetarianizmu wśród dzieci przeprowadziła rządowa agencja Centers for Disease Control and Prevention (CDC); oszacowała ona odsetek wegetariańskich dzieci na 0.5%. Niektórzy zakwestionowali ten wynik, gdyż późniejsza ankieta przeprowadzona na stronie internetowej oszacowała odsetek wegetarian wśród dzieci w wieku 8-18 lat na 3%. Niemniej ankieta CDC dotyczyła dzieci w wieku 0-17 lat, co by mogło tłumaczyć różnice.
Rynek wegetariańskich produktów w latach 1998–2003 wzrósł dwukrotnie, osiągając wartość 1.6 miliarda dolarów. Przewiduje się dalszy wzrost.
W ankiecie przeprowadzonej w 2002 roku spytano amerykańskich dorosłych odrzucających mięso o uzasadnienie takiego stylu życia. Wyniki obrazuje poniższa tabela.
Prawo dotyczące opakowywania produktów reguluje w Stanach Zjednoczonych Agencja Żywności i Leków i co do zasady nakazuje ona wymienianie wszystkich składników produktu. Jednak są wyjątki, przykładowo niektóre śladowe substancje będące „składnikami składników” nie są uwzględniane w wykazach.
Australia.
W Australii niektórzy producenci skupiający się na wegetariańskim targecie oznaczają produkty informacją „odpowiednie dla wegetarian”, jednak w przypadku żywności eksportowanej do Wielkiej Brytanii owo oznaczenie może być nieadekwatne, gdyż nie wymaga się podania źródeł konkretnych składników. Przykładowo "naturalny zapach" może zostać otrzymany zarówno ze źródeł roślinnych, jak i zwierzęcych.
Organizacje prozwierzęce takie jak Animal Liberation promują w Australii dietę wegetariańską i weganizm. „Wegetariański tydzień” trwa od 1 do 7 października każdego roku, a firmy dostarczające żywność w odpowiedzi na rosnący popyt produkują bezmięsne substytuty popularnych dań, przykładowo bangers and mash oraz spaghetti bolognese.
Według ankiety przeprowadzonej w 2010 roku (Newspoll Survey) 5% Australijczyków uważa się za wegetarian; w rzeczywistości stanowią oni 2% ogółu (wegetarianami określili się błędnie ichtiwegetarianie).
Azja.
Chiny.
W Chinach wegetarianizm praktykuje się stosunkowo rzadko, niemniej przynajmniej od VII wieku z mięsa rezygnują pobożni buddyści. W ostatnich latach odnotowuje się odrodzenie wegetarianizmu wśród tworzącej się w miastach klasy średniej, która zaczyna zwracać uwagę na zdrowie i dietę. W roku 2010 premier Chińskiej Republiki Ludowej, Wen Jiabao (溫家寶), zaproponował kampanię „jeden dzień wegetarianizmu w każdym tygodniu” (每週一素) jako część większej kampanii środowiskowej.
W ostatnim czasie widać wyraźny wzrost zainteresowania wegetarianizmem w Chinach. Przekłada się to na ok. 4-5% wegetarian w tym kraju, co daje ponad 50 mln ludzi i czyni Chiny drugim w kolejności państwem z największą liczbą wegetarian. 
Izrael.
12% Izraelczyków stosuje dietę laktoowowegetariańską, a kolejne 13% rozważa przejście na dietę bezmięsną. Jest to najprawdopodobniej drugi po Indiach kraj z największym procentowym udziałem wegetarian na świecie.
Indie.
W Indiach wegetarianizm jest w zasadzie synonimem laktowegetarianizmu. Większość restauracji i targów oznacza się jako wegetariańskie, niewegetariańskie lub wegańskie. Składniki odzwierzęce (wyłączając mleko i miód) takie jak smalec, żelatyna czy wywar mięsny są nieużywane w tradycyjnej kuchni.
Według ankiety opublikowanej w 2007 roku przez Hindu i CNN-IBN 40% Indyjczyków jest wegetarianami: 31% to laktowegetarianie, a 9% spożywa także jaja. Najwięcej wegetarian spotyka się wśród dżinistów i braminów (55%), stosunkowo zaś mało wśród muzułmanów (3%) i rezydentów przybrzeżnych obszarów kraju. Ankiety przytaczane przez FAO i USDA szacują liczbę wegetarian na 20–42%. Wskazują one ponadto, że Indyjczycy spożywający mięso często robią to nieregularnie; regularnie spożywa mięso mniej niż 30%. Nieregularność owa wynika jednak częściowo z przyczyn ekonomicznych.
Indyjczycy opracowali system oznaczania produktów spożywczych: oparte na wegetariańskich składnikach mają symbol zielonej kropki wpisanej w zielony kwadrat, oparte zaś na składnikach pochodzenia zwierzęcego brązową kropką wpisaną w brązowy kwadrat.
Dynamiczny wzrost gospodarczy Indii przyczynił się do rozwoju zorganizowanego handlu detalicznego, co zrodziło pewne kontrowersje. Niektórzy wegetarianie żądają wycofania mięs z supermarketów i zakazu serwowania dań mięsnych w restauracjach.
Tajwan.
1.7 miliona Tajwańczyków, tj. 7.5%, praktykuje wegetarianizm przynajmniej od czasu do czasu. Na Tajwanie znajduje się 6000 wegetariańskich placówek żywieniowych. Prawo Tajwanu cechuje się najbardziej restrykcyjnymi ustawami dotyczącymi etykietowania żywności, jako że wegetariańskie produkty kupują tam ponad 2 miliony ludności. Kampanię „jeden dzień wegetarianizmu w każdym tygodniu” popiera się na szczeblu krajowym i lokalnym, włączają się w nią nawet rządowe organy, takie jak Taibei City Board of Education.
Europa.
Nie ma w Europie jednolitej definicji wegetarianizmu, przez co zdarzają się przypadki niewłaściwego etykietowania produktów.
Belgia.
Od maja 2009 roku belgijskie miasto Gandawa jako pierwsze na świecie obchodzi cotygodniowo „dzień wegetarianizmu”.
Hiszpania.
W Hiszpanii nie ma wielu wegetariańskich restauracji i sklepów, wegetarianizm w ogóle jest rzadkością. Niektórzy doszukują się przyczyn w reżimie Francisco Franco, który był nieprzychylny wegetarianizmowi jako idei powiązanej z lewicą. Dopiero w roku 1975 pozwolono lekarzom dyskutować na temat korzyści zdrowotnych wegetarianizmu, wtedy też wegetariańskie restauracje uzyskały na nowo zgodę na działalność gospodarczą.
Holandia.
Statystyki wykazały, że liczba wegetarian wzrosła z 560 tys. w 2004 roku do 720 tys. w roku 2006. Obecnie 4.5% Holendrów nie jada mięsa. Równie szybko rośnie liczba „półetatowych” wegetarian – obecnie 3.5 miliona obywateli (21% ogółu) nie jada mięsa parę dni w tygodniu.
Sprzedaż substytutów mięsa wzrasta rokrocznie o mniej więcej 25%, co czyni ten rynek najszybciej rozwijającym się w kraju. W niektórych sklepach wegetarianie nadal muszą czytać składy produktów, niemniej coraz częściej wegetariańskie produkty są oznaczane międzynarodowym znakiem „V-label”, którego przydzielanie nadzoruje holenderskie stowarzyszenie Vegetarisch Keurmerk.
Weganizm jest w Holandii rzadkością – Holenderskie Stowarzyszenie Weganizmu oszacowało liczbę wegan na około 16 000, co stanowi promil ogółu.
Niemcy.
Według Agriculture and Agri-Food Canada w Niemczech żyje 6 milionów wegetarian. Ankieta przeprowadzona przez Institut Produkt und Markt wykazała zaś, że bez mięsa obywa się 9% Niemców (7 380 000 obywateli), co wedle włoskiego instytutu Eurispes czyni to państwo drugim najbardziej wegetariańskim w Unii Europejskiej (po Włoszech).
Polska.
Do pionierów polskiego ruchu wegetariańskiego ("jarskiego") należał Konstanty Moes-Oskragiełło, który w Bojarowie uruchomił sanatorium witarańsko-wegańskie. Jego wydana w 1888 roku książka "Jarstwo i wełniarstwo w dziejach dawnej Słowiańszczyzny" propagowała tezę, jakoby dawni Słowianie byli jaroszami; podobny pogląd wyznawał Antoni Morzycki, który w spożywaniu mięsa przez ich potomków dopatrywał się wpływów germańskich. Janisław Jastrzębowski postulował połączenie idei wegetarianizmu i socjalizmu z działalnością narodowowyzwoleńczą; w publikacji "Precz z mięsożerstwem!" (wyd. 1907) apelował, aby pieniądze zaoszczędzone dzięki rezygnacji z mięsa i używek zainwestować w poprawę kondycji ekonomicznej ludu polskiego. Z kolei spośród przedstawicieli środowiska naukowego orędowniczką wegetarianizmu była Józefa Joteyko, zalecająca bezmięsne żywienie dzieci.
Z 1912 roku pochodzi wzmianka o istnieniu wegetariańskich restauracji na ziemiach polskich.
W kręgu kuchni żydowskiej wegetarianizm promowała polska Żydówka Fania Lewando, autorka m.in. wydanej w 1938 roku książki kucharskiej "Vegetarish dietisher kokhbukh" (przetłumaczonej z jidysz na angielski w 2015).
We współczesnej Polsce wegetarianizm jest propagowany m.in. przez stowarzyszenie Empatia, Fundację Viva! Akcja dla Zwierząt, stowarzyszenie Otwarte Klatki oraz internetowe serwisy i fora wegetariańskie. Organizowane są różne happeningi, spotkania i demonstracje przeciwko takim firmom jak KFC, McDonald’s Corporation czy sklepom sprzedającym futra. Co roku wiele miast przyłącza się do Ogólnopolskiego Tygodnia Wegetarianizmu, który odbywa się w ostatnim tygodniu maja. 1 października odbywa się Światowy Dzień Wegetarianizmu, a 11 stycznia swój dzień obchodzą wegetarianie – Dzień Wegetarian. Od 2003 roku 20 grudnia obchodzony jest Dzień Ryby, który propaguje wegetariańskie święta Bożego Narodzenia w Polsce i jest wyrazem sprzeciwu wobec zabijania i niehumanitarnego traktowania ryb żywych karpi w okolicach Wigilii.
W 1912 roku rozpoczęto wydawanie w Berlinie polskojęzycznego pisma "Jarskie Życie". Od 1994 roku ukazuje się ogólnodostępny miesięcznik "Wegetariański Świat", a od 2008 także lajfstajlowy miesięcznik Vege. Pierwszy portal wegetariański Vege powstał w roku 1999.
Pośród najważniejszych polskich ideologów ruchu wegetariańskiego wymienić należy przede wszystkim nieżyjącą już pisarkę, filozofkę i aktywistkę ruchu na rzecz praw zwierząt Marię Grodecką, której dzieła z dziedziny zdrowego żywienia oraz filozofii wegetarianizmu należą do kanonu lektur sympatyków wegetarianizmu.
W 2013 roku polskie Ministerstwo Zdrowia, po konsultacjach z Instytutem Żywności i Żywienia oraz Instytutem „Pomnik – Centrum Zdrowia Dziecka”, wydało oświadczenie, w którym stwierdzono, że:
Opinia Ministerstwa była odpowiedzią na "Petycję w sprawie umożliwienia rodzicom wyboru diety wegetariańskiej lub wegańskiej w publicznych placówkach oświatowych" złożoną kilka miesięcy wcześniej przez Magdalenę Sikoń, redaktor naczelną portalu wegemaluch.pl. Petycję poparło kilku lekarzy i dietetyków, m.in. Janusz Książyk, Aneta Czerwonogrodzka-Senczyna, Bolesław Lisikiewicz, Małgorzata Desmond, a także naukowcy i osoby publiczne reprezentujący inne dziedziny, m.in. Andrzej Elżanowski, Maria Szyszkowska, Barbara Labuda.
W roku 2013 na zlecenie LightBox Instytut Badań Opinii Homo Homini przeprowadził badanie, z którego wynika, że liczba dorosłych wegetarian w Polsce wynosi ponad milion. Wśród badanych 1,6% deklarowało się jako laktoowowegetarianie, a kolejne 1,6% jako weganie. Dodatkowo istnieje ponadmilionowa grupa aspirująca do miana wegetarian, spożywająca jednak sporadycznie ryby i mięso (3,7%). Najwyższa liczba wegetarian zadeklarowała się wśród kobiet (8,9%), ludzi młodych – do 24 lat (9,8%) oraz wśród osób ze średnim wykształceniem (8,9%).
Portugalia.
Vegetarian Society of Portugal zostało założono w 1908 roku przez Amilcara de Sousa. W roku 2007 liczbę wegetarian w tym kraju oszacowano na 30 000.
Szwajcaria.
Rządowe statystyki z 1997 roku określiły odsetek wegetarian na 2.3%. Badania przeprowadzone dekadę później mówią już o 5%.
Szwecja.
10% mieszkańców Szwecji deklaruje się jako wegetarianie lub weganie. W ciągu ostatnich pięciu lat odsetek wegetarian wzrósł w Szwecji o 4 punkty procentowe. Rośnie także popyt na jarskie jedzenie wśród Szwedów, którzy nie są wegetarianami lub weganami. Aż 37% uczestników sondażu jedzących mięso potwierdziło, że w ciągu ostatniego roku wzrosło ich zainteresowanie jarskimi potrawami. Widać to także w ofercie restauracji i supermarketów.
Wielka Brytania.
Od zakończenia drugiej wojny światowej odsetek wegetarian wśród Brytyjczyków stale rośnie. W ankiecie "Public Attitudes to Food" przeprowadzonej w 2009 roku przez Food Standards Agency 3% respondentów określiło się wegetarianami, a 5% jako częściowi wegetarianie (niejedzący niektórych rodzajów ryb lub mięsa). Niektóre niezależne badanie rynkowe sugerują, że liczba wegetarian wśród dorosłych Brytyjczyków mieści się w zakresie 7-11%. Wegetarianami dwukrotnie częściej zostają kobiety. Pomimo klarownej definicji upowszechnianej przez brytyjskie Vegetarian Society niektórzy nadal nazywają się błędnie wegetarianami, podczas gdy spożywają ryby.
Włochy.
Wspomniany Eurispes przytacza za European Vegetarian Union dane szacujące liczbę włoskich wegetarian na 6 milionów, co daje 10% ogółu społeczeństwa, najwyższy wskaźnik w UE.

</doc>
<doc id="2343143" url="https://pl.wikipedia.org/wiki?curid=2343143" title="Ciało Kierownicze">
Ciało Kierownicze



</doc>
<doc id="2343145" url="https://pl.wikipedia.org/wiki?curid=2343145" title="Antoni August Ledóchowski">
Antoni August Ledóchowski

Antoni August Ledóchowski, właśc. Antoni August Halka-Ledóchowski herbu Szaława (ur. 3 sierpnia 1823 w Warszawie, zm. 21 lutego 1885 w Krakowie) – rotmistrz huzarów austriackich i szambelan cesarski. Syn generała Wojska Polskiego Ignacego Ledóchowskiego. Brat stryjeczny kardynała i prymasa Polski Mieczysława Halki-Ledóchowskiego. 
Dwukrotnie żonaty:
Spośród jego dziesięciorga dzieci stan duchowny wybrała czwórka z drugiego małżeństwa:
Natomiast syn, Ignacy Kazimierz Ledóchowski, został wojskowym, dosługując się stopnia generała dywizji w Wojsku Polskim.

</doc>
<doc id="2343146" url="https://pl.wikipedia.org/wiki?curid=2343146" title="Kwas syryngowy">
Kwas syryngowy

Kwas syryngowy – organiczny związek chemiczny, pochodna kwasu galusowego. Ma działanie antybakteryjne i przeciwutleniające. Występuje w m.in. w konyzie kanadyjskiej ("Conyza canadensis"), kasztanie japońskim ("Castanea crenata"), rdeście wężowniku ("Polygonum bistorta"), "Aristolochia fangchi", "Knoxia valerianoides", babce lancetowatej ("Plantago lanceolata") oraz miodzie z manuki ("Leptospermum scoparium").
Otrzymywany syntetycznie przez selektywną, częściową demetylację kwasu 3,4,5-trimetoksybenzoesowego za pomocą dymiącego kwasu siarkowego lub jodku magnezu. Ogrzewany powyżej 250 °C ulega dekarboksylacji do pirogalolu.
Stosowany jest w syntezie chemicznej, m.in. w polimeryzacji utleniającej katalizowanej peroksydazą chrzanową w obecności nadtlenku wodoru jako czynnika utleniającego, prowadzącej do otrzymania poli(fenylenoeteru) (PPE).
Kwas syryngowy powstaje naturalnie w wyniku rozkładu 3-"O"-glukozydu malwidyny – oeniny – występującego w młodym winie czerwonym i odpowiedzialnego za jego jasnoczerwoną barwę. Dzięki temu jest on markerem molekularnym, którego wykrycie w badanych próbkach w czasie badań archeologicznych świadczy o pozostałościach po czerwonym winie.

</doc>
<doc id="2343147" url="https://pl.wikipedia.org/wiki?curid=2343147" title="Dyskografia Bruno Marsa">
Dyskografia Bruno Marsa

Dyskografia amerykańskiego piosenkarza Bruno Marsa składa się z trzech albumów studyjnych, jednego minialbumu, siedmiu singli, a także trzynastu wideoklipów. Zanim rozpoczął karierę artysty solowego, Mars działał jako producent muzyczny i tekściarz w zespole producenckim The Smeezingtons. Swoją aktywność w przemyśle muzycznym zapoczątkował w 2008 roku, współpracując z takimi artystami, jak m.in.: Brandy, K’naan, Sean Kingston, Mike Posner, Shontelle i Sugababes. Jednak szeroką rozpoznawalność zyskał rok później, jako współautor piosenki „Right Round” rapera Flo Ridy. W 2010 roku Mars użyczył wokalu w utworach „Nothin' on You” B.o.B oraz „Billionaire” Travie’ego McCoya, które okazały się międzynarodowymi hitami, uzyskując statusy podwójnej platyny w Stanach Zjednoczonych.
W maju 2010 roku ukazał się pierwszy minialbum Marsa, "It's Better If You Don't Understand", który promowany był przez singel „The Other Side”, nagrany z udziałem B.o.B i Cee Lo Greena. W lipcu 2010 roku premierę miał utwór „Just the Way You Are”, który pozostawał na szczycie "Billboard" Hot 100 przez cztery tygodnie. Piosenka była pierwszym singlem z debiutanckiego albumu studyjnego Marsa, "Doo-Wops &amp; Hooligans". Płyta wydana została w październiku 2010 roku i uplasowała się na 3. miejscu zestawienia "Billboard" 200. Drugi singel promujący płytę, „Grenade” dotarł na szczyty list przebojów w Australii, Kanadzie, Nowej Zelandii, Wielkiej Brytanii i Stanach Zjednoczonych. Podczas swojej wokalnej kariery sprzedał ponad 124 miliony albumów i singli, stając się jednym z najlepiej sprzedających się artystów wszech czasów. Jednak jako wykonawca, autor tekstów i producent jego całkowita ilość sprzedanych singli przekracza 154 miliony.

</doc>
<doc id="2343152" url="https://pl.wikipedia.org/wiki?curid=2343152" title="Kajakarstwo na Letnich Igrzyskach Olimpijskich 1960 – K-1 4 × 500 m mężczyzn">
Kajakarstwo na Letnich Igrzyskach Olimpijskich 1960 – K-1 4 × 500 m mężczyzn

Zawody w kajakarskiej sztafecie (K-1) 4 × 500 m mężczyzn na Letnich Igrzyskach Olimpijskich 1960 zostały rozegrane 26–27 sierpnia (eliminacje, repasaże i półfinały) i 29 sierpnia 1960 r. – finał. W zawodach wzięło udział 73 zawodników z 18 państw.

</doc>
<doc id="2343153" url="https://pl.wikipedia.org/wiki?curid=2343153" title="Paradoks fotometryczny">
Paradoks fotometryczny



</doc>
<doc id="2343155" url="https://pl.wikipedia.org/wiki?curid=2343155" title="Francuski Dalekowschodni Korpus Ekspedycyjny">
Francuski Dalekowschodni Korpus Ekspedycyjny

Francuski Dalekowschodni Korpus Ekspedycyjny (, CEFEO) to kolonialne siły ekspedycyjne Armii Francuskiej skierowane do Indochin w roku 1945, w końcowym stadium wojny na Pacyfiku.
Historia.
CEFEO powstał w roku 1945 w miejsce Dalekowschodnich Francuskich Sił Ekspedycyjnych ("Forces Expéditionnaires Françaises d'Extrême-Orient", FEFEO). Zadaniem formacji było wspieranie generała Gilberta Sabattiera, głównodowodzącego kolonialnych Sił Francuskich w Indochinach ("Forces Françaises d'Indochine") i ruchu oporu Wolnych Francuzów skupionych w Corps Léger d'Intervention (CLI) walczącym z Japończykami. Po kapitulacji Niemiec władze francuskie postanowiły „wyzwolić” ostatnie, znajdujące się pod okupacją państw Osi, terytoria w Azji Południowo-Wschodniej, w tym także marionetkowe „Cesarstwo Wietnamu”, będące w czasie wojny kolonią japońską. 7 czerwca 1945 roku na czele CEFEO stanął generał Leclerc, dowódca sławnej 2 Dywizji Pancernej ("2ème D.B."), która w sierpniu 1944 roku wyzwoliła Paryż. 15 sierpnia Leclerc objął dowództwo nad całością Sił Francuskich Dalekiego Wschodu ("Forces Françaises en Extrême-Orient").
W roku 1946 wybuchło powstanie przeciwko odtworzonym władzom kolonialnym w Indochinach Francuskich, które tworzyły wówczas federację składającą się z Królestwa Laosu, Królestwa Kambodży, Tonkinu (Wietnam północny), Cesarstwa Annamu (Wietnam środkowy) i Kochinchiny (delta Mekongu), wszystkie (poza ostatnią, będącą kolonią) stanowiły protektorat francuski ze stolicą w Sajgonie. Od roku 1946 były niezależnymi państwami stowarzyszonymi w Unii Francuskiej, a w 1949 roku Tonkin, Annam i Kochinchina zostały połączone w jeden organizm państwowy pod nazwą Republika Wietnamu. Komunistyczny Việt Minh, na czele którego stał Hồ Chí Minh, rozbił rywalizujący z nim ruch narodowy i przeistoczył się w armię rewolucyjną stosującą partyzanckie zasady walki, a następnie, w latach pięćdziesiątych — korzystając ze wsparcia Chin — w regularną armię. I wojna indochińska trwała oficjalnie od 20 listopada 1946 do 20 lipca 1954 roku i zakończyła się rokowaniami w Genewie, skutkiem których Wietnam został podzielony na dwa oddzielne państwa wzdłuż 17 równoleżnika.
Rozwiązanie.
W skład CEFEO wchodzili zarówno żołnierze z poboru, jak i ochotnicy z kolonii francuskich w Afryce (Maghreb, Madagaskar), z terytoriów zamorskich Francji i Azji Południowo-Wschodniej, a także pododdziały Legii Cudzoziemskiej składające się głównie z Europejczyków (Francuzi, Hiszpanie, Polacy i inni). Natomiast większość zawodowych wojskowych, w tym członkowie elitarnych oddziałów spadochroniarzy (BPC) i cały sztab Korpusu, pochodziła z Francji właściwej.
Na początku listopada 1953 roku ochotnicy z Batalionu Francuskiego, wobec kończącej się właśnie wojny koreańskiej, zgłosili swój akces do CEFEO i zostali skierowani z Incheonu do Wietnamu. W czerwcu-lipcu 1954 roku brali udział w bojach o Przełęcz Mang Yang.
Wkrótce po wycofaniu się ostatnich oddziałów CEFEO z niepodległych od roku 1956 państw wietnamskich, Laosu i Kambodży, korpus został, rozkazem generała Pierre'a Jacquota, rozwiązany.

</doc>
<doc id="2343156" url="https://pl.wikipedia.org/wiki?curid=2343156" title="Prawo Sahy">
Prawo Sahy



</doc>
<doc id="2343157" url="https://pl.wikipedia.org/wiki?curid=2343157" title="Przesunięcie paralaktyczne">
Przesunięcie paralaktyczne



</doc>
<doc id="2343164" url="https://pl.wikipedia.org/wiki?curid=2343164" title="Pieter van Anraedt">
Pieter van Anraedt

Pieter van Anraedt (ur. ok. 1635 w Utrechcie, zm. 13 kwietnia 1678 w Deventer) - holenderski malarz barokowy.
Życiorys.
Życie i twórczość malarza są mało znane, wymienił go między innymi holenderski historiograf sztuki Arnold Houbraken w swoim dziele "De groote schouburgh der Nederlantsche konstschilders en schilderessen". Anraedt malował portrety i sceny rodzajowe, wykonywał też portrety zbiorowe i martwe natury. Na jego twórczość wpływ mieli Gerard ter Borch i Caspar Netscher. Był wielbicielem poezji, przyjaźnił się z poetą Janem van der Veenem, którego córkę poślubił ok. 1672.
Prace artysty posiadają m.in. Frans Hals Museum w Haarlemie, Mauritshuis w Hadze i Rijksmuseum w Amsterdamie.

</doc>
<doc id="2343165" url="https://pl.wikipedia.org/wiki?curid=2343165" title="Andrzej Gregorowicz">
Andrzej Gregorowicz

Andrzej Saturnin Gregorowicz (ur. 1806 w Olchowcu, zm. 5 czerwca 1838 w Edynburgu) – porucznik kawalerii w powstaniu listopadowym. Po klęsce powstania udał się na emigrację do Edynburga, gdzie rozpoczął edukację prawniczą i medyczną w Królewskiej Szkole Chirurgicznej. W ciągu roku zmarł na tyfus, zaraziwszy się wykonując swoje obowiązki wśród biednych mieszkańców miasta

</doc>
<doc id="2343167" url="https://pl.wikipedia.org/wiki?curid=2343167" title="Anatolij Roszczin">
Anatolij Roszczin

Anatolij Aleksandrowicz Roszczin (Анатолий Александрович Рощин, ur. 10 marca 1932, zm. 5 stycznia 2016 w Sankt Petersburgu) – radziecki zapaśnik. Trzykrotny medalista olimpijski.
Walczył w stylu klasycznym, w najwyższej kategorii: ciężkiej (powyżej 97 kilogramów), a następnie superciężkiej (powyżej 100 kilogramów). Brał udział w trzech igrzyskach (IO 64, IO 68, IO 72), za każdym razem zdobywał medale. W 1964 i 1968 zajmował drugie miejsce w wadze ciężkiej. W 1972, w wieku 40 lat, triumfował w "nowej" wadze superciężkiej. Był mistrzem świata (1963, 1969, 1970), a także srebrnym (1962, 1967, 1971) medalistą tej imprezy. W 1966 został mistrzem Europy.

</doc>
<doc id="2343170" url="https://pl.wikipedia.org/wiki?curid=2343170" title="Mario Dżurowski">
Mario Dżurowski



</doc>
<doc id="2343171" url="https://pl.wikipedia.org/wiki?curid=2343171" title="Prodan Gardzew">
Prodan Gardzew



</doc>
<doc id="2343173" url="https://pl.wikipedia.org/wiki?curid=2343173" title="Prodan Gardżew">
Prodan Gardżew

Prodan Stojanow Gardżew (bułg. Продан Стоянов Гарджев; ur. 8 kwietnia 1936, zm. 5 lipca 2003), bułgarski zapaśnik. Dwukrotny medalista olimpijski.
Walczył w stylu wolnym, w kategorii lekkiej (do 79, a później 87 kilogramów). Brał udział w trzech igrzyskach (IO 60, IO 64, IO 68), na dwóch zdobywał medale. Triumfował w 1964, był trzeci w 1968. Był mistrzem świata w 1963 i 1966 oraz brązowym (1965) medalistą tej imprezy. Stawał na podium mistrzostw Europy (srebro w 1968, brąz w 1967). Czwarty w Pucharze Świata w 1958 roku.

</doc>
<doc id="2343174" url="https://pl.wikipedia.org/wiki?curid=2343174" title="Dekompozycja Kalmana">
Dekompozycja Kalmana

Dekompozycja Kalmana – termin używany w teorii sterowania na określenie konwersji realizacji stacjonarnego liniowego układu regulacji do postaci, w której układ ujawnia części obserwowalną i sterowalną co pozwala na wyciągnięcie wniosków odnośnie do osiągalnych i obserwowalnych podprzestrzeni dla danego układu.
Notacja.
Wyprowadzenie przebiega tak samo zarówno dla (stacjonarnych) układów czasu ciągłego, jak i układów dyskretnych. Niech dany będzie liniowy, stacjonarny układ ciągły opisany równaniami stanu:
Układ taki można opisać za pomocą krotki czterech macierzy formula_3 Niech rząd systemu wynosi formula_4 Wówczas dekompozycja Kalmana zdefiniowana jest jako transformacja krotki formula_5 do postaci formula_6 w następujący sposób:
formula_11 jest macierzą odwrotną o rozmiarach formula_12 zdefiniowaną jako:
gdzie:
Można zauważyć, że niektóre z tych macierzy mogą mieć wymiar równy zero. Na przykład jeśli system jest zarówno obserwowalny, jak i sterowalny, wówczas formula_21 co sprawia, że inne macierze mają wymiar zerowy.
Forma standardowa.
Korzystając z wyników dla sterowalności i obserwowalności, można pokazać, że układ po transformacji formula_6 ma macierze o następującej postaci:
Prowadzi to do wniosku, że:

</doc>
<doc id="2343176" url="https://pl.wikipedia.org/wiki?curid=2343176" title="Solidarni z Japonią">
Solidarni z Japonią

Solidarni z Japonią – charytatywny album z utworami Fryderyka Chopina w wykonaniu wybitnych polskich pianistów, laureatów Międzynarodowego Konkursu im. Fryderyka Chopina. Pomysł albumu, ze sprzedaży którego pieniądze zostaną przekazane na rzecz ofiar kataklizmu w Japonii, zrodził się w radiowej Trójce. W poparcie projektu włączyło się wiele stacji radiowych i telewizyjnych, zarówno publicznych jak i prywatnych. Promocja odbywała się także w prasie i w internecie. W akcję włączyła się Polska Akcja Humanitarna. Płyta została objęta honorowym patronatem Prezydenta Rzeczypospolitej Polskiej – Bronisława Komorowskiego. Cel – przekazanie dochodu ze sprzedaży płyty dzieciom, które ucierpiały w katastrofie, jaka dotknęła Japonię 11 marca 2011 roku (trzęsienia ziemi i fale tsunami).
Składanka zadebiutowała na 5. miejscu Oficjalnej Listy Sprzedaży Związku Producentów Audio Video, a w następnie przez sześć tygodni z kolei znajdowała się na samym jej szczycie. Album uzyskał status platynowej płyty.

</doc>
<doc id="2343179" url="https://pl.wikipedia.org/wiki?curid=2343179" title="Salvatore Giuliano">
Salvatore Giuliano

Salvatore Giuliano (ur. 16 listopada 1922 w Montelepre, zm. 5 lipca 1950 w Castelvetrano) był sycylijskim chłopem. Status społeczny klasy, z której się wywodził był jednym z czynników, które doprowadziły go do zostania bandytą i separatystą będącym reprezentantem ubogiej ludności Sycylii. 
Dzięki wspomaganiu biedoty poprzez rozdawanie żywności i pieniędzy zrabowanych bogatym historia jego działalności często porównywana jest do legendy o Robin Hoodzie.
Jako członek Sycylijskiego Ruchu Niepodległościowego Giuliano podejmował działania mające na celu uzyskanie przez wyspę niezależności od włoskiego rządu. Jego działania skupiały na sobie uwagę międzynarodowych mediów.
Życiorys.
Dzieciństwo.
Salvatore Giuliano urodził się w Montelepre, w prowincji Palermo jako czwarte dziecko Salvatore i Marii Giuliano. Nazywano go Turiddu lub Turi. Odebrał podstawowe wykształcenie, ograniczone przez Sycylijską strukturę klasową. W wieku 13 lat rozpoczął u boku ojca pracę na roli. 
Przewoził oliwę z oliwek, dokonywał napraw telefonicznych i pracował przy budowie dróg. Giuliano został powołany do włoskiej armii, lecz aliancka operacja Husky uchroniła go przed służbą wojskową. Podczas wojny brał udział w handlu na czarnym rynku (będąc uzbrojonym).
Działalność.
2 września 1943 roku podczas przewożenia zakupionego na czarnym rynku zboża zabił karabiniera będącego na służbie w pobliżu Quattro Molini. Został dwukrotnie postrzelony podczas ucieczki po tym, jak odpowiadając na ogień zastrzelił karabiniera. Podczas tego zdarzenia zgubił swoje dokumenty. Rodzina wysłała go do Palermo w celu usunięcia pocisków z ciała. 
W drugiej połowie grudnia wielu mieszkańców Montelepre (w tym ojciec Giuliana) zostało aresztowanych podczas obławy karabinierów. Giuliano pomógł części z aresztowanych w ucieczce z więzienia w Monreale. Niektórzy z uwolnionych przyłączyli się do niego.
Zaszywszy się w górach skupił wokół siebie piećdziesięcioosobową bandę na którą składały się osoby ścigane przez wymiar sprawiedliwości i uwolnieni z więzienia w Monreale. 
Banda zaczęła rabować pieniądze, których potrzebowała na żywność i broń do walki z karabinierami
Dołączył także do separatystycznego Sycylijskiego Ruchu Niepodległościowego, który zawierał w swoich szeregach przedstawicieli różnych opcji politycznych, a także osoby ściśle powiązane z mafią. 
Porozumienie Giuliano i separatystów doszło do skutku w drugiej połowie 1945 roku. Banda Giuliana stała się elementem zbrojnego ramieniem ruchu- EVIS (Esercito Volontario per l'Indipendenza della Sicilia, Ochotnicza Armia na rzecz Wolności Sycylii). Zapewniono go także, iż w razie zwycięstwa separatystów zostanie objęty amnestią unikając kary wymierzonej przez wymiar sprawiedliwości, a także zostanie mianowany na odpowiednie stanowisko na nowej, niepodległej Sycylii. Giuliano organizował ataki na cele rządowe i policyjne w imieniu ruchu.
Giuliano wciąż był problemem dla władz w Rzymie. Kontynuował walkę przeciw włoskiemu rządowi w imieniu separatystów. Jego ataki stały się słynne na całym świecie, obrastał legendą. W styczniu 1946 roku, w Montedoro, Giuliano wraz ze swoją bandą stoczył krwawą bitwę z siłami rządowymi, w której wzięły udział prawdopodobnie tysiące separatystów. Działania Giuliana dawały do zrozumienia, iż niepodległość Sycylii może być osiągnięta jedynie poprzez walkę zbrojną. Siły policyjne i wojskowe nie mogły zniszczyć formacji Giuliana. Atakował z pomocą chłopów, którzy widzieli w nim swojego Robin Hooda - wspomożyciela ubogich i zmorę właścicieli ziemskich. 
Giuliano przeprowadził tę akcję z minimalnymi stratami.
W tym czasie narosło wiele mitów i legend na temat Salvatora Giuliano. Jedna z historii opowiada o tym, jak odkrył, iż pracownik poczty kradnie listy z pieniędzmi przesyłanymi przez Sycylijczyków do swych krewnych w USA. Zabił pocztowca i dopilnował, aby listy dotarły do swych adresatów.
Kiedy rabował księżną Pratameno pozostawił jej jedynie pierścionek zaręczynowy i pożyczył książkę, którą czytała - odesłał ją później z wyrazami szacunku. Wspomagał wieśniaków dzierżawiących ziemię wysyłając im jedzenie i pieniądze. Wbrew niektórym oskarżeniom, nie był Mafioso.
Masakra na przełęczy Portella della Ginestra.
Wraz z kolejnymi aresztowaniami separatystycznych liderów topniały fundusze bandy Giuliana. Zmuszony był szukać nowych źródeł finansowania. W 1947 roku porozumiał się z prawicą i sprzyjającymi jej właścicielami ziemskimi, którzy zlecili mu tłumienie rozprzestrzeniania się lewicowych poglądów wśród chłopów. Swoimi działaniami ograniczył zwycięstwa socjalistyczno - komunistycznych ugrupowań. W tym samym roku jego stale malejąca banda zajęła się porwaniami dla okupu i tym samym zyskała regularne zyski. 
Po odebraniu tajemniczego listu od nieznanego nadawcy Giuliano 1 maja poprowadził swoich ludzi nad górską przełęcz 
Portella della Ginestra w celu pojmania najbardziej prominentnego komunistycznego działacza na Sycylii Girolamo Li Causi. Jednak zdarzenie zamieniło się w masakrę. 
Jedenastu cywili, w tym kobieta i troje dzieci zostało zabitych. Ponad trzydziestu zostało rannych. Sam Giuliano (który osobiście nie oddał ani jednego strzału) twierdził, iż rozkazał swoim ludziom strzelać ponad głowami pochodu spodziewając się, iż w ten sposób go rozpędzi. Niektóre źródła oskarżają za to zdarzenie Mafię, która miałaby przeniknąć w szeregi bandy Giuliana i spowodować masakrę. 
Incydent spowodował narodowy skandal. 
Wciąż jest to mocno kontrowersyjny temat, szczególnie treść listu otrzymanego przez Giuliana przed masakrą. 
Wina przypisywana jest wielu mocodawcom, włączając w to włoski rząd, który od dawna starał się zniszczyć bandytę. Lewicowcy, którzy byli ofiarami ataku obwiniali za to właścicieli ziemskich i Mafię. Stworzona tablica pamiątkowa w swojej treści nie wspomina ewentualnej winy Giuliana i jego bandy.
"1 maja 1947 tu, na skałach Barbato, celebrując święto klasy robotniczej [...] społeczność Piana degli Albanesi, San Giuseppe Jato i San Cipirello [...] znalazła się pod okrutnym i barbarzyńskim ogniem pocisków Mafii i baronów[...]"
Upadek i śmierć.
Giuliano kontynuował ofensywę przeciwko socjalistom, lecz w ciągu roku 1948 wsparcie dla jego działań malało. Społeczność lokalna była coraz mniej skłonna do udzielania mu wsparcia i rozpoczynała współpracę z organami ścigania ignorując fakt, iż likwidował wykrytych informatorów. 
Giuliano ośmielił w swych działaniach karabinierów, wysyłając odbijające się szerokim echem listy, w których informował o tym, jak stołuje się w restauracjach w Palermo, zostawiając na miejscu kartkę z informacją o swojej obecności. 
Nagroda za jego pojmanie została podwojona. Zostały stworzone specjalne siły powołane przez rząd do stłumienia bandytyzmu. 
Trzystu karabinierów zaatakowało górską twierdzę jego bandy, lecz większość jej członków zdążyła zbiec. 14 sierpnia 1949 roku jeden z podwładnych Giuliana podłożył miny pod konwój policyjnych pojazdów w pobliżu koszar Bellolampo na obrzeżach Palermo zabijając siedmiu karabinierów i raniąc jedenastu. 
W rezultacie włoski rząd wysłał 1000 żołnierzy na zachodnią Sycylię. Wojskiem dowodził pułkownik Ugo Luca.
5 lipca 1950 Giuliano został zastrzelony w Castelvetrano. Według karabinierów, kapitan Antonio Perenze zastrzelił go kiedy stawiał opór przy aresztowaniu.
Jednak reporter śledczy Tommaso Besozzi z tygodnika L'Europeo wkrótce ujawnił, iż oficjalna wersja przebiegu wydarzeń jest fikcją. 
W nagłówku artykułu czytamy: "Jedyną pewną rzeczą jest to, że nie żyje." 
Gaspare Pisciotta, najbliższy współpracownik Giuliana twierdził później, iż policja obiecała mu ułaskawienie i nagrodę, jeśli zabije Giuliana. 
Matka Giuliana, Maria podobno wierzyła w tę wersję wydarzeń. Pisciotta cztery lata później, podczas odbywania kary w więzieniu zmarł wskutek zatrucia 200 miligramami strychniny, ukrytymi w filiżance herbaty.
Podczas procesu w sprawie Masakry na Portella della Ginestra Gaspare Pisciotta wskazywał zleceniodawców, którzy rzekomo przed masakrą spotkali się z Giuluanem. Jednak wskazane osoby zostały uznane za niewinne przez sąd apelacyjny w Palermo, który zajmował się ich rzekomą rolą w zdarzeniu.
Wątpliwości na temat śmierci.
Przez lata przedstawiane były wątpliwości na temat śmierci Giuliana. Według jednej z wersji wydarzeń uciekł z Sycylii do Tunisu, skąd następnie trafił do USA. Historyk Giuseppe Casarrubea, syn jednej z ofiar Giuliana skompletował materiały udowadniające, że ciało pochowane jako Giuliana należało do kogoś innego. 15 października 2010 roku prokuratura w Palermo podjęła decyzję o ekshumacji ciała i porównaniu DNA z żyjącymi krewnymi Giuliana.
Salvatore Giuliano w sztuce.
Francesco Rosi wyreżyserował w roku 1961 film pt. "Salvatore Giuliano".
W 1984 roku pisarz Mario Puzo opublikował książkę Sycylijczyk - fabularyzowaną opowieść o życiu Giuliana, zekranizowaną w roku 1987 przez Michaela Cimino z Chritopherem Lambertem w roli głównej.
Lorenzo Ferrero, w 1985 roku skomponował operę pt. "Salvatore Giuliano", która miała swoją premierę w 1986 roku. Na Sycylii powstało także wiele pieśni ludowych opowiadających o życiu i czynach Giuliana.

</doc>
<doc id="2343180" url="https://pl.wikipedia.org/wiki?curid=2343180" title="Gospodarka Polski Ludowej">
Gospodarka Polski Ludowej

Gospodarka Polski Ludowej – system gospodarczy związany ściśle z ustrojem panującym w Polsce Ludowej w latach 1944–1989, wzorowanym na rozwiązaniach radzieckich. Główną cechą gospodarki Polski Ludowej było jej podporządkowanie celom politycznym.
Rozwój gospodarczy opierał się na dokonanych zasadniczych reformach społecznych. Zasadniczym narzędziem sprawowania kontroli nad procesami gospodarczymi był system planów gospodarczych. Szczególne znaczenie miał przy tym plan trzyletni (1947–1949) – reforma rolna, nacjonalizacja przemysłu i zasiedlanie tzw. Ziem Odzyskanych. Plan trzyletni przeprowadzony w latach 1947–1949 był jedynym w historii Polski Ludowej planem, który udało się zrealizować. Następne plany (plan sześcioletni 1950-1955 i kolejne pięciolatki) wielokrotnie zmieniano i realizowano w części. Konstruowania planów wieloletnich zaprzestano po 1989 roku.
Historia.
1944–1956.
Stan gospodarki po zakończeniu II wojny światowej.
Rabunkowa gospodarka, działanie wojenne oraz masowy wywóz urządzeń produkcyjnych do III Rzeszy oraz ZSRR poważnie osłabiły gospodarkę Polski. Według szacunków ok. 38% wartości majątku narodowego zniszczono (podczas gdy po I wojnie światowej zniszczenia oszacowano na ok. 10%). Podczas II wojny światowej zginęło przez Niemców ok. 6,028 miliona obywateli. W wyniku bezpośrednich działań wojennych zginęło ok. 644 tys. osób – 5,3 mln osób zginęło za sprawą terroru. Liczba osób zabitych przez Armię Radziecką lub zmarła w ZSRR jest szacowana na od 0,5 do 1,5 mln Polaków. Największe straty poniosła inteligencja, głównie adwokaci (58%), lekarze (38%), pracownicy wyższych uczelni (28%). Klasa średnia okazała się najbardziej narażoną na prześladowania – traktowana jako mieszczaństwo zanikła. W wyniku działań wojennych, terroru, spadku przyrostu naturalnego oraz emigracji ludność Polski w 1945 roku wyniosła 23,9 mln. Stan z 1939 roku (34,8 mln) udało się osiągnąć w 1978 roku. Straty w majątku trwałym przekroczyły 38% przedwojennej wartości – 35% budynków przemysłowych oraz 52% urządzeń elektrycznych zniszczono.
W celu oszacowania strat w lipcu 1945 roku Główny Urząd Statystyczny przeprowadził spis zakładów przemysłowych. Według Biura Odszkodowań Wojennych straty materialne przemysłu wyniosły ok. 258 mld przedwojennych złotych. Dane te są nieco zawyżone. Z 30 017 zakładów ocalało 20 881. Nieczynnych było 8122, zaś o 1014 nie było danych. Na podstawie spisu można przyjąć, że procent zniszczenia budynków w obrębie całego przemysłu wyniósł 35,1%, urządzeń technicznych o 35,4%, a urządzeń energetycznych o 52,1%. Stopień zniszczenia na Ziemiach Odzyskanych był większy.
Wiele polskich miast było poważnie zniszczonych. Najbardziej ucierpiała Warszawa. Poważne straty odnotowały także: Wrocław, Szczecin, Poznań i Gdańsk. Na poniemieckich ziemiach najbardziej ucierpiały małe i średnie miasta. Straty w budownictwie oszacowano na ok. 12 mld złotych (według cen z 1938 roku), z czego 80% przypadło na miasta.
Straty w transporcie oszacowano na 50%. Zniszczenia w kolejnictwie objęły: tabor, urządzenia trakcyjne, warsztaty, wiadukty, urządzenia ruchu kolejowego, tory i mosty. Większe straty poniosły Ziemie Odzyskane, na których Sowieci rabowali pociągi, tory kolejowe i wszystko, co dało się stamtąd wywieźć. Nawierzchnia dróg była w bardzo złym stanie, zaś liczne mosty i wiadukty wysadzono. Z pięciu polskich liniowców ocalały dwa, a z 29 statków handlowych ocalało 12. Port morski w Gdyni zaminowali Niemcy, falochrony wysadzono, a wejście do gdyńskiego portu zablokował zatopiony pancernik. Mniejsze straty poniosły porty w Gdańsku i Szczecinie. Baseny portowe w Szczecinie i Świnoujściu do 1947 roku znajdowały się w rękach Związku Radzieckiego. Samoloty i urządzenia należące do PLL LOT zniszczono.
Przyłączone Ziemie Zachodnie i Północne zwiększyły potencjał przemysłowy Polski. Obszar ten należało jednak odbudować oraz zaludnić. Na zachodzie powszechny był rabunek całych zakładów przemysłowych, wyposażeń fabryk i maszyn, infrastruktury lokalnej (szyn kolejowych i taboru) przez armię radziecką, także wycofująca się armia niemiecka wywoziła wyposażenie fabryk i maszyny oraz niszczyła zabudowania przemysłowe.
Straty w rolnictwie oszacowano na 11 mld przedwojennych złotych (ok. 2 mld dolarów według kursu z 1938 roku). Około 467 tys. gospodarstw rolnych zrujnowano. W wyniku działań wojennych na Żuławach Wiślanach Niemcy zatopili ok. 200 tys. ha żyznej ziemi. Po wojnie brakowało materiału siewnego, maszyn rolniczych i narzędzi. Dzięki pomocy zagranicznej UNRRA udało się odbudować rolnictwo.
Narzucenie gospodarki centralnie planowej.
Po wojnie narzucono Polsce gospodarkę planową, opartą na sowieckich rozwiązaniach. Proces jej wdrażania zapoczątkowały nacjonalizacja przedsiębiorstw oraz wprowadzenie monopolu w handlu zagranicznym. W 1944 roku prowadzeniem handlu zagranicznego mogło zająć się tylko państwo. W celu uzyskania poparcia od małorolnych chłopów przeprowadzono reformę rolną. Przynależność Polski do bloku państw demokracji ludowej zdominowanych przez ZSRR utrwalona została od 1949 r. poprzez członkostwo w strukturach Rady Wzajemnej Pomocy Gospodarczej (RWPG). Polscy komuniści odrzucili pomoc w ramach planu Marshalla.
W 1946 roku sektor prywatny obejmował 90% własności ziemi, drobny przemysł, handel, rzemiosło oraz niektóre rodzaje usług. Sektor prywatny mógł działać do 1949 roku – ograniczono jednak wielkość przedsiębiorstw należących do prywatnych właścicieli (do 50 zatrudnionych). Po 1949 roku kierownictwo PZPR rozpoczęło eliminację sektora prywatnego („bitwa o handel”, walka z kułakiem”).
W 1944 roku wprowadzono prawo, które wprowadzało państwowy monopol na handel zagraniczny. Według postanowień poczdamskich mienie poniemieckie przeszło na własność Polski. W 1945 roku zlikwidowano prywatne banki i przedsiębiorstwa kredytowe. W styczniu 1946 roku państwo przejęło własność poniemiecką nie wypłacając odszkodowań. 30 czerwca 1946 roku przeprowadzono sfałszowane referendum ludowe. Drugie pytanie w referendum brzmiało: "Czy chcesz utrwalenia w przyszłej Konstytucji ustroju gospodarczego, zaprowadzonego przez reformę rolną i unarodowienie podstawowych gałęzi gospodarki krajowej, z zachowaniem ustawowych uprawnień inicjatywy prywatnej?". Według oficjalnych wyników 77% osób zagłosowało za reformą. W 1948 roku przywrócono, zniesiony w 1816 roku, przymus cechowy.
Narzucony system gospodarczy spowodował dysproporcję w rozwoju poszczególnych sektorów gospodarki. Nadmiernie rozbudowano przemysł ciężki, zaś sektor usług (zwłaszcza na wsi) był nierozwinięty. Niska jakość sektora usług zmuszała rząd do reglamentacji towarów i przyznawania przydziałów (trwale na mieszkania i talony na samochody, w latach 50. i 60. na telewizory, lodówki i pralki). W 1944 roku komuniści utrzymali wprowadzoną przez Niemców reglamentację towarów pierwszej potrzeby (reglamentację zniesiono 1 stycznia 1949 roku).
W 1946 roku powstało Przedsiębiorstwo Handlu Zagranicznego „Baltona” Spółka Akcyjna. Jego głównym zadaniem było zaopatrywanie w towary załóg polskich statków. Od 1955 roku przedsiębiorstwo zaopatrywało polskie placówki dyplomatyczne.
Pomoc gospodarcza od UNRRA.
W latach 1945–1947 Polska otrzymywała paczki z pomocą od Administracji Narodów Zjednoczonych do Spraw Pomocy i Odbudowy ("United Nations Relief and Rehabilitation Administration"; UNRRA). UNRRA przyznała Polsce towary o łącznej wartości 470 milionów dolarów (wartość pomocy udzielonej dla wszystkich krajów wyniosła ponad 3 mld dolarów). W paczkach znalazły się przede wszystkim leki, żywność (mąka, masło, niewykorzystane zapasy wojskowe) oraz odzież. Żywność stanowiła 38% wszystkich wysłanych produktów. Ponadto do Polski trafiło 125 tys. piskląt, kilkadziesiąt tysięcy kur i kurcząt, 340 tys. ton zbóż siewnych, 17 tys. sztuk bydła oraz 140 tys. koni. Obok pomocy dla ludności UNRRA wyposażyła 23 szpitale oraz przekazała 300 tys. ton produktów naftowych, 42 parowozy, ok. 1000 wagonów, 17 tys. samochodów ciężarowych.
Zanim uruchomiono port w Gdańsku, pomoc dostarczano do rumuńskiej Konstancy, a stamtąd trafiała do Polski koleją. Polska otrzymywała wsparcie charytatywnie i nie pobierano od niej opłat. Niemniej Polska w ramach rewanżu wysłała węgiel do Austrii i Jugosławii oraz wpłaciła 10 mld złotych na rzecz organizacji.
Reforma rolna.
W manifeście lipcowym znalazła się zapowiedź obdarowania chłopów ziemią. 15 sierpnia 1944 roku uchwalono dekret o organizacji urzędów ziemskich, które przy współpracy z radami narodowymi miały podzielić grunty. Poważnym problemem w realizacji dekretu były toczące się walki zbrojne na terenie Polski. Sama Polska Partia Robotnicza (PPR) nie była zgodna co do kształtu reformy rolnej. Zmiany w podziale ziemi pozytywnie przyjęli małorolni rolnicy z Lubelszczyzny, Małopolski i Podlasia. Dekret o reformie rolnej uchwalono 6 września 1944 roku – na mocy nowego prawa państwo przejęło wszystkie gospodarstwa rolne o powierzchni większej niż 50 hektarów, po czym rozdzielano je pomiędzy najuboższych chłopów. Parcelacje przeprowadzały brygady parcelacyjne. W ich składzie znajdowali się domorośli mierniczy (rzadko geodeci), którzy niedokładnie przeprowadzali pomiary oraz eskorta kilku uzbrojonych aktywistów z PPR oraz Milicji Obywatelskiej. Zazwyczaj nie korzystano z dawnych ksiąg wieczystych. Wielu rolników dzięki łapówkom otrzymało większe przydziały ziemi. Źle przeprowadzona reforma w rzeczywistości służyła komunistom do zdobycia poparcia wśród najuboższych rolników.
Reforma rolna nie oddawała chłopom ziemi za darmo. Nowi nabywcy musieli uiścić zapłatę w wysokości przeciętnych rocznych zbiorów z ostatnich kilku lat, rozkładając tę kwotę na jedną lub dwie dekady. Ze względu na dewastację budynków podczas wojny, brak sprzętu rolniczego oraz straty w pogłowiu, koszt ten był wysoki. Do końca 1944 roku udało się obdzielić 110 tys. rodzin, które otrzymały 212 tys. hektarów ziemi. 50 tys. hektarów ziem przekazano Państwowemu Funduszowi Ziemi. Na Ziemiach Odzyskanych miało osiedlić się 3,5 mln ludzi (z czego 2/3 na wsi). W 1945 roku ustalono, że gospodarstwa rolne na Ziemiach Odzyskanych będą liczyć średnio 7-15 hektarów. W rzeczywistości większość gospodarstw posiadało mniej niż 8 hektarów.
6 września 1944 roku Polski Komitet Wyzwolenia Narodowego wydał dekret przewidujący tworzenie w pobliżu miast gospodarstw rolniczych i działek pracowniczych.
Plan trzyletni.
21 września 1946 roku Krajowa Rada Narodowa wytyczyła projekt planu trzyletniego. Ustawę o Planie Odbudowy Gospodarczej przyjął sejm 2 lipca 1947 roku. Zgodnie z założeniami, miały nastąpić odbudowa gospodarki oraz zmiana proporcji między produkcją rolną, a przemysłową (Polska miała stać się krajem przemysłowo-rolniczym). Środki inwestycyjne przeznaczono głównie na odbudowę najmniej zniszczonych zakładów przemysłowych (budowy nowych nieprzewidziano). Autorem planu trzyletniego był Czesław Bobrowski.
Pomimo wywłaszczenia sektora prywatnego i centralizacji zarządzania gospodarką udało się zrealizować plan trzyletni. Gospodarkę podźwignięto ze zniszczeń, produkcja przemysłowa wzrosła oraz poprawił się poziom życia. Udało się także przyspieszyć zjednoczenie Ziem Odzyskanych z resztą kraju (w 1949 roku na Ziemiach Odzyskanych mieszkało 6 mln Polaków). Dzięki odbudowie portów i powstania przemysłu stoczniowego zaczęło rozwijać się Wybrzeże (w 1948 roku zwodowano pierwszy w Polsce pełnomorski statek „Sołdek”). W podwarszawskim Ursusie rozpoczęto produkcję traktorów, a w Starachowicach samochodów ciężarowych. Realizację planu trzyletniego zakończono w październiku 1949 roku. Dochód narodowy w Polsce wzrósł o ok. 43%, a przeciętna płaca o 58%. Sukces planu trzyletniego wynikał ze zmiany granic, radykalnego (w porównaniu do okresu międzywojennego) wzrostu zatrudnienia w przemyśle oraz spadku liczby ludności (większość wskaźników przeliczano na głowę mieszkańca).
Nacjonalizacja.
Pierwsze kroki ku nacjonalizacji przemysłu rozpoczęto podczas II wojny światowej. Podczas wojny wielu przedsiębiorców zginęło lub uciekło z Polski. W przejmowaniu fabryk i zakładów uczestniczyli sami robotnicy, którzy nie czekając na powrót właścicieli organizowali spontaniczne straże w celu ocalenia budynków i mienia przed grabieżą. Zakładane oddolnie komitety fabryczne (nazywane radami zakładowymi) do końca marca 1945 roku posiadały ok. 8000 średnich i dużych zakładów przemysłowych. Rady miały szerokie kompetencje (łącznie z wyborem dyrektora). Władze komunistyczne były niechętne wobec komitetów fabrycznych. Robotnicy znajdujący się w komitetach domagali się praw pracowniczych (w tym siedmiogodzinnego czasu pracy) oraz produkowali towary, na które było zapotrzebowanie na rynku. W wyniku ustawy o nacjonalizacji przemysłu z 3 stycznia 1946 roku rozpoczęto nacjonalizację fabryk przez specjalne rządowe grupy operacyjne pod osłoną wojska. W ich skład oprócz ekonomów wchodzili technicy i działacze partyjni. W drugiej połowie 1945 roku komitety robotnicze straciły swoje przywileje i podporządkowano je władzom.
Nacjonalizacja przemysłu miała zlikwidować wiele problemów gospodarczych i społecznych w Polsce. Według komunistów upaństwowienie gospodarki zniosło wyzysk gospodarczy. W rzeczywistości nacjonalizacja odbyła się kosztem dramatów ludzkich, utraty życiowego dorobku oraz poniżeniem właścicieli przedsiębiorstw. W zakładach i fabrykach powszechne były marnotrawstwo surowców oraz kradzieże.
Pomimo upaństwowienia wielu zakładów, sądy grodzkie często pozytywnie zatwierdzały wnioski, skargi i zażalenia właścicieli fabryk i zakładów. Do końca 1945 roku państwo musiało oddać 567 zakładów. W celu zniechęcenia społeczeństwa do prywatnych właścicieli władze nagłaśniały przypadki robotniczych skarg na właścicieli z powodu niewypłacanych zarobków, złego zarządzania, braku stołówki, nieprzestrzegania higieny itp. Skargi uzupełniano zwykle prośbą o najszybsze upaństwowienie danego miejsca pracy. Niekiedy zdarzało się, że robotnicy bronili dawnych właścicieli. Częściej jednak robotnicy nie wpuszczali do zakładów ich właścicieli i zarzucali im współpracę z Armią Krajową.
3 stycznia Krajowa Rada Narodowa wydała dekret o przejęciu podstawowych dziedzin gospodarki narodowej na własność państwa. Ustawa miała być zwieńczeniem walki robotników o przejęcie i uruchomienie zakładów pracy. Dzięki ustawie państwo objęło 17 kluczowych dla rozwoju Polski gałęzi gospodarki (m.in. przemysł górniczy, rolniczy i zbrojeniowy, hutnictwo, kolej, elektrownie, drukarnie, poligrafię). Nacjonalizacji nie podlegały mienie spółdzielcze i komunalne oraz małe i średnie zakłady przemysłowe, które miały wrócić do prawowitych właścicieli. W celu uniknięcia izolacji gospodarczej władze zobowiązały się wypłacić odszkodowania, które w 1947 roku szacowano na ok. 875 mln dolarów. Zadośćuczynień nigdy nie wypłacono.
Wbrew obiegowej opinii w Polsce nie dokonano nacjonalizacji banków. Już w 1944 r. zaczęły wznawiać działalność prywatne instytucje kredytowe, m.in. oddziały Banku Handlowego w Warszawie S.A. i Banku Związku Spółek Zarobkowych S.A. oraz liczne banki komunalne i spółdzielcze. Ważnym wydarzeniem było utworzenie w styczniu 1945 r. Narodowego Banku Polskiego, jako państwowego banku emisyjnego. W konsekwencji rząd dysponował odpowiednim aparatem do realizacji polityki pieniężnej i kredytowej. Skłoniło to władze do stopniowego eliminowania bankowości prywatnej na drodze posunięć ekonomicznych. Początkowo uniemożliwiono jej wymianę posiadanej waluty okupacyjnej, a następnie cofnięto większości banków koncesje.
Walka z prywatnymi przedsiębiorcami.
Po zakończeniu II wojny światowej wielu prywatnych przedsiębiorców pracowało na czarnym rynku, sprzedając towary reglamentowane przez państwo. Surowce do produkcji towarów zazwyczaj kradziono z państwowych zakładów pracy. W celu zwalczenia prywatnego sektora Komitet Centralny Związków Zawodowych 16 listopada powołał Komisję Specjalną do Walki z Nadużyciami i Szkodnictwem Gospodarczym. Członkowie komisji posiadali uprawnienia podobne do sędziowskich i prokuratorskich – mogli oni kierować sprawy do sądów lub samodzielnie wydawać wyroki. Procesy odbywały się bez oskarżonego i obrońcy, zaś samo postanowienie karne komisji było ostateczne. Na podstawie wyroków skazany mógł zapłacić wysoką grzywnę lub też trafić do więzienia lub obozu pracy. Do końca lutego 1946 roku 23 osoby skazano do obozów, a do 1954 roku ponad 84 tys. osób.
W czerwcu 1947 roku rozpoczęła się tzw. bitwa o handel, która miała na celu wyeliminować sektor prywatny. Początkiem „bitwy” było wprowadzenie ustawy o zwalczaniu drożyzny i nadmiernych zysków w obrocie handlowym. Prywatne zakłady mogły być kontrolowane przez członków Społecznych Komisji Kontroli Cen, urzędników skarbowych oraz władze administracyjne. W 1949 roku udało się komunistom zniszczyć sektor prywatny.
Plan sześcioletni.
W 1948 roku minister przemysłu i handlu Hilary Minc przedstawił wstępne założenia planu sześcioletniego. Pomimo sukcesu planu trzyletniego komuniści uważali, że przemiany w polskim życiu społeczno-gospodarczym przebiegały zbyt wolno. Realizacją planu zajęli się ekonomiści skupieni wokół Minca. Minister za największe problemy polskiej gospodarki uważał przeludnienie wsi, zależność od obcego kapitału oraz bezrobocie. Według Minca, problemy te można było rozwiązać metodami wzorowanymi na radzieckich. Plan uzyskał akceptację władz PZPR. Plan wielokrotnie modyfikowano (poprawki obejmowały głównie zwiększenie nakładów na przemysł ciężki i zbrojeniowy).
Plan sześcioletni uchwalono 21 lipca 1950 roku. Założono, że gospodarka prywatna całkowicie zniknie podczas realizacji planu. Państwo stało się rodzajem centralnie sterowanego przedsiębiorstwa, a wszystkie siły wytwórcze miały skupić się tylko na realizacji planu. Pierwszeństwo w gospodarce miał przemysł, zaś rolnictwo i usługi miały pełnić funkcję pomocniczą. W systemie gospodarczym PRL górnictwo węgla kamiennego zajmowało szczególną rolę, a węgiel kamienny był najważniejszym surowcem, eksportowany przez cały okres PRL przyniósł ok. 20% wpływów dewizowych. W związku z tym w okresie sześciolatki, unowocześniano stare, ale również wybudowano od podstaw pierwszą nową Kopalnię Węgla Kamiennego 1 Maja. Kontrolę nad gospodarką przejęła Państwowa Komisja Planowania Gospodarczego (na jej czele stanął Hilary Minc). Państwowa Komisja Planowania Gospodarczego zajmowała się planowaniem i kontrolą realizacji planu sześcioletniego. Wkrótce gospodarkę Polski kontrolowały nowe ministerstwa (do 1955 roku powstało ich 12).
Pierwszy rok planu sześcioletniego odniósł sukces – produkcja przemysłowa wzrosła o 30,8%, a rolna o 13%. Dobre wyniki za 1950 roku sprawiły, że PZPR podniósł wskaźniki na 1951 rok. Wzrost produkcji przemysłowej wynikał z bardzo niskiego jej początkowego poziomu – po wojnie wiele fabryk było zrujnowanych, przez co odbudowa lub otwarcie nowego zakładu podnosiły wskaźniki gospodarcze. Wzrost produkcji rolnej wynikał z dobrego urodzaju. W 1952 roku podniesiono wskaźniki gospodarcze.
Realizacja planu sześcioletniego przyniosła nowe problemy. Odczuwano niedobór wykwalifikowanej siły roboczej. Wielkie budowy planu sześcioletniego (m.in. Fabryka Łożysk Tocznych w Kraśniku, Huta Częstochowa, Nowa Huta, Stocznie Gdańska i Szczecińska) obsługiwali głównie robotnicy pochodzący ze wsi, których doraźnie douczano do zawodu. Kadra inżynieryjno-techniczna kształciła się na kursach wieczorowych. Niewykształceni pracownicy pracowali mało wydajnie, a ich jakość pracy była niska. Zdarzało się, że nowo wybudowane budowle waliły się, bo źle dobrano proporcje składników zaprawy murarskiej, a sprowadzane ze Związku Radzieckiego maszyny niszczały, bo nikt nie potrafił ich obsługiwać.
Dla państwa pracowali więźniowie polityczni i kryminalni, których osadzono w obozach pracy (przy kopalniach, fabrykach i kamieniołomach). Więźniowie pracowali jako niewolnicy, nie otrzymując płacy za wykonaną pracę. W 1948 roku powstała organizacja Służba Polsce (SP), do której obowiązkowo wcielano chłopców i dziewczęta w wieku od 16 do 21 lat. Głównymi celami SP były: indoktrynacja młodzieży oraz wykorzystanie jej do półniewolniczej pracy.
Podczas realizacji planu sześcioletniego wprowadzono współzawodnictwo pracy, w ramach którego domagano się od robotników ciągłego przekraczania przewidzianych norm. Osoby, które przekraczały normy nazywano „przodownikami pracy”. Przodowników prezentowano w prasie, a w zakładach pracy robiono specjalne gazetki o współzawodnictwie pracy. Poza dopingowaniem osób istniały wyścigi pomiędzy zakładami. Podczas świąt państwowych, czy w rocznice urodzin lub imienin Stalina lub Bieruta robotnicy deklarowali przekraczanie norm.
Problemy z realizacją planu rozpoczęły się w 1952 roku. Niepowodzenie planu władza ukrywała za pomocą entuzjazmu (kreowanie na bohaterów przodowników pracy) oraz represji. Negatywnym bohaterem został bumelant, który nie wyrabiał normy oraz ociągał się od pracy. Robotnicy, którzy przychodzili do pracy pijani lub ociągali się od pracy, byli aresztowani lub wcielani do wojska. Władze i aparat bezpieczeństwa odbierały wypadki w pracy jako akt sabotażu. Pierwszy taki wypadek wydarzył się 11 listopada 1952 roku w wytwórni trotylu w Łęgnowie. Wypadek mający miejsce w dniu Święta Niepodległości (zakazanego święta w Polsce Ludowej) zwiększył represje i działalność agenturalną w zakładach pracy.
Chłopi, którzy opierali się kolektywizacji, musieli przekazywać państwu dostawy żywności po cenach znacznie niższych od rynkowych. Opornych bito, aresztowano lub wcielano do wojska. Pomimo represji rolnictwo indywidualne miało wyższą wydajność niż upaństwowione lub spółdzielcze.
Po śmierci Józefa Stalina w Polsce zaczęto kłaść większy nacisk na produkcję artykułów konsumpcyjnych. Zmiany te miały uspokoić społeczeństwo, wśród którego narastało niezadowolenie z sytuacji gospodarczej.
Plan sześcioletni zakończono w 1955 roku. Dochód narodowy wzrósł o 73,5% (wobec zakładanych 112). Produkcja przemysłowa przekroczyła wskaźniki (172% wzrost wobec 158). Industrializacja udała się, choć powstał przemysł strukturalnie nierentowny, uzależniony od państwowych dotacji, pracochłonny i energochłonny. Wydajność rolnictwa spadła nawet w porównaniu do statystyk przedwojennych. Plan zakładał, że produkcja rolnicza wzrośnie o 50%.
Elektryfikacja.
W latach 40. i 50. znaczna część społeczeństwa popierała elektryfikację, choć uważano, że proces ten jest powolny. Podczas II wojny światowej wiele elektrowni i linii energetycznych zniszczono, zaś pod koniec wojny radziecka armia ocalałą infrastrukturę wywoziła do ZSRR. Projekt elektryfikacji z 1950 roku opierał się na opracowaniach z 1930 roku. Wykonanie planu powierzono Centralnemu Zarządowi Elektryfikacji Rolnictwa, powołanemu w kwietniu 1951 roku. Koszta w większości pokrywał budżet państwa.
Po zakończeniu odbudowy zniszczonych linii energetycznych na wsi oraz planowej elektryfikacji, w 1954 roku dostęp do prądu miało 29% gospodarstw. W 1957 roku dostęp do prądu miał co drugi mieszkaniec Polski.
Według planów elektryfikacja obejmowała podłączenie prądu do budynku mieszkalnego i do dwóch lub trzech miejsc, w których można było podłączyć żarówkę. Do lat 70. mieszkańcy wsi wykorzystywali elektryczność głównie do podstawowego oświetlenia domu oraz podłączenia radia. Zużycie energii elektrycznej w produkcji rolnej było znikome (w 1957 roku w Szwajcarii na hektar gospodarstwa zużywano dziewięciokrotnie, w Niemczech Zachodnich czterokrotnie, a w Szwecji trzykrotnie więcej energii elektrycznej niż w Polsce).
Lata 1956–1970.
Rządy Władysława Gomułki przebiegały w gospodarce pod znakiem trzech kolejnych planów pięcioletnich. Każdy z nich nie zakończył się sukcesem. Pierwszy plan na lata 1956–1960 (uchwalony w połowie 1957 roku) zakładał wzrost płac o 36%, a dochodu narodowego o 46%. Nowością było uwzględnienie potrzeb społeczeństwa. Pomimo wyższych inwestycji w przemysł ciężki założono, że nakłady na przemysł wytwarzający dobra konsumpcyjne także wzrosną. Próby reformowania gospodarki w końcu lat 60. nie przyniosły oczekiwanych rezultatów, nastąpiły spadek tempa wzrostu dochodu narodowego i stagnacja płac realnych. Stagnacja sprawiła, że gospodarka Polski była na niskim poziomie w porównaniu do innych socjalistycznych państw. Rozwój gospodarki kraju był nierównomierny za sprawą scentralizowanego systemu planowania i zarządzania, niekonsekwencji władz oraz bezwładu biurokracji.
Chwilowe zmiany w gospodarce.
W wyniku odwilży październikowej w 1956 r. podjęto próby reformy systemu gospodarczego, m.in. poprzez rezygnację z kolektywizacji rolnictwa i akceptację indywidualnej własności rolnej. W 1956 roku rozwijały się rady robotnicze, które aspirowały do roli gospodarza w przedsiębiorstwach. Gomułce udało się uzyskać dobre wyniki gospodarcze w latach 1957–1958. Ograniczenie obowiązkowych dostaw oraz podwyższenie ceny skupu pozwoliło rolnictwu osiągnąć najlepsze wyniki od wojny. Wiele rolniczych spółdzielni produkcyjnych (będących polskimi kołchozami) upadło – do końca 1956 roku pozostało 15% z nich (ok. 1,5 tys.). Rozwijała się także skala inicjatywy prywatnej – powstawały placówki handlowe i gastronomiczne oraz zakłady rzemieślnicze. Ponadto w 1956 roku zaprzestano karania za posiadanie obcych walut. W pierwszym półroczu 1957 roku wzrosły płace realne o 20%.
Dobre wyniki gospodarcze nie utrzymały się długo. Reformy zmierzające do poszerzenia wolności rynkowych oraz decentralizacji systemu zarządzania zarzucono. Podczas obrad XII Plenum KC PZPR w październiku 1958 roku zdecydowano się o zwrocie w polityce gospodarczej. Wytyczne na lata 1959–1965 opierały się na „wtórnej industrializacji” – przewidywano wzrost nakładów inwestycyjnych w górnictwie, hutnictwie, przemyśle chemicznym i maszynowym. Zmiana polityki wynikała z dwóch przyczyn: z jednej strony starano się prześcignąć kraje zachodnie w produkcji przemysłowej i wzroście potęgi wojskowej, zaś z drugiej istniało lobby przemysłowe wśród partyjnych i państwowych dygnitarzy. Rozwój przemysłu miał zapewnić także pracę dla pokolenia wyżu demograficznego. W następnych latach tempo rozwoju gospodarczego zwolniło.
W grudniu 1958 roku weszła w życie ustawa o samorządach robotniczych, która odebrała niezależność rad robotniczych. Zgodnie z pomysłami Gomułki, radom tym przyznano rolę jednej z trzech reprezentacji interesów załóg. Kierownictwo nad zakładem obejmowała Konferencja Samorządu Robotniczego, która składała się z przedstawicieli rady robotniczej, związków zawodowych i organizacji partyjnej. Dzięki tej ustawie samorząd robotniczy stał się instytucją fasadową. Zmiany objęły także rolnictwo – wrócono do koncepcji „wspólnego gospodarowania” w ramach spółdzielni produkcyjnych czy kółek rolniczych, ale zamiast nacisków stosowano zachętę finansową, poprzez uprzywilejowanie form kolektywnego rolnictwa. Pomimo tych działań 85% ogólnej powierzchni użytków rolnych należało do rolników i gospodarzy prywatnych. Wśród nich przeważały jednak małe gospodarstwa chłopskie.
Problemy z mięsem.
Nieudane regulacje pogorszyły sytuację na rynku. W lipcu 1957 roku ogłoszono podwyżkę cen na luksusowe artykuły (np. cena samochodu FSO Warszawa wzrosła o 50%). Problemy na rynku żywnościowym nasilały się. Władze próbowały ratować sytuacje m.in. przez zmniejszenie spożycia mięsa. W lipcu 1959 roku Ministerstwo Handlu Wewnętrznego wydało zarządzenie w sprawie ograniczenia sprzedaży mięsa i przetworów mięsnych oraz zakazu podawania potraw mięsnych w poniedziałki. W poniedziałki zakłady gastronomiczne nie mogły podawać mięsa, zaś w sklepach dostępne były tylko podroby, salceson, słonina, kaszanka oraz smalec. Polacy drwili z regulacji, mówiąc, że „katolicy poszczą w piątek, a marksiści powinni pościć w pierwszym dniu tygodnia”. W Komendzie Głównej oraz w komendach wojewódzkich MO powołano „inspektoraty do walki z nadużyciami w gospodarce mięsnej”. Doraźne działania nie naprawiły sytuacji. W październiku 1959 roku wprowadzono podwyżkę (średnio o 25%) cen mięsa, przetworów mięsnych i tłuszczów zwierzęcych. Problemy gospodarcze sprawiły, że Gomułka wysłał list do Chruszczowa z prośbą o szybkie dostarczenie 15 tys. ton mięsa.
Degradacja środowiska.
Pomimo trudności władze nie korygowały założeń gospodarczych. Industrializacja szła pełną parą: powstawały kolejne duże zakłady przemysłowe (głównie o charakterze surowcowym). Ważniejszymi inwestycjami z lat 1956–1970 były: kombinat siarkowy w Tarnobrzegu, kombinat petrochemiczny w Płocku, zakłady azotowe w Puławach, liczne kopalnie miedzi (w tym budowa Legnicko-Głogowskiego Okręgu Miedziowego) i węgla brunatnego, Huta Aluminium Konin. Inwestycje przemysłowe prowadziły do degradacji środowiska, lecz władze bagatelizowały ten problem. W październiku 1970 roku jedynie 2 tys. z 14 tys. zakładów przemysłowych odprowadzających ścieki do rzek i jezior posiadało urządzenia do oczyszczania ścieków. 25% wód klasyfikowano jako czyste.
Nadużycia i korupcja.
W gospodarce PRL dochodziło do wielu nadużyć i korupcji, których nie udało się zwalczyć przez władze partyjne i państwowe. Nadużycia dochodziły nawet przy stosowaniu dotkliwych represji. W październiku 1960 roku w Warszawie zakończył się proces 23 oskarżonych w tzw. aferze skórzanej (zarzuty dotyczyły kradzieży skór, korupcji i paserstwa). Pomimo żądania przez prokuratorów dwóch kar śmierci i trzech kar dożywocia sąd orzekł dożywocie w trzech przypadkach. Afera skórzana przyczyniła się do wykrycia kolejnych nadużyć w skórzanej branży. W grudniu 1960 roku w Kielcach ogłoszono wyrok w procesie o nadużycia w spółdzielniach garbarskich w Szydłowcu i Radomiu. Głównego oskarżonego skazano na karę śmierci (później wyrok zamieniono na dożywotnie więzienie). Pozostałych 16 oskarżonych skazano na kary od sześciu do piętnastu lat pozbawienia wolności. Wysokie kary miały odgrywać rolę prewencyjną – pomimo tego w Polsce wciąż wykrywano kolejne nadużycia i afery korupcyjne.
W 1965 roku odbył się proces Stanisława Wawrzeckiego, dyrektora Miejskiego Przedsiębiorstwa Handlu Mięsem w Warszawie. Wawrzecki był głównym oskarżonym w tzw. aferze mięsnej. Obok Wawrzeckiego na ławie oskarżonych zasiadło osiem osób. Wszystkich oskarżono o nieprawidłowości w handlu mięsem: łapówki, podmienianie towaru oraz fałszowanie faktur. Sąd skazał Wawrzeckiego na karę śmierci, a cztery inne osoby na karę dożywocia. Wawrzecki był jedyną osobą w historii Polski po 1956 roku, którą skazano na karę śmierci za przestępstwo natury gospodarczej.
Pięciolatka 1961-1965.
W lutym 1961 roku uchwalono kolejną pięciolatkę na lata 1961–1965. Podtrzymano kierunek zwiększania inwestycji w przemyśle ciężkim oraz zahamowano wzrost stopy życiowej ludności. Produkcja przemysłu ciężkiego wzrosła o prawie 60% (przekraczając plan o kilka procent). Nie osiągnięto jednak zakładanych wskaźników wzrostu w produkcji rolnej, w płacach realnych i dochodzie narodowym. Po wybudowaniu Muru Berlińskiego w Polsce wzrósł niepokój wśród społeczeństwa – w panice masowo wykupywano artykuły pierwszej potrzeby. Podobna sytuacja wydarzyła się rok później – wówczas ludzie obawiali się problemów żywnościowych, które miały wywołać długotrwałe deszcze zagrażające plonom. Pomimo niepomyślnych prognoz władza wysłała do prasy zalecenia, by ta zapowiadała dobrą pogodę.
W listopadzie 1962 roku Gomułka przyznał, że poważne zmniejszenie tempa wzrostu produkcji wynikło z trudności gospodarczych. Podkreślił jednak, że trudności mają charakter przejściowy. Przemówienie Gomułki odebrano jako zapowiedź nadejścia „gorszych czasów”. Podczas jednej z narad Komitetu Centralnego Gomułka oświadczył, że plan pięcioletni faktycznie nie istnieje. Poprawę sytuacji gospodarczej władze widziały w podwyżkach. W marcu 1963 roku premier Józef Cyrankiewicz zapowiedział podwyżkę cen energii elektrycznej, gazu, wody, węgla, drewna opałowego i centralnego ogrzewania. Nowe ceny wprowadzono 1 kwietnia 1964 roku. Podwyżka spotkała się z falą niezadowolenia społecznego. Pojawiały się antyrządowe napisy, a wśród ludności zaczęły krążyć dowcipy na temat podwyżki. Ewenementem był strajk pielęgniarek, które w liczbie około tysiąca przeszły ulicami Warszawy pod Ministerstwo Zdrowia. We wrześniu 1964 roku wzrosły ceny mleka, zapałek i alkoholu, a Rada Ministrów podjęła decyzję o obniżeniu zawartości tłuszczu w mleku i śmietanie. Oprócz podwyżek, władza zdecydowała się nieco skorygować plany gospodarcze i przeznaczyć część środków na produkcję żywności.
Pomimo klęski planu gospodarczego na lata 1961–1965 władze nie przyznały się do porażki. W grudniu 1965 roku Gomułka podsumował plan. Przyznał, że pomimo wzrostu produkcji przemysłowej (o blisko 52%) nie udało się zrealizować planu w produkcji dóbr konsumpcyjnych. Produkcja rolnicza wzrosła o 15% (planowane 22%). Gomułka uznał tę pięciolatkę za „okres wielkiego kroku naprzód w dziedzinie rozbudowy ekonomiki i siły naszej ojczyzny”. Słowa te nie miały pokrycia w rzeczywistości.
Dalszą sytuację władze próbowały rozwiązać kolejnymi podwyżkami cen. W lipcu 1966 roku wzrosły ceny papierosów i ryb. Staniały za to towary luksusowe (wówczas zaliczano do nich m.in. telewizory i pralki).
Pięciolatka 1965-1970.
W listopadzie 1965 roku sejm uchwalił Narodowy Plan Gospodarczy na lata 1966–1970. Nowa pięciolatka zakładała wzrost dochodu narodowego o 34%, produkcji przemysłowej o 44%, produkcji rolniczej o 17%. Udało się przekroczyć plan tylko w produkcji przemysłowej – standard życia społecznego pozostał na niskim poziomie. Nakłady przemysłowe do 1970 roku wzrosły o 27,7%.
W 1967 roku rozpoczęto produkcję Polskiego Fiata 125p w FSO. Samochód stanowił symbol postępu epoki gomułkowskiej, oraz był świadectwem nadążania Polski za przemianami zachodzącymi na świecie.
W listopadzie 1967 roku wzrosły o blisko 17% ceny mięsa, przetworów mięsnych i słoniny. Problem ten był dyskutowany na X Plenum KC PZPR, na którym stwierdzono, że „ceny mięsa utrzymywały się na niezmienionym poziomie od roku 1959” i w końcu trzeba było je zwiększyć „z uwagi na równowagę rynkową”. Gomułka stwierdził, że wzrost produkcji mięsa nie nadążał za wzrostem siły nabywczej ludności oraz za wzrostem popytu na ten artykuł. Oprócz tego podkreślił, że żaden kraj na świecie nie prowadzi „polityki całkowitej niezmienności cen”. Wzrost cen spotkał się z niezadowoleniem społecznym – podczas protestu robotników w Żeraniu Gomułka powiedział do protestujących, że nie rozumie ich oburzenia, gdyż pomimo podwyżki mięsa ich i tak nie było stać na ten towar. Niskie pensje władze rekompensowały finansowaniem ochrony zdrowia, oświaty, kultury, dotowaniem czynszu, ogrzewania, energii, przejazdów komunikacją miejską i PKP oraz wyjazdów urlopowych. Władze rozwijały sieć szkół (szkoły tysiąclecia), domów studenckich, szkół przyzakładowych. Podczas rządów Gomułki problemem było wolne tempo budownictwa mieszkaniowego – liczba oddawanych mieszkań stale była niższa od liczby zawieranych małżeństw.
W październiku 1969 roku Gomułka ocenił dokonania gospodarcze z ostatnich lat. Na zamkniętym spotkaniu powiedział, że pomimo początkowego zmniejszenia dystansu dzielącego Polskę od Zachodu, w ostatnich latach dystans znów zaczął się powiększać. Sygnalizował także niewykonanie planu pięcioletniego w eksporcie, oraz wzrost importu pasz. Susza w 1969 roku spowodowała duże straty. Niepełne statystyki SB wykazały, że w latach 1968–1969 wybuchło 90 strajków na tle ekonomicznym.
W maju 1970 roku Gomułka zaprezentował założenia tzw. reformy Jaszczuka. Plan Bolesława Jaszczuka zakładał podniesienie wydajności pracy przez uzależnienie wysokości płacy od efektywności pracy. Komisje fabryczne miały przeliczać wydajność pracy na punkty. Źle przygotowana reforma Jaszczuka spowodowała wzrost biurokracji i zakończyła się fiaskiem.
W październiku 1970 roku Biuro Polityczne KC PZPR omówiło pogarszającą się sytuację gospodarczą Polski – produkcja rolna spadła, nastąpił znaczący spadek pogłowia trzody chlewnej, zbiory zbóż były w 1970 roku o 12% niższe niż w 1969 roku. Jednocześnie wzrosło spożycie mięsa i jego przetworów. Biuro Polityczne jednogłośnie zdecydowało się na wprowadzenie odwlekanej podwyżki cen większości artykułów żywnościowych. Jednocześnie obniżono ceny detaliczne wielu wyrobów przemysłu lekkiego i maszynowego. Uchwałę zatwierdzono 11 grudnia 1970 roku. Wprowadzone podwyżki doprowadziły do wybuchu protestów robotniczych. Krwawo stłumione strajki zmusiły Gomułkę do ustąpienia ze stanowiska. Władzę objął Edward Gierek.
Lata 1970–1980.
Rozwój gospodarczy.
Po kryzysie politycznym w grudniu 1970 ze stanowiska ustąpił I sekretarz KC PZPR, Władysław Gomułka i funkcję tę objął Edward Gierek. Sformułowano wówczas nową politykę społeczno-ekonomiczną, tzw. strategię przyspieszonego rozwoju gospodarczego i społecznego Polski, zakładającą utrzymanie szybkiego tempa wzrostu gospodarczego i jednoczesną poprawę materialnych i kulturowych warunków życia społeczeństwa. Projekt modernizacji kraju opierał się na zaciągnięciu kredytów, które miały być spłacane dzięki dochodom ze sprzedaży wyprodukowanych towarów. Na początku lat 70. kredyty były tanie, a zachodnie banki dysponujące nadwyżkami gotówki chętnie udzielały pożyczek gwarantowanych przez państwo. Zasady prowadzenia gospodarki pozostały niezmienne: kierunki działań należało uzgodnić z ZSRR oraz gospodarkę planowano centralnie.
W lutym 1971 roku władze PRL odrzuciły poprzedni plan gospodarczy i wprowadziły nowy na lata 1971–1975. Nową wersję planu przyjęto w grudniu 1971 roku. Dzięki zaciągnięciu kredytów można było zaplanować wzrost dochodu narodowego w pięcioleciu o 39% (w 1973 roku wprowadzono korektę, która podniosła wzrost do 55%). Produkcja przemysłowa miała wzrosnąć o 50% (po korekcie w 1973 66%). 10 maja 1972 roku Edward Gierek na V Plenum KC PZPR przedstawił plan podwojenia liczby mieszkań w ciągu 20 lat. Aby zrealizować plan, władze zakupiły od Związku Radzieckiego i Niemieckiej Republiki Demokratycznej technologię produkcji domów z prefabrykatów. Dzięki kredytom, wykorzystaniu rezerw walutowych, wzrostowi popytu na węgiel oraz nieznacznym usprawnieniom gospodarki, dochody ludności wzrosły o 11% przy braku inflacji.
Nowy plan zakładał gigantyczny wzrost inwestycji, któremu towarzyszyła kampania propagandowa. Rozpoczęto budowę nowych zakładów produkcyjnych (m.in. Huty Katowice, Rafinerii Gdańskiej, Portu Północnego, Fabryk Samochodów Małolitrażowych w Bielsku-Białej i Tychach, kopalni w Zagłębiu Lubelskim i w Bełchatowie). W 1973 roku rozpoczęto produkcję Polskiego Fiata 126p. Obok zakładów przemysłowych budowano bloki mieszkaniowe – według założeń do połowy lat 80. miano zaspokoić potrzeby mieszkaniowe społeczeństwa. Czas oczekiwania na nowe mieszkanie za rządów Edwarda Gierka wynosił od 6 do 15 lat. Obok rozwoju przemysłu planowano unowocześnienie infrastruktury. Elektryfikowano kolejne odcinki linii kolejowych, rozpoczęto budowę nowych dróg (np. Gierkówki powstałej w znaczniej mierze dzięki żołnierzom), w Warszawie rozpoczęto budowę Trasy Łazienkowskiej i Dworca Centralnego. Jedną ze sztandarowych inwestycji była budowa Centralnej Magistrali Kolejowej (CMK) – najnowocześniejszej w krajach RWPG linii kolejowej. CMK miała połączyć Górny Śląsk i jej kopalnie węgla z portami w Trójmieście. Według planów pociągi miały jeździć początkowo z prędkością 160 km/h, a po ukończeniu budowy 250 km/h. Z braku środków inwestycyjnych budowę CMK zakończono w 1977 roku. Udało się wybudować trasę łączącą Grodzisk Mazowiecki ze Śląskiem. Ponadto narzucony termin sprawił, że zaniedbano wyposażenie CMK w nowoczesne systemy kierowania ruchem kolejowym, zaniechano budowy nasypów pod tory oraz bezkolizyjnych przejazdów. Do połowy lat 80. na całej trasie obowiązywało ograniczenie prędkości do 140 km/h.
20 lipca 1972 roku Piotr Jaroszewicz podpisał uchwałę Rady Ministrów w sprawie udzielania dodatkowych dni wolnych od pracy. W 1975 roku pojawiły się wolne soboty. Wzrost produkcji był połączony ze wzrostem płac. W rolnictwie zniesiono obowiązkowe dostawy zboża, ziemniaków i żywca (1 stycznia 1972), a rolników objęto ubezpieczeniem i ułatwiono im obrót ziemią. Władze zachęcały rolników do specjalizacji produkcji i inwestycji. Jednocześnie zaczęły powstawać wielkie państwowe fermy hodowlane. W latach 1971–1974 dochód narodowy wzrósł o prawie 60%, produkcja przemysłowa o 64%, rolnicza o 19%, płace realne o 41%.
Rozpoczęcie budowy oraz zakończenie kolejnego jej etapu ukazywano jako sukces rządu. Niektórym Polakom ukazywane przez prasę, radio i telewizję informacje o sukcesach gospodarczych przypominały propagandę planu sześcioletniego, jednak duża część społeczeństwa przychylnie przyjmowała politykę Gierka.
W 1971 roku wprowadzono przydział dewiz na wyjazdy turystyczne. Z paszportem szło się do banku, w którym można było kupić dolary, po 20 złotych na realizację podróży i po 40 zł. na inne wydatki. Przydział dewiz (początkowo 130, później 150 dol.) można było oficjalnie dostać raz na trzy lata. Pewną pulę dewiz posiadały niektóre organizacje (np. Socjalistyczny Związek Studentów Polskich, Związek Literatów). Otworzono granicę z NRD, a z czasem zezwolono na podróże zagraniczne do innych państw socjalistycznych.
W 1972 roku powstało Przedsiębiorstwo Eksportu Wewnętrznego Pewex. Była to sieć sklepów, w których za zachodnie waluty lub bony można było kupić towary niedostępne na rynku krajowym. Wcześniejszą rolę Peweksów pełniły sklepy dewizowe PeKaO oraz sieć sklepów Baltona. Zakupy w Peweksie lub w Baltonie uchodziły za symbol luksusu. Pewex upadł na początku lat 90. – jedyny sklep tej marki pozostał w Zgorzelcu, który wykupiły ekspedientki ratujące własne miejsca pracy. Pewex w Zgorzelcu zamknięto w 2010 roku.
W pierwszym półroczu średnie płace wzrastały o kilkanaście procent (w latach 1970–1975 o 60%). Na początku lat 70. za jednego dolara należało zapłacić na czarnym rynku ok. 120-130 złotych, przy czym średnia pensja wynosiła ok. 2000 zł. Ceny artykułów pierwszej potrzeby wzrosły nieznacznie. Na rynku pojawiły się po przystępnych cenach artykuły, które w czasach Gomułki uważano za luksusowe (wyroby czekoladowe, cytrusy, wędliny lepszych gatunków, papierosy Marlboro, licencyjna Coca-cola).
Znacznie rozszerzono świadczenia socjalne, m.in. bezpłatną opieką lekarską objęto rolników indywidualnych i twórców kultury. Podwyższono zasiłki rodzinne i najniższe emerytury. Polityka E. Gierka umożliwiła rozwój turystyki zagranicznej zarówno do krajów bloku wschodniego, jak i na Zachód. W porozumieniu z władzami NRD praktycznie otwarto granicę z zachodnim sąsiadem, umożliwiając Polakom zakupy w lepiej zaopatrzonych sklepach niemieckich. W 1975 r. liczba odwiedzających NRD osiągnęła 5,6 mln osób.
Po 1970 r. rozbudzone zostały aspiracje konsumpcyjne społeczeństwa, które nie miały jednak trwałych podstaw w efektach pogrudniowej polityki ekonomicznej. Społeczeństwo polskie żyło ponad stan, nieświadome niebezpieczeństw, jakie niosło ze sobą nadmierne zadłużenie w krajach kapitalistycznych.
Kryzys.
Problemy gospodarcze zaczęły pojawiać się już w 1973 roku. Zbyt duże nakłady na przemysł ciężki sprawiły, że produkowano produkty, na które nie było zapotrzebowania. Fabryki i kombinaty budowano w nieprzemyślanych miejscach, co powodowało problemy z transportem. W celu spłaty kredytów preferencyjnych ekipa Gierka zaciągała nowe kredyty. Kryzys naftowy w 1973 roku sprawił, że wzrosły odsetki od zaciągniętych kredytów. Innymi problemami okazały się: niska jakość i wydajność pracy, niedokładnie oszacowane koszty inwestycji, deficyt energii. Bezpośrednimi przyczynami kryzysu gospodarczego po 1975 roku były: kryzys naftowy w 1973 roku, lata nieurodzaju w rolnictwie w połowie dziesięciolecia, wtłoczenie środków z kredytów w niewydolny system gospodarczy, sam fakt istnienia gospodarki centralnie sterowanej, oparcie części inwestycji na przestarzałych technologiach, zbyt szeroka skala inwestycji (wiele niepotrzebnych zakładów budowano pod presją lokalnych władz).
Nowe technologie uzależniały przemysł od dostaw surowców i półfabrykatów z Zachodu. Dług w 1975 roku wyniósł 8 mld dolarów (w 1970 było to 0,6 mld, w 1974 4 mld). Obsługa długu pochłaniała coraz większą część wpływów z eksportu (36% w 1976 roku). Aby ograniczyć problemy gospodarcze zmniejszono inwestycje w przemyśle spożywczym i lekkim oraz zlikwidowano drobny przemysł terenowy. Zachwiało to równowagą rynkową – w obiegu znajdowało się więcej pieniędzy niż poszukiwanych towarów. Dysproporcje płac pogłębiały się: robotnik na priorytetowej budowie zarabiał 15 tys. złotych, jego zwierzchnik połowę tej kwoty, zaś początkujący lekarz zarabiał poniżej 3 tys. złotych. W 1975 roku Związek Radziecki zamroził poziom dostaw ropy naftowej i innych surowców – braki uzupełniano zakupami w strefie dolarowej.
Władze bojąc się reakcji na wprowadzenie jawnych podwyżek, wprowadziły ukryte podwyżki, polegające na zmianie nazwy lub opakowania, zmniejszaniu wagi lub pogarszaniu jakości towaru. Projekt zmian cen ogłoszono 24 czerwca 1976 roku. Nowe ceny miały wejść w życie od 27 czerwca. Podwyżki cen miały być wysokie: cukru i niektórych wędlin o 100%, mięsa o ok. 70%, tłuszczów i serów tłustych o 50%, warzyw i przetworów o 30%. Rekompensaty planowano proporcjonalnie do zarobków: najlepiej zarabiający mieli otrzymać najwięcej. Zaraz po ogłoszeniu projektu zaczęto masowo wykupywać towary. Podwyżka cen żywności doprowadziła do protestów robotniczych (m.in. w Radomiu i Ursusie). Władza obawiając się powtórki grudnia 1970 zrezygnowała z podwyżek cen.
W sierpniu 1976 roku wprowadzono kartki na cukier. 1 grudnia 1976 roku podjęto decyzję o zwiększeniu importu zbóż, mięsa, pasz i tłuszczów za sumę 1,5 miliarda dolarów. 7 grudnia 1976 roku rząd polski zaciągnął w RFN długoletni kredyt na sumę 650 milionów marek. W celu wyjścia z kryzysu gospodarczego, władze ograniczyły inwestycje oraz zwiększyły produkcję na rynek i eksport. Inwestowano w górnictwo (wydobywany węgiel przynosił dewizy), rolnictwo, energetykę oraz (pod naciskiem ZSRR) w przemysł zbrojeniowy. Przemysł ponosił straty za sprawą przerw w dostawach prądu. Brakowało części zapasowych. Kryzys objął budownictwo mieszkaniowe oraz transport (zwłaszcza kolejowy). Dług w 1978 roku wyniósł 18,5 mld dolarów, a w 1980 roku 25 mld dolarów. Spłaty odsetek pochłaniały w 1979 roku 75% wpływów z eksportu.
Wprowadzenie w krajach RWPG rubla transferowego powiększyło trudności gospodarcze. Rubel sprawiał, że Polska traciła dewizy. I tak np. w polskich stoczniach budowano okręty, które według najwyższych standardów światowych wyposażano w urządzenia nabywane za dewizy. Nowe okręty sprzedawano zaś za ruble transferowe. Aby utrzymać produkcję rolną zdecydowano się na import pasz z Zachodu. Gospodarka miała cechy gospodarki rabunkowej – aby otrzymać dewizy władze dostarczały nawet masowy odstrzał i odłów zwierząt (zajęcy, łosi, kuropatw, bażantów).
Powszechne braki podstawowych towarów sprawiły, że Polacy zdobywali lub załatwiali je za pomocą układów i „dojść”. W celu kupienia droższego towaru (np. mebli czy lodówki) należało się zapisać do listy kolejkowej. Pogorszyły się jakość usług pocztowych i telekomunikacyjnych oraz transportowych. Pomimo kłopotów gospodarczych propaganda głosiła, że Polska znalazła się w czołówce rozwijających się krajów świata, że jest czwartym producentem węgla, dziewiątym – cementu, energii i stali. W 1979 roku produkt narodowy brutto zmniejszył się o 1%. Ogłoszone bez zapowiedzi podwyżki cen mięsa i wędlin 1 lipca 1980 roku doprowadziły do protestów społecznych i powstania Niezależnego Samorządnego Związku Zawodowego „Solidarność”.
Lata 1980–1989.
Gospodarka Polski w latach 80. znajdowała się w stanie ostrego kryzysu. Problemy gospodarcze były bezpośrednim impulsem do wybuchu masowych strajków w lipcu i sierpniu 1980 – najpierw w Lublinie, a potem na Wybrzeżu i Śląsku. Zakończyły się one podpisaniem porozumień społecznych, w których zaakceptowano postulaty protestujących robotników, m.in. zgodę na tworzenie wolnych związków zawodowych. Większą pulę środków przeznaczano na produkcję żywności, budowę mieszkań oraz poprawę sytuacji w energetyce – inwestycje w innych sektorach gospodarki ograniczano. System kartkowy rozbudowano za sprawą presji społecznej. Reglamentacja towarów obejmowała kolejne produkty spożywcze i przemysłowe. Okazało się jednak, że reglamentacja nie poprawiła sytuacji na rynku. Do końca lat 80. puste sklepy stały się charakterystycznym krajobrazem gospodarki Polski Ludowej. Obok ograniczeń w handlu władze prowadziły walkę ze spekulantami – w latach 80. działa Inspekcja Robotniczo-Chłopska, której zadaniami były walka ze spekulacją oraz kontrola handlu.
Podczas „karnawału Solidarności” debatowano na temat dróg wiodących do poprawy sytuacji. Opracowano wiele projektów reform, o których zapomniano po wprowadzeniu stanu wojennego. Do części reform wrócono podczas realizacji planu Balcerowicza.
Stan wojenny.
Apogeum kryzysu nastąpiło w 1981 r., kiedy odnotowano spadek dochodu narodowego o 22%. W 1982 r. dochód spadł o 6%. W 1982 r. produkt narodowy brutto był niższy o 15% (w porównaniu do 1980). Poziom z 1980 r. udało się osiągnąć w 1986. Po wprowadzeniu stanu wojennego kontrolę nad przedsiębiorstwami objęli komisarze wojskowi, którzy nie byli przygotowani do pełnienia tego typu funkcji. Rygory stanu wojennego utrudniały kooperację przedsiębiorstw. Wprowadzenie sankcji gospodarczych przez USA (które obejmowały zakaz sprzedaży towarów do Polski Ludowej, jak i ich importu) pogorszyły sytuację. W największych problemach znalazło się rolnictwo, które doznało ograniczeń w zakresie importu pasz. 1 lutego 1982 podniesiono ceny o ponad 100%, co obniżyło realne dochody ludności o ok. 30%. W tym samym roku przyjęto pakiet ustaw przygotowanych przed 13 grudnia.
W 1981 roku rząd gen. Jaruzelskiego poinformował Klub Paryski o wstrzymaniu spłat zadłużenia zagranicznego w wysokości 25,5 miliarda USD oraz 3,1 miliarda rubli transferowych (ok. 2,5 miliarda USD) z powodu niewypłacalności PRL, co w konsekwencji powodowało jego dalszy wzrost.
Stagnacja.
Po zniesieniu stanu wojennego w gospodarce nastąpiła stagnacja. Ponad 80% produktów było niedostępnych na rynku. Rósł nawis inflacyjny (różnica między dochodami ludności a możliwością zakupienia towarów). W 1987 r. Zbigniew Messner proklamował II etap reformy gospodarczej, który miał na celu rozwiązać problemy gospodarcze w Polsce. Program w rzeczywistości był zabiegiem propagandowym. W reformie Messnera znalazł się program likwidacji przerostu zatrudnienia, który wprowadzono w życie.
W grudniu 1988 przyjęto ustawę Wilczka, która wprowadziła wolność działalności gospodarczej i zrównała sektor publiczny z sektorem prywatnym.
Transformacja.
W 1989 r. rząd Tadeusza Mazowieckiego rozpoczął zmianę systemu gospodarczego. W grudniu 1989 Sejm przyjął pakiet 10 ustaw, przedstawiony przez wicepremiera i ministra finansów Leszka Balcerowicza. Podstawą były dwa strategiczne cele: zwalczenie hiperinflacji (w 1989 wyniosła 351%, a w 1990 686%) oraz budowa gospodarki wolnorynkowej. W odniesieniu do pierwszego celu zastosowano tak zwaną terapię szokową: dotacje budżetowe ograniczono lub zlikwidowano (w efekcie ceny nośników energii wzrosły kilkakrotnie), zmniejszono przyrost podaży pieniądza (głównie poprzez kontrolę płac poprzez wprowadzenie podatku od ponadnormatywnych wynagrodzeń, zmiany w zasadach indeksacji płac, rent i emerytur) oraz znacznie podwyższono oprocentowanie kredytów, przy równoczesnym ustaleniu dodatniej stopy procentowej dla depozytów oszczędnościowych. W ramach drugiego celu wprowadzono wewnętrzną wymienialność złotego (stworzono fundusz stabilizacyjny mający 1 mld USD), zniesiono ograniczenia i koncesje w handlu zagranicznym, urynkowiono ceny, które objęły ok. 90% ogółu wyrobów i usług, zlikwidowano system reglamentacji i priorytetów w przedsiębiorstwach, zmniejszono ograniczenia w zakresie handlu ziemią rolną i lokalami użytkowymi oraz rozpoczęto prywatyzację i restrukturyzację gospodarki i finansów (tworzenie rynku kapitałowego, reforma bankowości i systemu podatkowego). Ustawa prywatyzacyjna weszła w życie w lipcu 1990 roku. Przebudowie polskiej gospodarki towarzyszyły kryzys gospodarczy i społeczny w Europie Środkowo-Wschodniej i rozpad ZSRR.
Charakterystyka gospodarki.
Gospodarka oparta była w tym okresie na społecznej własności środków produkcji, co umożliwiało centralne planowanie – tworzono państwowe gospodarstwa rolne (PGR), wprowadzono państwowy monopol w handlu zagranicznym. Wprowadzano plany wieloletnie, m.in. plan 3-letni (1947–1949) – odbudowy gospodarczej, plan 6-letni (1950–1955) – rozwoju gospodarczego i budowy podstaw socjalizmu oraz plany pięcioletnie z 1956–1960 – o kontynuowaniu polityki uprzemysłowienia, 1961–1965 – o dalszym rozwoju gospodarki narodowej, 1966–1970 – o kontynuacji polityki industrialnej kraju.
W wyniku istnienia systemu nakazowego gospodarka komunistycznej Polski była nieefektywna i marnotrawna, a jej skutkami były bieda i zapaść cywilizacyjna. Problemy pogłębiało embargo technologiczne. Podczas przeprowadzania transformacji ustrojowej w 1989 roku produkt krajowy brutto na osobę był równy PKB, jaki Francja osiągnęła w 1952 roku, Włochy w 1961 roku, Hiszpania w 1967 roku, Portugalia w 1975 roku. W latach 80. na uzyskanie 1 dolara amerykańskiego PNB zużywano trzy razy więcej energii niż w Niemczech Zachodnich. Zasoby marnotrawiono beztrosko i bezkarnie. Przez braki w zaopatrzeniu kwitły korupcja i czarny rynek.
Zaniedbywano życie i zdrowie pracowników – utrzymywano produkcję przemysłową w zakładach, w których stężenie substancji trujących przekraczało dopuszczalne normy setki razy. W wyniku niedofinansowania służby zdrowia poziom zgonów wśród niemowląt był w Polsce Ludowej dwa razy większy niż w państwach Europy Zachodniej. Niektóre dzielnice mieszkaniowe sąsiadowały z zanieczyszczającymi okolicę przedsiębiorstwami, a w budownictwie materialnym stosowano trujące materiały. Ciężko ocenić szkody poczynione przez gospodarkę komunistyczną w ludzkiej psychice – w systemie komunistycznym nie obowiązywały etos i etyka pracy, szacunek do prawa, dążenie do produkcji, przedsiębiorczość i innowacyjność. Niechęć do rzetelnej pracy pogłębiły: nieuczciwy system awansów i wynagrodzeń, wysoka inflacja (uniemożliwiająca oszczędzanie pieniędzy), kłopoty z zaopatrzeniem.
W porównaniu do innych państw Europy poziom nauczania w polskich szkołach był wysoki (np. matematyki). Problemem okazało się nauczanie niepotrzebnych przedmiotów przy braku przygotowania młodzieży do pracy. Do szkół wyższych uczęszczało ok. 10% osób w wieku od 19 do 24 lat.
Cenzura blokowała informacje poświęcone katastrofom naturalnym, budowlanym, górniczym i zanieczyszczeniu środowiska. Władza oraz członkowie PZPR odpowiedzialni za zaniedbania blokowali przepływ informacji, licząc na to, że problemy same się naprawią, lub że informacje nie dostaną się do opinii publicznej. Blokada informacji o katastrofie w Czarnobylu przyczyniła się do wzrostu zachorowalności na raka na niespotykaną skalę.
Straty w gospodarce przynosiły niekorzystne dla Polski Ludowej umowy handlowe ze Związkiem Radzieckim. Polski węgiel i koks sprzedawano Związkowi Radzieckiemu za 10% ich ceny. Wszystkie towary sprzedawane ZSRR miały zaniżone ceny. Niektóre źródła o umowach z ZSRR twierdzą, że węgiel sprzedawano ZSRR po ok. 1$ za tonę, podczas gdy cena rynkowa w tzw. krajach zachodnich i skandynawskich (z racji rozwijającego się wówczas przemysłu miały one duże zapotrzebowanie) wynosiła 15$ za tonę.
Dochód narodowy.
Poniższy wykres przedstawia historyczne zestawienie PKB per capita Polski, Hiszpanii i Korei Południowej w latach 1950–2000:
Porównanie poziomu PKB per capita według parytetu siły nabywczej (w dolarach Geary-Khamis z 1990 r.)
Zatrudnienie.
Szybkie tempo odbudowy i uprzemysłowienia kraju zwiększyło zawodową aktywizację ludzi. Zlikwidowano bezrobocie (choć w rzeczywistości istniało bezrobocie ukryte), zmniejszono przeludnienie agrarne, szacowane w latach 1946–1965 na 2,4 mln. W latach tych ponad 2 mln ludzi znalazło zatrudnienie poza rolnictwem. Państwo realizowało politykę pełnego zatrudnienia oraz likwidacji dysproporcji w rozmieszczeniu sił wytwórczych na terenie kraju (nakaz pracy).
Gospodarka braków i niedoborów.
Braki w zaopatrzeniu sprawiły, że najpierw żywność, a następnie inne artykuły, jak buty czy papierosy, zostały objęte reglamentacją w końcowym okresie Polski Ludowej. Nabyć je można było jedynie na kartki i w ograniczonych ilościach. W końcowym okresie PRL występowały kłopoty w zaopatrzeniu, a w oczekiwaniu na dostawy towarów ustawiały się kolejki.
Równocześnie rząd wprowadził uchwałę o rozszerzeniu programu przedpłat na samochody osobowe. Ponieważ przedpłaty przyjęto w liczbie fizycznie niemożliwej do zrealizowania przez przemysł, a znaczna część samochodów była rozprowadzana poza kolejnością, operacja faktycznie umożliwiła rządowi zebranie od obywateli 25–30% całej gotówki na rynku. Niespłacone zadłużenie wewnętrzne z tego tytułu wynosiło w 2012 ok. 3,5 mln zł.
Podsumowanie.
Lata powojennej odbudowy, powiązane z rewolucyjnymi przekształceniami ustrojowymi, przyniosły zróżnicowane rezultaty. Parcelacja majątków, przyczyniając się do zmniejszenia przeludnienia agrarnego, pozostawiła zbyt dużą liczbę gospodarstw małych, utrudniających intensyfikację produkcji. Upaństwowienie przemysłu, ułatwiając planową jego odbudowę, negatywnie wpłynęło na efektywność gospodarowania. W efekcie rozwiązania w sferze własnościowej, preferujące sektor państwowy i drobne gospodarstwa chłopskie, przyczyniły się do narastania w gospodarce wynaturzeń i dysproporcji.
Nierównomierności pogłębiła, oparta na stalinowskich dogmatach, industrializacja faworyzująca działy wytwórczości związane z inwestowaniem i zbrojeniami. Od 1949 r. rozwijano nowe gałęzie przemysłu, głównie ciężkiego i maszynowego, przy zaniedbaniu już istniejących. Pojawiły się silne tendencje autarkiczne, umacniane przez napięcia w stosunkach międzynarodowych. Wyraźnie z tyłu, w stosunku do przemysłu ciężkiego, pozostały takie dziedziny, jak przemysł konsumpcyjny, transport i budownictwo mieszkaniowe. Dodatkowo polityka pospiesznego uspołecznienia własności spowodowała przejściowy regres w rolnictwie, handlu wewnętrznym i rzemiośle.
Ukształtowana w latach pięćdziesiątych struktura gospodarcza nawiązywała do kierunków rozwojowych ZSRR przed II wojną światową. Nie uwzględniała, poza sektorem zbrojeniowym, współczesnych tendencji w gospodarce światowej, inspirowanych rewolucją naukowo-techniczną. Podobnie jak w systemie radzieckim, w bardzo małym stopniu wychodziła naprzeciw potrzebom konsumpcyjnym społeczeństwa.
Głosy krytyczne pod adresem przyjętej strategii gospodarowania i domagające się zmian w systemie ekonomicznym pojawiły się w okresie krótkotrwałej „gomułkowskiej odwilży”. Poglądy te tylko częściowo wykorzystane zostały w prowadzonej polityce gospodarczej. Jedynym trwałym efektem zmian w latach 1956–1958 było zastąpienie przymusowej kolektywizacji programem rozwoju kółek rolniczych. Nie stworzono jednak skutecznych barier zapobiegających rozdrabnianiu gospodarstw indywidualnych. Krótkotrwałe próby przebudowy struktury ekonomicznej kraju, podobnie jak i ukształtowania efektywnego systemu gospodarczego, przerwało pospieszne odstąpienie kierownictwa PZPR od realizacji programu demokratyzacji państwa.
Od 1959 r. górę wzięły tendencje do koncentracji uwagi na przemyśle maszynowym i hutnictwie, oraz dodatkowo na bazie surowcowo-paliwowej. U źródeł tego zwrotu leżały radzieckie hasło współzawodnictwa bloku wschodniego z krajami kapitalistycznymi, oraz przystąpienie Polski do zagospodarowania nowo odkrytych złóż siarki, miedzi, węgla brunatnego i koksującego. Polityka gospodarcza podporządkowana została konserwatywnym tendencjom w życiu politycznym kraju i mocarstwowym ambicjom ZSRR. Przyspieszenie industrializacji ponownie niekorzystnie odbiło się na sferze nieprodukcyjnej oraz na rolnictwie i przemyśle konsumpcyjnym. Coraz większym ciężarem dla kraju stawał się import deficytowego zboża oraz dóbr inwestycyjnych, związany z niską zdolnością eksportową gospodarki. Rozwój kapitałochłonnego sektora wydobywczego zmniejszał systematycznie efektywność gospodarowania. W latach sześćdziesiątych malała dynamika dochodu narodowego i narastały dysproporcje w gospodarce.
Utrzymujące się pod koniec lat sześćdziesiątych niekorzystne zjawiska w gospodarce, niepokoje polityczne w kraju i przykład innych państw bloku wschodniego skłoniły władze do bardziej radykalnych posunięć. Podjęto próbę przejścia do selektywnego rozwoju przemysłu, preferując wybrane jego gałęzie, z punktu widzenia zdolności eksportowych. Na marginesie zmian pozostawiono przemysł konsumpcyjny, rolnictwo, transport i budownictwo mieszkaniowe.
Zlekceważenie dziedzin związanych z poprawą warunków bytowych ludności uniemożliwiło szersze poparcie ze strony społeczeństwa dla nowej polityki strukturalnej. Generalnie słuszne, chociaż ograniczone posunięcia modernizacyjne, pozostawiające nienaruszoną pozycję przemysłu wydobywczego i ciężkiego, napotkały barierę społeczno-polityczną uzewnętrznioną wybuchem społecznym w grudniu 1970 r.
Lata 1971–1980, nazwane „dekadą gierkowską”, dzieliły się na dwa bardzo różne okresy, na które złożyły się przyspieszenie wzrostu gospodarczego i wzrost stopy życiowej ludności w pierwszej połowie lat siedemdziesiątych, związane z pozyskaniem kredytów zagranicznych, oraz jego wyraźne zwolnienie po 1975 r., które następnie przeszło w kryzys. W 1979 r., pierwszy raz w historii PRL, nastąpił spadek dochodu narodowego, powodując pogorszenie warunków bytowych ludności i wzrost napięć społecznych.
Z buntu przeciwko dotychczasowej polityce gospodarczej zrodził się ruch „solidarnościowy”, który władze komunistyczne próbowały złamać, wprowadzając w grudniu 1981 r. stan wojenny. Zarządzenia stanu wojennego dały pewne ożywienie koniunktury po 1982 r., która jednak ponownie załamała się w 1989 r. W konsekwencji do końca dekady lat osiemdziesiątych nie osiągnięto poziomu dochodu narodowego z 1978 r. W okresie tym wielkim ciężarem dla gospodarki stało się zadłużenie zagraniczne, którego spłata przerastała możliwości finansowe kraju.
Gospodarka końca lat osiemdziesiątych nie była w stanie zaspokoić aspiracji bytowych społeczeństwa i zapewnić Polsce należytego miejsca w międzynarodowej rywalizacji. Przyczyny tej sytuacji po części tkwiły w liczącym wieki odstawaniu Polski od poziomu gospodarczego Europy Zachodniej. Jednak trwające przez 45 lat rządy komunistyczne odpowiedzialne są za skierowanie gospodarki na tory oddalające ją od trendów występujących w czołówce krajów cywilizowanych. Doprowadziło to do strukturalnego kryzysu gospodarczego, a w konsekwencji do upadku narzuconego Polsce systemu.
Ocena.
Ocena PRL-u jako okresu w rozwoju ekonomiczno-społecznym Polski jest niejednoznaczna. Zależy ona w dużym stopniu m.in. od orientacji politycznej oceniającego. Próba bezstronnej oceny musi z jednej strony uwzględnić położenie geopolityczne Polski po II wojnie światowej, z drugiej zaś strony fakt, że ostatecznym wynikiem prowadzonej w okresie lat 80. polityki gospodarczej i społecznej były obciążenie gospodarki państwa dużym długiem i niezdolność do konkurowania na rynkach światowych.
Pozytywnymi cechami PRL były: bezpieczeństwo socjalne, odbudowa Warszawy, likwidacja analfabetyzmu, niski poziom przestępczości pospolitej (szczególnie pobić i rozbojów) i patologii społecznych, inwestycje w transport (np. budowa tzw. Gierkówki).
Bardziej kontrowersyjne, choć przez wielu do dziś również uważane za sprawiedliwe, było powszechne zrównanie poziomu życia (znacznie mniejsza rozpiętość dochodów osobistych) (współczynnik Giniego wzrósł z 25 w 1987 do 35 w 2002.
W pierwszych dwóch dekadach znacznie poprawił się stan zdrowia ludności wskutek wprowadzenia antybiotyków i poprawy warunków życia. W drugiej połowie lat 70. zaczęła zwiększać się śmiertelność, osiągając maksimum w 1980. Dotyczyło to zwłaszcza mężczyzn w wieku 45–55 lat. Za główne przyczyny tego stanu uznaje się: duże zanieczyszczenie środowiska, złe warunki pracy, przeludnione mieszkania, depresje wywołane pogorszeniem się warunków gospodarczych, alkoholizm, złą dietę i pogorszenie się opieki medycznej.
Niekorzystnymi cechami ustroju socjalistycznego w PRL były: tłumienie wolności obywatelskich, zmuszanie jednostek do emigracji lub „emigracji wewnętrznej”, korupcja, konieczność korzystania z pomocy rodzin przysyłających paczki z zagranicy, ograniczone możliwości wyjazdu do państw spoza bloku wschodniego, degradacja środowiska naturalnego, co w efekcie końcowym doprowadziło do zapóźnienia gospodarczego i cywilizacyjnego oraz zadłużenia (które w 1989 wynosiło 42,3 mld USD – 40,8 mld USD w walutach krajów zachodnich, 1,5 mld USD w walutach państw socjalistycznych).
Gospodarka w okresie lat 80. charakteryzowała się wysokim poziomem marnotrawstwa, energochłonności, szkodliwości dla środowiska i nieefektywności, jak również dużymi dysproporcjami w rozwoju poszczególnych sektorów gospodarki (szczególnie widoczne były niedorozwój usług i budownictwa mieszkaniowego oraz wysoki udział inwestycji w PKB). Nadmierna emisja pieniądza powodowała nawis inflacyjny. Niedostępność podstawowych produktów konsumpcyjnych przyczyniały się do wzrostu korupcji, rozwoju czarnego rynku i innych form handlu wymiennego towarami lub przywilejami.
W przypadku katastrof przemysłowych władze prowadziły politykę maksymalnego ograniczania dostępu do informacji, tak długo jak to było możliwe, zwłaszcza jeśli były one związane z zaniedbaniami na szczeblu kierowniczym (partyjnym). Zachodni dziennikarze Dusko Doder i Louise Branson określili to zjawisko "blokowaniem informacji w nadziei, że skutki katastrofy jakoś same znikną, albo że nikt ich nie zauważy". Prowadziło to niejednokrotnie do eskalacji negatywnych konsekwencji dla ludności cywilnej i strat materialnych znacznie większych, niż gdyby podjęto odpowiednie działania informacyjne od razu.
Władze państwowe regularnie instruowały organy cenzury o konieczności blokowania wszelkich doniesień np. o katastrofach górniczych, budowlanych czy transportowych, niebezpiecznych odpadach chemicznych lub biologicznych, skażeniu środowiska.
Wyższy niż obecnie był udział PKB Polski w gospodarce światowej. W 1980 roku wynosił on ok. 2,4%, podczas gdy w 1945 roku wynosił ok. 0,8%, a w 2015 ok. 0,6%.

</doc>
<doc id="2343184" url="https://pl.wikipedia.org/wiki?curid=2343184" title="Franciszek Ksawery Szokalski">
Franciszek Ksawery Szokalski

Franciszek Ksawery Szokalski (zm. 1844) – polski lekarz, doktor medycyny, zesłaniec, uczestnik powstania listopadowego, współorganizator spisku omskiego.
Pochodził z Kijowszczyzny, z rodziny szlacheckiej. Był doktorem medycyny - ukończył studia na Uniwersytecie Wileńskim. Za udział w powstaniu listopadowym został w styczniu 1832 roku pozbawiony szlachectwa i karnie wcielony do Korpusu Syberyjskiego jako lekarz wojskowy. 
Po wykryciu w wyniku zdrady spisku omskiego został aresztowany, lecz udało mu się uciec z Ignacym Zubczewskim i Melodinim. Ponownie aresztowany w Presnowsku został skazany na 6 tysięcy kijów. 7 marca 1837 roku wykonano wyrok; przeżył dzięki przerwaniu wykonania wyroku, co zawdzięczał polskiemu lekarzowi batalionowemu Szaniawskiemu. Jego osoba została uwieczniona w opowiadaniu o egzekucji pt. "Za co?" napisanym przez Lwa Tołstoja.
Wywieziony do karnego więzienia w Akataju, gdzie przebywał razem z Piotrem Wysockim. Następnie jako lekarzowi pozwolono mu prowadzić praktykę lekarską przy kopalniach nerczyńskich. Kilka lat leczył i pomagał katorżnikom oraz miejscowym bez względu na status materialny. Z powodu obrażeń jego stan psychiczny zaczął się pogarszać szczególnie, gdy koledzy dowiedli mu nierealności snutych planów ucieczki Amurem do oceanu. Wpadłszy w pogłębiającą się depresję strzelił sobie w pierś we własnym domu. Zmarł tydzień później w osadzie Niżna Kara w 1844 roku.

</doc>
<doc id="2343186" url="https://pl.wikipedia.org/wiki?curid=2343186" title="Złocieniec (ujednoznacznienie)">
Złocieniec (ujednoznacznienie)



</doc>
<doc id="2343188" url="https://pl.wikipedia.org/wiki?curid=2343188" title="Szczawniczek">
Szczawniczek

Szczawniczek – potok, jeden z dwóch głównych dopływów potoku Szczawnik. Ma źródła na wysokości około 990 m na południowych stokach Bukowej (1077 m) w Paśmie Jaworzyny w Beskidzie Sądeckim. Spływa w południowym kierunku pomiędzy dwoma bocznymi grzbietami tego pasma; od zachodniej strony jest to grzbiet Bukowa – Wielka Bukowa (1104 m) – Kotylniczy Wierch (1032 m), od wschodniej południowy grzbiet Jaworzyny Krynickiej (1114 m), niżej przechodzący w bezleśny grzbiet z wzniesieniem Za Szczawniczkiem. Przez większość swojego biegu spływa przez duże kompleksy leśne Pasma Jaworzyny. Po opuszczeniu ich spływa w południowo-zachodnim kierunku przez miejscowość Szczawnik i na wysokości ok. 573 m w miejscu o współrzędnych uchodzi do potoku Szczawnik.
Dnem doliny potoku Szczawnik i Szczawniczek prowadzi asfaltowa szosa dochodząca do granicy lasów. Dalej wzdłuż Szczawniczka prowadzi leśna droga aż na główny grzbiet Pasma Jaworzyny. Dla pojazdów samochodowych droga jest zamknięta, ale prowadzi nią gminny szlak turystyki pieszej i rowerowej.
W zlewni Szczawniczka znajdują się źródła wód mineralnych, a w dolinie Szczawniczka rośnie rzadki w Polsce gatunek rośliny – ostrożeń głowacz.

</doc>
<doc id="2343190" url="https://pl.wikipedia.org/wiki?curid=2343190" title="Kotylniczy Wierch">
Kotylniczy Wierch

Kotylniczy Wierch (1032 m) – szczyt w Beskidzie Sądeckim w bocznym grzbiecie Pasma Jaworzyny. Grzbiet ten odgałęzia się w znajdującym się w głównej grani Pasma Jaworzyny wierzchołku Bukowa (1077 m) i biegnie w południowym kierunku poprzez Wielką Bukową (1104 m) do Kotylniczego Wierchu (1032 m). Zachodnie stoki grzbietu opadają do doliny potoku Szczawnik, wschodnie do Szczawniczka – jego dopływu. Przedłużeniem południowych stoków Kotylniczego Wierchu jest bezleśny, niski grzbiet z wierzchołkiem Za Szczawniczkiem (642 m)
Kotylniczy Wierch wznosi się od północnej strony nad terenami zabudowanymi miejscowości Szczawnik i jest całkowicie zalesiony. Dominuje buk i jodła. Bezleśne są jedynie południowe jego podnóża. Są to łąki mieszkańców Szczawnika. 
Cały masyw Kotylniczego Wierchu znajduje się na obszarze Popradzkiego Parku Krajobrazowego. Do niedawna był niedostępny turystycznie. Ostatnio jednak wyznakowano gminny szlak turystyki pieszej ze Szczawnika przez Kotylniczy Wierch i Wielką Bukową na główny grzbiet Pasma Jaworzyny, gdzie łączy się z czerwonym szlakiem prowadzącym tym grzbietem.
Nazwa szczytu pochodzi od gwarowego słowa "kotelnica", które ma dwa znaczenia: 1) kotlina lub inna depresja w terenie; 2) miejsce kocenia się (i zimowania) owiec. Pochodzące od tego słowa geograficzne nazwy spotyka się w wielu miejscach w Karpatach.

</doc>
<doc id="2343191" url="https://pl.wikipedia.org/wiki?curid=2343191" title="Św. Jakub Starszy">
Św. Jakub Starszy



</doc>
<doc id="2343193" url="https://pl.wikipedia.org/wiki?curid=2343193" title="Kaiserslautern (ujednoznacznienie)">
Kaiserslautern (ujednoznacznienie)

Niemcy:
Inne:
Zobacz też:

</doc>
<doc id="2343196" url="https://pl.wikipedia.org/wiki?curid=2343196" title="Taguchi Ukichi">
Taguchi Ukichi



</doc>
<doc id="2343199" url="https://pl.wikipedia.org/wiki?curid=2343199" title="RKS Raków Częstochowa">
RKS Raków Częstochowa



</doc>
<doc id="2343200" url="https://pl.wikipedia.org/wiki?curid=2343200" title="UGC 11415">
UGC 11415

UGC 11415 – galaktyka spiralna znajdująca się w konstelacji Smoka w odległości około 350 milionów lat świetlnych od Ziemi. Galaktyka ta oddziałuje grawitacyjnie z pobliską NGC 6786.

</doc>
<doc id="2343201" url="https://pl.wikipedia.org/wiki?curid=2343201" title="Gmina związkowa Altenglan">
Gmina związkowa Altenglan

Gmina związkowa Altenglan (niem. "Verbandsgemeinde Altenglan") – dawna gmina związkowa w Niemczech, w kraju związkowym Nadrenia-Palatynat, w powiecie Kusel. Siedziba gminy związkowej znajdowała się w miejscowości Altenglan.
1 stycznia 2018 gmina związkowa została połączona z gminą związkową Kusel i utworzyła tym samym nowa gminę związkową Kusel-Altenglan.
Podział administracyjny.
Gmina związkowa zrzeszała 16 gmin wiejskich:

</doc>
<doc id="2343203" url="https://pl.wikipedia.org/wiki?curid=2343203" title="McDonnell Douglas MD-90">
McDonnell Douglas MD-90

McDonnell Douglas MD-90 – samolot pasażerski średniego zasięgu, napędzany dwoma silnikami turbowentylatorowymi. Został zaprojektowany przez amerykańską wytwórnię lotniczą McDonnell Douglas, na bazie modelu McDonnell Douglas MD-80 i wszedł do służby w 1995 roku w liniach Delta Air Lines. Od swojego poprzednika różni się bardziej wydajnymi silnikami International Aero Engines V2500 i dłuższym kadłubem. MD-90 może przewozić na swoim pokładzie do 172 pasażerów.
Charakterystyka.
W latach osiemdziesiątych, tuż po pojawieniu się na rynku modelu MD-80, McDonnell Douglas rozpoczął prace nad jego następcą - MD-90. Początkowo samolot miał być napędzany dwoma silnikami śmigłowentylatorowymi, jednak z powodu niewielkiego zainteresowania potencjalnych odbiorców takim rozwiązaniem, producent podjął decyzję o zamontowaniu silników turbowentylatorowych IAE V2500. Oficjalnie maszyna weszła do służby 14 listopada 1989 roku, wraz z zamówieniem przez Delta Air Lines 50 sztuk, z opcją na kolejnych 110. Pierwszy lot odbył 22 lutego 1993, a dwa lata później pierwszy egzemplarz został dostarczony odbiorcy. MD-90 był produkowany, podobnie jak DC-9 i MD-80, w Long Beach, w Kalifornii. Dodatkowo 20 sztuk zostało wyprodukowanych w Szanghaju, gdzie wcześniej produkowano także MD-80.
McDonnell Douglas MD-90 powstał na bazie serii MD-80, jest dłuższą o 1,5 metra i ulepszoną wersją MD-88 z podobnymi systemami EFIS "(eng. Electronic Flight Instrument System)" i mocniejszymi, cichszymi oraz bardziej wydajnymi silnikami IAE V2500 w miejsce Pratt &amp; Whitney JT8D. Zależnie od konfiguracji kabiny pasażerskiej, samolot jest zdolny pomieścić 153 do 172 pasażerów.
MD-90 produkowany był w dwóch wersjach: -30 i -30ER (ang. ER - "extended range", przedłużony zasięg). MD-90-30 ma zasięg 2400 mil (3860 kilometrów), natomiast MD-90-30ER ma większą wagę i zasięg do 2750 mil (4426 kilometrów) z dodatkowym zbiornikiem paliwa. Producent proponował wersję z jeszcze większym zasięgiem, oznaczoną MD-90-50, ale nie został on nigdy zamówiony.
Podstawowy MD-90 posiada „szklany kokpit”, podobny do tego znajdującego się w MD-88. 29 MD-90 dostarczonych do Saudi Arabian Airlines miały pełny kokpit, awionikę i panel sufitowy podobny do MD-11 by ułatwić pilotom MD-11, przestawienie się na nowe maszyny.
Po połączeniu się wytwórni Boeing i McDonnell Douglas w 1997, nie otrzymano już żadnego zamówienia na MD-90, ze względu na silnego konkurenta, jakim był Boeing 737. Również linie Delta Air Lines wycofały swoje zamówienie na MD-90, złożone przed połączeniem producentów, zamawiając w zamian B737-800.
Produkcja MD-90 w Long Beach została zakończona w 2000, a ostatni egzemplarz trafił do Saudi Arabian Airlines. W rodzinie DC-9, biorąc pod uwagę liczbę wyprodukowanych samolotów - MD-90 zajmuje ostatnie miejsce, w skład flot linii lotniczych weszło jedynie 116 sztuk.
Kolejnym projektem producenta był McDonnell Douglas MD-95, który został przemianowany na Boeing 717-200. Głównymi konkurentami MD-90 są: Airbus A320 i Boeing 737.
Warianty.
MD-90-30 – podstawowa wersja modelu MD-90 z dwoma silnikami V2500 i EFIS ("Electronic Flight Instrument System").
MD-90-30IGW – wersja ze zwiększoną maksymalną masą startową. Wyprodukowano tylko jeden egzemplarz, który 18 marca 1997 roku trafił do chińskich linii lotniczych Great China Airlines (s/n 53567). Od 1 marca 2008 roku znajduje się we flocie tajwańskich EVA Air pod numerem rejestracyjnym B-17926.
MD-90-30ER – wersja o przedłużonym zasięgu. Wyprodukowano dwa egzemplarze - jeden znajduje się w liniach Delta Air Lines (s/n 53576), a drugi w Uni Air (s/n 53601).
MD-90-30T „Trunkliner” – wersja specjalna o zwiększonej masie startowej i mocniejszym podwoziu, produkowana w Szanghaju. Początkowo planowano budowę 40 egzemplarzy, następnie zredukowano do 20, a ostatecznie z fabryki wyjechały dwa.
Użytkownicy.
Główni odbiorcy samolotu McDonnell Douglas MD-90 to Saudi Arabian Airlines (29), Delta Air Lines (16), Japan Airlines Domestic (16), China Northern Airlines (11), Uni Air (10), China Eastern Airlines (9), Scandinavian Airlines System (8), a także kilka mniejszych, ogółem 116 sztuk.
We wrześniu 2012 w siedmiu liniach używanych było 66 maszyn MD-90: Delta Air Line (45), JAL (9), Uni Air (8), Eva Air (3), Saudia (1).
Wypadki i katastrofy.
Do lipca 2011 roku miały miejsce 3 wypadki lotnicze, w których wziął udział MD-90, w tym dwa, które doprowadziły do całkowitego zniszczenia maszyny. Zginęła jedna osoba.
24 sierpnia 1999 roku w MD-90 linii Uni Air, po wylądowaniu na lotnisku w Hualian, doszło do pożaru. Zginęła jedna osoba, a 28 zostało rannych. Przyczyną pożaru były dwa pojemniki z benzyną, przechowywane w bagażu jednego z pasażerów.
Parametry techniczne.
Źródła: Boeing, Airliners.net

</doc>
<doc id="2343206" url="https://pl.wikipedia.org/wiki?curid=2343206" title="Mario Party 2">
Mario Party 2

Mario Party 2 – japońska konsolowa gra wyprodukowana przez Hudson Soft. Gra została wydana w różnych wersjach przez Nintendo w latach 1999-2000, 2010.

</doc>
<doc id="2343208" url="https://pl.wikipedia.org/wiki?curid=2343208" title="PGC 62867">
PGC 62867



</doc>
<doc id="2343213" url="https://pl.wikipedia.org/wiki?curid=2343213" title="Western (literatura)">
Western (literatura)

Western – gatunek literacki, obejmujący utwory awanturniczo-przygodowe, których akcja toczy się na zachodnim pograniczu dawnych Stanów Zjednoczonych (zwykle na zachód od rzeki Missisipi), czyli tak zwanym Dzikim Zachodzie, w drugiej połowie XIX wieku.
Literatura typu "western" zwykle ma formę powieści awanturniczej, opowiadania, rzadziej sztuki scenicznej. Western narodził się w literaturze amerykańskiej. W Ameryce ma też najwięcej twórców i czytelników. Istnieje jednak też spora grupa pisarzy nie-amerykańskich piszących w tym gatunku. Największą popularnością literatura western cieszyła się w latach sześćdziesiątych XX wieku, pod wpływem popularnych wówczas seriali telewizyjnych typu western, takich jak "Bonanza".
Historia literatury typu western.
Geneza westernu.
Utwory typu western często nawiązywały do klasycznej romantycznej literatury amerykańskiej z I połowy XIX wieku, a szczególnie do twórczości Jamesa Feminore Coopera. Autor ten w latach 1823-1841 opublikował cykl powieści "Pięcioksiąg przygód Sokolego Oka", w której stworzył romantyczną epopeję amerykańskiego osadnictwa, będącą jednocześnie powieścią przygodową. Powieści Coopera zainspirowały późniejszych twórców westernu, choć powstawały w czasach, gdy zachodnia granica Stanów Zjednoczonych opierała się na górach Appalachach. Akcja późniejszych westernów toczyła się zwykle na zachód od rzeki Missisipi.
Początki westernu.
Western narodził się jako tania literatura rozrywkowa. Pierwsze westerny, były przeważnie tanimi powieściami przygodowymi, drukowanymi na kiepskim papierze, przeznaczonymi dla masowego czytelnika (tzw. literatura wagonowa). Rzadko odznaczały się większymi walorami literackimi. Ich akcja toczyła się na dzikim zachodzie, tematem były przygody traperów, banitów, rewolwerowców, kowbojów, stróżów prawa, którzy zamieszkiwali te niespokojne regiony. Charakterystyczne było to, że wiele z tych powieści opisywało fikcyjne perypetie autentycznych ludzi, żyjących w tych czasach, takich jak Buffalo Bill, Jesse James, Wyatt Earp, czy Calamity Jane.
Mimo niskiej oceny literatury westernowej przez krytyków literackich, była ona powszechnie czytana co spowodowało, że opowieści te zaczęły się ukazywać w magazynach literackich. Pod koniec XIX wieku popularność tej literatury przekroczyła granice Stanów Zjednoczonych i wkrótce utwory western zaczęły powstawać także w Europie. Najbardziej znanym tego typu przykładem jest twórczość niemieckiego pisarza Karola Maya, którzy stworzył cykl powieści o przygodach białego trapera Old Shatterhanda i jego czerwonoskórego przyjaciela – Apacza Winnetou.
Western w XX wieku.
W pierwszej połowie XX wieku popularnością cieszyli się tacy pisarze jak Owen Wister, autor powieści "Wirgińczyk" (1902) oraz Zane Grey, twórca m.in. "Jeźdźców purpurowego stepu" (1912). W latach dwudziestych popularne opowiadania tworzył m.in. Max Brand. Był to okres większego zainteresowania literaturą western, które spowodowane było produkcją coraz większej liczby filmów typu western.
W późniejszym okresie popularność w tej dziedzinie literatury zdobyli Ernest Haycox, Walter van Tillburg, A.B. Guthrie, Jack Schaefer, Louis L’Amour, Ray Hogan.
Upowszechnienie telewizji w latach sześćdziesiątych oraz pojawienie się pierwszych seriali telewizyjnych typu western, spowodowało nie tylko wzrost poczytności westernów-książek, ale także pojawienie się westernów-komiksów.
W latach siedemdziesiątych i osiemdziesiątych, oprócz wspomnianego wyżej Louisa L'Amor, popularnością cieszyła się twórczość takich pisarzy jak George G. Gilman, Larry McMurtry, Cormac McCarthy, Elmer Kelton, Marlin Durham.
Literatura western w Polsce.
Pierwszym pisarzem polskim uprawiającym literaturę typu western był Henryk Sienkiewicz. Pisarz ten podczas swojej podróży do Stanów Zjednoczonych zetknął się nie tylko z życiem mieszkańców zachodniego pogranicza tego kraju, ale także z wczesną literaturą western, o czym wspominał w swoich "Listach z podróży do Ameryki" drukowanych na łamach Gazety Polskiej. Sienkiewicz opublikował trzy nowele typu western: "Komedia z pomyłek" (1878), "Przez stepy" (1879) i "W krainie złota" (1881), późniejsze dokonania pisarza na polu literatury przyćmiły jednak jego sławę jako autora westernu.
W późniejszym okresie literatura western w Polsce miała zwykle formę literatury przygodowej przeznaczonej dla dzieci i młodzieży. Po II wojnie światowej książki o Indianach pisał Sat-Okh (Stanisław Supłatowicz).
W 1959 roku Alfred Szklarski opublikował powieść dla młodzieży "Tomek na wojennej ścieżce", będącej częścią cyklu o przygodach Tomka Wilmowskiego, której akcję umieścił na Dzikim Zachodzie. Wkrótce potem wraz z żoną Krystyną opublikował trylogię "Złoto Gór Czarnych" (1974-1979).
W 1970 roku Adam Bahdaj opublikował powieść "Czarne sombrero".
W latach 1976-1981 Longin Jan Okoń stworzył trylogię indiańską, której bohaterem był Polak Ryszard Kos. Na trylogię składały się powieści "Tecumseh" (1976), "Czerwonoskóry generał" (1978) i "Śladami Tecumseha" (1980). W 1986 roku Okoń opublikował powieść "Płonąca preria".
Bardzo płodnym autorem polskiego westernu był powieściopisarz Wiesław Wernic. Był on autorem obszernej sagi traperskiej, która ukazywała się w latach 1965-1990. Głównymi jej bohaterami byli doktor Jan – lekarz oraz jego przyjaciel – traper Karol Gordon. Cykl liczy 20 tomów, które ukazały się za życia pisarza m.in. "Tropy wiodą przez prerię" (1965), "Szeryf z Fort Benton" (1966), "Na południe od Rio Grande" (1975), "Ucieczka z Wichita Falls" (1976), "Złe miasto" (1990). Przedwczesna śmierć autora nie pozwoliła mu dokończyć cyklu.

</doc>
<doc id="2343214" url="https://pl.wikipedia.org/wiki?curid=2343214" title="Mario Party 4">
Mario Party 4

Mario Party 4 – japońska konsolowa gra wyprodukowana przez Hudson Soft. Gra została wydana przez Nintendo w 2002 roku na konsolę Nintendo GameCube.

</doc>
<doc id="2343219" url="https://pl.wikipedia.org/wiki?curid=2343219" title="UMMC Jekaterynburg">
UMMC Jekaterynburg

UMCC Jekaterynburg; ros. УГМК Екатеринбург – rosyjski kobiecy klub koszykarski, powstały w 1938 roku z siedzibą w Jekaterynburgu.
Klub występuje w rozgrywkach Superligi A, a także w Eurolidze.
W latach 2007–2011 w klubie występowała reprezentantka Polski - Agnieszka Bibrzycka.

</doc>
<doc id="2343220" url="https://pl.wikipedia.org/wiki?curid=2343220" title="Glukozyd">
Glukozyd



</doc>
<doc id="2343221" url="https://pl.wikipedia.org/wiki?curid=2343221" title="Tramwaje w Toyamie">
Tramwaje w Toyamie

Tramwaje w Toyamie − system komunikacji tramwajowej działający w japońskim mieście Toyama.
Historia.
Klasyczny tramwaj.
Pierwszą linię tramwajową w Toyamie otwarto w 1913. Do 1936 system rozbudowano i składał się z tras o łącznej długości 10,8 km. Po 1960 liczba pasażerów zaczęła maleć i zlikwidowano część linii. W 2009 wybudowano jednotorowy odcinek o długości 1,1 km, który połączono z istniejącą linią tramwajową. Linię tę nazwano Centram. Dzięki temu powstała pętla, którą obsługują tramwaje GT4K-ZR. Napięcie w sieci trakcyjnej wynosi 600 V DC. Obecnie działają trzy linie na trasie o długości 7,5 km.
Toyama Light Rail (Portram).
W 1924 otwarto linię kolejową z Toyamaguchi do Iwasehama. W 1927 wydłużono linię od stacji Toyamaguchi do dworca kolejowego Toyama. W 1943 linia została wykupiona przez państwo. W 1967 zmieniono napięcie w sieci trakcyjnej z 600 V DC na 1500 V DC. W 2004 ogłoszono, że linia zostanie przebudowana na lekką kolej. 1 marca 2006 zawieszono przewozy, aby dostosować linię do nowego taboru między innymi poprzez budowę niskich peronów, budowę nowych mijanek oraz zmianę napięcia w sieci trakcyjnej na 600 V DC. Linię ponownie otwarto 29 kwietnia. Linia ma 8 km długości i 10 przystanków. Planowane jest połączenie linii Portram i tramwaju kursującego przez centrum miasta. 
Trasa linii Portram:
Tabor.
Do obsługi linii klasycznego tramwaju jest 20 tramwajów:
Pojemność wagonów serii 8000 wynosi 90 pasażerów. Wraz z oddaniem do eksploatacji linii Centram w 2009 zakupiono 3 tramwaje serii 9000(GT4K-ZR). 
Do obsługi linii Portram jest 7 tramwajów serii TLR0600 (GT4K-ZR). Tramwaje GT4K-ZR (TLR0600 i 9000) są dwuczłonowe i dwukierunkowe mają 18,4 m długości i 2,4 m szerokości. Podłoga znajduje się 30 cm nad główką szyny. Pojemność tramwaju to 80 pasażerów w tym 28 na miejscach siedzących. Prędkość konstrukcyjna tramwajów to 70 km/h. Wagony wyprodukowała firma Nigata Transys Co. ltd na licencji Bombardier Transportation.

</doc>
<doc id="2343226" url="https://pl.wikipedia.org/wiki?curid=2343226" title="Christian Clemens">
Christian Clemens

Christian Clemens (ur. 4 sierpnia 1991 w Kolonii) – niemiecki piłkarz, występujący na pozycji pomocnika.
Kariera klubowa.
W wieku dziesięciu lat rozpoczął treningi w 1. FC Köln. W pierwszym zespole zadebiutował w wygranym 1:0 meczu z FC St. Pauli. W grudniu 2010 roku strzelił swojego pierwszego gola dla klubu w wygranym 1:0 meczu przeciwko Eintrachtowi Frankfurt. W latach 2022–2023 był piłkarzem Lechii Gdańsk, dla której rozegrał 26 spotkań, zdobywając jednego gola.

</doc>
<doc id="2343233" url="https://pl.wikipedia.org/wiki?curid=2343233" title="Józef Kocyan">
Józef Kocyan

Józef Kocyan (ur. 14 lutego 1946 w Wiśle) – polski skoczek narciarski, olimpijczyk z Grenoble 1968, medalista mistrzostw Polski, były rekordzista kraju w długości skoku. Mistrz Sportu.
Przebieg kariery.
Kocyan w 1967 roku pobił rekord Polski w długości skoku na skoczni Vikersundbakken w norweskim Vikersund. Osiągnął wówczas 133 m. Był rekordzistą także w Zakopanem, na Wielkiej Krokwi, gdzie wylądował na 107,5 m.
Czterokrotnie zdobywał medale mistrzostw Polski: w 1964 i 1965 był drugi na skoczni 70-metrowej, a w 1967 i 1968 trzeci, odpowiednio na obiekcie normalnym i dużym.
Uczestniczył w mistrzostwach świata 1966 w Oslo oraz w mistrzostwach 1970 w Wysokich Tatrach, podczas których zajął 57. miejsce w konkursie na skoczni 90-metrowej.
Zwyciężył w dwóch otwartych konkursach skoków podczas Memoriału Bronisława Czecha i Heleny Marusarzówny w roku 1967. Trzykrotnie brał udział w Turnieju Czterech Skoczni. Najlepsze miejsce (dwudzieste) zajął w jego 15. edycji.
W styczniu 1968 zwyciężył Puchar Beskidów.
Na igrzyskach olimpijskich 1968 w Grenoble na skoczni normalnej zajął 35. miejsce, natomiast dużej miejsce 45.
Rodzina.
Józef Kocyan jest synem Jerzego, znanego zjazdowca, i Ewy Kocyanów, miał ośmioro rodzeństwa, m.in. Andrzeja Kocyana. Jest żonaty, mieszka w Ustroniu.

</doc>
<doc id="2343238" url="https://pl.wikipedia.org/wiki?curid=2343238" title="James Arness">
James Arness

James King Aurness (ur. 26 maja 1923 w Minneapolis, zm. 3 czerwca 2011 w Los Angeles) – amerykański aktor filmowy i telewizyjny. Znany był przede wszystkim z roli szeryfa Matta Dillona w serialu telewizyjnym "Gunsmoke".
Życiorys.
Urodził się i dorastał w Minneapolis, w stanie Minnesota. Jego rodzicami byli Niemka Ruth Duesler Salisbury Aurness i pochodzący z Norwegii Rolf Cirkler Aurness. Wychowywany był w wierze metodystów. Jego młodszy brat Peter Graves został także aktorem. Uczęszczał do John Burroughs Grade School, Washburn High School i West High School w Minneapolis. Kiedy wybuchła II wojna światowa, chciał zostać pilotem marynarki wojennej, ale ogromny wzrost go zdyskwalifikował. Zamiast tego wstąpił do armii i otrzymał fioletowe serce po doznaniu poważnych obrażeń prawej nogi podczas inwazji na Anzio we Włoszech w 1944. Jego obrażenia sprawiły, że był hospitalizowany przez prawie rok i przez ten czas słyszał od pielęgniarek, że swoim grzmiącym głosem powinien pracować w radiu. Poszedł do pracy jako spiker i disc jockey na stacji w Minneapolis, a potem postanowił spróbować szczęścia w Hollywood. Ukończył Beloit College w Beloit w Wisconsin.
Zagrał efektowną drugoplanową rolę jednego z trzech braci głównej bohaterki w swoim pierwszym filmie, komedii romantycznej "Córka farmera" ("The Farmer's Daughter", 1947) z Josephem Cottenem i Lorettą Young w rolach głównych. Choć utożsamiany był z westernami, Arness pojawił się także w dwóch filmach fantastyczno-naukowych; zagrał potwora w horrorze "Istota z innego świata" ("The Thing from Another World", 1951), a później walczył z gigantycznymi mrówkami w filmie "One!" ("Them!", 1954). Jego pierwszą główną rolą był Kirk Hamilton, który rozbił się na wulkanicznej wyspie pełnej dinozaurów w filmie przygodowym "Two Lost Worlds" (1951). Zaprzyjaźnił się z Johnem Wayne, z którym grał w filmach: dramacie szpiegowskim "Big Jim McLain" (1952), westernie Johna Farrowa "Hondo" (1953) i dramacie przygodowym "Island in the Sky" (1953). 
W latach 1955-1975 grał postać szeryfa Dodge City Matta Dillona w serialu "Gunsmoke", za którą trzy razy był nominowany do Emmy.
Zmarł 3 czerwca 2011 w wieku 88 lat.

</doc>
<doc id="2343239" url="https://pl.wikipedia.org/wiki?curid=2343239" title="Jadwiga Damse">
Jadwiga Damse

Jadwiga Damse (ur. 5 września 1947 w Nisku) – polska saneczkarka, olimpijka z Grenoble 1968.
Na igrzyskach olimpijskich w 1968 wystartowała w jedynkach, zajmując 5. miejsce.

</doc>
<doc id="2343243" url="https://pl.wikipedia.org/wiki?curid=2343243" title="Japonia na Letnich Igrzyskach Olimpijskich 1936">
Japonia na Letnich Igrzyskach Olimpijskich 1936

Na Letnich Igrzyskach Olimpijskich 1936 reprezentowało Japonię 220 sportowców (201 mężczyzn i 19 kobiet) w 80 dyscyplinach. Następne igrzyska miały się obyć w Tokio, ale Japonia wycofała się z ich organizacji, w związku z jej zaangażowaniem w wojnę na terenach Azji.

</doc>
<doc id="2343244" url="https://pl.wikipedia.org/wiki?curid=2343244" title="Piotr (Musteață)">
Piotr (Musteață)

Piotr, imię świeckie Valeriu Musteață, "Валерий Иванович Мустяцэ" (ur. 29 października 1967) – mołdawski biskup prawosławny.
Życiorys.
Absolwent seminarium duchownego w Odessie. Nominowany na biskupa nisporeńskiego, wikariusza eparchii kiszyniowskiej, został 6 października 2005 przez Święty Synod Rosyjskiego Kościoła Prawosławnego. Jego chirotonia biskupia odbyła się 13 listopada 2005 w soborze Narodzenia Pańskiego w Kiszyniowie pod przewodnictwem patriarchy moskiewskiego i całej Rusi Aleksego II.
6 października 2006 został ordynariuszem eparchii Ungheni i Nisporeni. Urząd pełnił do sierpnia 2007, gdy decyzją Synodu został pozbawiony funkcji. Otrzymał tytuł biskupa Hîncu, wikariusza eparchii kiszyniowskiej, zaś jako miejsce jego stałego pobytu wskazano monaster św. Paraskiewy w Hîncu.
24 grudnia 2010 Synod ponownie wyznaczył go do objęcia katedry Ungheni i Nisporeni. W 2011 został ponadto pierwszym przewodniczącym komisji Mołdawskiego Kościoła Prawosławnego ds. kanonizacji.
16 maja 2021 został podniesiony do godności arcybiskupa.

</doc>
<doc id="2343246" url="https://pl.wikipedia.org/wiki?curid=2343246" title="IRAS 18090+0130">
IRAS 18090+0130

IRAS 18090+0130 – galaktyka spiralna znajdująca się w konstelacji Wężownika w odległości około 400 milionów lat świetlnych od Ziemi. Galaktyka ta oddziałuje grawitacyjnie z pobliską 2MASX J18113342+0131427. Galaktyka widoczna po lewej stronie wypuściła pióropusz gwiazd w stronę sąsiada.

</doc>
<doc id="2343248" url="https://pl.wikipedia.org/wiki?curid=2343248" title="Ryszard Gawior">
Ryszard Gawior

Ryszard Gawior (ur. 18 września 1943 w Kielcach) – polski saneczkarz, olimpijczyk z Grenoble 1968 i Sapporo 1972. Reprezentował: SN PTT Zakopane i Olszę Kraków.
Brązowy medalista z mistrzostw Europy w roku 1967 (w parze z bratem Zbigniewem).
Na igrzyskach olimpijskich w 1968 roku wystartował w konkurencji dwójek (partnerem był: Zbigniew Gawior) zajmując 6. miejsce.
Na igrzyskach olimpijskich w 1972 roku wystartował w konkurencji jedynek zajmując 19. miejsce i w konkurencji dwójek (partnerem był Lucjan Kudzia) zajmując 9. miejsce.

</doc>
<doc id="2343250" url="https://pl.wikipedia.org/wiki?curid=2343250" title="Roman Krenek">
Roman Krenek



</doc>
<doc id="2343251" url="https://pl.wikipedia.org/wiki?curid=2343251" title="Sancho Lyttle">
Sancho Lyttle

Sancho Tracy Comstance Lyttle (ur. 20 września 1983 w Kingstown) – hiszpańska koszykarka urodzona w Saint Vincent i Grenadyny, reprezentantka kraju, środkowa, obecnie zawodniczka UMMC Jekaterynburg, a w okresie letnim – Phoenix Mercury w WNBA. 
W 2005 roku zadebiutowała w WNBA w drużynie Houston Comets. Została wybrana z numerem 5.

</doc>
<doc id="2343253" url="https://pl.wikipedia.org/wiki?curid=2343253" title="Dawid Juraszek">
Dawid Juraszek

Dawid Juraszek (ur. 1979 w Bielsku-Białej) - pisarz, autor kilkudziesięciu opowiadań w prasie literackiej i antologiach oraz artykułów i esejów, m.in. w Polityce, Newsweeku, Gazecie Wyborczej, Poznaj Świat i japońskim kwartalniku Courrier Japon; był także felietonistą Dziennika Polskiego. 
Życiorys.
Debiutował książkowo w 2009 r., publikując powieść orientalno-fantastyczną "Xiao Long. Biały Tygrys". Następnie w 2012 r. ukazał się jego zbiór opowiadań awanturniczych "Cairen. Drapieżca", a od 2013 r. cztery tomy cyklu "Jedwab i porcelana". W 2014 r. pod jego redakcją ukazała się antologia opowiadań sarmackich "Szablą i wąsem". Zajmuje się przekładem literackim, pracuje w Chinach na uczelni wyższej.

</doc>
<doc id="2343254" url="https://pl.wikipedia.org/wiki?curid=2343254" title="Éric Roy">
Éric Roy

Éric Serge Roy (ur. 26 września 1967 w Nicei) – francuski piłkarz grający na pozycji defensywnego pomocnika.
Kariera klubowa.
Karierę piłkarską Roy rozpoczął w klubie OGC Nice. W 1988 roku awansował do kadry pierwszej drużyny Nice. 26 listopada 1988 zadebiutował w Ligue 1 w zremisowanym 3:3 domowym meczu z Montpellier HSC. W 1991 roku spadł z OGC Nice do Ligue 2 i na tym poziomie rozgrywek grał jeszcze przez rok. W 1992 roku odszedł do SC Toulon, z którym w sezonie 1992/1993 doznał swojej drugiej degradacji do Ligue 2 w karierze.
Po spadku Toulonu, latem 1993 Roy odszedł do Olympique Lyon. W 1995 roku wywalczył z Lyonem wicemistrzostwo Francji. W 1996 roku przeszedł do Olympique Marsylia. W 1999 roku został z Olympique wicemistrzem Francji.
Latem 1999 Roy został piłkarzem angielskiego Sunderlandu. W Premier League zadebiutował 10 września 1999 roku w wygranym 2:0 domowym meczu z Leicesterem City. W Sunderlandzie grał do końca 2000 roku, a na początku 2001 wrócił do Francji i przez pół roku grał w Troyes AC.
W 2001 roku Roy przeszedł do Rayo Vallecano z Madrytu. W Primera División po raz pierwszy wystąpił 25 sierpnia 2001 w przegranym 1:2 domowym spotkaniu z Villarrealem. W Rayo Vallecano grał przez rok.
W 2002 roku Roy wrócił do OGC Nice. Grał w nim przez 2 sezony, czyli do końca swojej kariery.
Kariera trenerska.
W 2010 roku Roy został pierwszym trenerem OGC Nice zastępując Didiera Ollé-Nicolle. W 2011 roku utrzymał klub z Nicei w Ligue 1.

</doc>
<doc id="2343255" url="https://pl.wikipedia.org/wiki?curid=2343255" title="Eric Roy">
Eric Roy



</doc>
<doc id="2343257" url="https://pl.wikipedia.org/wiki?curid=2343257" title="Zbigniew Gawior">
Zbigniew Gawior

Zbigniew Gawior (ur. 15 grudnia 1946 w Lesznie, zm. 20 maja 2003 w Kielcach) – polski saneczkarz, olimpijczyk z Grenoble 1968. Reprezentował Olszę Kraków.
Brązowy medalista z mistrzostw Europy w roku 1967 (w parze z bratem Ryszardem).
Uczestnik mistrzostw świata w roku 1967 podczas których zajął 4. miejsce w jedynkach.
Medalista mistrzostw Polski:
Na igrzyskach olimpijskich w 1968 roku wystartował w konkurencji jedynek zajmując 4. miejsce oraz w konkurencji dwójek (partnerem był brat Ryszard Gawior) zajmując 6. miejsce.
W roku 1970 uległ wypadkowi na torze saneczkowym w Mikuszowicach, w wyniku którego stracił rękę i był zmuszony zakończyć karierę.

</doc>
<doc id="2343265" url="https://pl.wikipedia.org/wiki?curid=2343265" title="Anna Mąka">
Anna Mąka

Anna Mąka (ur. 18 lutego 1948 w Skomielnej Czarnej) – polska saneczkarka, olimpijka z Grenoble 1968.
Zawodniczka reprezentująca kluby: Olsza Kraków (w latach 1966-1968) i SN PTT Zakopane (1969-1973). Startowała w konkurencji jedynek. Wicemistrzyni Polski w latach 1968, 1970, 1973. 
Uczestniczka mistrzostw świata w roku:
W roku 1967 uczestniczka mistrzostw Europy podczas których zajęła 7. miejsce w jedynkach.
Na igrzyskach olimpijskich w 1968 wystartowała w konkurencji jedynek, zajmując 7. miejsce

</doc>
<doc id="2343268" url="https://pl.wikipedia.org/wiki?curid=2343268" title="Reprezentacja Hiszpanii w koszykówce kobiet">
Reprezentacja Hiszpanii w koszykówce kobiet

Reprezentacja Hiszpanii w koszykówce kobiet narodowy zespół koszykarek Hiszpanii. Reprezentuje swój kraj w rozgrywkach międzynarodowych.
Obecnie trenerem reprezentacji jest José Ignacio Hernández. 
Obecnie zajmuje 6. miejsce w Rankingu FIBA.

</doc>
<doc id="2343271" url="https://pl.wikipedia.org/wiki?curid=2343271" title="IRAS 20351+2521">
IRAS 20351+2521

IRAS 20351+2521 – zniekształcona galaktyka spiralna znajdująca się w konstelacji Liska w odległości około 450 milionów lat świetlnych od Ziemi. Galaktyka ta zawiera rozległe struktury gazu i pyłu oraz liczne, jasnoniebieskie węzły, w których formują się nowe gwiazdy.

</doc>
<doc id="2343274" url="https://pl.wikipedia.org/wiki?curid=2343274" title="Manyosen">
Manyosen



</doc>
<doc id="2343279" url="https://pl.wikipedia.org/wiki?curid=2343279" title="Superliga polska w piłce ręcznej mężczyzn (2011/2012)/Wyniki spotkań">
Superliga polska w piłce ręcznej mężczyzn (2011/2012)/Wyniki spotkań



</doc>
<doc id="2343281" url="https://pl.wikipedia.org/wiki?curid=2343281" title="Yū">
Yū

 – imię japońskie noszone zarówno przez kobiety, jak i przez mężczyzn.
Możliwa pisownia.
Yū można zapisać używając wielu różnych znaków kanji i może znaczyć m.in.:

</doc>
<doc id="2343290" url="https://pl.wikipedia.org/wiki?curid=2343290" title="Jean Joseph Jacotot">
Jean Joseph Jacotot

Jean Joseph Jacotot (ur. 4 marca 1770 w Dijon, zm. 30 lipca 1840) – francuski pedagog. Profesor Uniwersytetu w Dijon.
Jean Jacotot stworzył analityczną metodę nauki czytania i pisania w języku ojczystym. Wywarł znaczący wpływ na metodykę nauczania języków obcych. Jako pedagog uważał, że należy ograniczać rolę nauczyciela na rzecz samodzielności uczniów.
Karierę zawodową rozpoczął jako nauczyciel i matematyk. W czasie wojny 1792 roku wstąpił do armii i w stopniu kapitana artylerii walczył po stronie rewolucyjnej Francji. Był zdecydowanym zwolennikiem wartości republikańskich. Po restauracji monarchii wyjechał do Belgii, gdzie wykładał język francuski na Catholic University of Leuven. W 1823 roku wydał swoją najważniejszą pracę "Enseignement universel" (ang. "Universal Teaching Method") w której przedstawił swoją metodykę nauczania.

</doc>
<doc id="2343293" url="https://pl.wikipedia.org/wiki?curid=2343293" title="Stanisław Paczka">
Stanisław Paczka

Stanisław Paczka (ur. 16 września 1945 w Kukowie, zm. 1 lutego 1969 w Königssee) – polski saneczkarz, olimpijczyk z Grenoble 1968.
Był jednym z najbardziej utalentowanych i odważnych polskich saneczkarzy. Jako junior 5-krotnie zdobywał tytuł mistrza Polski w jedynkach (1961–1962) i dwójkach (1961–1963). Jako senior był mistrzem Polski w dwójkach (partnerem był Lucjan Kudzia) w roku 1968 oraz wicemistrzem Polski w jedynkach (w roku 1963) i w dwójkach (w latach 1965–1966).
Był uczestnikiem mistrzostw Europy w 1962 roku, podczas których zajął 12. miejsca, zarówno w jedynkach, jak i w dwójkach.
Brał udział w mistrzostwach świata w 1965 roku, gdzie wystartował w konkurencji jedynek zajmując 7. miejsce.
Na igrzyskach olimpijskich w 1968 roku wystartował w dwójkach (w parze z Lucjanem Kudzią) zajmując 9. miejsce. 
Podczas mistrzostw świata w 1969 roku rozgrywanych w Königssee zginął w tragicznym wypadku na torze – wypadł z toru i uderzył głową w rosnące obok trasy drzewo.

</doc>
<doc id="2343296" url="https://pl.wikipedia.org/wiki?curid=2343296" title="IRAS 21101+5810">
IRAS 21101+5810

IRAS 21101+5810 – para silnie zniekształconych galaktyk spiralnych znajdująca się w konstelacji Cefeusza w odległości około 550 milionów lat świetlnych od Ziemi. Galaktyka IRAS 21101+5810 ma silnie zniekształcone ramiona spiralne. Znajduje się ona w trakcie połączenia dwóch galaktyk w jedną.

</doc>
<doc id="2343297" url="https://pl.wikipedia.org/wiki?curid=2343297" title="Wojsko polskie (organizacja konspiracyjna)">
Wojsko polskie (organizacja konspiracyjna)

Tzw. wojsko polskie – tajne patriotyczne związki młodzieży w Galicji organizowane od 1880 roku. 
Kółka młodzieżowe Orzeł Biały, Gwiazda i inne organizowane były głównie we Lwowie pod kierownictwem Agatona Gillera i Mieczysława Weryhy Darowskiego. Zajmowały się kolportażem litografowanych odezw, broszur i śpiewników. Zachowywały trójstopniowość wtajemniczenia, dzieląc się na koła piątkowe, później dziesiątkowe. W 1886 roku miał miejsce proces Zygmunta Sulimirskiego i jego 13 towarzyszy z organizacji Orzeł Biały.

</doc>
<doc id="2343301" url="https://pl.wikipedia.org/wiki?curid=2343301" title="Bunryo Yamada">
Bunryo Yamada

 (ur. 1932) – rōshi w linii zen rinzai. Jest następcą mistrza Yūhō Sekiego (1900-1982), opata świątyni Eigen-ji w Japonii.
Życiorys.
Bunryo Yamada urodził się w prefekturze Aichi, w mieście Shitsuba, w Japonii. W 1955 ukończył studia na Uniwersytecie Buddyjskim Hanazono w Kioto. W 1958 rozpoczął praktykę w świątyni Eigen-ji pod kierunkiem mistrza zen i kaligrafii Yūhō Sekiego (1900-1982). W 1967 praktykował pod kierunkiem rōshiego Kozana Katō w Tokio, w świątyni Toku'un-in. W 1970 w prefekturze Kioto ponownie objął świątynię Daichi-ji, której do dziś jest opatem. Aż do śmierci rōshiego Yūhō Sekiego w 1982 towarzyszył mu w jego pielgrzymce do Europy w celu nauczania zen. Od 1996 pełni funkcję przewodniczącego organizacji Eigen-ji. W 2003 mistrz Yamada odbył 30. pielgrzymkę do Europy i z tej okazji po raz pierwszy w Polsce poprowadził sesshin. 

</doc>
<doc id="2343305" url="https://pl.wikipedia.org/wiki?curid=2343305" title="20th Avenue (stacja metra na Sea Beach Line)">
20th Avenue (stacja metra na Sea Beach Line)

20th Avenue – stacja metra nowojorskiego, na linii N. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami 18th Avenue i Bay Parkway. Została otwarta 22 czerwca 1915.

</doc>
<doc id="2343306" url="https://pl.wikipedia.org/wiki?curid=2343306" title="Kateřina Brožová">
Kateřina Brožová

Kateřina Brožová (ur. 9 lutego 1968 w Pradze) – czeska aktorka i piosenkarka.
Życiorys.
Pochodzi z rodziny artystycznej, jest córką Zdenka Broža i Jeleny Kovalevskej. W 1991 ukończyła studia na Wydziale Teatralnym Akademii Sztuk Scenicznych w Pradze. Po studia występowała w praskim Teatrze na Vinohradach. Jako piosenkarka występuje w musicalach, wystawianych przez Teatr Muzyczny w Karlínie i w Teatrze Goya. Występuje także na koncertach, razem z orkiestrami Karla Vlacha, Gustava Broma i Václava Hybša. Śpiewa głównie standardy z repertuaru Franka Sinatry, Barbary Streisand i Natalie Cole. Jej piosenki znalazły się na czterech płytach, wydanych w latach 2002–2006.
Ma na swoim koncie ponad 40 ról filmowych. Zadebiutowała w 1983 rolą Hanki w filmie "Stav ztroskotání". Zajmuje się także dubbingiem.
W 2009 była kandydatką Czeskiej Partii Socjaldemokratycznej w wyborach do czeskiego parlamentu. Przed wyborami zrezygnowała z ubiegania się o mandat.

</doc>
<doc id="2343308" url="https://pl.wikipedia.org/wiki?curid=2343308" title="Samsung GT-S5570">
Samsung GT-S5570



</doc>
<doc id="2343311" url="https://pl.wikipedia.org/wiki?curid=2343311" title="Bay Parkway (stacja metra na Sea Beach Line)">
Bay Parkway (stacja metra na Sea Beach Line)

Bay Parkway – stacja metra nowojorskiego, na linii N. Znajduje się w dzielnicy Brooklyn, w Nowym Jorku i zlokalizowana jest pomiędzy stacjami 20th Avenue i Kings Highway. Została otwarta 22 czerwca 1915.

</doc>
<doc id="2343312" url="https://pl.wikipedia.org/wiki?curid=2343312" title="20th Avenue">
20th Avenue



</doc>
<doc id="2343320" url="https://pl.wikipedia.org/wiki?curid=2343320" title="Joseph Jacotot">
Joseph Jacotot



</doc>
<doc id="2343322" url="https://pl.wikipedia.org/wiki?curid=2343322" title="Trolejbusy w Ałczewsku">
Trolejbusy w Ałczewsku

Trolejbusy w Alczewsku − system komunikacji trolejbusowej działający w ukraińskim mieście Ałczewsk.
Trolejbusy w Ałczewsku uruchomiono 25 września 1954 na trasie ulica Czapajewa − Huta. W 1962 otwarto trasę do Перевальск, którą zamknięto w 2008. Obecnie w mieście działa jedna zajezdnia trolejbusowa.
Linie.
Obecnie w Ałczewsku istnieje 9 linii trolejbusowych, począwszy od 5 do 18 godzin:
Tabor.
W eksploatacji znajduje się 51 trolejbusów:
Tabor techniczny składa się z jednego trolejbusu KTG-1.

</doc>
<doc id="2343325" url="https://pl.wikipedia.org/wiki?curid=2343325" title="Kōshō Murakami">
Kōshō Murakami

 – mistrz zen ("rōshi"), wieloletni uczeń mistrza Kōdō Sawakiego, jednego z najbardziej poważanych nauczycieli w tradycji sōtō, który zwany był Bezdomnym Kodo.
Życiorys.
Studiował fizykę teoretyczną na Uniwersytecie w Nagoya, a później kontynuował studia doktoranckie z zakresu fizyki teoretycznej na Uniwersytecie w Kioto. Podczas swoich studiów spotkał rōshiego Kōdō Sawakiego i został jego uczniem. Otrzymał od niego jukai w świątyni Myōgen-ji w 1960 roku. 
Murakami podążał za swoim nauczycielem aż do śmierci Sawakiego w 1965 r., niestrudzenie praktykując zazen. Po śmierci Sawakiego został formalnie mnichem i w świątyni Amida-ji oddał się praktyce shikantaza, która stała się podstawą jego codziennego życia. Siedem lat później w prefekturze Shizuoka otworzył dwa miejsca praktyki zazen: Raku-an i Anraku-an, gdzie można go od czasu do czasu zastać jak prowadzi sesshin i zazenkai. 
Kōshō Murakami, idąc za przykładem swojego nauczyciela Kōdō Sawakiego, wędruje po Japonii, rozmawia z ludźmi, prowadzi sesshin i praktykuje takuhatsu. Podobnie jak i jego nauczyciel, nie przywiązuje on specjalnej wagi do hierarchii buddyjskiej, posiadania świątyni itp. 
Murakami powiedział kiedyś, że prawdziwy kapłan zen, nie powinien być rozpieszczony jak zwierzak domowy, powinien raczej żyć życiem tygrysa w dżungli.

</doc>
<doc id="2343327" url="https://pl.wikipedia.org/wiki?curid=2343327" title="Gare de Bastia">
Gare de Bastia

Gare de Bastia – stacja kolejowa w Bastii, w departamencie Górna Korsyka, w regionie Korsyka, we Francji.
Dworzec kolejowy Bastia jest jednym z dwórców Chemins de fer de Corse, na północnym krańcu linii Bastia - Ajaccio. Znajduje się on w centrum miasta Bastia, przy ujściu tunelu przechodzącego przez część miasta.

</doc>
<doc id="2343331" url="https://pl.wikipedia.org/wiki?curid=2343331" title="Nissan Xterra">
Nissan Xterra

Nissan Xterra - kompaktowy samochód osobowy należący do segmentu SUV produkowany przez japońską firmę Nissan w latach 2000-2015. Oparty został na płycie podłogowej "Nissan F-Alpha". Samochód dostępny jest wyłącznie w wersji 4-drzwiowej. W Chinach samochód montowany jest pod nazwą Nissan Paladin. W 2000 roku samochód zdobył tytuł "North American Truck of the Year".
Pierwsza generacja modelu trafiła do produkcji w 2000 roku, występowała wówczas w dwóch wariantach, standardowym XE i lepiej wyposażonym SE. W bazowej wersji (XE) do napędu służył benzynowy silnik R4 "KA24DE" 2,4 l o mocy 145 KM (107 kW), za przeniesienie napędu odpowiadała 5-biegowa skrzynia manualna. Opcjonalnie można było dobrać mocniejszy silnik V6 "VG33E" 3.3 o mocy 172 KM (127 kW) oraz 4-biegową przekładnię automatyczną. Wersja SE charakteryzowała się tym, że w standardzie oferowała to co w XE było opcją. W roku 2002 model przeszedł facelifting - zmodyfikowano wygląd nadwozia, podniesiono nieco moc jednostki V6 3.3 oraz dodano do gamy silnikowej jej doładowaną wersję. Produkcję I generacji zakończono w 2004 roku.
Druga generacja trafiła na rynek w 2005 roku. Do napędu posłużył silnik V6 "VQ40DE" 4.0 o mocy 269 KM (198 kW). Do przeniesienia napędu służą 5-biegowe przekładnie automatyczne bądź 6-biegowe manualne. Model przeszedł lifting w 2009 roku.

</doc>
<doc id="2343332" url="https://pl.wikipedia.org/wiki?curid=2343332" title="Wojna podwodna na Pacyfiku (1941–1945)">
Wojna podwodna na Pacyfiku (1941–1945)

Wojna podwodna na Pacyfiku 1941–1945 – ciąg działań wojennych w latach 1941–1945 na obszarze Oceanu Spokojnego i Oceanu Indyjskiego w ramach wojny na Pacyfiku, prowadzonych przez okręty podwodne flot Stanów Zjednoczonych i Cesarstwa Japonii oraz kilka jednostek podwodnych brytyjskiej Royal Navy i holenderskiej Koninklijke Marine, a także jednostki nawodne Stanów Zjednoczonych i Japonii prowadzące działania przeciwpodwodne.
Floty podwodne Stanów Zjednoczonych i Japonii skupiły się na zasadniczo odmiennych zadaniach. O ile podstawowym zadaniem okrętów podwodnych US Navy było zwalczanie transportowców, zarówno cywilnych, jak i wojskowych, zaopatrujących wyspy japońskie w niezbędne do prowadzenia wojny surowce naturalne, o tyle flota podwodna Japonii skupiła się na dążeniu do zadania strat amerykańskiej flocie okrętów nawodnych i zaopatrywaniu japońskich garnizonów na opanowanych przez ten kraj terytoriach.
Strategia przyjęta przez dowództwo floty amerykańskiej obliczona była na odcięcie Japonii od źródeł jej zaopatrzenia i w konsekwencji na doprowadzenie do załamania gospodarki wojennej cesarstwa, co wobec słabości japońskiego systemu zwalczania okrętów podwodnych okazało się nad wyraz skuteczne.
Japońska flota podwodna natomiast, skupiając się na zwalczaniu silnie bronionych amerykańskich okrętów nawodnych, nie wykorzystała swojego potencjału i możliwości osłabienia sił amerykańskich przez odcięcie ich zaopatrzenia wojennego, na bardzo długich pacyficznych liniach zaopatrzeniowych i w pobliżu Kanału Panamskiego.
Ostatecznie, amerykańskie okręty podwodne, przy relatywnie niewielkich stratach własnych, zatopiły 1178 japońskich statków o łącznej ładowności 5,3 mln BRT, co spowodowało, że japońska gospodarka nie była w stanie zaspokoić potrzeb sił zbrojnych cesarstwa, już od drugiej połowy 1942 roku prowadzących walkę o utrzymanie zdobyczy terytorialnych, a w końcu o przetrwanie.
Japońskie zaś okręty podwodne zatopiły jedynie 184 amerykańskie statki o łącznej ładowności 907 tys. BRT i 20 okrętów.
Rozpoczęcie działań wojennych.
Krótko po tym, jak 7 grudnia 1941 roku japońskie samoloty startujące z lotniskowców zaatakowały Pearl Harbor i wciągnęły Stany Zjednoczone do wojny, szef operacji morskich US Navy adm. Harold Stark wysłał do podległych sobie sił rozkaz o treści: „Execute unrestricted air and submarine warfare against Japan” (pol. „Wszcząć nieograniczone powietrzne i podwodne działania wojenne przeciwko Japonii”).
Stany Zjednoczone oficjalnie weszły do drugiej wojny światowej ze 111 okrętami podwodnymi w służbie i 73 w budowie. Z jednostek operacyjnych, 7 grudnia 1941 roku, 51 znajdowało się na obszarze Pacyfiku, z czego 29 – w składzie bazującej na Filipinach Floty Azjatyckiej oraz 22 – przydzielone do Floty Pacyfiku z bazą na Hawajach.
W momencie japońskiego ataku w Pearl Harbor znajdowało się pięć okrętów podwodnych, które rozmieszczone były na północny wschód od tzw. rzędu pancerników. Inny okręt zaangażowany był w tym czasie w operacje w pobliżu wysp, a jeszcze kilka innych znajdowało się na zachodnim wybrzeżu kontynentalnych Stanów Zjednoczonych, przechodząc remonty, operacje szkoleniowe lub też znajdując się w trakcie przejścia między Pearl Harbor a Ameryką.
Wydany, po ataku na amerykańską flotę, rozkaz rozpoczęcia nieograniczonej wojny podwodnej oznaczał, że każda jednostka – wojenna bądź transportowa – płynąca pod banderą Japonii powinna zostać zaatakowana. W tym samym dniu rozpoczęły działania również japońskie okręty podwodne, prowadząc wsparcie operacji morsko-powietrznego, japońskiego zespołu uderzeniowego z pomocą małych okrętów podwodnych typu Ko-hyoteki, które z usiłowały wpłynąć do wnętrza bazy, aby spod wody zaatakować amerykańskie okręty. Operacja ta zakończyła się całkowitym niepowodzeniem.
Zgodnie z przedwojennymi planami, amerykańskie okręty podwodne miały przede wszystkim być wykorzystywane do rozpoznawania ciężkich okrętów floty przeciwnika i paraliżowania jej działań atakami torpedowymi. W związku jednak z osadzeniem większości ciężkich okrętów amerykańskiej floty na płytkim dnie Pearl Harbor, rola amerykańskich okrętów podwodnych uległa zmianie. Jednostki amerykańskie miały odtąd zwalczać japońską żeglugę gdziekolwiek natkną się na nią, dążąc do odcięcia wysp japońskich od zaopatrzenia w surowce z podbitych przez Japonię krajów oraz zadania jak największych strat japońskiej flocie wojennej.
Skandal torpedowy.
Przez niemal dwa pierwsze lata wojny amerykańska flota podwodna nękana była problemami technicznymi torped, które często nie eksplodowały po trafieniu w cel. Amerykańskie okręty podwodne uzbrojone były w tym czasie w relatywnie nowe torpedy Mark 14 oraz Mark 10, które przed rozpoczęciem działań wojennych doskonale sprawdzały się na testach i podczas ćwiczeń z wykorzystaniem atrap głowic bojowych. Z prawdziwymi głowicami bojowymi w rzeczywistej walce jednak zawodziły. Dotyczyło to zwłaszcza torped wyposażonych w zapalnik magnetyczny Mark 6 Mod 1. Jeden po drugim, dowódcy okrętów podwodnych meldowali dowództwu, że mimo wystrzelenia nawet kilkunastu torped do jednego celu i często perfekcyjnych trafień, torpedy nie eksplodowały, bądź też często przechodziły zbyt głęboko pod celem.
Dowództwo amerykańskiej floty nie dowierzało tym raportom, ufając raczej opiniom odpowiedzialnego za przygotowanie torped Naval Torpedo Station twierdzącego, że przyczyną braku zatopień są błędy załóg okrętów przy wykonywaniu strzałów. Raportów o wadliwości torped było jednak zbyt wiele. Inżynierowie Naval Torpedo Station musieli w końcu przyjąć do wiadomości, że powodem niedziałania amerykańskich torped są błędy w konstrukcji zapalników, a dowództwo amerykańskiej floty musiało uznać błędność swojej przedwojennej „oszczędnościowej” polityki przeprowadzania prób przy pomocy jedynie atrap głowic bojowych, które nadawały torpedom zupełnie odmienne charakterystyki i nie oddawały realnej sytuacji w walce, ani też nie pozwalały na rzeczywiste przetestowanie zapalników. Wyciągnięto także wnioski z niepotrzebnie utrzymywanej tajemnicy, jaka aż do rozpoczęcia wojny otaczała nowe zapalniki magnetyczne. Do tego czasu, załogi okrętów podwodnych nie tylko nie mogły się z nimi zapoznać, ale wręcz nigdy o nich nie słyszały.
W lipcu 1943 roku napotkał przerobiony na zbiornikowiec 19 262-tonowy japoński statek wielorybniczy „Tonan Maru Nr. 3” – największy japoński statek transportowy i doskonały cel. Dowodzący w tym czasie „Tinosą” Randall „Dan” Daspit – późniejszy wiceadmirał – raportował, że zaatakował japoński statek w sumie 15 torpedami, ale tylko jedna z nich eksplodowała w pobliżu rufy statku, niszcząc jego śrubę. „They were all good, solid hits, and all duds!” (pol. „To były same dobre, solidne trafienia i wszystkie niewypały!”).
Ostatecznie błędy w konstrukcji torped zostały naprawione i japońskie okręty oraz statki zaczęły tonąć (sama „Tinosa” zatopiła później 16 statków transportowych). Pierwsza krew została przelana przez amerykańskie okręty podwodne już jednak 16 grudnia 1941 roku przez , który u wybrzeży Indochin storpedował i zatopił japoński frachtowiec o pojemności 8662 BRT.
Wprowadzenie radarów.
W połowie 1942 roku marynarka USA zaczęła wprowadzać na pokłady swoich okrętów podwodnych radary przeszukiwania powierzchni morza, które były w stanie wykryć jednostki wroga niezależnie od warunków pogodowych, zapewniając automatycznie pełny zestaw danych dla pokładowego komputera kontroli ognia (ang. "Torpedo Data Computer" – TDC), co zapewniało możliwość przeprowadzenia ataku przeciwko jednostkom nieznajdującym się w zasięgu widoczności. Krótko potem US Navy wprowadziła na okręty podwodne radary przeszukiwania przestrzeni powietrznej wraz z urządzeniami ostrzegającymi o emisji elektromagnetycznej wrogiego radaru, co zwiększyć miało szansę odpowiednio wczesnego wykrycia wrogich samolotów.
Zatopienie I-73.
W międzyczasie, 26 stycznia 1942 roku, USS Gudgeon (SS-211) otrzymał od dowódcy sił podwodnych obszaru Pacyfiku (ang. Commander Submarine Pacific Fleet – ComSubPac) wiadomość o japońskim okręcie podwodnym, który wkrótce miał przeciąć trasę amerykańskiego okrętu, wracając z patrolu do bazy w Japonii. Już następnego ranka operator sonaru „Gundgeona” wykrył japoński okręt poruszający się na powierzchni z prędkością ok. 15 węzłów. Dowódca amerykańskiej jednostki wydał rozkaz odpalenia 3 torped w kierunku okrętu, zatapiając w ten sposób 1785-tonowy I-73. Był to pierwszy w historii okręt wojenny zatopiony przez amerykańskie okręty podwodne.
W miarę upływu wojny, mimo ponoszonych strat, liczba amerykańskich okrętów podwodnych zaczęła wzrastać, co umożliwiło zmianę taktyki i przyjęcie wzorowanej na niemieckiej taktyki „wilczych stad”, w których kilka okrętów podwodnych operowało razem w rejonie prawdopodobnego przejścia japońskich jednostek, koordynując swoje ataki w celu zwiększenia ich efektywności. Ogółem, mimo prawie dwuletnich problemów z funkcjonowaniem torped, amerykańska flota podwodna zatopiła 55% całkowitego tonażu japońskich statków transportowych oraz 29% okrętów wojennych, z wszystkich zatopionych. Było to znakomitym rezultatem, biorąc pod uwagę, że liczba marynarzy pływających na amerykańskich okrętach podwodnych, stanowiła zaledwie 1,6% składu osobowego całej US Navy.
Działania japońskie.
Japonia zaatakowała Stany Zjednoczone głównie w celu odsunięcia amerykańskiej floty od japońskich działań zmierzających do uzyskania dostępu do surowców naturalnych w Chinach i południowo-wschodniej Azji. W wyniku działań amerykańskich okrętów podwodnych utraciła 1178 statków transportowych o łącznym tonażu ponad 5 mln BRT. Straty te w rzeczywistości uniemożliwiły Japonii efektywne prowadzenie wojny. Dodatkowo, te same amerykańskie okręty podwodne zatopiły 214 okrętów Japonii, w tym jeden pancernik, cztery wielkie lotniskowce i cztery lotniskowce eskortowe, 12 krążowników, 42 niszczyciele i dwadzieścia trzy okręty podwodne. Trzy japońskie okręty podwodne zostały zatopione przez w czterodniowym okresie, gdy również w ciągu czterech dni inny amerykański okręt podwodny zatopił 3 niszczyciele. zatopił pancernik „Kongo” i niszczyciel w pojedynczym ataku, a posłał na dno największy wówczas okręt świata – japoński lotniskowiec „Shinano” o wyporności 62 000 ton – który akurat znajdował się w swoim dziewiczym rejsie, 10 dni po wcieleniu do służby. Działania amerykańskich jednostek w wojnie podwodnej na Pacyfiku były jednym z głównych czynników amerykańskiego sukcesu w wojnie z Japonią. Został on jednak okupiony stratą 52 okrętów podwodnych, z czego 48 jednostek utracono w wyniku działań bojowych.
Japonia przyjęła zupełnie odmienną od amerykańskiej filozofię użycia swoich okrętów podwodnych. Z racji ogromu przestrzeni Oceanu Spokojnego stosowano okręty podwodne o bardzo dużym zasięgu i prędkości. Wiele z nich zdolnych było do przepłynięcia ponad 20 000 mil i pozostawania w morzu przez ponad 100 dni. Japońska flota jako jedyna z flot II wojny światowej posiadała operacyjne okręty podwodne przenoszące samoloty. Wprowadzała też do służby okręty dysponujące bardzo dużymi prędkościami w zanurzeniu – przekraczającymi nawet prędkości niemieckich okrętów typu XXI. W połączeniu z doskonałymi – prawdopodobnie najlepszymi ówcześnie na świecie – torpedami Typ 95, poziom technologiczny japońskiej floty podwodnej był bardzo wysoki. Biorąc jednak pod uwagę rozmiar floty, zasięg i prędkość okrętów oraz jakość torped, japońskie okręty podwodne osiągnęły w II wojnie światowej zaskakująco niewiele sukcesów. Powodem tego było prawdopodobnie zaangażowanie japońskich jednostek podwodnych głównie przeciw okrętom wojennym, które w porównaniu do statków transportowych były szybkie, zwrotne i dobrze bronione.
Podobnie jak w przedwojennych planach amerykańskich, w japońskiej strategii morskiej okręty podwodne służyć miały jako zwiadowcy poprzedzający wielkie jednostki liniowe floty. Ich podstawowym zadaniem miało być lokalizowanie, śledzenie oraz atakowanie grup uderzeniowych flot alianckich. Takie podejście przyniosło wprawdzie znaczący sukces w 1942 roku, kiedy japońskie okręty podwodne zatopiły dwa duże lotniskowce, krążownik, kilka niszczycieli i innych okrętów oraz uszkodziły dwa pancerniki, jeden lotniskowiec i krążownik. Jednakże aliancki wywiad, technologie, metody i liczba okrętów ulegały stałemu polepszeniu, toteż japońskie okręty podwodne nigdy już nie powtórzyły tej skali sukcesów.
Z tego powodu przyjmuje się, że japońskie siły podwodne mogły być wykorzystane lepiej, gdyby zostały użyte do zwalczania alianckich statków i patrolowania alianckich linii zaopatrzeniowych, zamiast czaić się na zewnątrz alianckich baz morskich. Ogółem japońskie okręty podwodne zatopiły 184 statki o łącznej ładowności 907 000 BRT, czyli znacznie mniej niż okręty niemieckie, amerykańskie, czy nawet brytyjskie. Jest wielce prawdopodobnym, że szeroko zakrojona kampania podwodna przeciwko amerykańskiej żegludze wzdłuż zachodniego wybrzeża USA, przy wylocie Kanału Panamskiego, na podejściach do Hawajów, Nowej Zelandii, Australii i w pobliżu Indii, kosztowałaby aliantów znacznie więcej strat. Utrata znaczącej liczby statków transportowych oraz konieczność rozproszenia sił przeciwpodwodnych na ogromnym obszarze Pacyfiku południowego i centralnego w celu obrony szlaków komunikacyjnych, miałaby prawdopodobnie znacznie bardziej niekorzystne dla Stanów Zjednoczonych konsekwencje – zwłaszcza w 1942 roku – niż miało to miejsce przy przyjętej przez japońskie dowództwo strategii. W rzeczywistości, japońska flota podwodna nie osiągnęła również sukcesu w zwalczaniu amerykańskiej floty nawodnej. Japońskie dowództwo postrzegało okręty podwodne jako istotny element przyjętej przez siebie ogólnej strategii "yogeki zengen sakusen" (wyniszczenia w zasadzkach), zmierzającej do osłabienia postępującej amerykańskiej floty nawodnej, do poziomu który umożliwi flocie cesarstwa pokonanie jej w jednej rozstrzygającej bitwie, podobnie jak miało to miejsce czterdzieści lat wcześniej pod Cuszimą. Strategia ta jednak zawiodła. Wprawdzie pojedyncze japońskie okręty podwodne odniosły spektakularne sukcesy, przykładowo I-19 salwą czterech torped zatopił pod Guadalcanal lotniskowiec , a także ciężko uszkodził niszczyciel i pancernik , jednak większość operacji japońskich okrętów podwodnych przeciwko amerykańskiej flocie nawodnej była bezproduktywna. W efekcie, w trakcie całej japońsko-amerykańskiej wojny na Pacyfiku, japońskie okręty podwodne zatopiły jedynie około 20 okrętów.
Z drugiej strony, Japonia prowadziła wojnę ze Stanami Zjednoczonymi i Zjednoczonym Królestwem – dwoma narodami w zaciekłym konflikcie z setkami niemieckich U-Bootów na Atlantyku. Oba te państwa skierowały ogromne zasoby do prac badawczych i konstrukcyjnych w zakresie broni przeciwpodwodnej. W efekcie, w czerwcu 1944 roku US Navy zatopiła japoński I-52 (płynący do Niemiec z tajną misją z ładunkiem molibdenu, wolframu, złota i opium), wykorzystując możliwości: odczytywania japońskich depesz, rozpoznania przy pomocy radaru lotniczego zainstalowanego w startującym z lotniskowca samolocie do odnalezienia japońskiego okrętu w nocy, zrzuconej z samolotu boi sonarowej do śledzenia go oraz zrzuconej z tego samego samolotu torpedy akustycznej Mark 24 do zniszczenia go.
Niczego takiego japońska flota nie była w stanie w tym czasie pozyskać. Na dodatek, japońskie okręty wykonały setki rejsów, służąc jako okręty zaopatrzeniowe, zamiast wykonywać w tym czasie misje ofensywne przeciwko alianckiej flocie i żegludze. Wszystko to spowodowało, że japońska flota podwodna osiągnęła w trakcie wojny rezultaty dalekie od tych, które można by uznać za zadowalające. Co więcej, zapłaciła za to wysoką cenę. Japonia przystąpiła do wojny z 63 oceanicznymi okrętami podwodnymi (nie licząc okrętów miniaturowych), a 111 okrętów wybudowała podczas wojny, co łącznie dało marynarce japońskiej 174 jednostki. Trzy czwarte z tej liczby (128 okrętów) zostało utraconych w wyniku działań wojennych, co stanowi proporcję zbliżoną do strat hitlerowskich Niemiec. Większość jednak okrętów, które przetrwały wojnę, stanowiły jednostki przeznaczone do działań szkolnych oraz niedawno ukończone, które nie miały jeszcze okazji wziąć udziału w walce. Spośród okrętów wykorzystanych bojowo straty były bardzo duże. Przykładowo, do końca wojny nie dotrwał żaden z 30 okrętów podwodnych, wspierających atak na Pearl Harbor.

</doc>
<doc id="2343333" url="https://pl.wikipedia.org/wiki?curid=2343333" title="Nissan Paladin">
Nissan Paladin



</doc>
<doc id="2343339" url="https://pl.wikipedia.org/wiki?curid=2343339" title="Port lotniczy Musoma">
Port lotniczy Musoma

Port lotniczy Musoma (IATA: MUZ, ICAO: HTMU) – port lotniczy położony w Musomie, w regionie Mara, w Tanzanii.

</doc>
<doc id="2343340" url="https://pl.wikipedia.org/wiki?curid=2343340" title="Crafty">
Crafty

Crafty – komputerowy program szachowy (a dokładniej silnik szachowy), którego autorem jest Robert Hyatt, profesor The University of Alabama at Birmingham w Stanach Zjednoczonych. Program powstał na podstawie wcześniej napisanego programu Cray Blitz tego samego autora, który zdobył mistrzostwo świata programów szachowych w latach 1983 i 1986. Program Crafty wydany jest na podstawie licencji Open Source (o otwartym kodzie źródłowym) z pewnymi ograniczeniami. Crafty wielokrotnie startował w zawodach programów szachowych. Do największych osiągnięć należy zaliczyć 2. miejsce w 2010 roku w World Computer Rapid Chess Championships (mistrzostwa świata programów szachowych w szachach szybkich), a także 2. miejsce w Fifth Annual ACCA Americas' Computer Chess Championships (5. szachowe mistrzostwa obu Ameryk).
W celu uruchomienia programu potrzebny jest interfejs graficzny taki jak Xboard, Winboard, Arena lub inny kompatybilny z protokołem winboard. Program działa na platformach Windows i Linux. Można także uruchomić program w oknie terminala Linux i oknie DOS w Windows. Najnowsze wersje programu są zarówno 32 jak i 64 bitowe. Jest wiele list rankingowych programów szachowych oceniających ich siłę gry. Na jednej z nich 64-bitowa wersja Crafty 23.4 osiągnęła 2889 punktów rankingowych.
W 2011 r. o Crafty (i drugim programie, Fruit) stało się głośno w świecie szachowym, kiedy to Międzynarodowa Federacja Gier komputerowych (ang. "International Computer Games Association" – ICGA) oskarżyła autora programu Rybka o plagiat. Po długim dochodzeniu uznano, że kod źródłowy Fruit i Crafty został wykorzystany do stworzenia programu Rybka.

</doc>
<doc id="2343341" url="https://pl.wikipedia.org/wiki?curid=2343341" title="Amaya Valdemoro">
Amaya Valdemoro

Amaya Valdemoro Madariaga (ur. 18 sierpnia 1976 w Alcobendas) – hiszpańska koszykarka, reprezentantka kraju, niska skrzydłowa. 
W 1998 zadebiutowała w WNBA w drużynie Houston Comets. Została wybrana z numerem 30.

</doc>
<doc id="2343348" url="https://pl.wikipedia.org/wiki?curid=2343348" title="Bronisław Gajewski">
Bronisław Gajewski

Bronisław Gajewski pseud. "Bronek", "Łysy" (ur. 10 marca 1904 w Rydze, zm. 28 maja 1942 w lesie koło Magdalenki) – działacz komunistyczny, jeden z przywódców Stowarzyszenia Przyjaciół ZSRR.
Syn Stanisława, kolejarza. W 1915 zamieszkał wraz z rodziną na Ukrainie, gdzie ukończył szkołę podstawową. W wieku 15 lat uciekł z domu i przez rok walczył w szeregach czerwonych partyzantów przeciw oddziałom ukraińskim. W 1921 przeniósł się z rodziną do Warszawy, gdzie został ślusarzem. W 1923 odbywał służbę wojskową. W 1930 wstąpił do Związku Zawodowego Robotników Przemysłu Metalowego w Polsce. W tym samym roku wyjechał z Warszawy i pracował w Świeciu, a od 1932 w Zamościu. Po powrocie do Warszawy 1934-1938 był zatrudniony w fabryce turbin parowych, a 1937-1938 w Wytwórni Maszyn Precyzyjnych "Avia". Od 1931 członek KPP, wchodził m.in. w skład Komitetu Dzielnicowego (KD) Wola. W 1932 za działalność komunistyczną uwięziony na 5 miesięcy. Był kilkakrotnie aresztowany za udział w obchodach pierwszomajowych i kolejnych rocznic rewolucji październikowej.
W 1939 brał udział w kampanii wrześniowej. W grudniu tego roku nawiązał kontakty z byłymi członkami KPP i działaczami związkowymi. Był jednym z czołowych działaczy powstałej w 1940 grupy komunistycznej "Piątka Żoliborska". Wiosną 1941 grupa ta przystąpiła do Stowarzyszenia Przyjaciół ZSRR. W maju 1940 "Bronek" został dokooptowany do centralnego kierownictwa Stowarzyszenia i stanął na czele jego organizacji wojskowej "Gwardia Robotnicza". Brał udział w wydawaniu i kolportażu organów Stowarzyszenia - biuletynu "Wieści ze Świata", a następnie "Do zwycięstwa", przygotowywał także montaż drukarni. 23 października 1941 został aresztowany przez gestapo. Podczas rewizji znaleziono u niego czcionki drukarskie i materiały wybuchowe. Został rozstrzelany 28 maja 1942 w Lesie Sękocińskim koło Magdalenki.

</doc>
<doc id="2343350" url="https://pl.wikipedia.org/wiki?curid=2343350" title="Tsuyoshi">
Tsuyoshi

 – męskie imię japońskie.
Możliwa pisownia.
Tsuyoshi można zapisać używając wielu różnych znaków kanji i może znaczyć m.in.:

</doc>
<doc id="2343355" url="https://pl.wikipedia.org/wiki?curid=2343355" title="LOUD (album Rihanny)">
LOUD (album Rihanny)



</doc>
<doc id="2343357" url="https://pl.wikipedia.org/wiki?curid=2343357" title="Bazy i Systemy Bankowe">
Bazy i Systemy Bankowe

Bazy i Systemy Bankowe – polska spółka informatyczna, której jedynym udziałowcem jest Narodowy Bank Polski. Firma jest producentem i integratorem rozwiązań informatycznych obsługujących instytucje z sektora bankowego, ubezpieczeniowego i publicznego. Jej działalność koncentruje się na następujących obszarach: systemach sprawozdawczości, rozliczeniach międzybankowych, zintegrowanych systemach zarządzania ryzykiem operacyjnym, systemach przeciwdziałania nadużyciom finansowym, produkcji i wdrażaniu systemów IT, projektowaniu aplikacji na zamówienie, outsourcingu usług IT.
Nagrody i wyróżnienia.
Spółka otrzymała kilka wyróżnień i nagród. Były to m.in. nominacja do Polskiego Godła Promocyjnego „Teraz Polska” w kategorii Najlepsze Produkty i Usługi, złoty medal Najwyższa Jakość 2010 w kategorii „System zarządzania” czy nagroda „Hit Roku dla Instytucji Finansowych 2010” w kategorii Rozwiązanie.

</doc>
<doc id="2343358" url="https://pl.wikipedia.org/wiki?curid=2343358" title="Parafia Przemienienia Pańskiego w Sobowidzu">
Parafia Przemienienia Pańskiego w Sobowidzu

Parafia Przemienienia Pańskiego w Sobowidzu – parafia rzymskokatolicka. Mieści się przy ulicy Kościuszki w Sobowidzu. Wchodzi w skład dekanatu Trąbki Wielkie w archidiecezji gdańskiej. 
Kościół parafialny był od 13 kwietnia 2015 do 23 kwietnia 2020 – siedzibą dekanatu, a jej proboszcz dziekanem.

</doc>
<doc id="2343362" url="https://pl.wikipedia.org/wiki?curid=2343362" title="Clupea harengus membras">
Clupea harengus membras



</doc>
<doc id="2343363" url="https://pl.wikipedia.org/wiki?curid=2343363" title="Poppin' Them Thangs">
Poppin' Them Thangs

Poppin' Them Thangs - drugi singiel promujący album pt "Beg for Mercy", amerykańskiego zespołu hip-hopowego G-Unit. Do utworu powstał teledysk. Akcja klipu ma miejsce w hangarze, w którym spotykają szefowie poszczególnych grup.

</doc>
<doc id="2343364" url="https://pl.wikipedia.org/wiki?curid=2343364" title="Eulamellibranchia">
Eulamellibranchia



</doc>
<doc id="2343365" url="https://pl.wikipedia.org/wiki?curid=2343365" title="Perviata">
Perviata



</doc>
<doc id="2343366" url="https://pl.wikipedia.org/wiki?curid=2343366" title="Obturata">
Obturata



</doc>
<doc id="2343368" url="https://pl.wikipedia.org/wiki?curid=2343368" title="Phodopus campbelli">
Phodopus campbelli



</doc>
<doc id="2343370" url="https://pl.wikipedia.org/wiki?curid=2343370" title="Microtus agrestis">
Microtus agrestis



</doc>
<doc id="2343371" url="https://pl.wikipedia.org/wiki?curid=2343371" title="Lumbricus terrestis">
Lumbricus terrestis



</doc>
<doc id="2343372" url="https://pl.wikipedia.org/wiki?curid=2343372" title="Cypraeidae">
Cypraeidae



</doc>
<doc id="2343373" url="https://pl.wikipedia.org/wiki?curid=2343373" title="Larus michahellis">
Larus michahellis



</doc>
<doc id="2343374" url="https://pl.wikipedia.org/wiki?curid=2343374" title="Elaninae">
Elaninae



</doc>
<doc id="2343376" url="https://pl.wikipedia.org/wiki?curid=2343376" title="Enteroctopus dofleini">
Enteroctopus dofleini



</doc>
<doc id="2343377" url="https://pl.wikipedia.org/wiki?curid=2343377" title="German Skurygin">
German Skurygin



</doc>
<doc id="2343379" url="https://pl.wikipedia.org/wiki?curid=2343379" title="Lauren Jackson">
Lauren Jackson

Lauren Jackson (ur. 11 maja 1981 w Albury) – australijska koszykarka, reprezentantka kraju, grająca na pozycjach silnej skrzydłowej lub środkowej.
W 2001 roku zadebiutowała w WNBA, w drużynie Seattle Storm. Została wybrana z numerem 1.
Została najmłodszą zawodniczką w historii WNBA, która uzyskała co najmniej 3000, a następnie 4000 punktów w karierze.

</doc>
<doc id="2343380" url="https://pl.wikipedia.org/wiki?curid=2343380" title="Adán Chávez">
Adán Chávez

Adán Chávez Frías (ur. 1953) – wenezuelski polityk, gubernator stanu Barinas, minister edukacji w latach 2007−2008. Starszy brat prezydenta Hugo Cháveza i burmistrza Sabanety, Anibala Joségo.
Urodził się 11 kwietnia 1953 roku. Studiował fizykę na Uniwersytecie Andyjskim w Méridzie, następnie był tam wykładowcą. W sierpniu 2006 roku, po konflikcie prezydenta z sekretarzem, zastąpił tego ostatniego na stanowisku, rezygnując z funkcji ambasadora na Kubie. W styczniu 2007 roku został ministrem edukacj, a w listopadzie 2008 roku wybrany został gubernatorem stanu Barinas, zastępując ojca, Hugo.

</doc>
<doc id="2343382" url="https://pl.wikipedia.org/wiki?curid=2343382" title="Ignacy Borkowski">
Ignacy Borkowski

Ignacy Borkowski (wcześniej Ignacy Burek), ps. „Wicek”, „Długi”, „Wysoki” (ur. 17 czerwca 1907 w Mińsku Mazowieckim, zm. 20 sierpnia 1970 w Warszawie) – polski działacz komunistyczny, oficer Armii Ludowej (AL), pułkownik Milicji Obywatelskiej (MO), główny inspektor ORMO.
Życiorys.
Syn Józefa i Józefy Burków. Po ukończeniu szkoły elementarnej pracował jako uczeń ślusarski w fabryce metalowej K. Rudzki i S-ka w Mińsku Mazowieckim. Wstąpił do sekcji młodzieżowej Związku Zawodowego Robotników Przemysłu Budowlanego w Polsce. Był współorganizatorem strajku młodocianych w fabryce, za co w 1927 zwolniono go z pracy. Wstąpił do KZMP. Przez rok pracował dorywczo przy wyrobie obuwia u miejscowych chałupników. W 1928 powołano go do wojska; służył w 2 pułku saperów kolejowych w Jabłonnie k. Warszawy, ukończył szkołę podoficerską. Po zwolnieniu w 1930 pracował dorywczo na kolei, a później przy wyrobie obuwia. W 1933 wstąpił do KPP. Uczestniczył w organizowaniu strajków i demonstracji, m.in. w strajku szewców-chałupników w Mińsku Mazowieckim. Na polecenie partii w 1937 wyjechał do Hiszpanii, gdzie walczył jako dowódca plutonu, później kompanii ckm w Batalionie im. Jarosława Dąbrowskiego. W czasie walk nad Ebro został ranny. Był członkiem KPH. Po zakończeniu wojny internowany w latach 1939–1941 we Francji.
W styczniu 1941 wyjechał do ZSRR i przez pewien czas przebywał na kuracji w sanatorium. Po napaści Niemiec na ZSRR w czerwcu 1941 przydzielono go do grupy wywiadowczej działającej na tyłach wroga. Następnie został skierowany na kurs do Międzynarodowej Szkoły Partyjnej przy Komitecie Wykonawczym Kominternu w Kusznarenkowie (Baszkiria). Jesienią 1943 został zrzucony w okolice Pińska, gdzie formował się oddział im. T. Kościuszki przy Pińskiej Brygadzie Partyzanckiej. W styczniu 1944 wraz z oddziałem dowodzonym przez Leona Kasmana przybył na Lubelszczyznę w rejon Lasów Parczewskich. Tu oddział podzielono na dwie grupy: dowódcą jednej został „Wicek” i wraz z nią przeszedł na teren południowej Lubelszczyzny (Okręg AL nr 5). Działając od lutego 1944 w składzie 1 Brygady AL im. Ziemi Lubelskiej, oddział Borkowskiego przeprowadził szereg akcji i stoczył kilka potyczek z okupantem na terenie powiatu kraśnickiego, krasnostawskiego i puławskiego. 5 marca 1944 urządził zasadzkę na niemiecki oddział łączności w rejonie Zofianki (pow. Janów Lubelski), w której zabito 10 Niemców i zdobyto broń. 29 i 30 kwietnia spalił mosty we wsiach Krzemień i Dzwola. W kwietniu wykoleił pociąg z wojskiem niemieckim na odcinku Kraśnik – Szastarka. 7 maja stoczył walkę pod Zdziarami, w której zginęło ok. 29 hitlerowców. W maju 1944 został dowódcą 1 Brygady AL im. Ziemi Lubelskiej. Kierował walką oddziałów brygady podczas największej bitwy partyzanckiej w Lasach Lipskich, Janowskich i w Puszczy Solskiej 9–25 czerwca 1944. Jako dowódca brygady uczestniczył w jej walkach aż do wyzwolenia Lubelszczyzny. W tym czasie zaczął używać nazwiska Borkowski.
Po wyzwoleniu był kolejno komendantem wojewódzkim MO w Lublinie (do lutego 1945), w Łodzi (do 1946) i Gdańsku (do 1948). Jednocześnie wchodził w skład egzekutywy Komitetów Wojewódzkich PPR w tych miastach. W 1948 został komendantem MO m.st. Warszawy. Był również członkiem egzekutywy Komitetu Warszawskiego PZPR. Jako delegat z Łodzi uczestniczył w I Zjeździe PPR 6–13 grudnia 1945. Od 1951 pracował w Komendzie Głównej MO jako inspektor główny ORMO. Wchodził też w skład KZ i egzekutywy POP przy KG MO. W 1961 przeszedł na rentę dla zasłużonych.
Zmarł w Warszawie. Spoczywa razem z żoną na Cmentarzu Wojskowym na Powązkach (kwatera A2-tuje-3).
Życie prywatne.
Po wojnie poślubił Leonardę Genowefę z domu Stefańską (ur. 16 kwietnia 1922, zm. 3 stycznia 2014), byłą sanitariuszkę GL i AL ps. "Heniek". Walczyła razem z nim w 1 Brygadzie AL im. Ziemi Lubelskiej, na Porytowym Wzgórzu została ranna w kolano. Mieli dwóch synów. 
Upamiętnienie.
Od 1978 jego imię nosiła Szkoła Podstawowa nr 72 na Grochowie w Warszawie. Uchwałą Nr LXXXI/2589/2006 Rady miasta stołecznego Warszawy, z dniem 1 września 2006 zmieniono nazwę szkoły na Szkoła Podstawowa nr 72 im. Przyjaciół Grochowa w Warszawie.

</doc>
<doc id="2343383" url="https://pl.wikipedia.org/wiki?curid=2343383" title="Yūko">
Yūko

 – popularne żeńskie imię japońskie.
Możliwa pisownia.
Yūko można zapisać używając wielu różnych znaków kanji i może znaczyć m.in.:

</doc>
<doc id="2343386" url="https://pl.wikipedia.org/wiki?curid=2343386" title="Chávez">
Chávez

Inne:

</doc>
<doc id="2343387" url="https://pl.wikipedia.org/wiki?curid=2343387" title="Reprezentacja Australii w koszykówce kobiet">
Reprezentacja Australii w koszykówce kobiet

Reprezentacja Australii w koszykówce kobiet narodowy zespół koszykarek Australii. Reprezentuje swój kraj w rozgrywkach międzynarodowych.
Obecnie trenerką reprezentacji jest Carrie Graf. 
Obecnie zajmuje 2. miejsce w Rankingu FIBA.
Mistrzynie świata z 2006 roku. Trzykrotne wicemistrzynie olimpijskie (2000, 2004, 2008).

</doc>
<doc id="2343389" url="https://pl.wikipedia.org/wiki?curid=2343389" title="European Students’ Union">
European Students’ Union

European Students’ Union (ESU) (pol. "Europejska Unia Studentów"), wcześniej ESIB – The National Unions of Students in Europe – organizacja zrzeszająca 45 narodowych organizacji związków studentów z 40 krajów przez co jest przedstawicielem ponad 20 milionów studentów. Celem ESU jest reprezentacja i promowanie edukacyjnych, społecznych, ekonomicznych i kulturowych interesów studentów na poziomie europejskim wobec wszystkich liczących się organizacji, w szczególności Unii Europejskiej, Rady Europy i UNESCO. ESU jest konsultantem do Procesu bolońskiego i pełnoprawnym członkiem Europejskiego Forum Młodzieżowego. Jedynym członkiem ESU z Polski jest Parlament Studentów Rzeczypospolitej Polskiej.

</doc>
<doc id="2343390" url="https://pl.wikipedia.org/wiki?curid=2343390" title="Roman Dmitrijew">
Roman Dmitrijew

Roman Michajłowicz Dmitrijew (ros. Роман Михайлович Дмитриев, ur. 7 marca 1949, zm. 11 lutego 2010), radziecki zapaśnik. Dwukrotny medalista olimpijski.
Walczył w stylu wolnym, w kategorii piórkowej (do 48 kilogramów). Brał udział w dwóch igrzyskach (IO 72, IO 76), na obu zdobywał medale. W 1972 triumfował, cztery lata później zajął drugie miejsce. Był mistrzem świata w 1973, srebrnym medalistą tej imprezy w 1969 oraz brązowym w 1970 i 1974. Stawał na podium mistrzostw Europy (złoto w 1969, brąz w 1981. Pierwszy w Pucharze Świata w 1979; drugi w 1977 i 1980.
Sześć razy był mistrzem ZSRR, w latach 1969, 1971, 1972, 1973, 1976 i 1980. Drugi w 1975, 1978 i 1979, a trzeci w 1977 roku.

</doc>
<doc id="2343392" url="https://pl.wikipedia.org/wiki?curid=2343392" title="Bernard Lambourde">
Bernard Lambourde

Bernard Lambourde (ur. 11 maja 1971 w Pointe-à-Pitre) – piłkarz francuski pochodzący z Gwadelupy grający na pozycji środkowego obrońcy.
Kariera klubowa.
Lambourde urodził się w Gwadelupie. Karierę piłkarską rozpoczął we Francji, w klubie AS Cannes. W 1991 roku awansował do kadry pierwszej drużyny Cannes. 15 listopada 1991 zadebiutował w Ligue 1 w przegranym 0:1 wyjazdowym meczu z FC Nantes. W 1992 roku spadł z Cannes do Ligue 2 i na tym poziomie rozgrywek grał jeszcze przez rok. W 1993 roku wrócił z Cannes do Ligue 1, a w 1994 odszedł do drugoligowego Angers SCO. Z kolei w sezonie 1995/1996 ponownie grał w Cannes, a w sezonie 1996/1997 - w Girondins Bordeaux.
Latem 1997 Lambourde odszedł do angielskiej Chelsea. W Premier League zadebiutował 23 września 1997 roku w zremisowanym 2:2 wyjazdowym meczu z Manchesterem United. W 1998 roku zdobył z Chelsea Puchar Zdobywców Pucharów, jednak nie wystąpił w wygranym 1:0 finale z VfB Stuttgart. W tamtym roku wygrał z Chelsea też Puchar Ligi Angielskiej i Superpuchar Europy. Z kolei w 2000 roku zdobył Puchar Anglii. Na początku 2001 roku odszedł z Chelsea do Portsmouth, w którym spędził pół sezonu.
Latem 2001 roku Lambourde wrócił do Francji i został piłkarzem Bastii. W 2003 roku przeszedł do drugoligowego AS Nancy, a karierę kończył pod koniec 2003 w Zjednoczonych Emiratach Arabskich, w Al-Wahda FC.

</doc>
<doc id="2343397" url="https://pl.wikipedia.org/wiki?curid=2343397" title="Wyższa Szkoła Zarządzania i Finansów w Bydgoszczy">
Wyższa Szkoła Zarządzania i Finansów w Bydgoszczy

Wyższa Szkoła Zarządzania i Finansów w Bydgoszczy – niepubliczna uczelnia wyższa w Bydgoszczy, istniejąca w latach 1999-2006.
Historia.
Wyższa Szkoła Zarządzania i Finansów została powołana 8 kwietnia 1999 r. jako pierwsza i jedyna szkoła wyższa o profilu ekonomicznym w Bydgoszczy. Jednym z inicjatorów jej powstania był bydgoski oddział Polskiego Towarzystwa Ekonomicznego. Powołało ono uprzednio do istnienia w Bydgoszczy filię Akademii Ekonomicznej w Poznaniu, która przybrała postać Ośrodka Studiów Wyższych AE w Bydgoszczy. Inicjatywa zyskała też przychylne opinie i poparcie samorządów terytorialnych Bydgoszczy i Inowrocławia oraz władz wojewódzkich.
Wyższa Szkoła Zarządzania i Finansów była niepubliczną wyższą szkołą zawodową. Kształciła studentów w trybie dziennym i zaocznym na trzyletnich studiach licencjackich. Z chwilą powołania, uczelnia została uprawniona do prowadzenia studiów na specjalności: zarządzanie organizacją, a następnie także na specjalności: zarządzanie finansami. W 2004 r. przyporządkowano te specjalności do kierunku zarządzanie i marketing oraz po uzyskaniu pozytywnej opinii Państwowej Komisji Akredytacyjnej, powołano nowy kierunek socjologię, z dwiema specjalnościami: socjologia społeczności lokalnych oraz polityka socjalna i pomoc społeczna. Uczelnia poza studiami licencjackimi prowadziła również studia podyplomowe. Wkrótce po ukonstytuowaniu się, zorganizowała Międzyuczelniane Podyplomowe Studium Organizacji i Zarządzania w Ochronie Zdrowia.
W 2003 r. na WSZiF studiowało ponad 1000 osób na studiach dziennych, zaocznych i podyplomowych.
Wyższa Szkoła Zarządzania i Finansów korzystała z zespołu naukowców - dydaktyków wywodzących się z trzech ośrodków: poznańskiego (Akademia Ekonomiczna), toruńskiego (UMK -Wydział Nauk Ekonomicznych i Zarządzania oraz Wydział Prawa i Administracji) oraz bydgoskiego (głównie Akademia Techniczno-Rolnicza). Rektorem uczelni był prof. dr hab. Jan Janusz Meller.
We wrześniu 2006 r. bydgoski oddział Polskiego Towarzystwa Ekonomicznego podjął kroki w celu likwidacji uczelni ze względów finansowych. Po tym jak niepowodzeniem zakończyły się negocjacje z Wyższą Szkołą Bankową w Toruniu, większość studentów została przejęta przez Wyższą Szkołę Gospodarki w Bydgoszczy. 14 lipca 2008 r. uczelnia została wykreślona z rejestru uczelni niepublicznych.
Od 2007 r. Polskie Towarzystwo Ekonomiczne w Bydgoszczy umożliwia uzyskanie dyplomu studiów podyplomowych organizowanych przy współpracy z Uniwersytetem Ekonomicznym w Poznaniu (ośrodek studiów w Bydgoszczy) oraz Wyższą Szkołą Gospodarki.
Baza dydaktyczna.
Uczelnia rozpoczęła swoją działalność w 1999 r. w pomieszczeniach udostępnianych jej przez PTE oraz wynajmowanych w różnych obiektach. W 2002 r. nabyła budynek przy ul. Leśnej 9.

</doc>
<doc id="2343399" url="https://pl.wikipedia.org/wiki?curid=2343399" title="Aleksandr Kołczinski">
Aleksandr Kołczinski

Aleksandr Leonidowicz Kołczinski (ros. Александр Леонидович Колчинский; ur. 20 lutego 1955 w Kijowie, zm. 16 lipca 2002 tamże) – radziecki zapaśnik walczący w stylu klasycznym. Dwukrotny medalista olimpijski.
Walczył w stylu klasycznym, w kategorii superciężkiej (powyżej 100 kilogramów). Brał udział w dwóch igrzyskach (IO 76, IO 80), na obu zdobywał złote medale. Był mistrzem świata w 1978, srebrnym medalistą tej imprezy w 1975, 1977 i 1979. Stawał na podium mistrzostw Europy (srebro w 1976 i 1977, brąz w 1975. Pierwszy w Pucharze Świata w 1980. Wicemistrz świata juniorów w 1971 i 1973 roku.
Mistrz ZSRR w latach: 1974, 1976—1980.
Został pochowany na cmentarzu Sowskim w Kijowie.

</doc>
<doc id="2343400" url="https://pl.wikipedia.org/wiki?curid=2343400" title="Sedan (miasto)">
Sedan (miasto)



</doc>
<doc id="2343401" url="https://pl.wikipedia.org/wiki?curid=2343401" title="Piotr Prokopowicz (pszczelarz)">
Piotr Prokopowicz (pszczelarz)

Piotr I. Prokopowicz (1775-1850) – ukraiński pszczelarz, pionier hodowli pszczół opartej na racjonalnych zasadach. Jego pomysły przyczyniły się do postępu w pszczelarstwie. Skonstruował jeden z pierwszych uli ramowych.
Prokopowicz studiował na Akademii Mohylańskiej w Kijowie.

</doc>
<doc id="2343402" url="https://pl.wikipedia.org/wiki?curid=2343402" title="Wolne Polskie Słowo">
Wolne Polskie Słowo

Wolne Polskie Słowo – dwutygodnik ukazujący się w Paryżu w latach 1887–1899, drukowany w drukarni Adolfa Reiffa. Pismo było organem Ligi Polskiej, redagowane było przez Zygmunta Miłkowskiego w Genewie, który podpisywał się pseudonimem "M . X. J. Witkowski".
Zajmowało się organizację składek na Skarb Narodowy i życiem emigracji, drukowało korespondencje z trzech zaborów. Do Królestwa Polskiego przemycane nielegalnie.

</doc>
<doc id="2343403" url="https://pl.wikipedia.org/wiki?curid=2343403" title="Jeremoabo">
Jeremoabo

Jeremoabo – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Jeremoabo.

</doc>
<doc id="2343405" url="https://pl.wikipedia.org/wiki?curid=2343405" title="Pedro Alexandre">
Pedro Alexandre

Pedro Alexandre – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Jeremoabo.

</doc>
<doc id="2343408" url="https://pl.wikipedia.org/wiki?curid=2343408" title="Santa Brígida (Brazylia)">
Santa Brígida (Brazylia)

Santa Brígida – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Jeremoabo.

</doc>
<doc id="2343409" url="https://pl.wikipedia.org/wiki?curid=2343409" title="Stanisław Kurland">
Stanisław Kurland

Stanisław Salomon Kurland pseud. "Korab", "Józek", "Krzemiński" (ur. 17 marca (października?) 1917 prawdopodobnie w Wieluniu lub Częstochowie, zm. 26 sierpnia 1944 w Warszawie) – polski działacz komunistyczny, członek Sztabu Głównego i dowództwa Armii Ludowej podczas powstania warszawskiego w randze kapitana.
Życiorys.
Syn Moryca, kupca. Dzieciństwo i młodość spędził w Wieluniu, gdzie ukończył 6 klas gimnazjum. Następnie terminował w zawodzie ślusarza i uczył się na kursach dokształcających. W czasie nauki w gimnazjum 1934-1936 był sekretarzem Komitetu Miejskiego (KM) KZMP. Po przyjeździe do Warszawy w 1937 wraz z Janem Krasickim brał udział w organizowaniu Frontu Młodego Pokolenia. Czynny w KZMP do jego rozwiązania, następnie od maja 1938 zastępca, a od lutego 1939 sekretarz Warszawskiego Wydziału Młodzieży PPS.
Po wybuchu wojny we wrześniu 1939 udał się do Lwowa i rozpoczął studia polonistyczne i historyczne na uniwersytecie. Członek WKP(b). W czerwcu 1941 uczestniczył w obronie cywilnej Lwowa. Ranny, krótko przebywał w szpitalu, potem został ewakuowany do Taszkentu i tam kontynuował studia.
Po ukończeniu Szkoły Partyjnej Komitetu Wykonawczego Międzynarodówki Komunistycznej w Kusznarenkowie i specjalnego przeszkolenia wywiadowczego, został w sierpniu 1943 zrzucony na Polesie wraz z radiostacją, a po krótkim pobycie w utworzonej tam przez Leona Kasmana bazie i dwumiesięcznej działalności na Lubelszczyźnie (używał tu ps. "Józek") przybył w końcu października 1943 do Warszawy. Uczestniczył w pracach przygotowawczych do powołania KRN, a od stycznia 1944 był szefem nowo powołanego Oddziału VI (bezpieczeństwa) w Sztabie Głównym AL. Rozkazem z 5 lutego mianowany porucznikiem, a 31 marca awansowany na kapitana ze starszeństwem z 1 kwietnia.
W czasie powstania warszawskiego wchodził w skład ścisłego dowództwa powstańczego AL, jednocześnie dowodząc oddziałem Służby Bezpieczeństwa w sile kompanii na Starym Mieście. Zginął w zbombardowanej siedzibie dowództwa AL w kamienicy przy ul. Freta 16. Pośmiertnie mianowany podpułkownikiem i odznaczony Orderem Krzyża Grunwaldu II klasy.

</doc>
<doc id="2343411" url="https://pl.wikipedia.org/wiki?curid=2343411" title="Anna Mąka (biathlonistka)">
Anna Mąka (biathlonistka)

Anna Mąka (ur. 22 maja 1992 w Zakopanem) – polska biathlonistka, olimpijka. Dwukrotna mistrzyni Polski juniorek 2010, brązowa medalistka w sztafecie seniorów 2008/2009 i 2011. Klub BKS Wojsko Polskie Kościelisko.
Jest żołnierzem Wojska Polskiego.

</doc>
<doc id="2343412" url="https://pl.wikipedia.org/wiki?curid=2343412" title="Salake">
Salake

Zespół Form Tanecznych Salake – dziecięco – młodzieżowa formacja taneczna, istniejąca od 1990 roku. Zespół powstał przy Szkole Podstawowej nr 21 w Gliwicach-Sośnicy. Obecnie działa przy Młodzieżowym Domu Kultury w Gliwicach. Salake umiejętnie łączy taniec irlandzki z innymi gatunkami, tworząc dziecięco-młodzieżowe show taneczne. Założycielem, instruktorem i choreografem zespołu jest Joanna Koćwin.
Zespół współdzielił scenę z takimi osobistościami jak: Urszula Dudziak, Grzegorz Turnau, Olgierd Łukaszewicz, Stanisław Sojka czy Golec Uorkiestra.

</doc>
<doc id="2343413" url="https://pl.wikipedia.org/wiki?curid=2343413" title="Kögel Trailer">
Kögel Trailer

Kögel Trailer GmbH – niemieckie przedsiębiorstwo założone w 1934 roku przez Franza Xavera Kögla, jest jednym z największych europejskich producentów pojazdów użytkowych, m.in. do przyczep i naczep siodłowych.
Historia.
Początki.
1 maja 1934 roku Franz Xaver Kögel przejął zakład kołodziejski swojego mistrza, Georga Schmida, w Neu-Ulm. Franz Xaver Kögel nauczył się rzemiosła w tym małym zakładzie i właśnie uzyskał stopień mistrzowski. Dzięki budowie autostrad zmotoryzowany transport towarów zaczynał się w 1934 roku właśnie rozwijać, a F.X. Kögel, posiadając zakład kołodziejski znajdujący się w bliskim sąsiedztwie kuźni Augusta Weltego, zajmującego się budową podwozi i przyczep, mógł tym samym rozpocząć zorientowaną na przyszłość współpracę. Do podwozi Kögel dostarczał platformy oraz burty i z czasem obaj musieli powiększyć zakłady.
Rozwój.
Dzięki fuzji obu zakładów rzemieślniczych Kögel osiadł w 1956 roku w Donautal, przedmieściu Ulm jako jeden z pierwszych w tej nowo powstałej dzielnicy przemysłowej. Podjęty krok przejścia od warsztatu do zakładu przemysłowego dopełniło rozpoczęcie produkcji w nowych, wielkich halach produkcyjnych w strefie Donautal. Rozpoczęła się przemysłowa produkcja przyczep i nadbudów oraz osiągnięto stabilny wzrost. Równolegle budowano również pojedyncze egzemplarze, np. kabinę z 9 siedzeniami do ciągnika 70 kW.
Przejęcia.
W roku 1968 Kögel kupił dodatkowe zakłady produkcyjne w Karlsdorf niedaleko Bruchsal (), a w roku 1973 zakład w Bückeburgu pod Hanowerem. Po zjednoczeniu Niemiec doszły zakłady Fahrzeugwerk Werdau i. S., a w 1993 roku Kögel przejął również zarzuconą "budowę przyczep" zakładów Kässbohrer Fahrzeugwerke w Burtenbach. Spółka posiadała również udziały w Orličanie w Chocni w Czechosłowacji 1991 roku, które później przejęła całkowicie i uczyniła zakładem dostarczającym części, aż do założenia w Czechach Kögel a.s. w 1996 roku. Kamag, spółka córka Kögla (od 1969 roku również Ulm), zajmuje się budową kombinacji pojazdów do ładunków ciężkich i pojazdów samojezdnych do 10 000 ton. Następnie założono dwie spółki "joint venture" w Chińskiej Republice Ludowej.
Kögel Fahrzeugwerke AG i Kögel Fahrzeugwerke GmbH.
Jako pierwsze i jedyne przedsiębiorstwo w przemyśle budowy przyczep i nadbudów Kögel założył w 1991 roku spółkę akcyjną. W 2000 roku przekazano 25 mln € na inwestycje w zakład Burtenbach. Dzięki szeroko zakrojonym inwestycjom zakład Burtenbach stał się najnowocześniejszym zakładem produkcji przyczep w Europie. Kögel Fahrzeugwerke AG w Ulm złożyła w styczniu 2004 roku wniosek o wszczęcie postępowania upadłościowego. Objęło ono 1186 pracowników.
W roku 2004 nastąpiło przejęcie przez Trailer Holding GmbH z Monachium, związane z powołaniem do życia Kögel Fahrzeugwerke GmbH, a Burtenbach stało się nową siedzibą przedsiębiorstwa. Kögel jest w Europie jednym z największych producentów pojazdów użytkowych i oferuje przy swoim podstawowym produkcie, naczepie siodłowej, największy wybór i elastyczność na rynku pojazdów użytkowych.
W 2006 roku przedsiębiorstwo wyprodukowało około 12 000 pojazdów, z których ponad dwie trzecie zostało wysłanych do innych krajów europejskich. Około 1000 pracowników w kraju i za granicą wypracowało przy tym obroty w wysokości ponad 275 mln euro.
W roku 2006 Kögel wprowadził marki "Kögel MAXX", "Kögel foxx" i "Kögel Phoenix". Marka "Kögel" przejęła funkcję marki parasolowej.
Podczas gdy marka "Kögel MAXX" obejmowała dotychczasową linię produktów, które są sprzedawane jako marka główna przy wykwalifikowanym zbycie i indywidualnym doradztwie, "Kögel foxx" stawia jako pierwsza marka pojazdów użytkowych na sprzedaż produktu wyłącznie za pośrednictwem internetu.
Marka "Kögel Phoenixx" wprowadza na rynek produkty innowacyjne, jak np. pierwsza naczepa siodłowa z konstrukcją skrzyniową z tworzywa sztucznego wzmocnionego włóknem węglowym.
Z „Kögel Big-MAXX” (od 2010 roku nosi nazwę Kögel Euro Trailer) Kögel miał w 2005 roku wkład w zwiększenie wolumenu transportu w przyszłości. W przypadku Kögel Euro Trailer chodzi o naczepę siodłową przedłużoną o 1,30 m, która może dzięki temu pomieścić 3 dodatkowe europalety. Od końca 2005 roku 300 tych pojazdów ze specjalnym pozwoleniem jeździ w całych Niemczech dla różnych przedsiębiorstw spedycyjnych. Ekspertyza prof. Henninga Wallentowitza z ika Aachen (Institut für Kraftfahrzeuge RWTH Aachen) potwierdza, że przedłużona naczepa doskonale sprawdza się w zastosowaniach praktycznych. Dla ostatecznego dopuszczenia tych naczep konieczna jest zmiana wymiarów długości pojazdów ciężarowych w Europie.
Z powodu nagłego załamania obrotów Kögel musiał zmniejszyć wielkość produkcji i zwolnić w lipcu 2008 roku 120 pracowników tymczasowych i 81 pracowników zatrudnionych na czas określony. Kögel zatrudnia po tych zwolnieniach jeszcze około 1360 pracowników w kraju i za granicą.
Kögel Trailer GmbH.
Mimo że Kögel wybrano jeszcze w 2008 roku turnarounderem roku i najlepszą marką przyczep, od czasu wybuchu kryzysu finansowego we wrześniu 2008 roku przedsiębiorstwo odnotowało, jak i cała branża przyczep, spadek popytu sięgający nawet 90%. Po tym jak do połowy 2008 roku produkowano jeszcze ok. 24 000 przyczep rocznie, Kögel walczył w 2009 roku z popytem na poziomie zaledwie 2000 pojazdów. Dnia 3 sierpnia 2009 roku spółka Kögel Fahrzeugwerke GmbH w Burtenbach musiała złożyć wniosek o ogłoszenie upadłości. Dnia 30 października 2009 roku wszczęto postępowanie upadłościowe.
Kögel został przejęty pod koniec 2009 roku przez konkurencję, spółkę z Gersthofen, która prowadzi strategię dwóch marek, a tym samym zapewnia samodzielność marki Kögel, którą zarządza w ramach nowo utworzonej Kögel Trailer GmbH &amp; Co. KG.
Po intensywnych negocjacjach osiadły w regionie Augsburga przedsiębiorca, Ulrich Humbaur, jako nowy właściciel Kögel ustalił z byłymi wspólnikami, że nieruchomości zostaną w całości sprzedane spółce Humbaur. W ten sposób zyskano gwarancję, że Burtenbach pozostanie długofalowo miejscem produkcji Kögla. Obie lokalizacje produkcji w Burtenbach i Chocen (CZ) znajdują się w posiadaniu Ulricha Humbaura.
Kögel odradza się na nowo.
Na IAA we wrześniu 2010 roku na największym stoisku spośród producentów przyczep Kögel zaprezentował nowe pojazdy dla spedycji i sektora budowlanego. Wystawiono "Containerchassis Port 40 multiplex" – podwozie saniowe. Pokazano również Euro Trailer Cool, która oferuje spedytorom towarów chłodzonych nadbudowę o długości zwiększonej o 1,3 m. Kögel oferuje dzięki swoim pojazdom skrzyniowym Cargo drugiej generacji optymalne przyczepy dla wielu zastosowań. Przedstawiono także wariant przyczepy objętościowej "Kögel Mega z osią centralną", która jest w Kögel nowością. Wśród produktów dla transportu chłodniczego zaprezentowano zmodyfikowany i rozbudowany „Kögel Cool Rail” dla transportu szynowego. W sektorze budowlanym, w którym ta marka jest znana już od dawna, Kögel oferuje przyczepę niskopodwoziową w wariancie z wózkiem skrętnym lub siodłowym. Łącznie ponad 1000 zamówień to dowód, że produkty znanej od dawna marki cieszą się zainteresowaniem.
Nowe produkty Kögla zostały wsparte przez promocję. Graficzny obraz marki został na nowo opracowany i rozwinięty. Pojawiły się aktualności na stronie internetowej i w sloganach marki. Od końca września 2010 roku istnieje nowa strona internetowa Kögel z uwidocznieniem nowego systemu nazw produktów i nowości Kögel ze sloganem reklamowym „duży może więcej”.

</doc>
<doc id="2343415" url="https://pl.wikipedia.org/wiki?curid=2343415" title="Sítio do Quinto">
Sítio do Quinto

Sítio do Quinto – miasto i gmina w Brazylii, w stanie Bahia. Znajduje się w mezoregionie Nordeste Baiano i mikroregionie Jeremoabo.

</doc>
<doc id="2343416" url="https://pl.wikipedia.org/wiki?curid=2343416" title="IRAS F10565+2448">
IRAS F10565+2448

IRAS F10565+2448 – system galaktyk będących w trakcie zderzenia, znajdujących się w konstelacji Lwa w odległości około 600 milionów lat świetlnych od Ziemi. Dowodem zderzenia galaktyk są pasma pyłu większej galaktyki oraz wyraźny, zakrzywiony łuk mniejszej rozciągnięty z dala od jej centrum. Do tego nowo powstającego systemu może należeć również trzeci pobliski obiekt, jednak jego charakter nie został jeszcze poznany.

</doc>
<doc id="2343417" url="https://pl.wikipedia.org/wiki?curid=2343417" title="Abaré">
Abaré

Abaré – miasto i gmina w Brazylii, w stanie Bahia. Znajduje się w mezoregionie Vale São-Franciscano da Bahia i mikroregionie Paulo Afonso.

</doc>
<doc id="2343419" url="https://pl.wikipedia.org/wiki?curid=2343419" title="Chorrochó">
Chorrochó

Chorrochó – miasto i gmina w Brazylii, w stanie Bahia. Znajduje się w mezoregionie Vale São-Franciscano da Bahia i mikroregionie Paulo Afonso.

</doc>
<doc id="2343420" url="https://pl.wikipedia.org/wiki?curid=2343420" title="Glória">
Glória

Glória – miasto i gmina w Brazylii, w stanie Bahia. Znajduje się w mezoregionie Vale São-Franciscano da Bahia i mikroregionie Paulo Afonso.

</doc>
<doc id="2343421" url="https://pl.wikipedia.org/wiki?curid=2343421" title="Jesús Soler">
Jesús Soler

Jesús Miguel Soler Rodríguez (ur. 1955 w Monzón) - hiszpański malarz ekspresjonista.
Członek Academia de Artes y Letras de Portugal, Instituto Preste Joao de Etiopía, Academia Portuguesa Ex-Libris, doctor honoris causa Uniwersytetu São Paulo.

</doc>
<doc id="2343422" url="https://pl.wikipedia.org/wiki?curid=2343422" title="Willa Holtzego">
Willa Holtzego

Willa Holtzego – niezachowana willa mieszkalna, należąca do Richarda Holtze (radnego Katowic i lekarza miejskiego tego miasta), zlokalizowana przy ul. Warszawskiej 31 w Katowicach, w dzielnicy Śródmieście.
Obiekt wzniesiono około 1873, w stylu klasycyzującym, przy ówczesnej Friedrichstraße, naprzeciwko willi Grundmanna. Inne źródła podają lata 50. XIX wieku. Posiadała parter i poddasze mieszkalne oraz dwuspadowy dach. Wokół niej zlokalizowano ogród. W 1902 w miejscu willi wybudowano secesyjną kamienicę mieszkalną według projektu Maxa Grünfelda. Kamienica została wpisana do rejestru zabytków.
Willa jest często mylona z willą inżyniera Edwarda Necksa (Nacka) przy ul. Warszawskiej 29.

</doc>
<doc id="2343424" url="https://pl.wikipedia.org/wiki?curid=2343424" title="Corallus caninus">
Corallus caninus



</doc>
<doc id="2343425" url="https://pl.wikipedia.org/wiki?curid=2343425" title="Macururé">
Macururé

Macururé – miasto i gmina w Brazylii, w stanie Bahia. Znajduje się w mezoregionie Vale São-Franciscano da Bahia i mikroregionie Paulo Afonso.

</doc>
<doc id="2343426" url="https://pl.wikipedia.org/wiki?curid=2343426" title="Paulo Afonso">
Paulo Afonso

Paulo Afonso – miasto i gmina w Brazylii, w stanie Bahia. Znajduje się w mezoregionie Vale São-Franciscano da Bahia i mikroregionie Paulo Afonso.

</doc>
<doc id="2343427" url="https://pl.wikipedia.org/wiki?curid=2343427" title="Divine Design">
Divine Design

Divine Design - czwarty solowy album amerykańskiego rapera Jeru the Damaja

</doc>
<doc id="2343428" url="https://pl.wikipedia.org/wiki?curid=2343428" title="Rodelas">
Rodelas

Rodelas – miasto i gmina w Brazylii, w stanie Bahia. Znajduje się w mezoregionie Vale São-Franciscano da Bahia i mikroregionie Paulo Afonso.

</doc>
<doc id="2343429" url="https://pl.wikipedia.org/wiki?curid=2343429" title="Mikroregion Avaré">
Mikroregion Avaré

Mikroregion Avaré – mikroregion w brazylijskim stanie São Paulo należący do mezoregionu Bauru.

</doc>
<doc id="2343430" url="https://pl.wikipedia.org/wiki?curid=2343430" title="Journal of Sports Economics">
Journal of Sports Economics

Journal of Sports Economics (skrót: J Sport Econ) – recenzowane czasopismo naukowe wydawane przez North American Association of Sports Economists. Publikuje prace zarówno o charakterze teoretycznym, jak i empirycznym. Kwartalnik.
Pismo ma współczynnik wpływu impact factor (IF) wynoszący 1,107 (2017) oraz wskaźnik Hirscha równy 36 (2017). 
W międzynarodowym rankingu SCImago Journal Rank (SJR) mierzącym znaczenie i prestiż poszczególnych czasopism naukowych „Journal of Sports Economics" zostało w 2017 roku sklasyfikowane na:
W polskich wykazach czasopism punktowanych przez Ministerstwo Nauki i Szkolnictwa Wyższego publikacja w tym czasopiśmie otrzymywała 20-25 punktów (lata 2013-2016).
Artykuły publikowane w tym czasopiśmie są indeksowane w: CAB Abstracts Database, CABI: Global Health, Current Contents - Physical, Chemical &amp; Earth Sciences, EBSCO: EconLit, NISC, Ornamental Horticulture, ProQuest: CSA Physical Education Index, SPORTDiscus, Social SciSearch, Social Sciences Citation Index (Web of Science) oraz w Sport Information Resource Centre (SIRC).
Redaktorem naczelnym jest ekonomista Dennis C. Coates związany z University of Maryland, Baltimore.

</doc>
<doc id="2343431" url="https://pl.wikipedia.org/wiki?curid=2343431" title="Mikroregion Itapeva">
Mikroregion Itapeva

Mikroregion Itapeva – mikroregion w brazylijskim stanie São Paulo należący do mezoregionu Itapetininga.

</doc>
<doc id="2343432" url="https://pl.wikipedia.org/wiki?curid=2343432" title="Mikroregion Capão Bonito">
Mikroregion Capão Bonito

Mikroregion Capão Bonito – mikroregion w brazylijskim stanie São Paulo należący do mezoregionu Itapetininga.

</doc>
<doc id="2343434" url="https://pl.wikipedia.org/wiki?curid=2343434" title="Trolejbusy w Bratysławie">
Trolejbusy w Bratysławie

Trolejbusy w Bratysławie − system komunikacji trolejbusowej działający w stolicy Słowacji Bratysławie.
Historia.
Pierwszą linię trolejbusową otwarto w 1909 na trasie o długości 5,8 km na trasie Pražské ulice − Železné studničky. W 1915 zlikwidowano trolejbusy ze względów technicznych (zły stan dróg, strome podjazdy). Kolejny raz trolejbusy uruchomiono 31 lipca 1941 na trasie od teatru do głównego dworca kolejowego. W latach 1951−1961 wybudowano większość obecnej sieci trolejbusowej. Od drugiej połowy lat 60. do pierwszej połowy lat 70. XX w. ze względu na niskie ceny paliwa zlikwidowano część linii. W latach 80. XX w. nastąpiła rozbudowa systemu. W 1999 wybudowano linię do NÚSCH oraz do Narodowego Instytutu Onkologii. Od 4 września 2006 oddano do eksploatacji najnowszą trasę trolejbusową Molecova − Kuklovská. Linia ta nie ma połączenia z resztą sieci trolejbusowej.
Linie.
W 2021 w Bratysławie istniało 11 linii trolejbusowych:
Tabor.
Do obsługi wybudowanej w 1941 linii posiadano 14 trolejbusów MAN/Siemens. Według stanu na 2020 w eksploatacji było 141 trolejbusów:

</doc>
<doc id="2343435" url="https://pl.wikipedia.org/wiki?curid=2343435" title="Mikroregion Itapetininga">
Mikroregion Itapetininga

Mikroregion Itapetininga – mikroregion w brazylijskim stanie São Paulo należący do mezoregionu Itapetininga.

</doc>
<doc id="2343436" url="https://pl.wikipedia.org/wiki?curid=2343436" title="Campina de Monte Alegre">
Campina de Monte Alegre



</doc>
<doc id="2343437" url="https://pl.wikipedia.org/wiki?curid=2343437" title="Operacje podwodne w wojnie o Falklandy-Malwiny">
Operacje podwodne w wojnie o Falklandy-Malwiny

Operacje podwodne w wojnie o Falklandy-Malwiny – ciąg działań zbrojnych okrętów podwodnych w trakcie wojny o Falklandy (2 kwietnia 1982 – 14 czerwca 1982).
Historia.
W trakcie wojny falklandzkiej między Wielką Brytanią i Argentyną dwa argentyńskie okręty podwodne zmusiły Royal Navy do podjęcia znacznego wysiłku w celu zachowania kontroli nad morskim obszarem działań wojennych, w tym zaangażowania w działania przeciwpodwodne (ZOP) 12 okrętów nawodnych, sześciu okrętów podwodnych oraz 25 helikopterów.
W momencie wybuchu konfliktu stanowiące część argentyńskiej marynarki wojennej argentyńskie siły podwodne dysponowały czterema dieslowskimi okrętami podwodnymi. Dwa z nich stanowiły zwodowane w latach 1944–1945 amerykańskie okręty modernizacji GUPPY ARA „Santa Fe” ex-USS „Catfish” (SS-339) i ARA „Santiago del Estero” ex-USS „Chivo” (SS-341) typu "Balao", dwa pozostałe zaś to zakupione w Niemczech jednostki typu "209" ARA „Salta” (S-31) oraz ARA „San Luis” (S-32). Ostatnie dwa z tych okrętów stanowiły w tym czasie cieszący się największą popularnością nowoczesny projekt eksportowy. Jedynie jednak dwie z czterech jednostek argentyńskich nadawały się do prowadzenia operacji bojowych – „Salta”, która właśnie kończyła planowy remont w stoczni, opuściła ją i w trakcie kontrolnych testów stoczniowych okazało się, że okręt generuje tak duży hałas, że nie nadaje się do prowadzenia działań bojowych, w związku z czym musiała powrócić do stoczni w celu dokonania dalszych napraw. "Santiago del Estero" natomiast nie nadawał się do zanurzenia, w związku z czym w roku 1981 został wyłączony ze służby liniowej i skierowany do statycznej działalności szkoleniowej. Zdolne do prowadzenia działań operacyjnych były jedynie stary „Santa Fe” o ograniczonej już zdolności bojowej oraz „San Luis” – w pełni operacyjny, lecz z nową załogą z niewielkim jeszcze doświadczeniem w prowadzeniu operacji bojowych. Po odrzuceniu przez argentyńskie dowództwo kilku planów działań na morzu przyjęto koncepcję wojny na wyniszczenie polegającej na nękaniu przeciwnika, w której argentyńska marynarka – wobec przewagi Royal Navy – atakować miała nie bezpośrednio, lecz w dogodnych dla siebie warunkach. W innych przypadkach argentyńskie okręty pozostawać miały poza ogłoszoną przez Brytyjczyków strefą zamkniętą i oczekiwać na pojawienie się celu w dogodnych okolicznościach do ataku. W pierwszym okresie operacji, „Santa Fe” wykonał zadanie wysadzenia oddziału sił specjalnych oraz zaopatrzenia, „San Luis” natomiast przeprowadził patrol na północ od Wysp Falklandzkich, podczas którego zaatakował brytyjski okręt, który wpłynął w sektor jego patrolu. W pierwszym okresie konfliktu „Santa Fe” nie został jeszcze wykryty, toteż patrolował obszar między Wyspą Wniebowstąpienia a Georgią Południową, w celu przecięcia brytyjskich linii komunikacyjnych. „Santa Fe” był jedynym argentyńskim okrętem podwodnym zaangażowanym w inwazję na Falklandy. Jego pierwsza misją było wysadzenie oddziału komandosów na przylądku Pembroke mającego zająć tamtejszą latarnię morską. W tym celu 26 marca opuścił bazę morską w Mar del Plata, jednak w międzyczasie Brytyjczycy poznali plan ataku i wzmocnili obronę latarni. Wobec zmiany sytuacji dowództwo argentyńskie nie zdecydowało się na atak małym oddziałem komandosów, toteż po otrzymaniu odpowiednich rozkazów, „Santa Fe” 2 kwietnia 1982 roku wysadził oddział na plaży, na północ od latarni. Po przeprowadzeniu kilkudniowego patrolu w tym rejonie okręt powrócił następnie do bazy. Podczas następnego patrolu połączonego z dostarczeniem 20 ludzi i zaopatrzenia do Georgii Południowej, 24 kwietnia, „Santa Fe” wykrył działanie brytyjskiego sonaru aktywnego, sam pozostał jednak niewykryty. Już jednak następnego dnia, w trakcie przepływania na powierzchni w kierunku głębszych wód umożliwiających zanurzenie, argentyński okręt został wykryty przez brytyjskie śmigłowce i ostrzelany pociskami rakietowymi. Z obawy jednak przed atakiem za pomocą bomb głębinowych oraz torped, dowódca okrętu nie zdecydował się na zanurzenie. „Santa Fe” został w efekcie kilkakrotnie trafiony pociskami odczuł też skutki pobliskich wybuchów bomb głębinowych. Uszkodzenia jednostki były na tyle poważne, że jego dowódca zdecydował się wysadzić okręt na brzeg w Zatoce Króla Edwarda, gdzie załoga porzuciła okręt. Po zajęciu Georgii Południowej przez wojska brytyjskie, „Santa Fe” został zajęty przez Brytyjczyków. Od tego momentu, jedynym argentyńskim okrętem podwodnym w służbie operacyjnej został „San Luis”.
„San Luis” wyszedł na patrol w drugim tygodniu kwietnia 1982 roku. Jego rejonem operacyjnym był obszar na północ od Falklandów, gdzie miał atakować okręty brytyjskie według zasad ustalonych przez obowiązujące go zasady użycia broni (rules of engagement – RoE). W trakcie tego patrolu okręt przeprowadził trzy ataki torpedowe, dwa z użyciem przeznaczonych do ataku na jednostki nawodne niemieckich torped SST-4 oraz jeden atak przy użyciu amerykańskiej torpedy przeciwpodwodnej Mark 37. Celem pierwszych ataków przeprowadzonych 1 maja 1982 roku były średniej wielkości jednostki brytyjskie wyposażone w helikoptery ZOP fregata rakietowa typu "22" oraz fregata typu "12" . Oba ataki nie przyniosły powodzenia, a okręty brytyjskie przypuściły trwający 20 godzin kontratak za pomocą bomb głębinowych oraz co najmniej jednej torpedy. Drugi atak argentyńskiego okrętu, którego celem był okręt podwodny, został przeprowadzony 8 maja. 12 minut po odpaleniu przeciwpodwodnej torpedy Mk.37, z kierunku celu słyszalny był odgłos eksplozji, jednakże Wielka Brytania nigdy nie potwierdziła straty okrętu podwodnego, toteż przypuszcza się, że torpeda mogła eksplodować uderzając w dno. Ostatni atak miał miejsce 10 maja – podobnie jak poprzednie przeprowadzony został bez użycia peryskopu. Jego celami były fregaty rakietowe typu "21": HMS „Arrow” (F173) i „Alacrity” (F174), przy czym atak na każdy z okrętów nastąpił przy użyciu jednej torpedy na jeden cel. Podobnie jak poprzednie, także ten atak nie przyniósł sukcesu, mimo że na atakującym okręcie usłyszano niewielką eksplozję z kierunku celu 6 minut po odpaleniu torpedy. Co istotne, po wciągnięciu przez „Arrow” jej holowanej przynęty przeciwtorpedowej okazało się, że urządzenie jest zniszczone. Zostało to uznane za dowód, iż brytyjska pułapka zadziałała i zwiodła układ naprowadzania torpedy SST-4. Atak na drugi okręt brytyjski został przeprowadzony w sytuacji szybko zwiększającej się odległości między „San Luis” a celem, w związku z czym przyczyną jego bezskuteczności było prawdopodobnie wyjście „Alacrity” poza zasięg torpedy.
Przebieg operacji argentyńskich okrętów podwodnych był sporym zaskoczeniem. Z jednej strony dwa działające w trakcie operacji argentyńskie okręty bardzo dobrze radziły sobie z brytyjskimi działaniami przeciwpodwodnymi, z drugiej natomiast strony wykazały się zadziwiającą nieskutecznością w ataku. Nieskuteczność argentyńskich ataków jest przedmiotem wielu dociekań, wydaje się jednak że związana była z wadliwym działaniem komputerowego układu kontroli ognia „San Luis”, w związku z czym dane kontroli ognia przekazywane torpedom przed odpaleniem musiały być obliczane samodzielnie przez członków załogi, dodatkowo – przewody łączące naprowadzane przewodowo torpedy z okrętem były prawdopodobnie zrywane krótko po odpaleniu torpedy co uniemożliwiało sterowanie nimi. Tego rodzaju problemy oraz opinia że torpedy były prawdopodobnie odpalane zbyt głęboko, miały decydujący wpływ na skuteczność każdego ze strzałów. Istnieją także przesłanki do wysuwania tezy, że niemieckie torpedy SST-4 były prawdopodobnie nie najlepiej przygotowywane do strzału przed załadowaniem ich do wyrzutni torpedowych. Jeśli ten pogląd jest prawdziwy, oznacza to że wystrzelone torpedy mogły w efekcie jedynie uszkadzać cele za pomocą energii kinetycznej przekazywanej kadłubom celów w wyniku uderzenia w nie bez wywołania eksplozji. Oznaczałoby do, że torpeda odbija się od kadłuba uszkadzając go, nie niszcząc jednak. Z tezą tą nie jest sprzeczne wytłumaczenie skuteczności wabia przeciwtorpedowego HMS „Arrows”. W obu przypadkach jednak, gdyby głowica torpedy rzeczywiście eksplodowała, uszkodzenia okrętu powinny być znacznie większe i prawdopodobnie doprowadziłyby do totalnego zniszczenia i zatopienia okrętu. Mała eksplozja słyszana w pokładzie argentyńskiego okrętu mogła zatem być jedynie dźwiękiem spowodowanym przez kolizje między torpedą oraz jej celem, bez wywołania eksplozji. 
W rejon działań zbrojnych wojny o Falklandy-Malwiny, skierowane zostały także brytyjskie okręty podwodne. 1 kwietnia 1982 roku wypłynęły na południowy Atlantyk okręty podwodne z napędem jądrowym typu "Swiftsure" HMS „Spartan” (S105) oraz „Splendid” (S106), które przybyły w rejon Falklandów 10 dni później. 4 kwietnia w rejon Falklandów wypłynął także HMS „Conqueror” (S48) typu "Valiant", który dotarł tam 11 kwietnia – równocześnie z dwiema wcześniejszymi jednostkami. Celem wsparcia ogłoszonej przez Wielką Brytanię „Zamkniętej Strefy Morskiej” (Maritime Exclusion Zone), „Spartan” patrolował w pobliżu Port Stanley. Między 12, a 30 kwietnia przez cztery kolejne dni obserwował argentyński okręt desantowy ARA „Cabo San Antonio” (Q-42), przeprowadzający w tym czasie operacje minowe. Zadaniem „Splendid” w operacji brytyjskiej, było patrolowanie wód między wybrzeżem Argentyny, a Falklandami. Po przybyciu na miejsce operacji głównych sił brytyjskich, „Spartan” i „Splendid” zmieniły rejony patroli na odpowiednio północny wschód i północny zachód od wysp falklandzkich. 29 kwietnia „Spartan” uzyskał kontakt wizualny z dwoma argentyńskimi niszczycielami rakietowymi typu "42" sprzedanymi wcześniej temu krajowi przez Wielką Brytanię, o czym zameldował brytyjskiemu dowództwu w Northwood.
HMS „Conqueror” przed wypłynięciem na wody południowo-atlantyckie przyjął na pokład zespół sił specjalnych Special Boat Service (SBS), który wysadził 19 kwietnia na brzegu Georgii Południowej, po czym kontynuował patrolowanie powierzonej mu w tym miejscu strefy działań. 23 kwietnia okręt otrzymał informację, że w kierunku Georgii Południowej płynie argentyński okręt podwodny („Santa Fe”) – „Conqueror” przeprowadził bezskuteczne w rezultacie poszukiwania jednostki argentyńskiej. Po przybyciu głównych sił brytyjskich, „Conqueror” objął nowy sektor patrolowania na południe od wysp falklandzkich. 1 maja wykrył argentyński zespół nawodny skupiony wokół zwodowanego a marcu 1938 roku krążownika ARA „General Belgrano” (C-4), ex-amerykańskiego USS „Phoenix” (CL-46). Po zameldowaniu o spotkaniu do Northwood, okręt podwodny rozpoczął śledzenie krążownika. „General Belgrano” znajdował się poza zastrzeżoną strefą morską, jednakże zmieniające się co kilka dni brytyjskie zasady użycia broni, 2 maja upoważniały już okręty podwodne Royal Navy do otwarcia ognia w kierunku każdej argentyńskiej morskiej jednostki wojskowej. HMS „Conqueror” odpalił trzy stare prosto płynące torpedy Mark VIII z czasów drugiej wojny światowej. Dwie z nich uderzyły w argentyński krążownik, trzecia zaś w okręt eskorty krążownika, ostatnia z nich jednak nie eksplodowała. Brytyjska jednostka nuklearna wycofała się z rejonu operacji, bezskutecznie kontratakowana przez siły argentyńskie, „General Belgrano” natomiast zatonął około 45 minut po trafieniach. Po zatopieniu krążownika do końca wojny flota argentyńska nie przekraczała zasadniczo linii wyznaczonej 12-milową odległością od własnego brzegu.

</doc>
<doc id="2343438" url="https://pl.wikipedia.org/wiki?curid=2343438" title="Heroz4Hire">
Heroz4Hire

Heroz4Hire - trzeci solowy album amerykańskiego rapera Jeru the Damaja

</doc>
<doc id="2343440" url="https://pl.wikipedia.org/wiki?curid=2343440" title="Mikroregion Piedade">
Mikroregion Piedade

Mikroregion Piedade – mikroregion w brazylijskim stanie São Paulo należący do mezoregionu Macro Metropolitana Paulista.

</doc>
<doc id="2343441" url="https://pl.wikipedia.org/wiki?curid=2343441" title="Festiwal Sannō">
Festiwal Sannō

 – jeden z trzech wielkich festiwali shintō w Tokio. Pozostałe dwa to: Fukagawa Matsuri i Kanda Matsuri.
Opis.
Głównym organizatorem festiwalu jest chram Hie-jinja w dzielnicy Chiyoda. Odbywa się on w połowie czerwca w latach parzystych, na przemian z Kanda Matsuri, który jest organizowany przez chram Kanda-myōjin w połowie maja w latach nieparzystych. Festiwal Sannō trwa ponad tydzień, w trakcie którego odbywają się tradycyjne imprezy (np. ceremonia herbaciana). W tym okresie w sanktuarium ustawiony jest duży pierścień słomy. Przejście przez niego jest uważane za akt oczyszczenia.
Zasadniczym i spektakularnym elementem tego święta jest parada "jinkō-sai" (także "shinkō-sai" lub "shinkō-shiki"), która odbywa się w weekend najbliższy dniu 15 czerwca. W procesji bierze udział kilkaset osób ubranych w tradycyjne, japońskie stroje. Część z nich niesie trzy "mikoshi" (lektyki bóstw). Procesja opuszcza chram Hie-jinja o 8 rano i po przejściu dzielnicy Chiyoda, powraca do niego wieczorem.
Pochód zatrzymuje się przed Pałacem Cesarskim na pół godziny około południa. Główny kapłan wchodzi w tym czasie do pałacu, aby ofiarować modlitwy cesarzowi i jego rodzinie. Tradycja ta powstała w okresie Edo, kiedy siogun zezwolił, aby festiwal odbywał się pod zamkiem Edo (obecnie Pałac Cesarski).
Nazwa festiwalu, znacząca „król gór”, odnosi się pierwotnie do bóstwa Ōyamagui-no-kami, czczonego w chramie Hie-jinja w prefekturze Shiga oraz w pozostałych sanktuariach Hie na terenie całego kraju.
Znaczenie słowa "mikoshi".
Słowo to jest powszechnie – ale błędnie – tłumaczone jako „przenośna świątynka” (ang. "portable shrine"). W rzeczywistości jest to „boski palankin”, czyli lektyka służąca do przenoszenia bóstw pomiędzy chramami w czasie różnego rodzaju uroczystości.
Galeria.
Hie-jinja, Sannō Matsuri

</doc>
<doc id="2343443" url="https://pl.wikipedia.org/wiki?curid=2343443" title="Uładzimir Wasilenka">
Uładzimir Wasilenka

Uładzimir Mikałajewicz Wasilenka (, , "Władimir Nikołajewicz Wasilenko"; ur. 10 listopada 1963 w Hiraucach) – białoruski specjalista maszyn i instalacji chłodniczo-sprężających, uczestnik radzieckiej interwencji w Afganistanie, w latach 2008–2016 deputowany do Izby Reprezentantów Zgromadzenia Narodowego Republiki Białorusi IV i V kadencji.
Życiorys.
Urodził się 10 listopada 1963 roku we wsi Hiraucy, w rejonie czauskim obwodu mohylewskiego Białoruskiej SRR, ZSRR. Ukończył Mohylewski Instytut Technologiczny ze specjalnością „maszyny i instalacje chłodniczo-sprężające” oraz Akademię Zarządzania przy Prezydencie Republiki Białorusi ze specjalnością „ekonomia i zarządzanie”. Odbył obowiązkową służbę wojskową w 103. Witebskiej Dywizji Powietrznodesantowej Armii Radzieckiej, brał udział działaniach bojowych w ramach radzieckiej interwencji w Afganistanie. Pracował jako funkcjonariusz separacji powietrza 5-go zrzutu, mistrz zmiany cechu instalacji amoniakowo-chłodniczo-sprężających, sekretarz komitetu Komsomołu produkcji, zastępca sekretarza komitetu Komsomołu zjednoczenia, asystent kierownika produkcji włókna syntetycznego, naczelnik oddziału Republikańskiego Unitarnego Przedsiębiorstwa Produkcyjnego „Chimwołokno”, naczelnik Wydziału ds. Pracy Mobilizacyjnej spółki „Mogilewchimwołokno”. Był deputowanym do Mohylewskiej Obwodowej Rady Deputowanych XXIV i XXV kadencji. Pełnił w niej funkcję przewodniczącego Stałej Komisji ds. Prawa i Porządku.
27 października 2008 roku został deputowanym do Izby Reprezentantów Białorusi IV kadencji z Mohylewskiego-Lenińskiego Okręgu Wyborczego Nr 84. Pełnił w niej funkcję zastępcy przewodniczącego Stałej Komisji ds. Bezpieczeństwa Narodowego. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej. 18 października 2012 roku został deputowanym do Izby Reprezentantów V kadencji z tego samego okręgu. Pełnił w niej funkcję przewodniczącego Stałej Komisji ds. Pracy i Kwestii Społecznych. Jego kadencja w Izbie Reprezentantów zakończyła się 11 października 2016 roku.
Życie prywatne.
Uładzimir Wasilenka jest żonaty, wychowuje dwie córki.

</doc>
<doc id="2343445" url="https://pl.wikipedia.org/wiki?curid=2343445" title="The Amenta">
The Amenta

The Amenta – australijska grupa muzyczna wykonująca industrial death metal. Powstała w 2002 roku w Sydney.

</doc>
<doc id="2343448" url="https://pl.wikipedia.org/wiki?curid=2343448" title="Pauline Ducruet">
Pauline Ducruet



</doc>
<doc id="2343449" url="https://pl.wikipedia.org/wiki?curid=2343449" title="Poli-Farbe Budapest Grand Prix 2011">
Poli-Farbe Budapest Grand Prix 2011

Tenisowy turniej WTA Poli-Farbe Budapest Grand Prix 2011 odbywa się w dniach 4 – 10 lipca w węgierskim Budapeszcie na kortach ziemnych. Pula nagród wynosi 220 000 dolarów amerykańskich.

</doc>
<doc id="2343456" url="https://pl.wikipedia.org/wiki?curid=2343456" title="Bessatsu Friend">
Bessatsu Friend

 – japońskie czasopismo z shōjo-mangami, publikowane przez Kōdansha, skierowane przede wszystkim do nastoletnich dziewcząt, wydawane od marca 1965 roku.

</doc>
<doc id="2343458" url="https://pl.wikipedia.org/wiki?curid=2343458" title="Rezerwat przyrody Tabory">
Rezerwat przyrody Tabory

Rezerwat przyrody Tabory – leśny rezerwat przyrody utworzony w 1974 r. na terenie gminy Łyse.
Celem ochrony jest zachowanie fragmentu boru sosnowo-świerkowego naturalnego pochodzenia na obszarze Puszczy Zielonej. Oprócz sosny i świerku w drzewostanie i podszycie występuje jałowiec, rzadziej brzoza, czasami dąb, kruszyna, jarzębina. W runie leśnym występują m.in. borówki, wrzos, widłaki, sasanki i arniki.

</doc>
<doc id="2343459" url="https://pl.wikipedia.org/wiki?curid=2343459" title="Penny Taylor-Gil">
Penny Taylor-Gil

Penelope Jane „Penny” Taylor (ur. 24 maja 1981 w Melbourne) – australijska koszykarka, reprezentantka kraju, grająca na pozycji skrzydłowej, mistrzyni świata (2006), dwukrotna wicemistrzyni olimpijska (2004, 2008), trzykrotna mistrzyni WNBA.
W 2001 zadebiutowała w WNBA, w drużynie Cleveland Rockers. Została wybrana z numerem 11.
W 2005 wyszła za Rodrigo Gila, siatkarza, z którym się rozwiodła.
10 marca 2017 objęła stanowisko dyrektora do spraw rozwoju zawodniczek w klubie Phoenix Mercury.
27 kwietnia 2019 została asystentką trenerki w Phoenix Mercury.

</doc>
<doc id="2343463" url="https://pl.wikipedia.org/wiki?curid=2343463" title="Justyna Wojtowicz">
Justyna Wojtowicz

Justyna Wojtowicz z domu Sosnowska (ur. 14 czerwca 1992 w Górowie Iławeckim) – polska siatkarka, grająca na pozycji środkowej. Była reprezentantka Polski juniorek.
Jej mężem jest trener siatkarski Marcin Wojtowicz.
Sukcesy klubowe.
młodzieżowe.
Mistrzostwa Polski Juniorek:
seniorskie.
Orlen Liga:
Memoriał Agaty Mróz-Olszewskiej:

</doc>
